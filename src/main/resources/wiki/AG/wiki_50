{"id": "1058835", "url": "https://cs.wikipedia.org/wiki?curid=1058835", "title": "Národní úložiště šedé literatury", "text": "Národní úložiště šedé literatury\n\nNárodní úložiště šedé literatury (NUŠL) je digitální repozitář, jehož cílem je shromažďovat, uchovávat a zveřejňovat šedou literaturu vyprodukovanou na území České republiky. V současné době je provozovatelem systému Národní technická knihovna. \nNUŠL vznikl v rámci projektu \"Digitální knihovna pro šedou literaturu – funkční model a pilotní realizace\" financovaného Ministerstvem školství ČR, který probíhal v letech 2008–2011 a na jehož řešení se spolupodílela Národní technická knihovna a Vysoká škola ekonomická v Praze. \n\n\nUživatelé mohou přistupovat do NUŠLu prostřednictvím dvou rozhraní, a to Centrálního rozhraní NUŠL a Digitálního repozitáře NUŠL.\n\nDigitální repozitář je provozován v softwaru Invenio (dříve CDS Invenio), který byl vyvinut jako open-source ve švýcarském CERNu. Rozhraní je dostupné v českém a anglickém jazyce.\n\nCentrální rozhraní funguje jako integrující indexační a vyhledávací systém nad Digitálním repozitářem NUŠL a dalšími spolupracujícími repozitáři. V rámci tohoto rozhraní mohou kromě jednoduchého vyhledávacího řádku a třídění dle instituce využít i filtrování výsledků podle typu dokumentu, osob, klíčových slov, jazyka a dostupnosti plného textu. K dispozici je také omezení podle data zveřejnění, které jde nastavit buď na časové ose, nebo v polích pod ní. Toto rozhraní je také dostupné v českém a anglickém jazyce. Centrální rozhraní NUŠL využívá softwaru FAST ESP společnosti Microsoft.\n\nV rámci centrálního rozhraní je k dispozici přes 291 000 záznamů (stav k únoru 2015) z více než 60 organizací.\n\nTypologie dokumentů jak je viditelná na hlavní straně Digitálního repozitáře:\n\nInstituce zveřejňující své dokumenty prostřednictvím Národního úložiště šedé literatury mohou navázat spolupráci několika způsoby:\n\nTypologie institucí přispívajících do Národního úložiště šedé literatury je zřetelná na úvodní straně repozitáře (v systému Invenio), kde je vidět dělení sbírek v systému jednak podle typu dokumentu a jednak podle vkládající instituce.\n\n"}
{"id": "1058845", "url": "https://cs.wikipedia.org/wiki?curid=1058845", "title": "Mistrovství světa v alpském lyžování 2015 – sjezd žen", "text": "Mistrovství světa v alpském lyžování 2015 – sjezd žen\n\nSjezd žen na Mistrovství světa v alpském lyžování 2015 se jel na beavercreeské nově vybudované sjezdovce Raptor v pátek 6. února 2015 jako druhý ženský závod šampionátu. Start se uskutečnil na 11:00 hodin místního času. Soutěže se zúčastnilo 39 závodnic z 19 zemí.\nObhájkyní vítězství byla francouzská lyžařka Marion Rollandová, která nestartovala. Úřadující olympijské vítězky v této disciplíně ze sočských her představovaly Slovinka Tina Mazeová a Švýcarka Dominique Gisinová.\n\nMistryní světa se stala Tina Mazeová, průběžná vedoucí závodnice světového poháru, čímž doplnila medailovou sbírku ze světových šampionátů na tři zlaté a šest stříbrných. Druhé místo obsadila Rakušanka Anna Fenningerová, která vyhrála úvodní disciplínu v Super-G o tři setiny sekundy právě před Mazeovou. Slovinka jí ve sjezdu oplatila prohru téměř stejným rozdílem dvou setin sekundy. Sbírku cenných kov z mistrovství světa tak navýšila na pět. Bronz si odvezla švýcarská lyžařka Lara Gutová-Behramiová, pro niž pódiové umístění znamenalo čtvrtou medaili po třech stříbrech.\n\nTina Mazeová vytvořila výjimečný výkon v historii lyžování, když jako úřadující olympijská šampionka vyhrála i mistrovství světa. Stejný výkon naposledy předtím dokázala o třicet let dříve Michela Figiniová na ZOH 1984 a MS 1985. Stala se také první slovinskou lyžařkou, která vybojovala medailové pořadí ve sjezdovém závodu. K titulu uvedla: „\"Věděla jsem, že Fenningerová jela dobře a že to bude těsné. Tentokrát bylo štěstí na mojí straně.\"“\n\nZávod odstartoval v 11:00 hodin.\n"}
{"id": "1058849", "url": "https://cs.wikipedia.org/wiki?curid=1058849", "title": "Koleje Śląskie", "text": "Koleje Śląskie\n\nKoleje Śląskie Sp. z o. o. (VKM: KSL) se sídlem v Katowicích je polský železniční dopravce ve vlastnictví Slezského vojvodství, jehož úkolem je provozování osobní železniční dopravy na území tohoto vojvodství.\n\nSpolečnost vznikla 8. dubna 2010 na základě rozhodnutí sejmiku Slezského vojvodství ze dne 17. února 2010. Na základě objednávky vojvodství společnost zahájila 1. října 2011 provozování osobní dopravy na trase Gliwice - Katowice - Częstochowa, kde nahradila vlaky dopravce Przewozy Regionalne. Kromě těchto dotovaných vlaků společnost začala provozovat víkendové nedotované spoje do Wisły. Pro tuto počáteční fázi provozu měl dopravce k dispozici elektrické jednotky v majetku Slezského vojvodství - 4 kusy souprav Stadler FLIRT a 8 kusů Pesa ELF. Ty byly doplněné dvěma pronajatými jednotkami EN57KM a dvěma soupravami složenými z elektrických lokomotiv Bombardier TRAXX společnosti Railpool a vždy pěti vozů B pronajatých od Českých drah.\n\n"}
{"id": "1058852", "url": "https://cs.wikipedia.org/wiki?curid=1058852", "title": "Pěstování pěnišníku", "text": "Pěstování pěnišníku\n\nPěstování pěnišníků má specifické nároky na půdu a stanoviště. Nevhodné pěstební podmínky často způsobují fyziologické choroby rostlin. Komplikace při pěstování mohou způsobit patogenní organismy. Pěstování pěnišníků je rozšířeno pro dekorativní květy a především u stálezelených druhů.\n\nStejně jako ostatní rostliny z čeledi vřesovcovité, většina pěnišníků preferuje kyselé půdy s pH zhruba 4,5–5,5. Rostliny budou v případě, že půda není dostatečně kyselá trpět chlorózou. Vápník snáší \"(Rhododendron praecox)\" a \"(Rhododendron hirsulum)\" rostoucí ve vápencových Alpách.. Půdu můžeme okyselit přidáním rašeliny, nebo je doporučována prášková síra.\nJako zemina je vhodná jehličnatka, ale nejvhodnější je vláknitá rašelina. Výzkumníci tvrdí, že rostliny vysázené do směsi obsahující rašeliník budou vzdorovat onemocnění lépe. Rašelina v půdě reguluje dostupnost vody, takže kořeny nejsou příliš vlhké a rašeliník poskytuje ochranu proti nemocem.\n\nJako přísady jehličnatá hrabanka, listovka (celkově není vhodná, má být do výše 30 %), borová kůra, rašeliník je vhodnou přísadou půdy. V USA se do půdy přidávají i hobliny a piliny, po úpravě pH 0,2% kyselinou fosforečnou. Vhodnou přísadou je i písek, nebo perlit s polystyrenem. Některé tropické druhy podrodu \"Vireyas\" a několik dalších druhů rododendronů rostou jako epifyty a vyžadují lehkou zeminu podobnou jako epifytní orchideje. Rododendrony mají vláknité kořeny a raději propustné půdy s vysokým obsahem organických látek (rašelina, jehličnatka). V oblastech s málo propustnými půdami nebo v alkalických půdách se rododendrony často pěstují v příkopech naplněných rašelinou. Pečlivém zalévání je důležité u čerstvě vysázených rostlin.\n\nVzhledem k tomu, že jemné kořeny pěnišníků jsou často napadány houbami, je propustnost půdy důležitým faktorem. Propustnost půdy lze zjistit tak, že vykopeme díru 50 cm hluboko a naplníme ji vodou. Pokud se voda nevsákne do čtyř hodin, je vhodné instalovat drenážní dlaždice k odvádění přebytečné vody, nebo pěnišník pěstovat na vyvýšeném záhonu. Je třeba, aby půda nikdy nevyschla úplně, ale aby nebyla příliš vlhká. Zalévání je nutné během dlouhého suchého období.\n\nPři pěstování v ČR je doporučena pro pěnišníky zimní přikrývka, tak aby nastlané listí zakrývalo přinejmenším kořenový krček.\n\nUpřednostňují stinná vlhká chráněná místa. Některé odrůdy ovšem snáší plné slunce dobře. Plné slunce více stimuluje kvetení. Přesto volíme raději severní stranu budov, tak, aby nebyly vystaveny prudkému slunci, a nikdy nesázíme pěnišníky samostatně, ale ve skupině s nějakým stromem, který je už před výsadou dost vzrostlý, aby poskytl stín. Nejhůře působí slunce brzy zjara, kdy může popálit listy, nebo celkově oslabit rostlinu tak, že je náchylná k chorobám. Pěnišníkům prospívá také každoroční mulčování. Vhodné je také používat jako zimní kryt listí, kompost atp. Nevhodná je výsadba pěnišníku u velkých betonových ploch nebo ploch, které jsou v létě rozpálené sluncem.\n\nPři pěstování v květináčích je důležité použít květináče tvarované do šířky, protože kořeny pěnišníků rostou mělce a do šířky. Výškově postačí do 30–40 cm. Po přesazení je důležitá zálivka. Keře v přírodě obvykle dobře přežívají zimu pod sněhem, kdy studená pokrývka sněhu je chrání před mrazem a je zdrojem vody. Při pěstování v zahradě je dobré připravit pěnišníky na zimu nastýlkou listí, nebo kompostu a přes zimu zalévat.\n\nSilně se nedoporučuje přesazovat rododendrony z volné přírody, protože i při nejlepší péči mají jen malou šanci na přežití. Rostliny zakoupené ve školkách porostou výrazně lépe. Začátečníci by měli vybírat spíše hybridní druhy. Velmi snadno se pěstují hybridy pěnišníku \"(Rhododendron catawbiense)\", ale i \"(Rhododendron luteum)\" (žlutě kvetoucí, silná vůně, opadavý).\n\nMnoží se semeny, řízkováním, odrůdy lze štěpovat, některé odrůdy můžeme množit oddělky a je používáno i meristémové množení. Při množení hřížením také nižší větve lze zasypat zemí. Zakořeňují už prvním rokem, ale je vhodné hřížence oddělit až po dvou letech . \nPěstované kultivary pěnišníků se většinou snadno množí řízky. Kromě řízků lze k vydatnějším způsobům množení použít i nařízkovaná samotná očka s listem.\n\nHnojí se tekutými, nebo organickými hnojivy. Lépe méně než více, ideálně do léta, na konci zimy a před květem. Pro dostatečné kvetení je doporučeno dát důraz na obsah fosforu. Z půd, ve kterých jsou rhododendrony pěstovány, se živiny rychle vyplavují, proto je vhodné je pravidelně v malých dávkách doplňovat. Většinou lze zakoupit hnojiva speciálně určená pro acidofilní rostliny – nezvyšují pH půdy, nebo pH půdy můžeme snížit i používáním zelené skalice (síran železnatý). Od poloviny léta omezíme zcela přísun dusíkatých hnojiv (když rostlina roste dobře, není v druhé polovině roku třeba hnojit vůbec). Smyslem opatření je zabránit zbytečnému namrzání.\nZ organických hnojiv je vhodná močůvka.\n\nPoruchy výživy způsobují chorobné změny. Nejčastějším a velice nápadným projevem je chloróza. Listy postupně žloutnou a mohou být i pestré, když si žilnatina zachová původní zelenou barvu. U pěnišníků bývá většinou prvotní příčinou pokles kyselosti půdy a v důsledku toho pokles kyselosti buněčné šťávy. V alkalickém prostředí jsou totiž vázány některé prvky pro tyto rostliny nezbytné ve sloučeninách jim nedostupné. Rostliny je nemohou přijímat, trpí jejich nedostatkem a chřadnou.\n\nZvlášť nepříznivá je pro pěnišníky přítomnost uhličitanu vápenatého. Je alkalický a navíc vápník v této formě brzdí příjem železa v rostlinných pletivech\n\nNedostatek železa\n\nNedostatek dostupného železa je citelný, protože železo je nutné k tvorbě chlorofylu. Je-li vázáno v nedostupné formě, chlorofyl se nereprodukuje, listy jsou zprvu světle zelené, pak žluté. Žilnatina zůstává zelená, rozhraní mezi oběma zbarveními je ostré. Později listy zbělí a opadávají, mladé listy dříve, staré později. Nakonec bezlistá rostlina hyne.\n\nNedostatek dusíku\n\nNedostatek dusíku může způsobit žloutnutí listů postupně ke středovému nervu, vrcholy rostlin jsou načervenalé a načervenalé skvrny se objevují i na listech. Starší listy blednou rychleji, opadávají a růst rostliny se zastavuje. \n\nNedostatek draslíku\n\nNedostatek draslíku se projevuje podobně jako nedostatek dusíku. Listy od vrcholu žloutnou, žilnatina však zpočátku zůstává zelená. Později listy hnědnou, svinují se a opadávají. Nové listy jsou menší a mají nekrotizované okraje. Květní násada je malá a květy jsou špatně vyvinuté.\n\nNedostatek fosforu\n\nNedostatek fosforu se projevuje matnými, ale sytě zelenými listy, menší násadou květů, usycháním větví a světlejší barvou květů. Na spodní straně listů u středního žebra se tvoří červené skvrny, které se rozšiřují. Růst rostliny ustává.\n\nNedostatek manganu\n\nNedostatek manganu se projevuje stejně jako nedostatek železa, protože při nedostatku manganu nejsou pěnišníky schopné řádně asimilovat železo. \n\nNedostatek vápníku\n\nNedostatek vápníku se nejprve projevuje žloutnutím a kroucením listů, nakonec odumírají terminální pupeny.\n\nNedostatek hořčíku\n\nNedostatek hořčíku způsobuje žloutnutí listů mezi žilkami, a to nejprve u listů na koncích větví. Později se na listech začnou tvořit načervenalé skvrny. Starší listy hnědnou a odumírají ve velkém množství. Květy jsou drobné a špatně vyvinuté.\n\nNedostatek boru\n\nPři nedostatku boru se na nově vyrostlých listech objevují roztroušené hnědé tečky, které se mění v průsvitné skvrny – odumřelá místa. Některé listy se vlivem toho kroutí. Květy mají tmavší barvu než obvykle. \n\nDostatek vody je nezbytný. Pěnišníky můžou trpět v zimě nedostatkem vody, pokud byl podzim suchý. Nadbytek vody podporuje houbové choroby a chlorózu. K zálivce je nevhodná vápenitá voda, ideální je voda dešťová, nebo povrchová. Zamokření snáší například \"R. canadense \"a rojovník bahenní.\n\nV zakouřeném prostředí se vice daří druhům s lesklým listem, např. \"Rhododendron x laetevirens, Rhododendron fortunei, Rhododendron praecox, Rhododendron minus, Rhododendron williasianum \"a kultivarům.\n\nPěnišníky obvykle nejsou upravovány řezem, ale v mládí snáší řez dobře. Přerostlé exempláře \"Rhododendron ponticum\", nebo \"Rhododendron carawbiense\" lze zmladit i později, dobře regenerují.\n\nPři nákupu prostokořených rostlin na podzim riskujeme, že nakoupíme rostliny, které byly v zahradním centru celé léto. Nejlepší je nakupovat rostliny, které jsou čerstvě vykopané (vydobyté). Nicméně většina rostlin zakoupených na jaře právě kvete, což je nejméně příznivá doba na vydobývání. Vhodnější je tedy nakoupit rostliny na podzim, kdy na stanovišti lépe zakoření během zimy a využije výhody zimních srážek. Rozhodně důležitější než stav nadzemní části je stav kořenového systému. Kořeny musí mít dostatek kořenového vlášení a nesmí být poškozené. Hrnkované rostliny mohou být výhodnější koupí, ale někdy prodejci jen nahrnkují neprodané prostokořené rostliny a prodávají je jako hrnkované.\n\nPěnišníky mají mělké kořeny a kořeny mohou být vážně poškozeny herbicidy, nebo solemi z chodníků v zimním období. Půda u zdiva, jako jsou základy a chodníky je obvykle alkalická což může znamenat problém a způsobit chlorózu. Problémy také můžou údajně způsobit kořeny ořešáku. Ty uvolňují chemické látky, které jsou toxické pro rododendrony a mnoho dalších druhů rostlin. Vážně jej může ohrozit zaplevelení. Pěnišníky snadno přerostou jiné rostliny.\n\nFyziologické choroby jsou způsobeny nepříznivými vlivy prostředí. Například nedostatek vody se projevuje slabým růstem, vadnutím. Hnědé skvrny na listech může způsobit sluneční úpal. U základních prvků je nedostatek jednotlivých prvků vyživy popsán v oddíle hnojení. Nevhodná pH se projevuje žloutenkou, nebo načervenalým odstínem listů a způsobuje i nedostatečnou výživu rostlin. Celkové oslabení je příležitostí pro choroby a škůdce.\nŠpatné podmínky mohou přispět k onemocnění pěnišníků. Časté jsou houbové choroby. \n\nFytoftorové odumírání výhonů fytoftorovou kořenovou hnilobu nebo fytoftorové vadnutí  a další vážné choroby způsobují houby, například \"Physalospora rhododenri\", nebo \"Phytophtora cactorum\". Pokud je rostlina napadena, rostlinu je třeba vykopat a spálit. \n\nRez rhododendronová, (\"Chrysomyxa rhododendri)\" houbová choroba způsobuje hnědé a červené rozšiřující se skvrny na listech,na kterých se zespodu vytvářejí spory. Jako dvoudomá rez potřebuje dva hostitele. Více však poškozuje jehličnany. \n\nSkvrnitost, \"Cercospora rhododendri\", která způsobuje nepravidelné skvrny na listech a \"Phylostica maxima\" která vytváří šedohnědé skvrny je třeba ošetřovat organickými fungicidy. Pěnišníky mohou trpět i \"Pestalozzia rhododendri\" a \"Pestalozzia macrotricha\", jejich větve mohou být napadeny houbou Chondrostereum purpureum a nebo se na listech mohou objevit černé skvrny po napadení houbou \"Septoria azalae\". Poškození způsobující ztloustnutí listů způsobuje i \"Exobasidium japonicum\" a nerovnosti na povrchu listů houba Exobasidium rhododenri. Hnilobu pupenů způsobuje houba \"Sporocybe azaleae\", opad květů může mít na svědomí \"Ovulinia azaleae\". \n\nPlíseň šedá, \"Botrytis cinerea\", která napadá všechny druhy rostlin, může napadat i oslabené pěnišníky. Škůdci poškozují listy a otvírají tím často cestu k napadení rostliny houbovou chorobou \"Pycnostysanus\". Padání listů způsobuje \"Drepanopeziza ribis\". Puchýře způsobuje virová mozaiková choroba přenášená mšicemi. Takovou rostlinu je třeba vykopat a spálit. Na kořenech se může usídlit houba václavka \"Armillaria mellea\" a v takovém případě je dobře všechny napadené části rostliny pečlivě odstranit i s půdou, vyrýt celou rostlinu a spálit.\n\nExistuje mnoho druhů hmyzu, který je buď přímo parazitem pěnišníků, nebo se jimi příležitostně živí. Pěnišníky napadají brouci nosatci, kteří jsou hlavními škůdci rododendronů. Pěnišník vyhledávají jako potravu pro larvy někteří zástupci řádu \"Lepidoptera\" (motýli a můry). Na listech se pase vzpřímenka azalková \"(Gracillaria azaleella)\", zavíječ \"(Capua angustiorana)\", okraje listů ožírají píďalky \"(Arichanna melanaria)\", nebo lakonosec rýhovaný \"(Otiorrhynchus sulcatus)\". Pěnišníky napadá také roztoč \"(Eriphyes alpestris)\", sviluška \"(Tetranychus urticae)\", vlnovník \"(Phyllocoptes azaleae)\", třásněnka skleníková \"(Heliotrips haemorrhoidalis)\", molicí \"(Dialeurodes chittendeni)\", červec \"(Pseudoccocus citri)\", nebo roztočík \"(Tarsonemus palidus)\". Vrcholky rostlin spřádá obaleč \"(Acalla schalleriana)\". Větvičky napadá housenka nesytka \"(Sesia rhododenri)\", \"(Phyllocoptes azaleae)\".. Důležitým škůdcem je i ploštice \"(Stephanitis rhododendri)\".\nPokud je to nutné, je na jaře možné ošetřit porosty pěnišníků pomocí postřiku herbicidu na bázi triclopyru.\n\n\n"}
{"id": "1058868", "url": "https://cs.wikipedia.org/wiki?curid=1058868", "title": "Na Stráni (Svitavská pahorkatina)", "text": "Na Stráni (Svitavská pahorkatina)\n\nNa Stráni (586 m n. m.) je vrch v okrese Svitavy v Pardubickém kraji. Leží asi 1 km zjz. od obce Javorník, vrcholem na jejím katastrálním území, svahy na území několika okolních obcí.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Mikulečský hřbet, jehož je to nejvyšší bod.\n"}
{"id": "1058870", "url": "https://cs.wikipedia.org/wiki?curid=1058870", "title": "Kastel (Svitavská pahorkatina)", "text": "Kastel (Svitavská pahorkatina)\n\nKastel (též \"Na Kastelu\") je 444 m n. m. vysoký vrch v okrese Rychnov nad Kněžnou Královéhradeckého kraje. Leží asi 0,5 km ssz. od obce Vrbice na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Potštejnský hřbet.\n"}
{"id": "1058871", "url": "https://cs.wikipedia.org/wiki?curid=1058871", "title": "Hermunduři", "text": "Hermunduři\n\nHermunduři byl germánský kmen, který patřil ke kmeni Herminonů. Celý tento kmenový svaz byl podskupinou kmene Svébů. \n\nNa počátku 1. století našeho letopočtu žil tento kmen na území dnešního středního Německa, ale během prvních tří století našeho letopočtu několikrát migroval střední Evropou. Římský historik Strabón píše, že Hermunduři žili v blízkosti řeky Labe na území dnešního Durynska, Saska, Česka a severního Bavorska. Na jihu se dostali až k římské kolonii Augusta Vindelicorum (Augsburg) v římské provincii Raetie, která se podle zeměpisce Claudia Ptolemaia nacházela od provincie Germania Superior na opačném břehu řeky Ister (Dunaj). Římský historik Publius Tacitus ve svém díle Germania za území Hermundurů označil místa na východ od horního Mohanu mezi území kmene Naristů, kteří sídlili na okraji Černého lesa a na okraji území Markomanů a Kvádů. Tacitus také zmiňuje, že Hermunduři v 1. století jako jediný germánský kmen ve velkém obchodoval s Římany. Uvádí, že tento kmen obchodoval s Raetií i když moderní archeologie ukazuje, že římské obchodní zboží bylo rozšířeno po celém germánském území daleko za hranicemi území Hermundurů. Dále píše, že někteří z Hermundurů měli povolený pohyb po římských městech bez ozbrojené římské eskorty.\n\nV roce 21 hermundurský král Vibilius sesadil z trůnu markomanského vládce Katvaldu, který byl stejně jako Marobud nucen hledat útočiště v římském impériu, které našel ve Forum Julii v provincii Gallia Narbonensis. Moc Hermundurů se ale nezamlouvala Římanům, proto krátce po dosazení Vibiliuse na trůn ho znovu sesadili a vládu nad územím svěřili Vanniovi, který byl náčelníkem Kvádů I když jeho vláda byla tyranská s velkým útlakem okolních kmenů, přesto vládl přes 30 let území, které bylo označováno jako Vanniovo království. Až okolo roku 50 našeho letopočtu se Hermunduři v čele stále s Vibiliusem vzbouřili a spolu s Vanniovými synovci Vangiem a Sidou zaútočili od severu na území Vanniova království a Vannia z trůnu sesadili. Vanniovi se podařilo uprchnout a najít azyl v Panonii. \n\nHermunduři se ve 2. století spolu se svými sousedy Markomany zúčastnili markomanských válek proti Římskému impériu. Tyto války probíhaly v letech 166–180. Hermunduři byli v markomanských válkách poraženi a samostatně s Římem uzavřeli mír.\n\nVe 3. století se Hermunduři stali součástí konfederace Alamanů, jejíž součástí byli i Semnoni žijící na severu od Hermundurů. Někteří historici se domnívají, že potomci Hermundurů ve 4. století dali základy pro germánský kmen Durynků\n"}
{"id": "1058872", "url": "https://cs.wikipedia.org/wiki?curid=1058872", "title": "Punch Brothers", "text": "Punch Brothers\n\nPunch Brothers je americká hudební skupina hrající progresivní bluegrass. Vznikla v roce 2006 v Brooklynu a hraje ve složení Chris Thile (mandolína), Gabe Witcher (housle), Noam Pikelny (banjo), Chris Eldridge (kytara) a Paul Kowert (kontrabas). Své debutové album, které dostalo název \"Punch\", vydala skupina v únoru roku 2008 prostřednictvím hudebního vydavatelství Nonesuch Records. Producentem nahrávky byl Steven Epstein. Druhou desku \"Antifogmatic\" vydalo stejné vydavatelství v červnu 2010 a o produkci se tentokrát staral Jon Brion. Producentem třetí desky, která dostala název \"Who's Feeling Young Now?\" a vyšla v únoru 2012, byl Jacquire King. Své čtvrté album vydala skupina po třech letech. Dostalo název \"The Phosphorescent Blues\" a jeho producentem byl T-Bone Burnett.\n\n\n\n"}
{"id": "1058873", "url": "https://cs.wikipedia.org/wiki?curid=1058873", "title": "The Phosphorescent Blues", "text": "The Phosphorescent Blues\n\nThe Phosphorescent Blues je čtvrté studiové album americké bluegrassové hudební skupiny Punch Brothers. Vydalo jej v lednu roku 2015 hudební vydavatelství Nonesuch Records a jeho producentem byl T-Bone Burnett. Na obalu alba se nachází dílo belgického surrealistického malíře René Magritta z roku 1928.\n\n"}
{"id": "1058877", "url": "https://cs.wikipedia.org/wiki?curid=1058877", "title": "Potštejn (Svitavská pahorkatina)", "text": "Potštejn (Svitavská pahorkatina)\n\nPotštejn (443 m n. m.) je vrch v okrese Rychnov nad Kněžnou Královéhradeckého kraje. Leží asi 0,5 km jižně od obce Potštejn na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Potštejnský hřbet.\n"}
{"id": "1058881", "url": "https://cs.wikipedia.org/wiki?curid=1058881", "title": "Arcidiecéze montpellierská", "text": "Arcidiecéze montpellierská\n\nArcidiecéze Montpellier (-Lodève-Béziers-Agde-Saint-Pons-de-Thomières) (lat. \"Archidioecesis Montis Pessulani (-Lotevensis-Biterrensis-Agathensis-Sancti Pontii Thomeriarum)\", franc. \"Archidiocèse de Montpellier, Lodève, Béziers, Agde et Saint-Pons-de-Thomières\") je starobylá francouzská římskokatolická arcidiecéze, založená v průběhu 3. století. Na arcidiecézi byla povýšena 8. prosince 2002. Leží na území departementu Hérault, jehož hranice přesně kopíruje. Sídlo arcibiskupství i katedrála svatého Petra se nachází v Montpellieru. Arcidiecéze je hlavou montpellierské církevní provincie.\n\nOd 16. června 2011 je arcibiskupem-metropolitou Mons. Pierre-Marie Carré.\n\nBiskupství bylo v Maguelone založeno v průběhu 3. století; 27. března 1536 bylo přesunuto do Montpellieru.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze Agde, Lavaur, Narbonne (zčásti včleněná do carcassonské diecéze), Saint-Pons-de-Thomières, Vabres (zčásti včleněná do diecéze Cahors) a arcidiecéze Albi. Arcidiecéze Albi byla 6. října 1822 obnovena.\n\nK 16. červnu 1677 byl změněn název diecéze na \"Montpellier-Lodève-Béziers-Agde-Saint-Pons-de-Thomières\".\n\nDne 8. prosince 2002 byla montpellierská diecéze povýšena na metropolitní arcidiecézi, se čtyřmi sufragánními diecézemi; carcassonsko-narbonskou, Mende, Nîmes a Perpignan-Elne.\n\n\n"}
{"id": "1058882", "url": "https://cs.wikipedia.org/wiki?curid=1058882", "title": "Podhoří (Svitavská pahorkatina)", "text": "Podhoří (Svitavská pahorkatina)\n\nPodhoří, též \"Podhořín\" je 528,1 m n. m. vysoký vrch v okrese Ústí nad Orlicí v Pardubickém kraji. Leží asi 0,5 km jihovýchodně od vsi Říčky (část obce Orlické Podhůří) na jejím katastrálním území.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Řetovský hřbet.\n"}
{"id": "1058885", "url": "https://cs.wikipedia.org/wiki?curid=1058885", "title": "Poličský vrch", "text": "Poličský vrch\n\nPoličský vrch (672 m n. m.) je spočinek Drašarova, nejvyšší hory Svitavské pahorkatiny. Leží asi 7 km vjv. od města Polička, mezi obcemi Radiměř a Pomezí, v okrese Svitavy v Pardubickém kraji.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Stašovský hřbet.\n"}
{"id": "1058886", "url": "https://cs.wikipedia.org/wiki?curid=1058886", "title": "Diecéze Bahanna", "text": "Diecéze Bahanna\n\nDiecéze Bahanna je titulární diecéze římskokatolické církve.\n\nBahanna, možná identifikovatelná s \"Henchir-Nebahna\" v dnešním Tunisku, je starobylé biskupské sídlo nacházející se v římské provincii Byzacena.\n\nZnáme tři biskupy této diecéze. Roku 411 na koncilu v Kartágu, kde se sešli katoličtí biskupové a donatisté Afriky byl podepsán donatista Viktor \"episcopus plebis Bahannensis\". Dalším biskupem byl Donát zúčastněný roku 484 koncilu svolaného vandalským králem Hunerichem. Poslední \"Januarius\" podepsaný v dopisu biskupů Byzaceny, adresovaný císaři Heraklonovi. Církevní dokumenty také zmiňují \"Banense monasterium\", který byl v blízkosti \"Maximianensi ecclesiae\".\n\nDnes je využívána jako titulární biskupské sídlo; současným titulárním biskupem je Titus Joseph Mdoe, pomocný biskup arcidiecéze Dar es Salaam.\n\n\n\n"}
{"id": "1058887", "url": "https://cs.wikipedia.org/wiki?curid=1058887", "title": "Giovanni Battista Bassani", "text": "Giovanni Battista Bassani\n\nGiovanni Battista Bassani (okolo r. 1650 Padova – 1. října 1716 Bergamo) byl italský houslista, varhaník a hudební skladatel.\n\nNarodil se okolo roku 1655 v Padově. Studoval patrně v Benátkách u Daniela Castrovillariho a Giovanni Legrenziho. V letech 1667–1675 byl varhaníkem v \"Accademia della Morte\" ve Ferraře. První skladby (Triosonaten, op. 1) publikoval v roce 1677. Na titulní straně je uváděn jako kapelník \"Confraternità della Morte\" ve Finale Emilia, nedaleko Modeny. V roce 1680 byl kapelníkem na dvoře vévody Alessandra II. della Mirandola v Bologni a stal se členem Filharmonické akademie (\"Accademica Filarmonica\").\n\nV roce 1683 se vrátil do Ferrary a stal se kapelníkem \"Accademia della Morte\" a varhaníkem ve ferrarské katedrále sv. Jiří (\"Cattedrale di San Giorgio\"). Pro svůj vliv na hudební život Ferrary se stal známým jako \"Bassani Ferrarský\". Pro katedrálu zkomponoval v letech 1710–1712 76 liturgických skladeb.\n\nV roce 1712 se stal ředitelem kůru v chrámu \"S Maria Maggiore\" v Bergamu a vyučoval hudbu na \"Congregazione di Carità\". Někteří historici uvádějí, že byl učitelem Arcangela Corelliho, ale nejsou pro toto tvrzení žádné přímé důkazy. V Bergamu setrval až do své smrti v roce 1716.\n\nVe své době byl Bassani ceněn zejména jako vynikající houslista. Jeho triové sonáty jsou dodnes často uváděny. Zkomponoval 13 oratorií, ale dochovala se pouze čtyři. Jeho opery byly prakticky všechny ztraceny, s výjimkou několika árií z opery \"Gli amori alla moda\".\n\n\n\n\n\n"}
{"id": "1058889", "url": "https://cs.wikipedia.org/wiki?curid=1058889", "title": "Nonesuch Records", "text": "Nonesuch Records\n\nNonesuch Records je americké hudební vydavatelství, které se věnuje mnoha různým hudebním stylů, od klasické hudby přes jazz až po folk či rock. Založil jej v roce 1964 podnikatel Jac Holzman, který již dříve založil společnost Elektra Records. Původně se vydavatelství věnovalo klasické hudbě. V roce 1965 vydavatelství začala vést klavíristka Teresa Sterne, která jej opustila roku 1979. Později se na nejvyšší pozici vystřídalo několik dalších lidí a roku 1984 se jeho prezidentem stal Robert Hurwitz. Mezi umělce, jejichž alba toto vydavatelství publikovalo, patří například experimentální hudebnice Laurie Anderson, smyčcové kvarteto Kronos Quartet, jazzový kytarista Pat Metheny, skladatel John Zorn, rocková skupina The Black Keys či anglický zpěvák Robert Plant.\n\n"}
{"id": "1058892", "url": "https://cs.wikipedia.org/wiki?curid=1058892", "title": "Chris Thile", "text": "Chris Thile\n\nChris Thile (* 20. února 1981) je americký zpěvák a mandolinista, člen skupin Punch Brothers a Nickel Creek.\n\nNarodil se ve městě Oceanside v Kalifornii a hudbě se věnoval již od dětství. Ve svých pěti letech začal hrát na mandolínu a již roku 1989 založil spolu s dalšími členy rodiny kapelu Nickel Creek. Skupina vystupovala až do roku 2007, do té doby vydala celkem pět studiových alb. O sedm let později byla obnovena a vydala i nové album. V roce 1994 vydal své první sólové album \"Leading Off\". V následujících letech vyšlo ještě několik jeho sólových alb. Od roku 2006 vystupuje se skupinou Punch Brothers a v roce 2011 vydal společné album se Stuartem Duncanem, Edgarem Meyerem a violoncellistou Yo-Yo Ma nazvané \"The Goat Rodeo Sessions\". V roce 2013 se oženil s herečkou Claire Coffee.\n\n\n"}
{"id": "1058894", "url": "https://cs.wikipedia.org/wiki?curid=1058894", "title": "Tiszavasvári", "text": "Tiszavasvári\n\nTiszavasvári je město v župě Szabolcs-Szatmár-Bereg ve východním Maďarsku. Od roku 2013 je okresním městem okresu Tiszavasvári. Ve městě v lednu 2014 žilo 12 833 obyvatel.\n\nMěsto se rozkládá v nížině řeky Tisa, která protéká severně od něho ve vzdálenosti zhruba 5 km. Nadmořská výška území města je zhruba 92 m. Při západním okraji města protéká směrem k jihu Východní hlavní kanál (maďarsky \"Keleti-főcsatorna\"). Rozloha města je 126,59 km².\n\nMěsto vzniklo v roce 1941 sloučením dvou sídel – Tiszabűd a Bűdszentmihály – s názvem Bűdszentmihály. V roce 1952 bylo přejmenováno na současné Tiszavasvári. V roce 1986 pak získalo statut města.\nSilniční – městem prochází hlavní silnice č. 36, jež ho spojuje se župním městem Nyíregyháza, které je vzdáleno zhruba 27 km směrem na východ. Město má také napojení na dálnici M3, která je vzdálena zhruba 10 km jižním směrem.Železniční – přes město vede místní trať z obce Tiszalök do sousedního okresního města Hajdúnánás.\n\n"}
{"id": "1058895", "url": "https://cs.wikipedia.org/wiki?curid=1058895", "title": "Misie sui iuris Lunda", "text": "Misie sui iuris Lunda\n\nMisie sui iuris Lunda byla misie římskokatolické církve, nacházející se v Angole.\n\nRoku 1900 byla papežem Lvem XIII. založena misie, z části území apoštolské prefektury Dolní Kongo v Cubangu.\n\nDne 4. září 1940 byla misie zrušena a její území přesunuto do arcidiecéze Luanda.\n\n\n"}
{"id": "1058896", "url": "https://cs.wikipedia.org/wiki?curid=1058896", "title": "Rohozná (Svitavská pahorkatina)", "text": "Rohozná (Svitavská pahorkatina)\n\nRohozná (685 m n. m.) je vrch v okrese Svitavy v Pardubickém kraji. Leží asi 1 km vjv. od obce Stašov, vrcholem na jejím katastrálním území, jižním svahem na území obce Rohozná.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Stašovský hřbet.\n"}
{"id": "1058898", "url": "https://cs.wikipedia.org/wiki?curid=1058898", "title": "Michael Erlewine", "text": "Michael Erlewine\n\nMichael Erlewine (* 18. července 1941 Lancaster, Pensylvánie, US) je americký hudebník, astrolog, fotograf, televizní moderátor a podnikatel, který v roce 1991 založil internetovou hudební encyklopedii Allmusic.\n\nMichael Erlewine se věnoval několika kariérám. Jak hudebník byl na konci padesátých a začátkem šedesátých let aktivní na michiganské folkové scéně. V roce 1961 cestoval autostopem s Bobem Dylanem a procestoval Greenwich Village, Venice a San Francisco. Se svým bratrem Danem založil skupinu The Prime Movers, která pravidelně vystupovala v Chicagu. Jedním z jejích bubeníků byl tehdy osmnáctiletý Iggy Pop (James Osterberg). Právě v The Prime Movers získal svoji přezdívku „Iggy“, protože předtím hrál v kapele The Iguanas.\n\nV roce 1977 Erlewine založil společnost Matrix Software. Stal se tak prvním člověkěm, který na mikropočítačích tvořil programy pro astrology. Je autorem více než čtyřiceti astrologických knih.\n\nV devadesátých letech Erlewine založil All Music Guide (allmusic.com), All Movie Guide (allmovie.com) a All Game Guide (allgame.com).\n\nV současné době Erlewine žije se svou manželkou v Big Rapids v Michiganu. Mají spolu čtyři děti. Je strýcem hudebního kritika Stephena Thomase Erlewinea.\n\n"}
{"id": "1058899", "url": "https://cs.wikipedia.org/wiki?curid=1058899", "title": "Angelo Neumann", "text": "Angelo Neumann\n\nAngelo Neumann (18. srpna 1838, Stupava (okres Malacky) – 20. prosince 1910, Praha), byl rakouský barytonista, režisér, impresário a divadelní ředitel.\n\nJosef Angelo Neumann se narodil ve Stupavě (\"Stampfen\") u Prešpurku (Bratislavy) 18. srpna 1838 v rodině židovského obchodníka Lukase Neumanna a Theresie Neumannové, roz. Kornfeldové. Původně chtěl studovat medicínu, ale když se v protestanském kostele projevil jeho pěvecký talent, ujala se ho učitelka zpěvu Theresie Stilke-Sessi. Po prvním veřejném vystoupení ve Vídni v roce 1859 se rozhodl pro pěveckou dráhu. Po neúspěchu v Berlíně odešel jako první barytonista do Kolína nad Rýnem, přičemž krátce působil také v Krakově, Šoproni, Prešpurku a v roce 1861 v Gdaňsku.\n\nKdyž v roce 1862 nastoupil na místo barytonisty v lyrickém oboru ve Dvorní opeře ve Vídni, oženil se s Paulinou Franciskou Mihalowich. 18. října 1865 se pak manželům narodil syn Karl Eugen, později proslulý indolog a překladatel buddhistických textů. V opeře debutoval v roli Fiesqua v Donizettiho opeře \"Maria von Rohan\". Brzy se osvědčil pro svůj organizační talent, pracovitost a společenskou obratnost. Setkal se s Meyerbeerem a Gounodem, v závěru svého vídeňského období vystoupil i pod taktovkou Richarda Wagnera v roli brabantského šlechtice v představení \"Lohengrin\". Zkušenosti, které zde nabyl, byly rozhodující inspirací pro pozdější roli divadelního ředitele, pro niž se pragmaticky rozhodl, když ho v roce 1875 začala sužovat krční choroba.\n\nV roce 1876 byl Neumann divadelním podnikatelem Augustem Försterem pověřen administrativou a správou opery v městském divadle v Lipsku. Třebaže neměl ředitelskou zkušenost, počínal si od začátku v uměleckých i praktických a finančních otázkách s obdivuhodnou jistotou. Jeho hlavní ctižádostí bylo uvést v Lipsku kompletní Wagnerovu tetralogii \"Prsten Nibelungův\", která poprvé zazněla v Bayreuthu v roce 1876. Podrobně instruoval kapelníka Suchera a sám převzal režii, přičemž se snažil dokonale zopakovat vše, co viděl ve vídeňských inscenacích vytvořených podle skladatelových pokynů.\n\nPrvní lipské provedení tetralogie se uskutečnilo 13. srpna 1876. Protože Wagnerovi bylo uvádění jednotlivých částí \"Prstenu\" mimo Bayreuth proti mysli, navštívil jej Neumann 28. ledna 1878 v jeho vile Wahnfried a přednesl mu plán na představení díla nejprve po částech a potom vcelku. Značně zadlužený skladatel nakonec svolil a zapůjčil partitury k pořízení opisů. Neumann odkoupil část Wagnerovy výpravy, od zbytku si nechal na vlastní náklady zhotovit kopie. Lipská představení tetralogie v letech 1878-1879 byla prvořadou atrakcí, která se finančně vyplatila jak Wagnerovi, tak lipské radnici. V červnu 1882 však lipská smlouva skončila, a městská rada neměla o další spolupráci s příliš agilním Neumannem zájem.\n\nProtože Neumann kromě wagnerovského fundu vlastnil i provozovací právo na \"Prsten Nibelungův\", rozhodl se pro unikátní projekt, při kterém shromáždil 134 osob a založil cestující Richard-Wagner-Theater. S jedenácti vybranými kmenovými sólisty, se sborem, personálem a jevištní technikou si najal zvláštní vlak a v letech 1882-1883 podnikl turné po Německu, Nizozemsku, Belgii, Rakousku-Uhersku a Itálii. Získal si tak jméno po celé Evropě a měl (přes některé námitky ortodoxních wagneriánů) velkolepé úspěchy. V červnu 1883 přijal místo ředitele v Brémách a uvažoval o tom, kam investovat získaný výnos. Tehdy přišla nabídka z pražského Stavovského divadla.\n\nSituace pražské německé scény byla v roce 1884 velmi složitá, bylo to divadlo německojazyčné menšiny uprostřed většinově českého města, které se potýkalo se značnými finančními problémy. Neumann byl ochoten investovat 60.000 florinů na uhrazení dluhů, které měl vůči uměleckému a technickému personálu odstupující ředitel Edmund Kreibig, a doplňovat prostředky ze zemské subvence vlastními investicemi. Historická budova nedostačovala tehdejšímu divadelnímu provozu, proto již na rok 1886 plánoval divadelní spolek projekt na vybudování Nového německého divadla. Neumann se do těchto snah zapojil a přijal také břímě dědičných lóží a penzijního spolku zaměstnanců divadla. Předpokládal, že jeho opera získá i české obecenstvo. První pražskou sezónu zahájil 1. srpna 1885 a zároveň prostřednictvím deníku \"Bohemia\" oslovil publikum proklamací: \"Uměnímilovným obyvatelům města Prahy\".\n\nV roce 1886 Neumann angažoval herečku Johannu Busku, s níž se 6. listopadu 1887 se v Prešpurku oženil, dne 18. prosince 1888 se jim potom v Praze narodila dcera Angela Elisabeth, přezdívaná Mimi. Již od svého nástupu do funkce mezitím zahájil v Praze dosud nebývalé autorské cykly uvedením série deseti Schillerových dramat. V letech 1886-1887 probíhaly stavební práce na nové budově, která byla za účasti mnoha hostů slavnostně otevřena 5. ledna 1888 Wagnerovou operou \"Mistři pěvci norimberští\".\n\nNáklady vynaložené na stavbu činily cca 800 000 zlatých a byly (na rozdíl od Národního divadla) uhrazeny výhradně ze soukromých zdrojů. Technické vybavení splňovalo nároky Wagnerových oper, nevyhovovalo však činohře, která zůstala i s Neumannovou kanceláří a zázemím pro účinkující v budově Stavovského divadla. Celkový provoz byl trvale ztrátový, ředitel tedy hledal nové zdroje a v roce 1889 s úspěchem cestoval po Rusku s Wagnerovou tetralogií, požádal rovněž Zemský výbor o zvýšení subvence. V roce 1899 zavedl proslulé každoroční festivaly \"Maifestspiele\" (Májové slavnostní hry) s hostováním zahraničních divadel. S promyšlenou dramaturgií tak Neumann budoval \"divadlo zvláštních událostí\", jimiž chtěl obejít neodstranitelné bariéry specifické situace pražských Němců. Mezinárodní věhlas festivalů přitom Prahu učinil \"městem, kde vede divadlo Angelo Neumann\". Jeho pražská éra se vyznačovala smyslem pro uměleckou kvalitu i šťastnou volbou při výběru talentovaných osobností. Dirigenti jako Gustav Mahler, Otto Klemperer, Karl Muck, Franz Schalk a Leo Blech, zpěvačky jako Gertrud Förstel, Margarethe Siems, propracované operní cykly (Gluck, Mozart, Weber, Meyerbeer, Verdi a zvláště Wagner), stejně jako zajímavé novinky (Weisova opera \"Der polnische Jude\", d'Abertova opera \"Tiefland\", Debussyho \"Pelléas et Melisande) \"byly základem zahraničního věhlasu Nového německého divadla. Neumannovu popularitu v Praze samotné potom dokládá anketa, kterou 9.-10. června 1900 uspořádal Pražský spolek pro podporu škol (\"Prager Schulerhaltungs-Verein\").\n\nV roce 1905 Neumann onemocněl a odjel na delší hospitalizaci do Berlína. Po návratu ze sanatoria shrnul do knižní podoby své vzpomínky na Wagnera, v plánu měl také sepsání dějin svého cestujícího divadla, ale povinnosti mu nedovolily spis dokončit. V roce 1909 dostal nabídku působit v Berlíně, kde se plánovala stavba velkého operního domu. Plán však nakonec ztroskotal, protože stavba nezískala potřebné povolení.\n\nV prosinci 1910 se Neumann vrátil z berlínské nemocnice do Prahy a podle svého zvyku kontroloval zkoušku Beethovenovy opery \"Fidelio\". V divadle si přivodil nachlazení, ze kterého se vyvinul zápal plic. Angelo Neumann zemřel ve svém bytě 20. prosince 1910. Pohřben je na evangelickém hřbitově v Praze-Strašnicích.\n\n\n\n"}
{"id": "1058904", "url": "https://cs.wikipedia.org/wiki?curid=1058904", "title": "Mammal Hands", "text": "Mammal Hands\n\nMammal Hands je anglické jazzové trio. Vzniklo v roce 2012 ve východoanglickém městě Norwich. Jeho členy jsou bratři Jordan Smart (saxofon) a Nick Smart (klavír) s bubeníkem Jessem Barrettem. První album tria, které dostalo název \"Animalia\", bylo vydáno roce 2014 hudebním vydavatelstvím Gondwana Records. Ve své tvorbě se skupina inspiruje například skladatelem Stevem Reichem či saxofonistou Pharoahem Sandersem.\n\n\n"}
{"id": "1058905", "url": "https://cs.wikipedia.org/wiki?curid=1058905", "title": "Apoštolská prefektura Dolní Kongo v Cubangu", "text": "Apoštolská prefektura Dolní Kongo v Cubangu\n\nApoštolská prefektura Dolní Kongo v Cubangu byla prefektura římskokatolické diecéze, nacházející se v Kongu.\n\nRoku 1640 byla vytvořena apoštolská prefektura Dolní Kongo, z části diecéze São Paulo de Loanda.\n\nDne 22. listopadu 1886 byla z části jejího území vytvořena Misie sui iuris Congo Belge.\n\nRoku 1886 byla přejmenována na Dolní Kongo v Cubangu.\n\nRoku 1900 byla část jejího území převzata pro vytvoření Misie sui iuris Lunda.\n\nDne 4. září 1940 byla prefektura zrušena a její území přesunuto do arcidiecéze Luanda.\n\n\n"}
{"id": "1058909", "url": "https://cs.wikipedia.org/wiki?curid=1058909", "title": "Sexton", "text": "Sexton\n\n25-liberní samohybné dělo Sexton (), které bylo navrženo kanadskou armádou, se během druhé světové války stalo standardní výzbrojí britské armády.\n\nSamohybné dělo Sexton bylo postavené na podvozku (včetně motoru, převodovky atd.) tanku Ram. Korba byla velmi podobná jako u amerického samohybného děla M7. Přední pancíř korby byl 50 mm silný a boční pancíř 37 mm. Bylo vyzbrojeno 25-liberní houfnicí (ráže 87,6 mm). Ve vozidle byly k dispozici dva kulomety Bren, které nebyly lafetované. Sexton byl dlouhý přes 6 metrů a vážil téměř 23 tun a měl šestičlennou posádku. Byl schopný vyvinout maximální rychlost 42 km/h.\nVyráběl se v letech 1943-1945 a vyrobilo se 2122 kusů:\n\nSextony byly používané Kanadou, Británií, Jižní Afrikou, Polskem a Portugalskem. Typy tohoto vozidla byly Sexton I, Sexton II a Sexton GPO.\nBritové používali Sextony jako podpůrné stroje (ostatně jako všechna samohybná děla). Měly za úkol pomoci tankům v přední linii tím, že jim poskytovaly dělostřeleckou podporu nepřímou palbou. Tyto stroje se za ideálních předpokladů neměly přímo potkávat s nepřátelskými tanky a jednotkami, nebyly na to ani konstruovány. Sextony byly otevřené (neměly střechu) a tudíž téměř každý přímý kontakt s nepřítelem končil pro Sextony fatálně.\n\nTanky a bojová vozidla 2. světové války, Leland Ness, Praha 4, 2008 ISBN: 978-80-206-0954-0\n"}
{"id": "1058912", "url": "https://cs.wikipedia.org/wiki?curid=1058912", "title": "Diecéze Babylon", "text": "Diecéze Babylon\n\nDiecéze Babylon je titulární diecéze římskokatolické církve.\n\nBabylon, identifikovatelný s \"Casr-Esch-Scham\", bylo starobylé biskupské sídlo nacházející se v římské provincii Augustamnica II. Byla součástí Alexandrijského patriarchátu a sufragánnou arcidiecéze Leontopolis v Augustamnice.\n\nDnes je využívána jako titulární biskupské sídlo; do dnes nebylo sídlo obsazeno.\n\n\n"}
{"id": "1058914", "url": "https://cs.wikipedia.org/wiki?curid=1058914", "title": "Diecéze troyeská", "text": "Diecéze troyeská\n\nDiecéze troyeská (lat. \"Dioecesis Trecensis\", franc. \"Diocèse de Troyes\") je francouzská římskokatolická diecéze, založená ve 4. století. Leží na území departementu Aube, jehož hranice přesně kopíruje. Sídlo biskupství a \"Katedrála svatého Petra a Pavla\" se nachází ve městě Troyes. Diecéze je součástí remešské církevní provincie.\n\nOd 30. dubna 1999 je diecézním biskupem Mons. Marc Stenger.\n\nBiskupství bylo v Troyes založeno v průběhu 4. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze auxerrská, langreská a arcidiecéze senská. Diecéze langreská a arcidiecéze senská byly 6. října 1822 obnoveny.\n\nOd 8. prosince 2002 je diecéze troyeská sufragánem remešské arcidiecéze; do té doby byla sufragánní diecézí senské arcidiecéze.\n\n\n"}
{"id": "1058915", "url": "https://cs.wikipedia.org/wiki?curid=1058915", "title": "Lejla Hátamí", "text": "Lejla Hátamí\n\nLejla Hátamí (* 1. října 1972 Teherán, Írán), persky لیلا حاتمی‎ \"Lyla Hātāmi\" je íránská herečka. Proslavila se rolí v oscarovém filmu Rozchod Nadera a Simin. Je držitelkou ceny za nejlepší ženský herecký výkon na Berlinale 2011 a na MFF Karlovy Vary 2012.\n\nJejím otcem byl íránský režisér Ali Hatami (1944–1996), matkou herečka Zari Khoshkam. Lejla se po studiu na střední škole přestěhovala do švýcarského Lausanne, kde studovala nejprve dva roky elektroinženýrství a poté francouzskou literaturu.\n\nVe filmu na sebe poprvé výrazněji upozornila v roce 1996 výkonem ve snímku \"Leila\".\n\nV roce 2014 byla členkou hlavní poroty na festivalu v Cannes. Íránské ministerstvo kultury ji tehdy veřejně kritizovalo za zdvořilostní polibek s prezidentem festivalu Gillesem Jacobem. \"„Íránská žena je symbolem cudnosti a nevinnosti bez ohledu na to, zda je herečkou, nebo ne, takže toto nevhodné chování na festivalu v Cannes je v rozporu s našimi náboženskými principy,\"\" uvedl tehdy náměstek ministra kultury Hosejn Núšabadí.\n\nV roce 1999 se vdala, jejím manželem je herec Ali Mosaffa. Mají dvě děti, syna (* 2007) a dceru (* 2008).\n\n"}
{"id": "1058918", "url": "https://cs.wikipedia.org/wiki?curid=1058918", "title": "Ordinariát pro katolíky východních ritů ve Francii", "text": "Ordinariát pro katolíky východních ritů ve Francii\n\nOrdinariát pro katolíky východních ritů ve Francii (franc. \"Ordinariat de France des Catholiques orientaux\") je francouzský katolický ordinariát, založený 16. června 1954.\n\nOrdinářem je od 7. prosince 2017 pařížský arcibiskup Michel Aupetit.\n\nOrdinariát byl založen papežem Piem XII. 16. června 1954.\n\nPro potřeby ordinariátu vykonává kněžskou službu 11 kněží a 2 trvalí jáhni.\n\n\n"}
{"id": "1058919", "url": "https://cs.wikipedia.org/wiki?curid=1058919", "title": "James Young", "text": "James Young\n\nJméno a příjmení James Young může označovat:\n\n"}
{"id": "1058920", "url": "https://cs.wikipedia.org/wiki?curid=1058920", "title": "James Young (americký hudebník)", "text": "James Young (americký hudebník)\n\nJames Young (* 14. listopadu 1949) je americký rockový kytarista a zpěvák. Ve svých pěti letech začal hrát na klavír a později na kytaru a klarinet. Studoval na Illinois Institute of Technology, kde získal bakalářský titul v oblasti strojního a leteckého inženýrství. V roce 1972 založil skupinu Styx, ve které hrál až do jejího rozpadu o dvanáct let později. Se skupinou znovu vystupoval v letech 1989 až 1992 a od roku 1995, kdy byla obnovena. Během neaktivního období skupiny vydal Young své první sólové album \"City Slicker\", na kterém jej doprovázel původem český hudebník Jan Hammer. O tři roky později následovala druhá sólová deska \"Out on a Day Pass\" a roku 1995 pak třetí \"Raised by Wolves\".\n\n\n\n"}
{"id": "1058926", "url": "https://cs.wikipedia.org/wiki?curid=1058926", "title": "Alexander Zemlinsky", "text": "Alexander Zemlinsky\n\nAlexander (von) Zemlinsky (14. října 1871 Vídeň – 15. března 1942 New York) byl rakouský hudební skladatel, dirigent a pedagog; jeden z výrazných hudebních hlasů své doby, který pozoruhodně propojoval tradice pozdního romantismu s přístupy druhé vídeňské školy. Jako hudební ředitel Nového německého divadla v letech 1911–1927 přispíval k vysoké úrovni kulturního života tehdejší Prahy. Jeho dílo bylo po válce na čas zapomenuto, od 70. let 20. století se však opět postupně vrací na světová pódia.\n\nAlexander Zemlinsky se narodil 14. října 1871 ve Vídni v nábožensky i národnostně smíšené rodině. Jeho děd, Anton Semlinsky, který se do vídeňského Leopoldstadtu přistěhoval z dnešní Žiliny, byl původně katolík. Otec Adolf (1845–1900) – spisovatel a novinář -, který si změnil jméno podle maďarského pravopisu a připojil k němu nikdy nepotvrzený šlechtický predikát \"von\" (tj. \"Adolf von Zemlinszky\"), se oženil s Klarou Semo (1848–1912), a protože byla židovsko-muslimského původu, konvertoval k judaismu a stal se tak součástí sefardské židovské obce ve Vídni. Manželům se v roce 1874 narodila ještě dcera Bianca, která po pěti týdnech zemřela, a jako třetí dítě přišla v roce 1877 na svět Mathilde. Ve věku čtyř let se dostal Alexander poprvé do kontaktu s hudbou. Jeho otec přijal do podnájmu svého přítele, který se přistěhoval s klavírem. Ten začal učit Alexandera hrát a dovolil mu také podílet se na výuce. Když se pak projevilo jeho hudební nadání, pokračoval lekcemi u soukromého učitele a intenzivně cvičil. V roce 1881 – ve věku deseti let – byl přijat do nově založeného chrámového sboru sefardské komunity. Po mutaci si pak v synagoze vydělával své první kapesné hrou na varhany během svátků. Třebaže v roce 1896 složil svatební píseň u příležitosti svatby dcery kantora, synagogální hudba ho příliš neoslovila. Jako dítě vyrůstal na hudbě Mozartově, brzy však objevil Brahmse a Wagnera.\n\nŠkolní docházku trávil nejprve od šesti let v sefardské škole \"Midrasch Eliahu\" výukou psaní, čtení a počítání, ale také studiem Tóry, modliteb či sefardského ritu (minhag). O dva roky poté ho rodiče zapsali na obecnou školu, kde se velmi dobře učil. Krátce před třináctým rokem Adolf von Zemlinszky přihlásil svého syna na Konzervatoř společnosti přátel hudby (\"Konservatorium der Gesellschaft der Musikfreunde\") ve Vídni, kde byl přijat do třídy Wilhelma Raucha s výukou klavíru a hudební teorie. Po třech letech Zemlinsky úspěšně složil zkoušky a obdržel Rubinsteinovo stipendium ve výši 1 000 guldenů ročně. Z těchto prostředků si financoval jak soukromé lekce, tak účast na soutěžích. Po složení závěrečné zkoušky v roce 1887 přešel do tzv. přípravné školy a absolvoval klavírní třídu Antona Doora. Zároveň studoval dva roky teorii u Franze Krenna a Roberta Fuchse, přičemž si nejvíce cenil klasické hudby, zatímco novoněmeckou školu (Liszta a Wagnera) nyní odmítal. To však bylo vyváženo mnohotvárností vídeňského hudebního života. Z doby, ve které docházel do Doorovy třídy, se zachovala složka obsahující kratší kusy, skici a fragmenty klavírní hudby, stejně jako nedokončené kadence k Beethovenovu klavírnímu koncertu g dur.\n\nKe konci svého studia se Zemlinskému naskytlo několik příležitostí k sólovému vystoupení. V roce 1889 si zahrál sólový part v jednom klavírním koncertu Roberta Fuchse. O rok později vyhrál s Brahmsovými variacemi na Händelovo téma v klavírní soutěži nejen zlatou medaili, ale také křídlo od firmy Bösendorfer. Přes tyto úspěchy o sólovou kariéru neusiloval, neboť psal koncerty vlastní, stal se ovšem oblíbeným pianistou v kruzích zámožných Vídeňanů. Po obdržení diplomu v roce 1890 zůstal na další dva roky na konzervatoři jako student kompozice, kterou studoval u Johanna Nepomuka Fuchse. V roce 1891 zkomponoval skladbu \"Ländlichen Tänzen\" op. 1., své první dílo, které bylo vydáno v Lipsku. Zemlinsky však nebyl s publikací spokojen, protože se pravděpodobně bál, že bude považován za skladatele lehčích kusů. Jeho závěrečná práce, druhá symfonie d moll, byla uvedena na konzervatoři v roce 1892 a kritika ji přijala veskrze pozitivně.\n\nV roce 1892 byl Zemlinsky poprvé povolán vojenskými úřady, ale pro svou výšku (159 cm) byl nakonec v roce 1894 klasifikován jako nezpůsobilý vojenské služby. Současníci ho popisovali jako nepříliš atraktivního muže, čehož později využívali karikaturisté. Již během studia navázal skladatel početná přátelství, např. s dirigentem Arturem Bodanzkym, hudebním vědcem Hugem Botstiberem, čelistou Friedrichem Buxbaumem a hudebním kritikem Richardem Heubergerem. Také vstup do Antonem Doorem založeného spolku \"Wiener Tonkünstlerverein\" otevíral Zemlinskému mnohé dveře. V roce 1895 skladatel inicioval vznik sdružení \"Musikalischen Verein Polyhymnia\" koordinující různé amatérské skupiny z Leopoldstadtu, které však existovalo jen do roku 1896. Nejspíše zde se skladatel seznámil s Arnoldem Schönbergem, kterému dával lekce a zavedl jej do vídeňských hudebních kruhů, z čehož se vyvinulo jejich celoživotní přátelství. S jejich operou \"Sarema\", která vznikla mezi léty 1893-1895, vyhrál Zemlinsky Luitpoldovu cenu (1896). Dalšími důležitými kompozicemi byly mezi jinými čtyři balady pro klavír (1893-94), jedna suita pro orchestr a v roce 1897 složená třetí symfonie b dur, za kterou obdržel Beethovenovu cenu. Již v roce 1896 napsal na Brahmsovu památku kantátu \"Frühlingsbegräbnis\", v letech 1897–1899 pak operu \"Es war einmal …\", kterou uvedl Gustav Mahler. Premiéra ve Vídeňské dvorní opeře měla 22. ledna 1900 velký úspěch.\n\nV důsledku Luegerovského antisemitismu a Dreyfusovy aféry se postavení vídeňských Židů zhoršilo. Zemlinsky, který se ani o politiku, ani o náboženství nezajímal, vystoupil za těchto okolností v roce 1899 z židovské náboženské obce. Jeho sestra Mathilde ho následovala v roce 1901 a v témže roce se provdala za jeho přítele a žáka, Arnolda Schönberga. Na přelomu století se Zemlinsky stal svobodným zednářem. Kolem roku 1906 potom konvertoval k protestantismu. Změnil také pravopis svého jména, přičemž odstranil pseudomaďarské \"z\" a nepravý šlechtický predikát \"von\" používal už jen při dirigentských vystoupeních. Své oficiální datum narození tehdy přesunul na 4. října 1872. Nejpozději kolem roku 1900 našel skladatelův styl svůj nezaměnitelný charakter. Snažil se, \"aby svou hudbu dovedl na nejvzdálenější hranice tonální harmonie. Tónina už není žádnou absolutní hodnotou a je pozvolna nahrazena barvou, formální soudržnost, osvobozená od jakéhokoliv systému tonálních vztahů, je stále více závislá na krátkých motivických celcích\". Zemlinským upřednostňovanou tóninou se přitom stává d moll.\nPři premiéře své kantáty \"Frühlingsbegräbnis\" v roce 1900 se skladatel seznámil s mladou Almou Schindlerovou, pozdější manželkou Gustava Mahlera, Waltera Gropia a Franze Werfela, a stal se jejím učitelem hudby. Jejich hudební spolupráce (Alma pod jeho vedením složila řadu písní) brzy přerostla v milostný vztah. Zemlinsky jí v roce 1899 věnoval \"Pět písní\", op. 7. Alma obdivovala skladatelovu hudbu, inteligenci, i jeho erotické charisma, třebaže ho neshledávala přitažlivým. Do svého deníku si zapsala: \"Karikatura - bez brady, malý, s vypoulenýma očima a s příliš šíleným dirigováním.\" Zemlinsky Almu zbožňoval jako svou modlu (\"Chci tě - každým atomem svého citu!\"), odmítal však její povrchní společenský život s tvrzením: \"Buď komponujte, nebo jděte do společnosti - jedno z toho. Zvolíte-li si však to, co je Vám bližší - jděte do společnosti.\" Alma dopřávala Zemlinskému každou intimitu kromě jediného, čímž ho málem připravila o rozum. On očekával ženu, která se s ním a pro něho stáhne do ústraní, což pro Almu nepřicházelo v úvahu. Nakonec se rozhodla pro rozchod a v roce 1902 se provdala za o 19 let staršího ředitele dvorní opery Gustava Mahlera. Vztah k Almě Schindlerové inspiroval Zemlinského k opeře \"Trpaslík\" (\"Der Zwerg\", podle Oscara Wildea, premiéra v roce 1922). S tímto nezdarem ve svém osobním životě se skladatel vyrovnával několik let a oženil se teprve v roce 1907 s Idou Guttmannovou. V roce 1908 se potom manželům narodila dcera Johanna Maria.\n\nPo smrti svého otce v roce 1900, na jehož památku zhudebnil Žalm 83 pro tři sóla, sbor a velký orchestr (dílo však bylo uvedeno až v roce 1987), musel Zemlinsky zaopatřit svou rodinu. Protože jeho příjem z vyučování, doprovodné hry a skládání aranžmá pro tento účel nepostačovaly, přijal nabídku na místo dirigenta v Carltheateru. Toto angažmá bylo namáhavým úkolem, který mu bránil v komponování, ale přineslo požadovaný příjem. Po té, co byla ve Vratislavi zamítnuta jeho žádost o místo, prodloužil si zde smlouvu a v témže roce začal se zhudebňováním baletu \"Der Triumph der Zeit\" od Huga von Hofmannsthala. Výsledek se ovšem Mahlerovi nelíbil, takže se do oběhu dostaly jen části díla. V roce 1904 Zemlinsky uvedl tři kusy z 2. a 3. aktu jako \"Drei Ballettstücke\", a v témže roce pak zrevidovaný 2. akt jako \"Ein Tanzpoem\". V letech 1902 až 1903 pracoval skladatel na fantazii pro orchestr \"Die Seejungfrau\" na motivy pohádky Hanse Christiana Andersena. V roce 1903 mohl konečně opustit své místo dirigenta v Carltheateru a přejít do divadla \"Theater an der Wien\". V září 1904 byl skladatel angažován do \"Lidového divadla\" (\"Volkstheater\") Rainera Simonse jako hudební ředitel. Brzy dokázal pozvednout úroveň nezkušeného souboru. Během svého působení tu složil operu \"Der Traumgörge\", která obsahuje několik narážek na Almu Mahlerovou-Werfelovou a na Kellerovu novelu \"Šaty dělají člověka\". Při hledání materiálního přilepšení začal Zemlinsky jednat s Dvorní operou v Drážďanech. Když mu však Mahler nabídl stálé angažmá ve Vídeňské dvorní opeře, nastoupil v roce 1907 tam. Jakmile byl ovšem Mahler (od ledna 1908) nahrazen Felixem Weingartnerem, byla odřeknuta premiéra jeho nové opery \"Der Traumgörge\". Vzhledem k tomu, že Weingartner nechtěl Zemlinskému svěřit žádné další premiéry, ukončil smlouvu již v únoru 1908 a vrátil se zpět do \"Volksoper\" tentokrát na místo prvního kapelníka. Následně se pak uplatnil jako první kapelník v Mannheimu, směl zde však pracovat jen na sjednanou dobu. 29. dubna přijala skladatele vídeňská lidová opera s uvedením Tannhäusera. Konečně po krátké epizodě v Mnichově podepsal Zemlinsky v roce 1911 smlouvu s Novým německým divadlem v Praze.\n\nV pražském divadle financovaném téměř výhradně ze soukromých darů německojazyčného obyvatelstva se skladatel uvedl s představeními Fidelia, Tannhäusera a Čarostřelce, která zde měla vynikající úspěch. Sám Zemlinsky obdržel pochvalné kritiky zvláště za způsob, s jakým dokázal ustoupit za dílo jiných. Vybudovat repertoár bylo pro něho nesmírně náročné, přičemž měl sotva čas na vlastní kompozice. Jeho opera \"Es war einmal …\" byla uvedena jako první novinka sezóny 1912/13, premiéra jeho opery \"Der Traumgörge\" v sezóně 1914/15 však byla zrušena kvůli vypuknutí války. I přes úspěch u kritiků nebyli Zemlinsky a ředitel divadla Heinrich Teweles spokojeni s kvalitou představení a v roce 1912 propustili mnoho umělců a techniků. Vzhledem k značnému pracovnímu vytížení skladatel od léta 1910 nesložil téměř nic nového. Teprve v roce 1913 začal komponovat svůj 2. smyčcový kvartet věnovaný Schönbergovi, dokončil jej však až v roce 1915. Kromě toho se věnoval scénické hudbě k Shakespearovu Cymbelínovi. Poté zahájil práci na své jednoaktové opeře \"Eine florentinische Tragödie\" podle dramatu Oscara Wildea (v německém překladu Maxe Meyerfelda), jejíž partitura byla dokončena za pouhých devět týdnů. Během první světové války však divadlo muselo řešit řadu problémů, mnoho členů souboru bylo povoláno do vojenské služby, další byli v důsledku rozpočtové situace propuštěni. Zemlinsky se během války pokusil získat místo hudebního ředitele v Mannheimu a Frankfurtu nad Mohanem, což se mu kvůli jeho platovým nárokům nepodařilo.\n\nPo skončení první světové války se skladatel pokoušel o návrat do Vídně, nenašel však vhodné místo. Zůstal tedy v Novém německém divadle, které mělo v rodícím se Československu nelehké postavení, po konfiskaci Stavovského divadla však s jakýmsi provizorním statutem existovalo dále a mělo dokonce nárok na státní dotace. Když v roce 1920 založila pražská německojazyčná menšina \"Deutsche Akademie für Musik und darstellende Kunst\", byl Zemlinsky jmenován jejím rektorem, přičemž zde vyučoval také skladbu a dirigování. V poválečných letech 1919–1921 pracoval na své druhé jednoaktové opeře podle látky Oscara Wildea \"Narozeniny infantky\". \"Trpaslík\" byl v roce 1922 uveden v Kolíně nad Rýnem pod vedením Otto Klemperera, minul se však s duchem doby a měl jen nevalný úspěch. V letech 1922–1923 komponoval \"Lyrickou symfonii v sedmi zpěvech pro soprán, baryton a orchestr\". Impulzem pro tuto skladbu byly básně Rabíndranátha Thákura, který v roce 1913 obdržel Nobelovu cenu za literaturu. Thákur v roce 1921 absolvoval evropské turné, které ho zavedlo také do Prahy. Zemlinského \"Lyrická symfonie\" je reflexí jeho nešťastné lásky k Almě Mahlerové. Skladatel k ní byl inspirován Mahlerovou \"Písní o zemi\", a odmítl své dílo nechat uvést současně s nedokončenou Mahlerovou desátou symfonií, což byla jeho reakce na Alminu aféru s architektem Walterem Gropiem. Smrt sestry Mathilde v roce 1923 ho podnítila ke kompozici 3. smyčcového kvartetu. Po jeho premiéře v říjnu téhož roku v Praze se tento kvartet dostal v roce 1928 na program ISCM v Sieně. S tímto uvedením se Zemlinskému konečně dostalo mezinárodního uznání. Uprostřed dvacátých let si získal pověst vynikajícího dirigenta také mimo své pražské působiště. Kromě ojedinělých koncertů ve Vídni byl v roce 1924 pozván na dva koncerty do Říma, a v roce 1926 dirigoval Orquestra Pau Casals v Barceloně. Pověst pražského divadla se však mezitím horšila. Vzhledem k rozpočtovým problémům nasazoval nový operní ředitel Leopold Kramer operety a laciné revue. Rostoucí kritika nakonec vedla k rezignaci Kramera i Zemlinského. Po smyčcovém kvartetu z roku 1924 následovala hubená léta v důsledku nedostatku inspirace. Práci na opeře \"Der heilige Vitalis\" přerušil skladatel v roce 1927. Rovněž nově započatý smyčcový kvartet zůstal nedokončený. Až v roce 1994 byly jeho dvě zachované věty zveřejněny a uvedeny.\n\nV roce 1927 odešel Zemlinsky do berlínské Krolovy opery, která byla v této době centrem experimentálního hudebního divadla. Byl ovšem angažován jen jako první kapelník a musel pracovat pod svým mladším kolegou Otto Klempererem. Jeho dílo bylo v Berlíně respektováno a uznáváno, na rozdíl od Prahy zde však nebyl nijak uctíván. Nicméně jako první kapelník státem subvencovaného divadla si zde Zemlinsky vydělal podstatně více než během svého působení v Praze. Také na vlastní skladby mu tu zbývalo více času. Jako hostující dirigent se dostal Barcelony, Brna, Paříže, Říma, Varšavy, Leningradu a dalších měst. Často také spolupracoval s Českou filharmonií. Po smrti své ženy Idy v roce 1929 složil \"Symfonické zpěvy\" op. 20 a oženil se svou milenkou Louise Sachselovou. Jako svatební dar pro ni v letech 1930–1932 zkomponoval novou operu: \"Der Kreidekreis\" podle Klabundova dramatu. V důsledku hospodářské krize musela být Krolova opera v roce 1931 uzavřena. Zemlinsky se v té době věnoval skládání nové opery a hostujícím vystoupením v Lenigradě a v Praze. Po návratu do Berlína začal skladatel zkoušet operu \"Aufstieg und Fall der Stadt Mahagonny\" od Kurta Weilla. Tato produkce odmítaná pravicovými kruhy měla velký komerční úspěch. Po uchopení moci národními socialisty však nebylo v Berlíně pro židovské umělce vhodné klima, skladatel město opustil na jaře 1933 a přestěhoval se do Vídně.\n\nVe Vídni přijal Zemlinsky místo hudebního ředitele \"Vídeňského koncertního orchestru\". Jeho nejnaléhavějším úkolem však byly zkoušky pro uvedení opery \"Der Kreidekreis\" v Curychu. Premiéra se konala 14. října 1933, nepřinesla sice požadovaný efekt, byla ovšem dobře přijata kritikou. Protože smlouvy byly uzavřeny již před rokem 1933, byla opera uvedena také v mnoha německých městech, v Berlíně dokonce 21 krát, což byl úspěch, který skladatel nezažil po několik desetiletí. V roce 1934 se poprvé nastěhoval do vlastního domu. Pozemek v \"Kaasgrabengasse 24\" ve vídeňském okrese Döbling/Grinzing byl registrován pod jménem jeho ženy Louise, která dohlížela na stavební práce. Dům byl navržen Walterem Loosem. V nejbližším okolí pak žili umělci jako Egon Wellesz, Hugo Botstiber a Hans Gál. Čas strávený ve Vídni využíval Zemlinsky ke komponování, přičemž opakovaně hostoval jako dirigent, často s Českou filharmonií. V lednu 1934 vytvořil \"Šest písní\" op. 22, po nichž začal pracovat na \"Sinfonietě\" op. 23. Toto orchestrální dílo bylo jedinou větší prací, kterou napsal během svého pětiletého vídeňského pobytu a která byla uvedena ještě za jeho života. Po premiéře v Praze v roce 1935 byla \"Sinfonieta\" hrána také ve Vídni, Paříži, Barceloně a Lausanne. V témže roce zhudebnil 13. žalm pro sbor a orchestr, a zahájil kompozici nové opery \"Der König Kandaules\". Po smrti svého přítele Albana Berga na Štědrý den 1935 složil na jeho památku svůj čtvrtý smyčcový kvartet.\n\nPo \"anšlusu\" Rakouska 11.-12. března 1938 se Zemlinského žena Louise hned na druhý den vypravila na americké velvyslanectví, aby získala víza. Na jejího muže však měly události drtivý dopad. Po celé týdny nedělal vůbec nic; uprostřed dubna si nechal ověřit svůj původ. Dříve než by mohl získat doklad o árijském původu, musel by si opatřit oddací list svého otce a svůj vlastní rodný list. Tyto doklady však byly na židovské obci, která byla nyní v rukou gestapa. Skladatel neměl jinou možnost, než zemi opustit. 7. května požádal o povolení výjezdu do Prahy, které bylo vydáno 9. června. Odjezd se ale komplikoval, protože doklady musely být po anšlusu obnoveny. Aby získal nové pasy, musel Zemlinsky po stanovení říšské uprchlické daně ve výši 30% movitého majetku zaplatit 27.612 říšských marek. Jeho dům a pozemek připadl státu. 15. září konečně skladatel se svou ženou opustil Rakousko. Po dlouhém čekání obdrželi požadovaná americká víza a 23. prosince 1938 dopluli lodí do New Yorku.\n\nKdyž dorazil náklad s vybavením jejich domácnosti, nastěhovali se manželé do 46 West 83rd Street. Zemlinského zdraví bylo vzhledem k okolnostem útěku silně podlomeno, takže nemohl ani učit, ani dirigovat. Jediným zdrojem jeho příjmů bylo komponování. Začal pracovat na nové opeře, \"Circe\". Během skládání ho ale postihla nervová choroba, která mu působila silné bolesti. Vážné onemocnění ještě zhoršilo prekérní finanční situaci rodiny. Kdosi ho přesvědčil, aby si přivydělal alespoň psaním nějakých populárních písní, z nichž \"Tři písně\" (na texty Irmy Stein-Firnerové) byly vydány v roce 1939. Ačkoliv \"Three Songs\" byly koncipovány pod pseudonymem \"Al Roberts\", vyšly pod Zemlinského jménem. Skladatel napsal také \"Jagdstück\" a jednu humoresku (rondo) pro dechový kvintet pro nakladatele Hanse Heinsheimera, který zamýšlel pro školní repertoár. Poté, co dokončil humoresku, utrpěl Zemlinsky na začátku července těžkou mrtvici (již předtím měl vysoký krevní tlak a arteriosklerózu) s následkem levostranné paralýzy. Původní plán přestěhovat se do Kalifornie se nezdařil, místo toho se odstěhoval s manželkou a nově příchozím švagrem 30 km od New Rochelle, než bude dokončen dům v sousedním Larchmontu. Jeho zdraví se zhoršilo k postupné invaliditě. Krátce po nastěhování do nového domu onemocněl zápalem plic. Alexander Zemlinsky zemřel 15. března 1942, jeho popel byl v roce 1985 přenesen do čestného hrobu na Vídeňském centrálním hřbitově (Gruppe 33 G, Nr. 71). V roce 1957 po něm byla pojmenována ulice ve vídeňském okrese Liesing.\n\n\n\n\n\n\n\n\n\n\n"}
{"id": "1058928", "url": "https://cs.wikipedia.org/wiki?curid=1058928", "title": "Ferrari 488 GTB", "text": "Ferrari 488 GTB\n\nFerrari 488 GTB je sportovní automobil firmy Ferrari, který je nástupcem 458 Italia.\nNejvětší změny proti 458 Italia nastaly v motorovém prostoru, kde byla v minulém modelu připravena atmosférická V8 s objemem 4,5 litru (570 koní při 9000 otáčkách, stovka za 3,4 s a „maximálka” 325 km/h). 488 GTB má rovněž osmiválec, zdvihový objem je menší (3,9 litru), v práci ale agregátu pomáhají dvě turbodmychadla. Výsledkem je 670 koní (492 kW) při 8000 otáčkách, točivý moment vrcholí na hodnotě 760 Nm. Stovku zvládne maranellská novinka za rovné tři sekundy, 0-200 km/h za 8,3 sekundy. Auto přestane zrychlovat při dosažení rychlosti 330 km/h.\n\n\nPřevodovka je sedmistupňová, automatická. Veškerý výkon vzadu umístěného motoru se přenáší na kola zadní nápravy - stejně jako u 458 Italia. Světová premiéra proběhne v březnu na prestižním ženevském autosalonu. Je vysoce pravděpodobné, že v budoucnu vznikne i otevřená verze (spider) a jedna či dvě speciální edice.\n\n"}
{"id": "1058929", "url": "https://cs.wikipedia.org/wiki?curid=1058929", "title": "Sergej Kopljakov", "text": "Sergej Kopljakov\n\nSergej Viktorovič Kopljakov ( Сергей Викторович Копляков; * 23. ledna 1959, Orša, Běloruská sovětská socialistická republika) je bývalý sovětský plavec běloruského původu. Na olympijských hrách 1980 v Moskvě získal zlaté medaile v závodě na 200 metrů volným způsobem a ve štafetě na 4 × 200 m volný způsob. Získal i dvě stříbrné olympijské medaile ve štafetách.\n\n"}
{"id": "1058930", "url": "https://cs.wikipedia.org/wiki?curid=1058930", "title": "Takis Fyssas", "text": "Takis Fyssas\n\nPanagiotis \"Takis\" Fyssas, řecky Τάκης Φύσσας (* 12. červen 1973, Athény) je bývalý řecký fotbalista. Nastupoval většinou na postu obránce.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 1999–2007 a odehrál 60 zápasů, v nichž vstřelil 4 góly.\n\nS Panathinaikosem Athény se stal mistrem Řecka (2004), s Benficou Lisabon má titul portugalský (2004/05). Dvakrát získal řecký fotbalový pohár, jednou s Panioniosem (1998), jednou s Panathinaikosem (2004). Má ve sbírce rovněž pohár portugalský (2003/04) a skotský, který vybojoval v dresu Heart of Midlothian FC (2006).\n"}
{"id": "1058931", "url": "https://cs.wikipedia.org/wiki?curid=1058931", "title": "James Young (anglický hudebník)", "text": "James Young (anglický hudebník)\n\nJames Young (* 17. září 1952) je anglický hudebník, dlouholetý spolupracovník zpěvačky Nico.\n\nNarodil se v Oldhamu. Hudbě se začal věnovat již v dětství a prvním nástrojem, na který začal hrát, byl v sedmi letech klavír. Později krátce studoval historii umění na University of East Anglia a následně přešel na polytechniku na Oxfordské univerzitě. V letech 1982 až 1988 vystupoval s německou zpěvačkou Nico, se kterou v roce 1985 nahrál album \"Camera Obscura\". Jeho producentem byl velšský hudebník John Cale a Young zanedlouho hrál na jeho albu \"Artificial Intelligence\". O dva roky později hrál na albu \"Land of a Thousand Churches\" hudebního kolektivu Suns of Arqa. V roce 1993 vydal knihu \"Songs They Never Play on the Radio\", ve které vypráví svůj příběh z dob vystupování s Nico. O rok později následovalo stejnojmenné hudební album inspirované touto knihou. Roku 1996 vydal knihu \"Moscow Mule\" pojednávající o ruské undergroundové scéně. Své druhé sólové album, které neslo název \"Joanna\", vydal Young v roce 2003. Album bylo nahráno na sólový klavír.\n\n\n"}
{"id": "1058932", "url": "https://cs.wikipedia.org/wiki?curid=1058932", "title": "Stylianos Venetidis", "text": "Stylianos Venetidis\n\nStylianos “Stelios” Venetidis, řecky Στέλιος Βενετίδης (* 19. listopad 1976, Orestiada) je bývalý řecký fotbalista. Nastupoval většinou na postu obránce.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 1999–2004 a odehrál 42 zápasů.\n\nS Olympiakosem Pireus se stal čtyřikrát mistrem Řecka (2002, 2003, 2005, 2006), čtyřikrát získal i řecký fotbalový pohár, jednou s PAOK (1998), dvakrát s Olympiakosem (2005, 2006) a jednou s Larissou (2007).\n"}
{"id": "1058933", "url": "https://cs.wikipedia.org/wiki?curid=1058933", "title": "Giannis Goumas", "text": "Giannis Goumas\n\nGiannis Goumas (; * 24. května 1975, Larissa) je bývalý řecký fotbalista. Nastupoval většinou na postu obránce.\n\nS řeckou reprezentací vyhrál mistrovství Evropy roku 2004. Hrál i na Euru 2008. V národním mužstvu působil v letech 1997–2008 a nastoupil ke 45 zápasům.\n\nS Panathinaikosem Athény, v němž strávil celou kariéru, se stal třikrát mistrem Řecka (1995, 1996, 2004) a dvakrát získal řecký fotbalový pohár (1995, 2004).\n"}
{"id": "1058935", "url": "https://cs.wikipedia.org/wiki?curid=1058935", "title": "Pantelis Kafes", "text": "Pantelis Kafes\n\nPantelis Kafes, řecky Παντελής Καφές (* 24. červen 1978, Veria) je bývalý řecký fotbalista. Nastupoval většinou na postu záložníka.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 2001–2011 a odehrál 41 zápasů, v nichž vstřelil 3 góly.\n\nS Olympiakosem Pireus se stal třikrát mistrem Řecka (2005, 2006, 2007), pětkrát též získal řecký fotbalový pohár, dvakrát s PAOK (2001, 2003), dvakrát s Olympiakosem (2005, 2006), jednou s AEK Athény (2011).\n"}
{"id": "1058937", "url": "https://cs.wikipedia.org/wiki?curid=1058937", "title": "Jersey Boys", "text": "Jersey Boys\n\nJersey Boys je americký hudební film z roku 2014. Film byl inspirován stejnojmenným muzikálem autorů Marshalla Brickmana a Ricka Elice, kteří jsou rovněž autory scénáře tohoto filmu. Snímek vypráví příběh hudební skupiny The Four Seasons. Ve filmu hrají například Vincent Piazza, Erich Bergen nebo John Lloyd Young, který si zahrál i v původním muzikálu. Film se odehrává od padesátých do sedmdesátých let a znovu krátce v devadesátých. Režisérem snímku je Clint Eastwood a premiéru měl 5. června 2014 na filmovém festivalu v Sydney.\n\n"}
{"id": "1058938", "url": "https://cs.wikipedia.org/wiki?curid=1058938", "title": "Michalis Kapsis", "text": "Michalis Kapsis\n\nMichalis Kapsis, řecky Μιχάλης Καψής (* 18. říjen 1973, Nikaia) je bývalý řecký fotbalista. Nastupoval většinou na postu obránce.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 2003–2007 a odehrál 34 zápasů, v nichž vstřelil 1 gól.\n\nS Olympiakosem Pireus se stal dvakrát mistrem Řecka (2006, 2007), s Apoelem Nicosia má titul kyperský (2007). Třikrát získal řecký pohár, dvakrát s AEK Athény (2000, 2002), jednou s Olympiakosem (2006). S Apoelem získal pohár kyperský.\n"}
{"id": "1058939", "url": "https://cs.wikipedia.org/wiki?curid=1058939", "title": "Veľká kopa (Západní Tatry, 1648 m)", "text": "Veľká kopa (Západní Tatry, 1648 m)\n\nVeľká kopa ( , 1648 m n. m.) je hora v Západních Tatrách na Slovensku. Nachází se v jižní rozsoše Sivého vrchu (1805 m n. m.) mezi vrcholy Ostrá (1764 m n. m.) na severu a Malá kopa (1637 m n. m.) na jihu. Od Malé kopy je oddělena sedlem Predúvratie (1585 m n. m.), od Ostré je oddělena mělkým bezejmenným sedlem. Západní svahy hory klesají do Huňové doliny, východní do Bobrovecké doliny. Jedná se o nevýrazný vrchol tvořený usazenými horninami chočského příkrovu, zejména vápenci a dolomity. Vrcholové partie jsou hustě porostlé kosodřevinou.\n\nV některých mapách je tento vrchol pojmenován Baňa a jako Veľká kopa je označena sousední Malá kopa.\n\n\n"}
{"id": "1058942", "url": "https://cs.wikipedia.org/wiki?curid=1058942", "title": "Vassilis Lakis", "text": "Vassilis Lakis\n\nVasilis Lakis, řecky Βασίλης Λάκης (* 10. září 1976, Soluň) je bývalý řecký fotbalista. Nastupoval většinou na postu pravého záložníka.\n\nS řeckou reprezentací vyhrál mistrovství Evropy roku 2004. V národním mužstvu hrál v letech 1999–2005 a odehrál 35 zápasů, v nichž vstřelil 3 góly.\n\nMá stříbrnou medaili z mistrovství Evropy hráčů do 21 let z roku 1998.\n\nS AEK Athény získal dvakrát řecký fotbalový pohár (2000, 2002).\n\n \n"}
{"id": "1058944", "url": "https://cs.wikipedia.org/wiki?curid=1058944", "title": "Kostas Chalkias", "text": "Kostas Chalkias\n\nKonstantinos \"Kostas\" Chalkias, řecky Κώστας Χαλκιάς (* 30. květen 1974, Larissa) je bývalý řecký fotbalový brankář.\n\nS řeckou reprezentací vyhrál mistrovství Evropy roku 2004. Zúčastnil se i Eura 2008, Eura 2012 a mistrovství světa 2010. V národním mužstvu hrál v letech 2001–2012 a odchytal 32 zápasů.\n\nS Panathinaikosem Athény se stal mistrem Řecka (2003/04) a získal řecký pohár (2003/04).\n"}
{"id": "1058946", "url": "https://cs.wikipedia.org/wiki?curid=1058946", "title": "Ralph Stanley", "text": "Ralph Stanley\n\nRalph Stanley (25. února 1927 – 23. června 2016) byl americký zpěvák a hráč na banjo. Narodil se ve vesnici McClure v americkém státě Virginie a hře na banjo se učil od své matky. V roce 1946 založil se svým starším bratrem Carterem hudební duo The Stanley Brothers, se kterým vystupoval následujících dvacet let. Činnost dua byla roku 1966 ukončena smrtí staršího z bratrů. Ralph Stanley později vydal několik sólových alb a spolupracoval s dalšími hudebníky, mezi které patří například T-Bone Burnett a Bob Neuwirth. V roce 2012 přispěl vlastními verzemi písní „White Light/White Heat“ (původně od skupiny The Velvet Underground) a „Fire and Brimstone“ (od Linka Wraye) na soundtrack k filmu \"Země bez zákona\".\n"}
{"id": "1058948", "url": "https://cs.wikipedia.org/wiki?curid=1058948", "title": "Dimitrios Papadopoulos", "text": "Dimitrios Papadopoulos\n\nDimitris Papadopoulos, řecky Δημήτρης Παπαδόπουλος (* 20. říjen 1980, Gagarin) je řecký fotbalista narozený na území bývalého SSSR, dnes Uzbekistánu. Nastupuje většinou na postu útočníka.\n\nS řeckou reprezentací vyhrál mistrovství Evropy roku 2004. Zúčastnil se i olympijských her v Athénách roku 2004. V národním mužstvu nastupuje od roku 2002, ke 4. únoru 2015 odehrál 22 zápasů, v nichž vstřelil 2 góly.\n\nS Panathinaikosem Athény se stal mistrem Řecka (2003/04) a získal řecký fotbalový pohár (2003/04). S Dinamem Záhřeb má titul chorvatský (2009/10).\n\nDočkal se i individuálních ocenění, dvakrát byl vyhlášen nejlepším hráčem řecké ligy (2003/04, 2012/13).\n"}
{"id": "1058950", "url": "https://cs.wikipedia.org/wiki?curid=1058950", "title": "Ahuréi", "text": "Ahuréi\n\nAhuréi (někdy nazýváno též Ahurei, Ha'urei or Ha'uréi) je hlavní město ostrova Rapa Iti a Bassových ostrovů ve Francouzské Polynésii.\n\nMěsto má vlhké subtropické klima (Köppen Cfa), na pomezí klima ekvatoriálního (Köppen Af).\n"}
{"id": "1058951", "url": "https://cs.wikipedia.org/wiki?curid=1058951", "title": "Fanis Katergiannakis", "text": "Fanis Katergiannakis\n\nTheofanis \"Fanis\" Katergiannakis, řecky Θεοφάνης Κατεργιαννάκης (* 16. únor 1974, Pylaia) je bývalý řecký fotbalový brankář.\n\nS řeckou reprezentací získal zlatou medaili na mistrovství Evropy roku 2004, byť na šampionátu nenastoupil. V národním mužstvu hrál v letech 1999–2004 a odchytal 6 zápasů.\n\nS Olympiakosem Pireus se stal mistrem Řecka (2002/03).\n"}
{"id": "1058959", "url": "https://cs.wikipedia.org/wiki?curid=1058959", "title": "Kiss Me Babe, It's Christmas Time", "text": "Kiss Me Babe, It's Christmas Time\n\nKiss Me Babe, It's Christmas Time je vánočně zaměřený singl od americké synthpopové skupiny Owl City. Píseň byla napsaná skladatelem, producentem a zpěvákem Adamem Youngem. Na iTunes vyšla 15. prosince 2014.\n\n3. prosince 2014 odběratelé Owl City mailing listů dostali od Adama e-mail: \"\"Ahoj všichni, je to už dlouho a spousta práce byla udělána, ale s radostí vám můžu říct, že jsem super blízko k dokončení nového alba. Teď už jen zbývá několik finálních úprav a brzy vám prozradím oficiální datum vydání! Mezitím, pro fanoušky vánoční hudby: jsem nadšený, že vám smím oznámit, že vydávám novou vánoční píseň nazvanou 'Kiss Me Babe, It's Christmas Time'. V minulosti jsem napsal pár vánočních skladeb, některé šly více do hloubky, do srdce a do duše, než jiné, a tato je patří k těm posledně zmíněným. Je to jen zábavná, drzá vánoční písnička ve stylu těch starých tónů Mariah Carey, které všichni dobře známe a milujeme. Jako dárek pro odběratele mailing listu za to, že vydrželi mé měsíční chvástání a fantazírování, vám pošlu skladbu ke stáhnutí přímo před Vánoci, tak zůstaňte naladěni a díky za vaši stálou lásku a věrnost!\"\"\n\nPoté několikrát na svých účtech na sociálních sítích ještě upozorňuje, ať ten, kdo neodbírá newslettery, tak ať neváhá a přihlásí se. Na Facebooku 5. prosince píše: \"\"Chci vám všem poslat svou novou vánoční skladbu. Je to jediná příležitost, kdy můžu být takovým Santou. Jako e-mailová verze, bez sobů. Zřejmě bych měl létající zahradní lehátko... Jen se přihlaste k mému mailing listu a pošlu vám ji!\"\" Tento nápad pak dále Adam rozvíjí: \"\"Ve svém posledním příspěvku se spoustě z vás líbila představa mě jako Santy létajícího vzduchem na zahradním lehátku taženém sovami. Taaakže, dokážete to nakreslit???\"\" A poté, co slíbil, že bude sdílet jeho oblíbené, zveřejňuje jednu kresbu s komentářem: \"\"Díky Elisabeth Bridges za nakreslení tohoto úžasného vánočního Owl City obrázku. Je vás tolik, co posíláte úchvatné věci. Později zveřejním další. MÁM TY NEJLEPŠÍ NEJTALENTOVANĚJŠÍ FANOUŠKY!\"\"\n\nNa Instagramu píše: \"\"Nová vánoční píseň je už za rohem. Je to takové laciné a úžasné, ani tomu nemůžu uvěřit. V podstatě jsem Mariah Carey. Je to taková ta přitroublá píseň, při které tančíte po domě a zdobíte stromeček.\"\"\n\n15. prosince pak Adam rozeslal prostřednictvím Mailing Listu všem svým fanouškům \"Kiss Me Babe, It's Christmas Time\". Napsal: \"\"Ahoj všichni, jenom bych vám chtěl popřát ty nejšťastnější Vánoce, jaké si umíte představit, a posílám vám tajný Santa dárek. Je to taková drzá vánoční písnička, která má sklouznout tak hladce, jako sklenice vaječného koňaku. Její význam není změnit svět, je to jen zábavný kousek vánoční pohody. Takže na sebe hoďte ten nejošklivější vánoční svetr a užijte si to!\"\"\n\nV den vydání skladby, tedy 15.12.2014, bylo na YouTube zveřejněno i jednoduché audio video k této písni. Uprostřed je oficiální obrázek singlu a po bocích v černém pozadí hustě padají sněhové vločky.\n"}
{"id": "1058962", "url": "https://cs.wikipedia.org/wiki?curid=1058962", "title": "Vysílač OMA", "text": "Vysílač OMA\n\nVysílač OMA byl československý vysílač přesného času a kmitočtu, který vysílal signál na dvou nezávislých kmitočtech a to OMA 50 kHz a OMA 2 500 kHz.\n\nŘízení vysílání stanic OMA bylo z Ústavu radiotechniky a elektroniky Československé akademie věd v Praze (dnes Ústav fotoniky a elektroniky Akademie věd České republiky), kde byly a stále jsou cesiové atomové hodiny, ze kterých je odvozována časová stupnice pro ČR ve vztahu k UTC (světový koordinovaný čas). Tyto hodiny poskytují mimo jiné velmi stabilní kmitočet, který byl využit pro nosné vysílací kmitočty 50 a 2500 kHz.\n\nStabilní kmitočty z etalonu byly dále využívány i pro odvozování rozkladových kmitočtů (snímkové, řádkové, barvonosné) pro analogovou televizi a tak každý televizní přijímač byl sekundárním zdrojem etalonového kmitočtu. Dnes se používá pro jiné účely. Kabelovým vedením je mimo jiné etalon propojen i s mezinárodní telefonní ústřednou v Praze či s Českou televizí na Kavčích horách.\n\nVysílání OMA50 začalo v dubnu 1958 a Československo tak bylo prvním státem, který šířil časový signál bezdrátově. Od ledna 1969 začala OMA šířit signál v mikrosekundové shodě se světovým časem UTC.\n\nAsi od roku 1975(7) bylo zavedeno pro stanici OMA50 klíčování fáze nosné, která se nepravidelně během minuty otáčela na 100 ms skokem o 180 stupňů a spolu se sekundovým přerušováním nosné, tak vzniklo časové vysílání, které ve střední Evropě (spolu s DCF77 i s jinými) bylo provozováno.\n\nVysílání probíhalo pro stanici OMA 50 ze stanoviště Liblice A (u Českého Brodu) a jako náhradní stanoviště z Poděbrad.\nVýkon obou vysílačů nebyl srovnatelný. Vysílač Poděbrady vysílal výkonem pouhých asi 50 W do stožárové antény naproti tomu ze stanoviště Liblice se vysílalo větším výkonem asi 35 (50) kW do T antény. Horší situace byla při vysílání z Poděbrad, protože signál byl slabý a nekvalitní (zvlášť při dálkovém příjmu). Právě i také tato skutečnost se určitou mírou podílela na ukončení vysílání, protože zájem o vysílání upadal.\n\nPředpokládaný dosah vysílače OMA50 se odhadoval asi na 1 500 km a lze říct, že vysílač měl přibližně podobný dosah jako má dnes stanice DCF77, samozřejmě pokud vysílalo větším výkonem z Liblic u Českého Brodu.\n\nHlavní účel a použití vysílání bylo:\n\nV první řadě je nutné říct, že se často chybně srovnává způsob kódování stanice OMA50 se stanicí DCF77.\n\nKódování časových značek stanice DCF77 je provedeno poklesem amplitudy nosné na 25 % s proměnnou délkou a to buď na 100 nebo 200 ms a přenášená informace je číselně ve formě BCD kódu, kdežto OMA byla kódována v lineárním kódu, kde počet sekundových impulsů mezi dvěma fázovými změnami nosné přímo určoval velikost informace.\n\nZabezpečení kódu OMA nebylo žádné, kdežto DCF využívá paritní bity. Správnost kódu OMA se zabezpečoval kontrolou dvou po sobě jdoucích značek v následující minutě dále dekodér OMA vyžadoval přesný vlastní oscilátor s fázovým závěsem, DCF dekodér žádný oscilátor nepotřebuje. Způsob označení začátku minuty je u DCF chybějící 59 sekundou, u OMA byl začátek označen přerušením nosné na 500 ms.\n\nObě stanice OMA byly modulovány amplitudovou modulací s hloubkou 100 % (tzn. že docházelo k úplnému přerušení nosné) na dobu 100 ms každé začínající sekundy. Bylo to tedy 60 tiků za minutu a každý tik měl délku 100 ms. Začátek minuty byl ohraničen tikem dlouhým 500 ms tedy 5krát delším než sekundový tik.\n\nStanice OMA 50 byla navíc klíčovaná fázovou modulací (asi od roku 1975(7)) a to skokem fáze nosné vlny 50 kHz o 180 stupňů, tzn. že v signálu byly obsaženy dvě informace (pravidelné přerušování nosné na 100{500ms} a fázové změny nosné).\n\nPrincip kódování vysílaných informací spočíval v tom, že fázové změny v nosné vlně ohraničovaly následující vysílanou informaci např. interval DESÍTKY MINUT a počet sekundových tiků určoval jejich počet, pak následoval buď další fázový skok, který určoval další vysílané údaje např. JEDNOTKY MINUT nebo následovalo přerušení nosné vlny minutovou značkou na 500 ms a došlo k přepsání načtených nových časových značek údajů např. na displeji hodin.\n\nFázové skoky nosné byly umístěné (v letech od 1975 do 31. 12. 1979) v intervalu asi 150 – 250 ms od příslušného sek. intervalu. Byly celkem čtyři, protože v začátcích kódovaného vysílání se vysílal pouze čas ve formátu HH:MM (SEČ) a na to stačily čtyři fázové změny nosné. Schéma tohoto kódování je na obrázku.\n\nBěhem tohoto období se začalo s konstruováním prvních rádiem řízených hodin na území ČSSR.\n\nOd 1. 1. 1980 dochází k rozšíření vysílané informace o datum, den v týdnu, měsíc a dále o informaci zda byl v ČSSR letní čas či nikoliv. Tato informace byla vhodně zakódována v čase. Další podstatná změna byla ta, že vysílané časové značky byly ve světovém čase UTC a ten se liší od občanského času o jednu hodinu při SEČ a o dvě hodiny při SELČ.\n\nFázové impulsy značek pro čas HH:MM byly nově v intervalu 200 – 300 ms od příslušné sekundové značky. Fázové impulsy pro kalendářní údaje byly v intervalu 300 – 400 ms od příslušné sekundové značky.\n\nTento stav kódování značek vydržel až asi do roku 1990 kdy dochází k dalšímu rozšíření přenášené informace. Nově se přenášela informace o okamžitém místě vysílání LIBLICE/PODĚBRADY, informace o posunech v časové stupnici a poslední dvojčíslí roku.\n\nOtáčení nosné 50 kHz pro tyto informace bylo v intervalu 400 – 500 ms. Dále byla nosná jednou za den na několik sekund amplitudově modulována kmitočtem 20 Hz (tzv. denní korekce).\n\nPodle toho na jaký ze tří intervalů fázových impulsů jsme se v dekodéru zaměřili tak podle toho se dekódovala výstupní informace. Velikost jednotlivých údajů udával počet sekundových přerušení nosné (100 ms) mezi fázovým otáčením nosné. Velikost značek pro ČAS byla vždy o jednotku vyšší například 0 hodin byl 1 impuls, 1 hodina byly 2 impulsy (sekundy) mezi otáčení nosné atd.\n\nStanice OMA2500 nebyla fázově modulována.\n\nVysílání OMA nebylo využíváno pouze k řízení hodin a časových ústředen, ale i jako kmitočtový normál, který se používal k synchronizaci např. budičů AM vysílačů a dalších zařízení, které vyžadovaly přesný kmitočet pro svoje funkce (kmitočtové ústředny pro astronomická měření apod.). Jeho význam byl i za hranicemi ČSSR.\n\nVětším technickým problémem byl způsob dekódování časových značek.\n\nDekodér hodin vyžadoval vlastní krystalový oscilátor s fázovým závěsem, se kterým se porovnávala nosná 50 kHz a tím se vyhodnocovaly fázové skoky nosné, to při stavu elektrotechniky v ČSSR v 70. – 80. letech nebyl jednoduchý a hlavně levný úkol. Dekodér i pro obyčejné domácí hodiny byl drahý, rozměrný a často i poruchový. Nebylo proto možné levně vyrábět zařízení, která by signál využívala.\n\nPři porovnání složitosti dekodéru OMA a DCF lze usuzovat, že se obecně signál DCF prosadil také kvůli tomuto faktu, kdy dekódování DCF nebyl větší problém. K dispozici nebyl ani žádný speciální integrovaný obvod, který by uměl dekódovat signál OMA s minimem dalších součástek. Po radikální změně politické situace se po roce 1990 zájem o vysílání stále zmenšoval. Hlavní důvody úpadku zájmu o vysílání bylo: malý vysílací výkon což mělo na kvalitu signálu nepříznivý vliv, nepravidelné vysílání a drahý provoz vysílače což vyústilo v to, že vysílání v roce 1995 skončilo. Konkurenci silné, stabilní a jednodušší DCF77 bohužel neodolal.\n\nV dobách socialismu byl provoz vysílače OMA podporován i celkovou protizápadní politikou, kdy oficiální a masivní využívání signálu západoněmecké DCF77 nebylo možné. Jediná možnost využití signálu OMA v domácích podmínkách byla amatérská stavba hodin podle návodů v odborných časopisech.\n\nVyužití signálu OMA se pro větší počet časoměrných výrobků neprosadilo, v době vypnutí vysílače se už dlouhou dobu výrobci časoměrné techniky orientovali hlavně na německou DCF77. V úzké spolupráci bylo vysílání OMA provozováno pro jednoho z největších odběratelů časového signálu a to pro podnik Pragotron Praha, který byl monopolním výrobcem časoměrných zařízení v ČSSR.\n\nOMA2500 byla rovněž po roce 1990 vypnuta. Vysílač měl výkon asi 1 kW. Vysílání v krátkovlnném pásmu mělo nevýhodu v tom, že při dálkovém příjmu docházelo ke kolísání fáze nosné (specifické podmínky pro příjem KV) a rovněž docházelo k únikům a tedy velkému kolísání intenzity elektromagnetického pole v místě příjmu.\n\n"}
{"id": "1058963", "url": "https://cs.wikipedia.org/wiki?curid=1058963", "title": "Arnold Bax", "text": "Arnold Bax\n\nSir Arnold Edward Trevor Bax, pseudonym Dermot O’Byrne, (8. listopadu 1883 Londýn – 3. října 1953 Cork, Irsko) byl anglický hudební skladatel a básník. \n\nArnold Edward Trevor Bax se narodil na londýnském předměstí Streatham do prosperující viktoriánské rodiny. Jeho otec byl právník, ale praxi vzhledem k soukromým příjmům neprovozoval. V roce 1896 se rodina přestěhovala do zámku v Hampsteadu. Arnold Bax navštěvoval základní školu v Balhamu a později konzervatoř v Hampsteadu. Nadšení pro lidové písně a tance, které v té době vládlo u mnoha tehdejších skladatelů a ovládalo i výuku na konzervatoři, příliš nesdílel. V roce 1900 vstoupil na Královskou hudební akademii, kde studoval hru na klavír u Tobiase Matthaye a skladbu u Fredericka Cordera. Corder byl velkým obdivovatelem Richarda Wagnera a i pro Baxe se Wagnerovo dílo v mládí stalo zdrojem inspirace. Vzhledem ke konzervativnímu zaměření Akademie musel hudbu Richarda Strausse či Clauda Debussyho studovat soukromě.\n\nAčkoliv Bax obdržel Macfarrenovo stipendium a získal řadu dalších ocenění, nepřitahoval takovou pozornost obecenstva a kritiky jako jeho současníci Benjamin Dale či York Bowen. Byl sice mimořádným klavíristou, ale vzhledem k dostatečným vlastním finančním prostředkům nebyl závislý na koncertní činnosti a mohl se věnovat hudební kariéře podle vlastní úvahy.\n\nPo absolvování konzervatoře navštívil Drážďany, aby zhlédl originální představení Straussovy Salome a zde také poprvé uslyšel díla Gustava Mahlera. Baxův mladší bratr Clifford byl básníkem a seznámil jej s dílem irského básníka Williama Butlera Yeatse, který na Arnolda Baxe hluboce zapůsobil. Baxovou první veřejně provedenou skladbou (na koncertu Akademie v roce 1902) byla píseň \"The Grand Match\", komponovaná na text v irském dialektu.\n\nV roce 1910 navštívil Rusko. Velký dojem v něm zanechal ruský balet. Ruský vliv se pak projevuje v několika dílech. Do Anglie se vrátil v lednu roku 1911 a oženil se s klavíristkou Elsitou Luisou Sobrinovou. Nejprve bydleli v Londýně, ale později se odstěhovali do Irska, kde zakoupili dům v Rathgaru, předměstí Dublinu. Měli spolu dvě děti. V Irsku se Bax věnoval literatuře a v irských literárních kruzích se stal známým pod pseudonymem \"Dermot O'Byrne\". Některá jeho literární díla byla censurou zakázána, neboť zřetelně sympatizoval s irskými republikánskými snahami. \n\nNa počátku první světové války se Bax vrátil do Anglie. Vzhledem k potížím se srdcem, které ho provázely celý život, byl uznán neschopným vojenské služby a působil jako pomocný policista. V letech války se setkal s klavíristkou Harriet Cohenovou, pro kterou opustil ženu i děti a které pak věnoval mnoho svých děl. Ve dvacátých letech poznal Mary Gleavesovou a po více než 20 let udržoval vztah s oběma ženami. Vztah ke Cohenové se postupně změnil v přátelství a hudební partnerství. Gleavesová zůstala Baxovou družkou až do jeho smrti.\n\nPrvní symfonie komponovaná v letech 1921–1922 měla navzdory drsné melodice velký úspěch. Během jedné dekády Bax napsal všech svých sedm symfonií.\n\nV roce 1937 Bax získal šlechtický titul (\"Knight Bachelor\") a po smrti Sira Walforda Daviese byl jmenován jeho nástupcem ve funkci ředitele královské hudby (\"Master of the King's Music\"). Mezi jeho povinnosti patřilo řídit dvorní orchestr a komponovat příležitostnou hudbu. V této funkci zkomponoval např. pochod ke korunovaci královny Alžběty II.\n\nPo druhé světové válce se Bax odstěhoval do Sussexu. Až do konce svého života přebýval v rezidenci \"White Horse Hotel\" ve Storringtonu. V závěru svého života měl potíže s alkoholem. Zemřel na srdeční selhání 3. října 1953. Je pohřben na hřbitově sv. Finbarra v Corku.\n\nZa svůj život Bax zkomponoval téměř 400 skladeb. Mezi jinými 7 symfonií, houslový koncert, koncert pro violoncello, několik symfonických básní, písně, klavírní skladby i komorní hudbu. Je rovněž autorem hudby k filmu Oliver Twist režiséra Davida Leana z roku 1948. \n\n\n"}
{"id": "1058967", "url": "https://cs.wikipedia.org/wiki?curid=1058967", "title": "Hesperidin", "text": "Hesperidin\n\nHesperidin je flavonoidní glykosid nacházející se v citrusových plodech. Jeho aglykon se nazývá hesperetin. Název je odvozen od slova „Hesperidium“, pro plody druhů rodu Citrus.\n\n\"Hesperidin\" byl poprvé izolován v roce 1828 francouzským chemikem Lebretonem z bílé vnitřní vrstvy citrusových slupek (mesocarp, albedo).\n\nO \"hesperidinu\" se předpokládá, že hraje roli v obraně rostlin.\n\n\nMáta peprná \"(Mentha piperita)\" také obsahuje hesperidin.\n\nHesperidin 6-O-alpha-L-rhamnosyl-beta-D-glucosidase je enzym, metabolizuje hesperidin a HO na hesperetin a rutinosu. Nalézá se v hyphomycetes druhu \"Stilbella fimetaria\".\n\nJako flavanon nacházející se v citrusových plodech (pomeranče, citrony, pomelo), hesperidin je zkoumán pro možné biologické účinky. Jedna z oblastí výzkumu je zaměřena na potenciální chemopreventivní působení hesperidinu, ale není prokázáno, že by hesperidin hrál tuto roli v mechanismech lidské rakoviny.\n\n"}
{"id": "1058968", "url": "https://cs.wikipedia.org/wiki?curid=1058968", "title": "Psoraleeae", "text": "Psoraleeae\n\nPsoraleeae je tribus (seskupení rodů) podčeledi \"Faboideae\" čeledi bobovité vyšších dvouděložných rostlin. Zahrnuje téměř 200 druhů v 10 rodech a je rozšířen v jižní Evropě, Asii, Americe i Austrálii. Zástupci tohoto tribu jsou většinou dřeviny s motýlovitými květy a jednosemennými nepukavými lusky. V jižní Evropě je hojně rozšířena bituminárie modrá.\n\nZástupci tribu \"Psoraleeae\" jsou menší stromy, keře a polokeře, výjimečně i vytrvalé byliny. Listy jsou zpeřené, jednoduché nebo redukované na šupiny, střídavě až dvouřadě uspořádané, celokrajné nebo na okraji zoubkaté. Palisty jsou přirostlé k řapíku, objímavé, volné nebo srostlé, palístky nejsou přítomny. Květenství jsou klasovitá, hroznovitá nebo hlávkovitá, květy jsou nahloučené po 1 až 6 v uzlinách květenství. Kalich je zvonkovitý, s horními laloky částečně srostlými. Koruna je motýlovitá, pavéza je lehce nehetnatá a většinou bez přívěsků. Tyčinek je 10 a jsou dvoubratré, s jednou tyčinkou od báze volnou nebo srostlou s ostatními 9. Semeník obsahuje jediné vajíčko a nese zakřivenou čnělku. Plodem je jednosemenný, nepukavý lusk.\n\nTribus \"Psoraleeae\" zahrnuje 9 nebo 10 rodů a asi 188 druhů. Největší rody jsou \"Otholobium\" (61 druhů), dětelník (\"Psoralea\", asi 50 druhů), a \"Cullen\" (34 druhů). Většina rodů (celkem 5) je rozšířena v oblasti Severní Ameriky a Mexika. V Africe (zejména jižní) je tribus zastoupen 3 rody, \"Otholobium\", \"Psoralea\", \"Cullen\". Rod \"Cullen\" má centrum výskytu v Austrálii, areál rozšíření však zahrnuje i jižní a severovýchodní Afriku, Středomoří a jižní a jihovýchodní Asii.\n\nV Evropě je tribus zastoupen 2 druhy: bituminárie modrá (\"Bituminaria bituminosa\") a \"Cullen americanum\". Oba tyto druhy jsou v rámci Evropy rozšířeny pouze ve Středomoří a do České republiky nezasahují.\n\n\nDětelníky (\"Psoralea\") jsou pěstovány jako okrasné rostliny.\nKořeny \"Pediomelum esculentum\", byliny rostoucí planě v Severní Americe, jsou jedlé. Některé druhy různých rodů tohoto tribu mají medicínské využití.\n\n\"Bituminaria\", \"Cullen\", \"Hoita\", \"Ladeania\", \"Orbexilum\", \"Otholobium\", \"Pediomelum\", \"Psoralea\", \"Psoralidium\", \"Rupertia\"\n"}
{"id": "1058970", "url": "https://cs.wikipedia.org/wiki?curid=1058970", "title": "Jiří Horák (etnograf)", "text": "Jiří Horák (etnograf)\n\nJiří Eduard Horák (4. prosince 1884 Benešov – 14. srpna 1975 Martin) byl český slavista, folklorista, literární komparatista, vysokoškolský pedagog, akademik ČSAV a diplomat.\n\nNarodil se 4. prosince 1884 v Benešově u Prahy v rodině právníka Otakara Horáka a Karoliny Horákové. Kmotrem mu byl bratr jeho matky Eduard Paroubek ze Štědříku. Mezi léty 1902–1908 studoval slavistiku a germanistiku na Filozofické fakultě UK, kde navštěvoval mimo jiné přednášky Jana Gebauera, Jana Máchala či svého pozdějšího spolupracovníka Jiřího Polívky.\n\nPo studiích se stal středoškolským profesorem. Vyučoval nejprve na reálce, poté na vinohradském gymnáziu v Praze. V roce 1916 získal na Karlově univerzitě doktorský titul a po skončení První světové války se zde habilitoval v oboru srovnávacích dějin slovanských literatur a lidového podání (1919). Mezi léty 1922–1926 působil jako mimořádný profesor na Filozofické fakultě Masarykovy univerzity v Brně, odkud po odchodu profesora Jana Máchala přešel na uvolněné místo na Karlově univerzitě, kde se stal řádným profesorem (1927–1953). Zde zastával funkci ředitele semináře pro slovanskou filologii, ve 30. letech vykonával nejprve funkci děkana (1932–1933), později proděkana (1933–1934) Filozofické fakulty UK.\n\nMimo své akademické působení byl také jednatelem (1919) a později předsedou (1939) \"Státního ústavu pro lidovou píseň\", mezi léty 1928–1932 zastával funkci předsedy \"Národopisné společnosti českoslovanské\". Na prvním mezinárodním sjezdu slovanských filologů (1929) se podílel jako jeho generální sekretář.\n\nAkademická činnost Jiřího Horáka byla přerušena nejprve zavřením vysokých škol během nacistické okupace (mezi léty 1944–1945 byl pro odbojovou činnost vězněn ve věznici Na Pankráci), po konci Druhé světové války pak jeho diplomatickým působením na ambasádě v Moskvě.\n\nV letech 1945–1948 působil jako československý diplomat v SSSR. Zastával zde pozici velvyslance. V této pozici se zasadil o repatriaci československých občanů a volyňských Čechů, jako arbitr se také podílel na řešení československo-polského sporu o území Kladska a Těšínska. Po únorovém převzetí moci komunisty byl však v květnu 1948 z pozice velvyslance odvolán.\n\nPo návratu z Moskvy se opět věnoval akademické činnosti. Na Filozofické fakultě UK vedl přednášku z dějin slovanské lidové slovesnosti a seminář zaměřený na srovnávací studium slovanské lidové pohádky.\n\nNa počátku 50. let byl krátce penzionován, nicméně v roce 1952 se stal vedoucím pracovníkem Kabinetu pro lidovou píseň ČSAV. Po sloučení s Kabinetem pro národopis od roku 1954 zastával funkci vedoucího folkloristického oddělení nově vzniklého Ústavu pro etnografii a folkloristiku, mezi léty 1956–1963 pak působil jako ředitel tohoto Ústavu. I po složení ředitelské funkce až do roku 1971 působil na Ústavu jako vedoucí vědecký pracovník, a to až do roku 1971, kdy definitivně odešel do penze. Od roku 1956 byl řádným členem (akademikem) ČSAV.\n\nJiří Horák zemřel ve věku nedožitých 91 let ve slovenském Martině.\n\nJeho manželkou byla Anna Gašparíková-Horáková, která pracovala jako archivářka a knihovnice u prezidenta Tomáše Garrigue Masaryka. Jeho synovec byl PhDr. Jiří Horák (1916 - 2001), historický geograf a dlouholetý vědecký pracovník Akademie věd v Praze. \n\nManželé Horákovi žili od své svatby ve vile v ulici Na Ořechovce, v Praze - Střešovicích.\n\n\nJiří Horák během svého života publikoval přes 200 studií, článků, recenzí, statí či monografií, a to jak v domácích, tak zahraničních periodikách.\n\n\n"}
{"id": "1058972", "url": "https://cs.wikipedia.org/wiki?curid=1058972", "title": "The Best of Owl City", "text": "The Best of Owl City\n\nThe Best of Owl City je exkluzivní japonské album, které obsahuje písně od americké synthpopové skupiny Owl City. Vyšlo 9. července 2014, obsahuje 14 skladeb, z toho dvě nové skladby z roku 2014.\n\n9. července vychází v Japonsku CD „\"The Best of Owl City“\" se 14 skladbami. Adam říká: „\"Toto je podstatná sbírka Owl City písní, od nových k těm starým a vším mezi tím. Děkuju svým japonským fanouškům za podporu během těch let. Ani nemůžu uvěřit, jaké mám štěstí, že mám fanoušky v Japonsku.“\"\n\nV jednom rozhovoru Adam album popisuje slovy: „\"Dobrá sbírka nových a starých písní. Dobrá momentka Owl City jako celku během těch několika minulých let\".“\n\nKensuke Kita z ASIAN KUNG-FU GENERATION o albu říká: „\"Je to album, které vás nutí poslechnout si to znovu a znovu, má to skvělé frázování a melodii. Nejdříve mě dostalo, jak čistě a nezastřeně hudba zněla, a teď jsem zajatcem jeho hlasu. Doporučil bych album přátelům, kteří nejsou velkými posluchači hudby, protože vím, že tento čistý zvuk se určitě dotkne jejich srdcí. Opravdu se těším na jeho vystoupení na NANO-MUGEN FES.2014.“\"\n"}
{"id": "1058973", "url": "https://cs.wikipedia.org/wiki?curid=1058973", "title": "Jaromír Hrubý z Jelení", "text": "Jaromír Hrubý z Jelení\n\nJaromír Hrubý z Jelení, též Jaromír Hrubý z Gelenj (2. listopadu 1922, Červené Pečky – 18. července 2012) patřil do šlechtického rodu Hrubých z Jelení.\n\nV roce 1945 převzal s matkou správu majetku. Studoval na lesnické fakultě v Praze, kterou nedokončil a pak pracoval jako traktorista. V roce 1950 byl zatčen a vězněn tři měsíce ve vězení v Kolíně a pak dva roky v táboře nucených prací.\n\nZaměstnán byl u dopravních staveb, po složení kvalifikační zkoušky na kopáče vykonával tuto činnost. Pak se živil jako řidič, jeřábník, betonář, asfaltér a u posádky těžkých strojů. Později pracoval v zahraničním oddělení podniku.\n\nPo roce 1989 byl Jaromír Hrubý z Jelení jmenován zástupcem velkopřevora Suverénního řádu Maltézských rytířů. Do řádu vstoupil tajně v roce 1942 a udržoval jej až do roku 1989 při životě.\n\n"}
{"id": "1058975", "url": "https://cs.wikipedia.org/wiki?curid=1058975", "title": "Chruplavník rolní", "text": "Chruplavník rolní\n\nChruplavník rolní (\"Polycnemum arvense\") je drobná planě rostoucí rostlina, druh nepočetného rodu chruplavník, která se do české přírody dostala pravděpodobně ve starověku či středověku a nyní je ohrožená vyhynutím.\n\nDruh vyrůstá od Francie přes střední a východní Evropu, jih evropského Ruska a oblast Kavkazu až po Střední Asii. Zavlečen byl do Severní Ameriky.\n\nV České republice je ojediněle rozšířen v termofytiku a mezofytiku a jeho výskyt je uváděn na místech s nezpevněnými písčitými sedimenty, konkrétně v Polabí, Českobudějovické a Třeboňské pánvi, v okolí Plzně a na jižní a jihozápadní Moravě.\n\nChruplavník rolní v minulosti rostl často jako plevel na polích a ve vinicích, později s nástupem herbicidů byl vytlačován na suché kamenité svahy, meze polí, pastviny, okraje lesu a cest i břehy rybníků s písčitým podkladem. Je to rostlina která osídluje stanoviště s málo výživnou půdou, využívá místa s neúplně zapojeným bylinným krytem a stanoviště občasně narušovaná, to potlačuje konkurenci vzrostlejších rostlin.\n\nJednoletá bylina se zelenou nebo načervenalou lodyhou, v mládí chlupatou a později olysalou, která se již od spodu hustě větví. Roste z tenkého, téměř nevětveného kořene. Větve bývají často delší než lodyha (5 až 30 cm) a spolu polehávají. Některé dospělé rostliny mají lodyhy nevětvené a vzpřímené, ty však nebývají vyšší než 5 cm. Lodyhy i větve jsou porostlé střídavými, přisedlými, šídlovitými, tuhými, na vrcholu zašpičatěnými, šikmo odstálými až k lodyze přimknutými listy o délce asi 6 mm a šířce do 1 mm.\n\nOboupohlavné květy vyrůstají jednotlivě téměř po celé délce stonku z paždí listenů podobných listům. Na krátké květní stopce rostou dva zašpičatělé bělomázdřité listence které jsou zřetelně kratší nebo stejně dlouhé jako okvětí. Střechovitě uspořádané nahnědlé, suchomázdřité, vejčité, vytrvalé okvětní lístky jsou velké 1 × 0,4 mm. Okvětí je pětičetné, tři tyčinky jsou spolu částečně srostlé v kroužek, semeník je svrchní a nese dvě blizny.\n\nRostlina kvete od června do září, květy se opylují autogamně. V červenci až listopadu dozrávají plody, šedé až hnědé, oválné a bočně stlačené nažky dlouhé asi 1,5 mm. Zdatná rostlina jich vyprodukuje víc než tisíc. Ploidie druhu je 2n = 18.\n\nJeště v polovině 20. století byl chruplavník rolní považován za plevelnou rostlinu, která ovšem pro svou drobnost a nekonkurenceschopnost kulturním plodinám příliš neškodila. Za pomoci herbicidů byl postupně z polí a vinic zcela vymýcen.\n\nZ důvodů silného omezení tradičního extenzivního hospodaření a eutrofizace krajiny dochází na jeho tradičních lokalitách k rozšíření konkurenčních rostlin a klesá počet vhodných stanovišť na kterých chruplavník rolní pravidelně roste. Aby zůstala naděje, že z české krajiny docela nevymizí, byl „Červeným seznamem cévnatých rostlin České republiky z roku 2012“ prohlášen za kriticky ohroženou rostlinu (C1t).\n\nVedle chruplavníku rolního se současně v přírodě objevuje i chruplavník větší. Ten je na prvý pohled podobný, při bližším ohledání se ale odlišuje mnohem delšími blanitými listenci, které jsou nejméně dvojnásobně delší než okvětí.\n\n\n \n"}
{"id": "1058977", "url": "https://cs.wikipedia.org/wiki?curid=1058977", "title": "Lotononis", "text": "Lotononis\n\nLotononis (\"Lotononis\") je rod rostlin z čeledi bobovité. Zahrnuje asi 150 druhů bylin a keřů s trojčetnými listy a motýlovitými květy. Je rozšířen především v jižní Africe, 2 druhy rostou i v jižní Evropě. Některé druhy mají význam v medicíně, jako krmivo pro dobytek a jako okrasné rostliny.\n\nLotononisy jsou jednoleté či vytrvalé byliny nebo keře. Listy jsou dlanitě trojčetné a většinou řapíkaté, s palisty. Květy jsou uspořádané v okolíkovitých nebo hroznovitých, dlouze stopkatých květenstvích, vyrůstajících naproti listu. Kalich je miskovitý, s horním lalokem nejdelším a postranními laloky na obou stranách spolu víceméně srostlými. Pavéza je vejčitá či obvejčitá, krátce nehetnatá, člunek je na vrcholu zaoblený, křídla jsou u některých zástupců mnohem kratší než pavéza. Tyčinek je 10 a jsou srostlé. Semeník je přisedlý a obsahuje mnoho vajíček. Čnělka je zahnutá, s vrcholovou bliznou. Plodem je mnohasemenný, téměř přisedlý, mírně nafouklý lusk.\n\nRod zahrnuje asi 150 druhů. Většina druhů je rozšířena v jižní Africe. Malý počet druhů se vyskytuje ve Středomoří, severní Africe a také v horách tropické Afriky. Největší areál má druh \"L. platycarpos\", rozšířený v tropické, severní i jižní Africe, Arábii a zasahující až do Pákistánu a indického Paňdžábu. Ve Středomoří roste pouze 5 druhů.\n\nLotononisy rostou povětšině v sušší keřové vegetaci mediteránního typu (fynbos), v pouštích a travnatých společenstvech, v menší míře i v tropických a subtropických lesích v oblastech se sezónním obdobím sucha. Vyhledávají písčité či kamenité půdy a zřídka rostou na těžkých a vápenatých půdách.\n\nJihoafrický druh \"Lotononis bainesii\" je pěstován i v jiných sušších oblastech tropů a subtropů jako krmivo pro dobytek, neboť dobře snáší sucho a narušená místa. Mimo Afriku se pěstuje např. v USA či Austrálii. Některé druhy lotononisu mají medicínský význam nebo jsou použitelné i jako okrasné rostliny.\n\n"}
{"id": "1058978", "url": "https://cs.wikipedia.org/wiki?curid=1058978", "title": "Referendum na Slovensku 2015", "text": "Referendum na Slovensku 2015\n\nCelostátní referendum na Slovensku v sobotu 7. února 2015 se týkalo výlučnosti manželství jako svazku jednoho muže a jedné ženy, zákazu adopce dětí dvojicí nebo skupinou osob stejného pohlaví a práva rodičů ochránit děti před školním vyučováním v oblasti sexuálního chování či eutanazie. Účast voličů dosáhla 21,41 %, tedy referendum bylo neplatné, U všech tří otázek bylo kladných odpovědí přes 90 procent.\n\nReferendum obsahovalo tři otázky:\n\nČtvrtá otázka: „\"Souhlasíte s tím, aby žádnému jinému soužití osob mimo manželství nebyla přiznána zvláštní ochrana, práva a povinnosti, které jsou právními normami k 1. březnu 2014 přiznány pouze manželství a manželům - zejména uznání, registrace či evidování jako životního společenství před veřejnou autoritou, možnost osvojení dítěte druhým manželem rodiče?“\" nebyla uznána Ústavním soudem.\n\nReferendum by bylo platné, pokud by se ho zúčastnila nadpoloviční většina voličů, tedy více než 2 miliony. Zároveň musí alespoň jedna ze tří otázek mít alespoň jednu ze dvou odpovědí nad 50 %.\n\nPokud je referendum platné, parlament musí odpovědi na otázky vyhlásit jako zákon a nesmí je tři roky měnit.\n\nOrganizace Aliancia za rodinu začala 5. dubna 2014 v zahradě Prezidentského paláce se sběrem podpisů na uskutečnění referenda na ochranu rodiny. Petice obsahovala otázky o definici manželství jako svazku jednoho muže a jedné ženy, ustanovení adopce pouze pro heterosexuální páry i právní ochrana výjimečnosti manželství. Petice požadovala i otázku ohledně povinnosti vzdělávání o sexuálním chování a eutanazii. Podle aliance jsou všechny čtyři otázky v souladu s Ústavou. Petici podpořila ještě v březnu 2014 i Konference biskupů Slovenska. Prezident Kiska slíbil, že referendum spojí s listopadovými komunálními volbami. Vyhradil si však požádat Ústavní soud o posouzení ústavnosti otázek v referendu. Hlasování o lidskoprávních otázkách nelze provést.\n\nV červnu 2014 Aliancia za rodinu oslovila dopisem několik starostů s prosbou o podporu při sbírání podpisů pro vyhlášení referenda \"„například ve formě sběru podpisů na veřejných prostranstvích obce, informováním na obecních vývěskách, v místním rozhlase a na webové stránce obce“\". Podle několika právních názorů byl tento postup nezákonný, na což Iniciativa Inakosť upozornila Generální prokuraturu. Podle názoru ministerstva vnitra však zákaz platí pouze v době pracovní doby a při výkonu státní správy. Nevztahuje se na podporu petice na webových stránkách či v obecních novinách. Hranice 300 000 podpisů měla být překročena v první polovině července. Potřebných 350 000 podpisů organizátoři očekávali koncem srpna 2014. Mottem sběru podpisů bylo „\"Made by mama + tato“\". Petice byla předána prezidentovi 27. srpna 2014. 24. září prezidentská kancelář potvrdila, že z více než 408 tisíc odevzdaných podpisů bylo 389 843 platných, 18 602 neplatných a 118 sporných. Dle \"The Economist\" petici podepsalo 8 % občanů Slovenska.\n\nZačátkem září 2014 prezident Andrej Kiska požádal Ústavní soud o přehodnocení ústavnosti otázek petice: „\"Zda dotazy v petici pro vyhlášení referenda o ochraně rodiny jsou nebo nejsou v souladu s Ústavou SR; zda se týkají nebo netýkají základních práv a zda referendum o těchto otázkách lze nebo nelze vyhlásit.“\" Anton Chromík z Aliance vyjádřil zklamání a prohlásil, že „\"strategie politiků a elit je taková, aby problém ochrany rodiny zahráli do ztracena a Ústavní soud dlouho nerozhodl. \"\" S krokem nesouhlasila ani katolická církev. Arcibiskup Zvolenský řekl: „\"Rozhodnutí prezidenta nás překvapilo, ale bereme ho na vědomí.“\" Prohlásil také, že „[j]\"e zřejmé, že institucionalizace jiných způsobů chování jednotlivců na úroveň rodiny představuje zásadní narušení společnosti v jejích základech.\"“ Kiskův krok uvítali zástupci LGBTI skupin. Martin Macko z Iniciativy Inakosť řekl, že organizátoři petice podvedli signatáře dvakrát: \"„Jednou, když jim řekli, že hlavní hrozbou pro jejich rodiny jsou homosexuálové a podruhé, když jejich důvěru zneužili k prosazování protiústavní a od začátku marné iniciativy.\"“ Amnesty International Slovensko Kiskovo rozhodnutí vítá. Podle organizace schválení otázek petice \"„ovlivní život jedné skupiny lidí, čímž vytvoří legitimní prostor pro diskriminaci a může vést i k odnímání práv dalších skupin\"“. Rozhodnutí prezidenta podpořil i Richard Sulík. 24. září 2014 Ústavní soud potvrdil, že podnět přijal k „\"dalšímu řízení“\".\n\nPrezident Kiska rozhodnutí Ústavního soudu dostal 21. listopadu, po 78 dnech. 1. října 2014 zahájila iniciativa Řekněme ne nesmyslnému referendu hladovku proti referendu. Rozhodnutí bylo zveřejněno 2. prosince 2014. Spolu se stanoviskem byly zveřejněny i dvě odlišná stanoviska soudců Lajose Mészárose a Ladislava Orosze. Podle soudce Mészárose jde v referendu o charakter státu, lidská práva a základní svobody. Podle něj Ústavní soud „\"nezkoumal, zda se referendum netýká zranitelných menšin v otázkách souvisejících s identitou a s podstatou jednotlivých základních práv a svobod\"“\".\" Podle soudce Orosze výklad nezahrnoval ústavní princip zákazu diskriminace ani „\"přirozeně–právní pojetí základních práv a svobod spočívající v uznání, úctě a respektu k přirozeným právům člověka jako právům, které jsou nezadatelné, nezcizitelné, nepromlčitelné a nezrušitelné.\"“\n\n27. listopadu 2014 prezident Kiska vyhlásil referendum na 7. února 2015. Právník Marián Giba připomíná, že i kdyby referendum bylo platné, příslušné zákony nemusí být schváleny parlamentem. V prosinci 2014 byla poslanci OĽaNO navržená novela Ústavy, která by snížila kvórum na referendum z 50 na 20 %. Návrh nebyl schválen Národní radou.\n\nPodle socioložky Jarmily Filadelfiové existuje mnoho definic rodiny: \"„Dnes pozorujeme zřetelný posun k pluralizaci rodinných forem i norem rodinného života. Nyní se velmi často hovoří o tradiční rodině. I to je sociální konstrukt. Tradiční rodina se mění v prostoru i v čase.“\" Na Slovensku se rodina měnila v závislosti na období, na tom, zda je městská nebo venkovská, lišila se i v jednotlivých regionech. Podobně se o tradiční rodině vyjádřil kněz a teolog Tomáš Halík: \"„Tomu, kdo by použil takové spojení, bych musel položit otázku: Jakou tradici máte na mysli, o jaké době mluvíte? O kmenových společenstvích a mnohoženství v době, o které říká Bible? O rodině v antickém Řecku, kde byly v popředí erotické vztahy mezi muži? O středověké rodině s ideálem rytířství a galantnosti k dámě (která zpravidla nebyla manželkou dotyčného)? O měšťanské patriarchální rodině 19. století v Evropě? O současné rodině? Rodina - její struktura, chápání, role muže a ženy, styl výchovy dětí a mnoho dalších aspektů - se radikálně proměňovala v průběhu dějin v různých kulturních kontextech.“\"\n\nDo června 2014 Ústava obsahovala větu: „\"Manželství, rodičovství a rodina jsou pod ochranou zákona. Zaručuje se zvláštní ochrana dětí a mladistvých.\"“ V červnu 2014 byla Ústava novelizována a věta v ní zní „\"Manželství je jedinečným svazkem mezi mužem a ženou. Slovenská republika manželství všestranně chrání a napomáhá jeho dobru.“\" Podle Aliance za rodinu: \"„Pokud bychom připustili vznik homosexuálních svazků a jejich postavení na roveň manželství (což se může stát díky evropskému soudu), nebude existovat žádný racionální důvod neumožnit stejná ‚práva‘ nebo ‚služby‘ jakékoli jiné formě spolužití lidí (svazky uvnitř širších rodin, mezi třemi osobami, čtyřmi osobami…).“\"\n\nV roce 2013 si děti adoptovalo 156 manželů a 17 jednotlivců. Podle zákona si „\"osamělí lidé, kteří na úřadě řeknou, že žijí sami, si mohou osvojit dítě ‚výjimečně‘“\". Podle Natálie Blahové z Ústředí práce, sociálních věcí a rodiny: „\"Na otázku, zda homosexualita hraje roli při posuzování způsobilosti zájemce vykonávat pěstounskou péči nebo osvojení, uvádíme, že jde o skutečnost, kterou je třeba brát v úvahu, ale na základě pouze této jediné skutečnosti nelze takovou osobu vyloučit z procesu náhradní péče. Osoba žadatele se posuzuje komplexně.“\" Bývalá soudkyně a dnešní ombudsmanka Jana Dubovcová poznamenala: \"„Tuto problematiku jsem řešila v úvodu mé soudcovské kariéry. Při rozhodování o osvojení jsem nikdy nezjišťovala sexuální orientaci žadatelů o osvojení, protože by to bylo v rozporu s jejich základními právy, například právem na ochranu soukromí“\". Iniciátor referenda Aliance za rodinu tvrdí, že „\"[d]va muži nemohou nahradit mámu ani dvě nebo tři ženy nenahradí dítěti otce.“\" Podle studií Americké psychologické asociace a University of Cambridge citovaných v Deníku N děti, které vyrůstaly v homosexuálních rodinách vyrůstají stejně jako v heterosexuálních. Podle profesorky Susan Golombok: \"„Nenašli jsme žádný důkaz, který by potvrdil, že dětské, mužské nebo ženské vlastnosti by byly nějak ovlivněny tím, že má dítě za rodiče dva gaye nebo dvě lesby“\".\n\nV současnosti na školách není zaveden předmět sexuální výchova. Téma se vyučuje na hodinách etické výchovy, biologie, občanské nauky a třídnických hodin. Existuje průřezový předmět Výchova k manželství a rodičovství, který není povinný. Každá škola má však jeho koordinátora. Na otázku, zda je učivo o sexuálním chování povinné, podle Rii Gehrerové z Deníku N \"„[z]áleží na konkrétním učiteli a koordinátorovi, v jakém rozsahu a zda vůbec téma do výuky zařadí. Na povinných předmětech jako biologie a občanská nauka se však mohou vyskytnout témata jako antikoncepce, prevence před sexuálně přenosnými nemocemi či zdravotní a psychologická rizika střídání sexuálních partnerů. Taková témata však ve školách obvykle zůstávají jen jako diskuse či přednášky.“\" Na základních školách se v biologii v sedmém ročníku probírá rozmnožovací soustava, plánované rodičovství a antikoncepce. Na mateřských školách se sexualita nevyučuje. Sexuolog Jozef Dúbravický považuje sexuální gramotnost na Slovensku za „\"velmi špatnou“\".\n\nEutanazie se ve školních osnovách nenachází.\n\nV prosinci 2014 se vyskytla otázka, jak bude veřejnoprávní RTVS postupovat při přenosu mší. RTVS poskytuje v neděli prostor katolické a evangelické církvi. V době kampaně však nemůže vysílat reklamu na hlasování. Bude se proto muset dohodnout s Konferencí biskupů Slovenska a evangelickou církví na obsahu vysílání. Martin Macko z Iniciativy Inakosť poznamenal: „\"My se například v rámci vyváženosti názorů již dlouhodobě, ale zatím neúspěšně snažíme, aby byl do programové struktury zařazen i pořad o LGBTI menšině\".“ První nepřímé náznaky kampaně byly již odvysílány začátkem prosince v Slovenském rozhlase. V lednu mělo Rádio Regina odvysílat liturgii slouženou knězem Rastislavem Bakem. V kázání se však vyskytla sporná pasáž. RTVS trvala na jejím vystřižení, kněz to odmítl a následně RTVS odmítla mši odvysílat. Podle mluvčí RTVS Dominiky Šulková byla část kázání „\"v rozporu s pravidly vysílání RTVS před referendem, hraničí podle našeho názoru s takzvaným ‚hate speech‘ [...], ale také s porušováním slovenské a mezinárodní legislativy“\". Dle prešovského řeckokatolického arcibiskupa Jána Babjaka jde o porušení „\"svobody slova, náboženské svobody a neadekvátní zásah do práv národnostních menšin“\". Náměstek generálního prokurátora pro trestní úsek Peter Šufliarsky měl 27. ledna vydat pokyn k prozkoumání kázání. Je podezření, že knězovo vyjádření je trestným činem. V neděli 1. února se ve slovenských kostelích četl pastýřský list, který hovořil o referendu. Mši z Kostela svaté rodiny v Petržalce měla vysílat RTVS.\n\nReklamní spot Aliance odmítli v lednu 2015 vysílat TV Markíza, TV JOJ i veřejnoprávní RTVS. Klip měl nabádat proti adopcím homosexuálními páry. Ředitel Markízy Matthias Settele v odůvodnění napsal: „\"Rozhodli jsme se nenabízet speciální reklamní bloky na komunikaci referenda ani pro [jeho] podporovatele, ani pro aktivisty, kteří jsou proti. Zatímco organizátoři referenda jsou připraveni téma komunikovat, lidé s jiným názorem obvykle nejsou organizováni tak, aby dokázaly zaplatit reklamní spoty prezentující alternativní postoje\".“ „\"RTVS ve svém vysílání vyčlení prostor pro podrobné informování i diskuse o otázkách, které jsou předmětem referenda,“\" uvedla veřejnoprávní televize. TA3 zadavatelem nebyla oslovena. Spot byl považován za kontroverzní, neměl realisticky popisovat proces adopce. Mluvčí Aliance Peter Kremský to vysvětlil takto: „\"Od spotu nelze očekávat, že bude přesným popisem faktů, vždy je zjednodušující.“\" Za účinkování v spotu byla kritizována moderátorka veřejnoprávní RTVS Natália Žembová. Podle jejího vlastního vyjádření: \"\"V statutu RTVS stojí, že jako moderátorka nesmím dělat reklamu, a toto reklama nebyla. Nesmím ji dělat na nějaký produkt nebo službu, a toto nebyl produkt ani služba. Není to reklama a ani politická reklama. Neporušila jsem smluvní podmínky s RTVS ani nic podobného. Z televize se mi zatím nikdo neozval, takže předpokládám, že oni s tím problém zřejmě nemají. Bohužel, větší problém než můj zaměstnavatel s tím mají média. Podívejte se – nikde jsem se nesvlékla, nedělala jsem reklamu ani na drogy, ani na prostředky na podporu erekce a podobné věci. Neřekla jsem nic špatného a ani nic hanlivého – dokonce v klipu neodsuzuji ani homosexuály samotné. Sama mám přátele homosexuály, nesmírně si jich vážím, jsou to skvělí lidé. Jsou to kvalitní a hodnotní lidé jako my. Není pravda, že bych je tím klipem nějak odsuzovala. Chtěla jsem jím pouze říci, že si vážím rodiny jako základního kamene společnosti. A prostě bez rodiny – otce a matky – by tu nebyl ani jeden z nás.“\" Spot zveřejnil křesťanský web postoy.sk. Od 21. ledna ho bude vysílat katolická televizní stanice TV LUX. Podle její mluvčí „\"TV LUX nevidí problém v jejich odvysílání, vzhledem k tomu, že splňují zákonné normy Slovenské republiky\".“ TV LUX reklamu zveřejní 250krát bez finanční odměny: „\"Prostor pro vysílání spotu vyčlenil jeden z vlastníků TV LUX – Konference biskupů Slovenska,\"“ vysvětlila mluvčí.\n\nV lednu 2015 se objevil druhý televizní reklamní spot. Zobrazuje mužskou dvojici dotýkající se chlapce, kterému se to nelíbí. K spotu se Aliance za rodinu nepřihlásila.\n\nPastýřský dopis ze dne 1. února vysílalo křesťanské Rádio Lumen. Klip Aliance za rodinu vysílají Fun rádio, Rádio Sity, a Rocková republika.\n\nV lednu se také objevily billboardy s fotografií papeže Františka. Ke kampani se nikdo nepřiznal, Aliance za rodinu a Konference biskupů Slovenska odmítly svou účast. K použití podobizny papeže je zapotřebí souhlas Svatého stolce.\n\nZačátkem února se objevila bilboardová kampaň proti referendu. Na plakátech byly slogany „JBM Alianci za RDN“ a požadavek na odluku cíkve od státu. Reklamu zadala skupina podnikatelů, kteří si přáli zůstat v anonymitě. Jedna z reklamních společností se rozhodla billboardy přelepit, ostatní billboardy by však měly zůstat na svých místech. Kampaň zároveň nabízí trička se stejným sloganem.\n\nPodle informací Deníku N se kampaň zaměřuje i na školy. „\"Dcera přišla ze školy s tím, že když nepůjdu na referendum, budou chodit gayové a lesby do kompletních rodin a budou si z nich brát děti,\"“ hlásila matka ze Spišské Nové Vsi. Aktivitu vyvíjejí i církevní školy, KBS však iniciativu odmítá: „\"Konference biskupů Slovenska však v tomto směru nekoordinuje žádné iniciativy. Nabídli jsme jedině materiály na duchovní podporu referenda – novénu, modlitbu a texty adorace, které může použít každý, kdo je považuje za vhodné.\"“\n\nV únoru se vyskytly i případy použití místních rozhlasů. V některých případech se v nich hovořilo o hrozbě vězení pro rodiče odmítající sexuální výchovu dětí. Aliance nabízí spoty na své stránce. Doporučuje také objednání volebních uren do domovů důchodců.\n\nAliance za rodinu zřídila infolinku, kde bude poskytovat své informace o referendu.\n\nZačátkem února se v schránkách v mnoha městech objevil dopis od souseda Tomáše Bielka. Ve skutečnosti však leták financoval Institut Lva XIII. a distribuovala Slovenská pošta. Institut na kampaň pro Alianci za rodinu vybral přes 11 000 €. Podle informací deníku Pravda mohla kampaň stát 50 000 €, pokud se předpokládá doručení do každé z téměř dvou milionů schránek na Slovensku.\n\nPodle údajů z ledna 2015 chce Aliance za rodinu na kampaň vynaložit 110 000 €. Chce použít bilboardy a televizní spot. Podporovatelé Aliance nosí na oblečení bílé stužky. Koncem ledna 2015 Aliance za rodinu avizovala, že na kampaň potřebuje ještě 36 000 €. Koncem ledna 2015 Ministerstvo vnitra oznámilo, že prověřuje financování Aliance kvůli podezření, že Aliance na své stránce uvedla zavádějící informaci o vyhlášení veřejné sbírky.\n\nProtože na platnost referenda je nutné 50% kvórum, zastánci práv LGBT komunity doporučují neúčast na referendu. Na internetových fórech a sociálních sítích vznikají skupiny odpůrců, na neúčast vyzývá občanská iniciativa Řekněme ne nesmyslnému referendu. Nevládní lidskoprávní organizace se rozhodly neplýtvat penězi na kampaň a argumentaci proti referendu vést na internetových fórech a sociálních sítích. Dobrovolníci týmu Pride Duhové Košice spustili začátkem ledna informační web \"Proti referendu – Proti nenávisti\" vyzývající k neúčasti. Vznikly i další kampaně a události na sociálních sítích.\n\nV lednu 2015 zástupci LGBT komunity oznámili, že se nebudou účastnit diskusí s Aliancí za rodinu v TA3 a STV jak původně plánovali. Podle společného prohlášení pěti nevládních organizací „\"[k]ampaň k referendu podle našeho názoru znemožňuje slušnou diskusi a omezuje se pouze na opakování mnohokrát vyvrácených lží a polopravd\"“. Dle Martina Macka z Iniciativy Inakosť nemá význam diskutovat s lidmi argumentujícími názory, které odborníci opakovaně vysvětlili a vyvrátili. Podle něj také referendum nepřinese žádnou změnu, ani kdyby lidé hlasovali záporně. Dle Romany Schlesinger (SaS): „\"Odstoupením z této diskuse dáváme najevo, že pro nás nejsou partnery do diskuse a ani my nejsme partnery do diskuse pro ně.\"“ Protireferendoví aktivisté spustili v posledním lednovém týdnu internetový portál nejdeme.sk kde chtějí uvádět postoje známých osobností k refererendu. Zároveň budou na portálu prezentovat svůj postoj a argumenty. Proti referendu se vyjádřila i ředitelka Amnesty International Slovensko Jana Malovičová: „\"Myslím, že hlasovat o lidských právech není v pořádku. Já na referendum nepůjdu.“\" a Kálmán Petőcz z Helsinského výboru pro lidská práva na Slovensku: „\"V tomto referendu jde o to, zda bude demokratický institut referenda použitý na postupné podkopávání samotné demokracie. Většinový názor ještě nemusí být pravdivý ani spravedlivý. Dnes je obětním beránkem referendové kampaně jedna menšina, zítra to mohou být oni\".“ Podle Jany Jablonické Zezulové z Iniciativy Inakosť: „\"I kdyby bylo referendum platné, nezmění současný stav. Manželství bude i po referendu v ústavě definované jako svazek muže a ženy, děti, které dnes z různých důvodů nemají matku nebo otce, je nebudou mít ani po referendu. Rodiče budou mít v případě, že nesouhlasí se způsobem nebo některou z metod vyučování, právo svůj názor zkonzultovat s vedením školy\"\".\n\nPrezident Andrej Kiska ještě v listopadu 2014, těsně po vyhlášení referenda, oznámil, že na první dvě otázky bude odpovídat ano, na třetí ne. Prezident byl za tento krok kritizován ústavními právníky i LGBT aktivisty. Na pravidelném setkání prezidenta s představiteli církví v lednu 2015 prezident Andrej Kiska uvedl: \"\"[D]ovolte mi říct, že si osobně myslím, že stejným způsobem můžete přispět nejen k tomu, s jakým výsledkem skončí únorové referendum, ale také s jakým pocitem z něj naše společnost vyjde jako celek. Jako občan i jako prezident jsem přesvědčen, že v životě není důležitý pouze výsledek, ke kterému dospějeme, ale i způsob, jakým k němu dospějeme. Přál bych si, aby způsob, jakým občané a voliči dospějí k výsledku, ať bude jakýkoliv, nezanechal rány na lidech a na schopnosti Slovenska a jeho občanů diskutovat a poslouchat se navzájem. Aby se argumentovalo uctivě a pravdivě, abychom nevyšli z referenda rozděleni na nepřátelské tábory. Aby se kvůli tomuto tématu dokonce nerozpadávala přátelství. A abychom pak byli schopni na Slovensku pokračovat v diskusi o mnoha podstatných příčinách rozpadu rodin, o společenském a sociálním postavení neúplných rodin a opuštěných dětí - a naléhavěji pojmenovat věci, které může ovlivnit stát.“\"\n\n\nKoncem ledna většina parlamentních stran účast na referendu doporučuje. Pouze KDH doporučuje hlasovat ano na všechny tři otázky.\n\n\nOmbudsmanka Jana Dubovcová se k účasti na referendu vyjádřila takto: \"„Nemá smysl, abych se referenda zúčastnila a přispěla k jeho platnosti.”\" Nepociťuje obavy o tradiční rodinu. Na margo adopcí sdělila: \"„Pokud stát výjimečně dovoluje jiným osobám osvojení dítěte, pak podmínky platí pro všechny jednotlivce stejně. Sexuální orientace uchazečů o osvojení z právního hlediska nehraje žádnou roli.”\"\n\nPodle sociologa Michala Vašečky v referendu \"„budeme hlasovat především o tom, jak se dále bude vyvíjet slovenská společnost, o tom, zda si udrží svůj sekulární světský charakter, nebo se postupnými kroky budeme posouvat směrem k čím dál více přítomnému náboženskému státu.“\"\n\nV prosinci 2014 vojenský kaplan František Rábek a pplk. Marian Bodolló, generální duchovní OS a OS SR zveřejnili na stránkách Ústředí ekumenické pastorační služby v ozbrojených silách a ozbrojených sborech Slovenské republiky výzvu k účasti na referendu a \"„zachováni přirozené rodiny a manželství, jakož i práva rodičů na výchovu svých dětí podle svého přesvedčení“.\" Výzva byla zveřejněná i na oficiálním webu Ministerstva obrany. Později se však ministerstvo od výzvy distancovalo: „\"Ministerstvo obrany SR nevyzývá příslušníky Ozbrojených sil SR, ani zaměstnance resortu obrany k účasti na připravovaném referendu o manželství a rodině. Jde o nesprávnou interpretaci výzvy vojenských duchovních, kteří ji zveřejnili na webovém portále Ordinariátu OS a OS SR a Ústředí ekumenické pastorační služby v OS a OS SR\".“\n\nPodle průzkumu Eurobarometru 2008 byla podpora manželství homosexuálů v tom roce v EU 44 % a na Slovensku 19 %. Podpora adopcí byla 32 %, na Slovensku 12 %.\n\nV průzkumu organizovaném agenturou FOCUS pro Iniciativu Inakosť v červenci 2012 v porovnaní s předešlými roky podpora registrovaných partnerství na Slovensku stoupla. V roce 2008 bylo pro 42 %, v roce 2009 45 % a v roce 2012 47 % respondentů. V červenci 2014 byly zveřejněny výsledky průzkumu agentury Polis s použitím navrhovaných otázek referenda. S tezí jedinečnosti heterosexuálního manželství souhlasilo 78,4 % respondentů (odpovědi ano a spíše ano než ne), se znemožněním adopcí neheterosexuálním párům souhlasilo 65,1 %, s ochranou manželství muže a ženy 63,0 % a s nevynucovaním účasti na vyučovaní sexuální výchovy a eutanasie souhlasilo 44,8 % oslovených respondentů. Podle socioložky Zory Bútorové je však nutné brát výsledky s rezervou. Referendum totiž nemusí být platné, protože nemusí dosáhnout nadpoloviční účasti.\n\nPodle průzkumu agentury FOCUS pro deník SME konaném na konci ledna 2015 70 % respondentů považuje sexuální výchovu za užitečnou, 23 % za škodlivou. S manželstvím jen pro heterosexuální páry souhlasí 85 % voličů. Adopce by neheterosexuálním párům zakázalo 74 % účastníků průzkumu. Ve věkové kategorii 18 až 24 let adopce odmítá 66 % respondentů.\n\n12. ledna 2015 poprvé zasedala \"Ústřední komise pro referendum\". Její členové jsou zástupci parlamentních stran a petičního výboru. Do funkce předsedy byl vylosovaný Peter Mach (KDH), za místopředsedy Martin Poliačik (SaS) a podle zákona ministr vnitra Robert Kaliňák (SMER-SD) a předsedkyně Statistického úřadu SR Ľudmila Benkovičová. Komise byla statistickým úřadem a Ministerstvem vnitra informovaná o přípravách referenda. Koncom ledna 2015 Ministerstvo vnitra avizovalo založení informační telefonické linky, která bude „\"poskytovat informace týkající se práv a povinností občanů a organizačního zabezpečení referenda\"“. 20. ledna sa uskutečnila první zkouška, druhá zkouška se konala 3. února. Celkově na referendu bude pracovat okolo 660 lidí. V souvislosti s referendem Statistický úřad posílil zabezpečení své stránky proti hackerům: \"„Jsme si vědomi možnosti, že vzhledem k polarizaci spoločnosti v souvislosti se samotným referendem, je možné očekávat útoky a také zpochybňování výsledků,“\" uvedla předsedkyně úřadu Ludmila Benkovičová. „\"Výsledky referenda budou členové Odborných sumarizačních útvarů (OSÚ) sumarizovat z 4942 okrsků v 2926 obcích, městech, respektive městských částech\"“.\n\nO hlasovací průkaz bylo třeba požádat do 5. února na obecním úřadu v místě trvalého bydliště. Hlasovací lístek bude platný i při vyjádření se jen k jedné ze tří otázek. Referenda se mají právo zúčastnit i slovenští občané s trvalým pobytem v zahraničí.\n\n\n"}
{"id": "1058981", "url": "https://cs.wikipedia.org/wiki?curid=1058981", "title": "Franckovice", "text": "Franckovice\n\nFranckovice (německy \"Franzkowitz\") jsou bývalá obec, jejíž zástavba je dnes již zcela srostlá se zástavbou obce Racková, jejíž jsou Franckovice součástí, přičemž již nemají ani status základní sídelní jednotky.\n\nFranckovice vznikly roku 1793 parcelací dvora u Rackové. Od roku 1794 pak vedly Franckovice samostatnou pozemkovou knihu. Franckovice se skládaly ze tří urbanisticky zcela oddělených částí: dvou části vlastních Fanckovic, těsně sousedící se zástavbou obce Racková, a třetí části, jíž byla samota Strhanec, která měla status místní části obce. Roku 1899 vzniká z části katastru Rackové samostatné katastrální území Franckovice. Katastr měl velice protáhlý a kuriozní tvar, kdy obě části vlastní franckovické zástavby byly spolu propojeny jen tenkým pruhem území tvořeným silnicí. Franckovice ztratily samostatnost roku 1949, kdy byly připojeny k obci Racková.\n"}
{"id": "1058983", "url": "https://cs.wikipedia.org/wiki?curid=1058983", "title": "Bordeauxská církevní provincie", "text": "Bordeauxská církevní provincie\n\nCírkevní provincie Bordeaux je římskokatolickou církevní provincií, ležící v regionu Akvitánie ve Francii. V čele provincie stojí \"arcibiskup–metropolita z Bordeaux\". Provincie vznikla v průběhu 3. století, kdy byla založena arcidiecéze Bordeaux, jakožto metropolitní arcibiskupství. Současným metropolitou je kardinál Jean-Pierre Ricard.\n\nProvincie vznikla spolu se založením arcidiecéze v průběhu 3. století. Ve 3. století vznikla také diecéze Périgueux.\n\nÚzemí provincie se člení na pět diecézí:\n\n"}
{"id": "1058985", "url": "https://cs.wikipedia.org/wiki?curid=1058985", "title": "Clermontská církevní provincie", "text": "Clermontská církevní provincie\n\nCírkevní provincie Clermont je římskokatolickou církevní provincií, ležící v regionu Auvergne ve Francii. V čele provincie stojí \"arcibiskup–metropolita z Clermontu\". Provincie vznikla 8. prosince 2002, kdy byla povýšena clermontská diecéze na arcidiecézi. Současným metropolitou je arcibiskup Hippolyte Simon.\n\nClermontská provincie vznikla spolu s povýšením clermontské diecéze na metropolitní arcidiecézi 8. prosince 2002, se třemi sufragánními diecézemi.\n\nÚzemí provincie se člení na tři diecéze:\n\n"}
{"id": "1058987", "url": "https://cs.wikipedia.org/wiki?curid=1058987", "title": "Patty", "text": "Patty\n\nPatricia Fink známá pod jménem Patty ( パティ) (* 5. listopadu 1960, Saitama, Japonsko), je japonská popová zpěvačka, populární zejména v 80. letech 20. století. Pochází z Irumy v prefektuře Saitama.\n\nPatricia se narodila japonsko-americkému páru na letecké základně Iruma nedaleko Tokia. Je nejstarší ze tří sourozenců, jejím otcem je důstojník amerického letectva, matka japonka Hiroko Takahashi. Do roku 1975 studovala střední školy Kubasaki a Kadena na Okinawě, druhý stupeň absolvovala v roce 1980 na střední škole Yokotta ve Fusse u Tokia. V současnosti žije v Tampě na Floridě.\n\nSvoji první skladbu, soundtrack k filmu \"My Life\", natočila pod vlastním jménem ještě na střední škole, v roce 1979. Jako Patty debutovala v únoru 1980 vydáním singlu s ústřední písní televizního seriálu \"Sun of Utopia\" (太陽のユートピア – \"Taiyo no Utopia\"). V České republice je známá především její titulní skladba k seriálu Goro – bílý pes \"Yesterday Is Gone\" (この夢の果てまで – \"Kono jume no hate made\"). Její skladby jsou charakteristické čistým hlasem, jasnou melodií a texty s plynulými přechody mezi angličtinou a japonštinou. Během své kariéry nazpívala, kromě samostatných skladeb, melodie k několika japonským televizním seriálům, působila v rozhlase a v roli lektorky a moderátorky pravidelně uváděla pořad o americké angličtině.\n\n\n"}
{"id": "1058989", "url": "https://cs.wikipedia.org/wiki?curid=1058989", "title": "Těkavá organická látka", "text": "Těkavá organická látka\n\nTěkavá organická látka (VOC – \"volatile organic compound\") je organická sloučenina, která je za přítomnosti slunečního záření schopná reagovat s oxidy dusíku za vzniku látek, které mohou poškozovat lidské zdraví nebo ozonovou vrstvu.\n\nPodle pohledu, z jakého těkavé organické látky posuzujeme, existují jejich rozdílné definice:\n\nUvažují-li se těkavé organické látka z hlediska znečištění ovzduší, pak se mezi ně nepočítá methan, který má v ovzduší výrazně delší životnost.\n\nRespirační potíže, alergie a dopady na imunitu jsou u kojenců a dětí spojené s VOC a jinými látkami znečišťujícími vnitřní prostředí.\n\n\n\n"}
{"id": "1058990", "url": "https://cs.wikipedia.org/wiki?curid=1058990", "title": "Dijonská církevní provincie", "text": "Dijonská církevní provincie\n\nCírkevní provincie Dijon je římskokatolickou církevní provincií, ležící v regionu Burgundsko-Franche-Comté ve Francii. V čele provincie stojí \"arcibiskup–metropolita z Dijonu\". Provincie vznikla 8. prosince 2002, kdy byla povýšena dijonská diecéze na arcidiecézi. Současným metropolitou je arcibiskup Roland Minnerath.\n\nProvincie vznikla spolu s povýšením diecéze Dijon na metropolitní arcidiecézi 8. prosince 2002, se třemi sufragánními diecézemi a jednou teritoriální prelaturou. Před povýšením dijonské diecéze na arcidiecézi, existovala senská církevní provincie, která byla při vzniku dijonské provincie zrušena a arcidiecéze Sens se sama stala sufragánní arcidiecézí.\n\nÚzemí provincie se člení na tři diecéze a jednu teritoriální prelaturu:\n\n"}
{"id": "1058991", "url": "https://cs.wikipedia.org/wiki?curid=1058991", "title": "Françoise Abandová", "text": "Françoise Abandová\n\nFrançoise Abandová, nepřechýleně Françoise Abanda, (* 5. února 1997 Montréal) je kanadská profesionální tenistka kamerunského původu. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do května 2019 tři tituly ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v říjnu 2017 na 111. místě a ve čtyřhře pak v září 2014 na 197. místě.\n\nV kanadském fedcupovém týmu debutovala v roce 2015 při historicky první účasti družstva ve Světové skupině proti obhájkyním titulu, týmu České republiky. Tři dny po svých osmnáctých narozeninách podlehla v úvodní dvouhře tehdy 22. hráčce světového žebříčku Karolíně Plíškové. Kanaďanky prohrály 0:4 na zápasy. Do dubna 2015 v soutěži nastoupila k jedinému mezistátnímu utkání s bilancí 0–1 ve dvouhře a 0–1 ve čtyřhře.\n\nNarodila se roku 1997 v Montréalu do rodiny Blaise Abandy a Cicle Assono Ahibenové, kteří pocházejí z Kamerunu. Od roku 2009 je členkou Kanadského národního tenisového centra v Montréalu.\n\nTenis začala hrát v sedmi letech, když následovala o tři roky starší sestru Élisabethu Abandovou, která také hraje na profesionální úrovni.\n\nNa juniorce French Open 2012 skončila ve třetím kole dvouhry a ve čtvrtfinále čtyřhry. Navazující juniorský Wimbledon 2012 znamenal účast v semifinále singla i debla.\n\nPremiérový zápas na okruhu ITF vyhrála v červenci 2012, když na turnaji dotovaném 25 tisíci dolary v quebeckém Granby zdolala hráčku čtvrté stovky žebříčku Jennifer Elieovou. Ve druhém kole však podlehla krajance Eugenii Bouchardové. Do kvalifikace Rogers Cupu 2012 jí byla udělena divoká karta. Po výhře nad 104. ženou klasifikace Irinou Falconiovou skončila v posledním kole.\n\nV září 2012 vyhrála juniorský turnaj z kategorie Grade 1 v quebeckém Repentigny, čímž se stala čtvrtou Kanaďankou, jíž na této akci triumfovala.\n\nPrvní zápas na okruhu WTA Tour odehrála v září 2013 ve čtyřhře Challenge Bell, do níž obdržely s krajankou Carol Zhaovou divokou kartu. Po postupu do čtvrtfinále však nestačily na zkušenou rusko-australskou dvojici Alla Kudrjavcevová a Anastasia Rodionovová.\n\nUprostřed ledna 2014 si připsala premiérový singlový titul na okruhu ITF, když ve finále floridského turnaje v Port St. Lucie s rozpočtem 25 tisíc dolarů zdolala krajanku Heidi El Tabakhovou. V březnu se probojovala do posledního kola kvalifikace Sony Open Tennis 2014 z kategorie Premier Madatory, kde po třísetovém průběhu vypadla s japonskou veteránkou Kimiko Dateovou Krummovou.\n\nNa červnové juniorce French Open 2014 si zahrála podruhé v kariéře semifinále, v němž skončila na raketě nejvýše nasazené Ivany Jorovićové. V červenci dosáhla na druhé finále ITF, když v premiérovém ročníku turnaje dotovaného 25 tisíci dolary v Gatineau, podlehla v závěrečném duelu Stéphanii Foretzové. Divokou kartu obdržela do hlavní soutěže Citi Open 2014, kde ji na úvod vyřadila Američanka Vania Kingová. Opět na divokou kartu startovala v rodném Montréalu na Rogers Cupu, v němž ji stopku vystavila světová dvanáctka Dominika Cibulková.\n\nHlavní soutěž grandslam si poprvé zahrála na US Open 2014 poté, co v tříkolové kvalifikaci ztratila pouze šest gamů. Na úvod však podlehla dvacáté sedmé tenistce žebříčku Sabině Lisické. V září získala divokou kartu na Coupe Banque Nationale, z něhož odešla poražena v prvním kole od bývalé světové jedničky a svého dětského idolu Venus Williamsové. Další její účast na grandslamových turnajích přinesl rok 2017, kdy se jak na French Open tak ve Wimbledonu probojovala do druhého kola.\n\n"}
{"id": "1059000", "url": "https://cs.wikipedia.org/wiki?curid=1059000", "title": "Radim Raděvič", "text": "Radim Raděvič\n\nRadim Raděvič (* 16. prosince 1966 Opava) je bývalý československý a český hokejový útočník. Přestože nebyl draftován, zúčastnil se kempu v týmu NHL Boston Bruins.\n\nOpavský rodák, který plně nevyužil svůj hokejový talent. Byl mu vyčítán nedostatek životosprávy profesionálního sportovce, ale dle jeho slov: \"„Rád jsem si vyšel a bavil se jako všichni ostatní. Ale nepřeháněl jsem to. Nemohl bych jinak hrát. Zkuste se někde opít a pak předvést výkon. Ani na trénink, natož na zápas bych v takovém stavu jít nemohl.\"\"\n\nZačal jako sedmnáctiletý ve druhé nejvyšší soutěži odehráním několika zápasů za opavský celek, v sezóně 1984/1985 už dostal šanci v soutěži nejvyšší za TJ Gottwaldov, sezónu tým zakončil třetím místem. Po sezóně se vrátil do Opavy, aby si dodělal maturitu, neboť v létě k ní nebyl připuštěn. Po roce se opět stěhoval, tentokrát si musel odsloužit základní vojenskou službu, na dva roky byl převelen do trenčínské Dukly. Zde se mu herně dařilo, odehrál 90 zápasů, v druhé sezoně hrál v útoku s Vladimírem Růžičkou. \"„Byla to paráda. Byl to jeden z nejlepších hokejistů, se kterým jsem kdy hrál. Sice jsem tam z něho lítal dozadu, ale jakmile jsem mu nahrál, dal gól.\"\" Jejich vzájemná spolupráce vyvrcholila nominací na zimní olympijské hry 1988, které se konaly v kanadském Calgary, tým se umístil na šestém místě. O neúspěchu měl jasno: \"„Všichni se chtěli ukázat a dostat se ven. Bylo to těsně před revolucí a režim byl volnější. Každý chtěl do NHL a někteří si na olympiádě ani nenahráli.\" \n\nPo návratu z vojny přešel na tři sezóny do Zlína, na rok si vyzkoušel třetí německou ligu v Německu, opět rok Zlín a přišel úspěšný rok v druholigovém Vsetíně, kde se výrazně podílel na postupu do nejvyšší soutěže. V následujícím ročníku si zahrál jen šest zápasů a znovu odchod. Bohužel odchodem se nejenže neradoval na konci sezóny z mistrovského titulu, ale ani z titulů, které s pravidelností následovaly. Poté ještě pomohl k postupu do nejvyšší soutěže týmům Opavy (1995/1996) a slovenské Skalici (1996/1997). Jeho kariéra poté šla dolů, už hrál jen nižší regionální soutěže, ať již v Česku nebo v zahraničí.\n\nV reprezentaci odehrál 19 zápasů a vstřelil 3 góly.\n\nPřestože má trenérskou licenci C, hokeji se nevěnuje.\n"}
{"id": "1059005", "url": "https://cs.wikipedia.org/wiki?curid=1059005", "title": "Divize D 2003/04", "text": "Divize D 2003/04\n\nV soubojích 39. ročníku Moravskoslezské divize D 2003/04 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 9. srpna 2003 úvodními dvěma zápasy 1. kola a skončil v neděli 20. června 2004 zbývajícími šesti zápasy 30. kola.\n\n\n\nZdroj: \n\nPoznámky:\n\n"}
{"id": "1059006", "url": "https://cs.wikipedia.org/wiki?curid=1059006", "title": "Divize D 2002/03", "text": "Divize D 2002/03\n\nV soubojích 38. ročníku Moravskoslezské divize D 2002/03 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 10. srpna 2002 a skončil v sobotu 21. června 2003.\n\n\n\nZdroj: \n\nPoznámky:\n\n"}
{"id": "1059007", "url": "https://cs.wikipedia.org/wiki?curid=1059007", "title": "Divize D 2001/02", "text": "Divize D 2001/02\n\nV soubojích 37. ročníku Moravskoslezské divize D 2001/02 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 4. srpna 2001 a skončil v neděli 16. června 2002.\n\n\n\nZdroj: \n\nPoznámky:\n\n"}
{"id": "1059009", "url": "https://cs.wikipedia.org/wiki?curid=1059009", "title": "Devon Bostick", "text": "Devon Bostick\n\nDevon Kenneth Thomas Bostick (* 13. listopadu 1991, Toronto, Ontario, Kanada) je kanadský herec. Nejvíce se proslavil rolemi ve filmech \"Obdiv\", \"Saw 4\" a \"Deník malého poseroutky\". Hrál také v seriálu \"The 100 stanice\" The CW .\n\nNarodil se v Torontu v Ontariu, v Kanadě. Je synem Stephanie Gorin a Joea Bosticka. Jeho pra-rodičové jsou imigranti z Anglie a jeho otec má norské předky. Začal hrát v páté třídě základní školy. Odmaturoval na Etobicoke School of the Arts v Torontu.\n\nZískal role v seriálech jako \"\", \"Flashpoint. \"Ve filmu \"Obdiv\" hraje Simona, kluka, kterého vychoval jeho strýc (hraje Scott Speedman) poté, co jeho rodiče zemřou. V roce 2007 se měl objevit ve filmu \"Saw 4\", ale jeho scéna byla vystřižena. Nahrdil si to v roce 2009, kdy se objevil v pokračování filmu \"Saw 6\". V roce 2010 získal roli Rodricka Heffleyho ve filmu \"Deník slabocha. \"Roli si poté zopakovala s pokračováním filmu \"Deník malého poseroutky 2\" (2011)\" \"a \"Deník malého poseroutky 3 \"(2012). V roce 2012 získal hlavní roli v kanadském filmu \"Smrt před svítáním.\"\n\nV roce 2013 byl obsazen do role Jaspera Jordana v seriálu americké stanice The CW \"The 100,\" kde hrál až do roku 2017\".\"\n"}
{"id": "1059011", "url": "https://cs.wikipedia.org/wiki?curid=1059011", "title": "Divize D 2000/01", "text": "Divize D 2000/01\n\nV soubojích 36. ročníku Moravskoslezské divize D 2000/01 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 29. července 2000 a skončil v neděli 17. června 2001.\n\n\n\nZdroj: \n\nPoznámky:\n\n\n"}
{"id": "1059026", "url": "https://cs.wikipedia.org/wiki?curid=1059026", "title": "All Together Now (píseň)", "text": "All Together Now (píseň)\n\n„All Together Now“ je píseň anglické hudební skupiny The Beatles. Pochází z roku 1967, nahrána byla 12. května toho roku ve studiu Abbey Road Studios. Jejím producentem byl dlouholetý spolupracovník skupiny George Martin. Vydána však byla až o necelé dva roky později, v lednu 1969 na albu \"Yellow Submarine\". Jako autoři písně jsou uváděni Paul McCartney a John Lennon, ve skutečnosti je jejím autorem primárně McCartney. V pozdějších letech píseň nahrála řada dalších hudebníků, mezi které patří například zpěvák Kenny Loggins nebo skupina The Muppets.\n"}
{"id": "1059027", "url": "https://cs.wikipedia.org/wiki?curid=1059027", "title": "Faustino Oramas", "text": "Faustino Oramas\n\nFaustino Osorio, rovněž známý jako El Guayabero (4. června 1911 – 27. března 2007) byl kubánský zpěvák. Narodil se ve městě Holguín a od rodiny odešel ve svých patnácti letech. Brzy začal po různých místech vystupovat sólově nebo s kapelou. Roku 1997 přispěl písní „Candela“ na album \"Buena Vista Social Club\". Mezi jeho další písně patří například „Marieta“ a „El Rey del Tumbaito“. Zemřel na karcinom jater ve věku 95 let.\n"}
{"id": "1059035", "url": "https://cs.wikipedia.org/wiki?curid=1059035", "title": "Andreas Herzog", "text": "Andreas Herzog\n\nAndreas Herzog (* 10. září 1968, Vídeň) je bývalý rakouský fotbalista. Nastupoval povětšinou na postu ofenzivního záložníka. Od 1.srpna 2018 je trenérem fotbalové reprezentace Izraele.\n\nJe rekordmanem v počtu startů za rakouskou reprezentaci. Hrál za ni v letech 1988–2003 a odehrál 103 utkání, v nichž vstřelil 26 branek (z toho jednu na světovém šampionátu). Hrál na mistrovství světa v Itálii roku 1990 a ve Francii roku 1998.\n\nNejvětších úspěchů však dosáhl na klubové úrovni. S Bayernem Mnichov vyhrál Pohár UEFA 1995/96.\n\nS Rapidem Vídeň se stal dvakrát mistrem Rakouska (1986/87, 1987/88) a získal rakouský pohár (1986/87). S Werderem Brémy má titul německý (1992/93) a dvakrát v jeho dresu vybojoval i německý pohár (1993/94, 1998/99).\n\nDočkal se i individuálních ocenění, roku 1992 byl v Rakousku vyhlášen fotbalistou roku.\n\nPo skončení hráčské kariéry se stal fotbalovým trenérem, krátce vedl i rakouský národní tým (2005), později trenérem amerického mužstva do 23 let. 1. srpna 2018 byl jmenován trenérem národního mužstva Izraele.\n"}
{"id": "1059036", "url": "https://cs.wikipedia.org/wiki?curid=1059036", "title": "Phantom Radio", "text": "Phantom Radio\n\nPhantom Radio je deváté studiové album amerického hudebníka Marka Lanegana. Vydalo jej dne 21. října 2014 hudební vydavatelství Vagrant Records. Producentem nahrávky byl Alain Johannes, který se zpěvákem spolupracoval již v minulosti. Na albu se podíleli například kytarista Duke Garwood, s nímž Lanegan již dříve pracoval, nebo nizozemský houslista Sietse van Gorkam. Vedle klasického alba byla deska vydána také jako dvojalbum, kde druhý disk obsahoval písně z EP \"No Bells on Sunday\" původně vydaném v červenci 2014. Roku 2015 byla představena remixovaná verze alba. Autory remixů jsou například Greg Dulli nebo Moby.\n\n"}
{"id": "1059037", "url": "https://cs.wikipedia.org/wiki?curid=1059037", "title": "Politický islám", "text": "Politický islám\n\nPolitický islám je poměrně novodobý termín, obecně používaný k označení široké škály aktivit jednotlivců či organizací, směřujících k transformaci státu a společnosti podle \"islámských\" pravidel. Je založen na islámu, jako souboru politického přesvědčení, kodexu chování, definující „islámský stát“ či „islámský pořádek“. Politický islám tedy vychází ze základních knih islámu – (Koránu, Síry – život Mohameda, Hadísu – tradice Mohameda). Bývá často používán v souvislosti s hnutími reprezentujícími moderní politické síly ve jménu islámu vznikající na konci 20. století, nebo jako termín označující politické aktivity vycházející ze základních knih islámu zaměřené převážně na nemusilmy.\n\nPolitický islám bývá zaměňován s termínem islamismus. Politický islám však nepracuje pouze s násilnými prostředky ve jménu islámu. Islámská politická aktivita se provádí i poklidnými prostředky v rámci ústavních mezí (např. Arbitration Act z roku 1996, kde se tzv. šaría soudy staly součástí oficiálního britského práva). Nadnárodní aktivity muslimů, včetně džihádistických činů, jsou výjimkou, ne pravidlem, pokud jde o politické činnosti prováděné ve jménu islámu. Ačkoliv je tento termín často využíván pro organizované skupiny, hnutí či strany, může existovat značný počet jednotlivců, kteří sdílejí základní cíle a předpoklady politického islámu, aniž by byly napojeni na konkrétní skupinu či stranu. \n\nTerminologie pro jevy charakterizované jako politický islám se mezi odborníky velmi liší a není jednotná. Jedním z prvních, kdo použil pojem politický islám byl Martin Kramer v roce 1980. Ovšem v roce 2003 také uvedl, že termín politický islám může být i protimluv, neboť nikde v islámském světě není politika oddělena od náboženství. Někteří odborníci používají termín islamismus označující stejný soubor jevů, nebo používají dva termíny zaměnitelně. Dekmejian byl mezi prvními, který označil politizaci islámu v kontextu selhání světských islámských vlád, i když proměnlivě používá termíny islamismus a fundamentalismus (spíše než politický islám). Termín politický islám byl také používán ve věci cizích komunit, kde se odkazoval na hnutí a skupiny v rámci širšího fundamentalistického oživení s určitým politickým programem. Khan zahrnuje do politického islámu islámská hnutí prosazující politický systém založený pouze na islámu, který musí každý muslim následovat. Někteří odborníci také používají, pro rozlišení mezi ideologickými směry politického islámu, další popisné termíny jako konzervativní, progresivní, militantní, radikální, nebo džihádistický atp..  \n\nVelkým propagátorem termínu politický islám je Bill Warner. Ten ho používá převážně ve smyslu označení islámské politiky založené na části základních textů islámu týkající se nemuslimů. Zbylé aktivity považuje za náboženské. Samotný islám považuje více za politickou ideologii než náboženství. Založil i mezinárodní organizaci věnující se politickému islámu – Centrum pro studium politického islámu (CSPI).\n\nJedná se o pravidla regulující široké spektrum života – trestní právo, politiku, ekonomiku a osobní záležitosti, jako rodinné soužití či oblékání. Svou povahou spadá do politického islámu. Tato pravidla vycházející ze základních knih islámu, jsou muslimy považované za jediné a správné slovo jejich boha, Alláha. Problémem práva šaría je nejen jeho náboženská podstata, ale také kontroverzní či radikální prvky (rodinné právo, odpadlictví, kamenování, nerovnost atd.). Důležitou součástí práva šaría je např. džihád.\n\n\"Džihád\" je možné přeložit jako úsilí k vnitřnímu rozvoji ale také k šíření islámu a podrobování káfirů (nevěřících z pohledu islámu). \n\"Džihád\" je velmi účinný nástroj k šíření politického islámu a byl Mohamedem využíván především po jeho emigraci do Medíny. Jakmile Mohamed začal využívat \"džihád\", došlo k velkému nárůstu stoupenců islámu. Politické jednání s náboženskou motivací se ukázalo jako velmi účinné. Není tedy příliš překvapivé, že ve velmi respektovaných hadísech od Buchárího se celkem 98 % hadísů o \"džihádu\" vztahuje k ozbrojenému násilí. \nZpůsob vedení \"džihádu\" jako politického nástroje pro šíření politického islámu vychází z historie islámu. V počátcích, kdy byl islám jen vysmívaným náboženstvím (politicky slabý islám), se v Koránu objevují výzvy k trpělivosti a prohlubování zbožnosti. Se vzrůstajícím ideovým i politickým vlivem (politicky silný islám, emigrace v Medíně) Mohamedovy obce věřících pak docházelo i k vyzdvižení práva na odrážení útoků nepřátel, až po požadavek vést aktivní boj za podrobení nevěřících (káfirů). \nTyto rysy rozvoje politického islámu jsou zřejmé i dnes. Příkladem šíření politického islámu v ČR, je webová stránka \"www.islamskavyzva.com\". Je zde zřejmý důraz na nenásilné formulace a náboženský význam doktríny. Jako příklad můžeme uvést článek \"Vstaň a varuj! Aneb, jsem muslim a chci pomoci rozšířit islám a pomoci ummě\" či článek \"Cíl našeho džihádu? Snaha o islamizaci naší vlasti.\" \n\n"}
{"id": "1059039", "url": "https://cs.wikipedia.org/wiki?curid=1059039", "title": "Chelsea (hotel)", "text": "Chelsea (hotel)\n\nChelsea je hotel na 23. ulici mezi sedmou a osmou avenue ve čtvrti Chelsea na Manhattanu. Výstavba budovy začala v roce 1883 a dokončena byla roku 1885. Má dvanáct podlaží a jejím architektem je Phiip Hubert. Roku 1966 byla budova zapsána mezi newyorské pamětihodnosti a pak - roku 1977 - i do National Register of Historic Places. V hotelu, který zde byl zřízen v roce 1905, během padesátých a šedesátých let 20. století žilo velké množství newyorských umělců, například Bob Dylan, Patti Smith, Allen Ginsberg, Leonard Cohen nebo John Cale.\n"}
{"id": "1059043", "url": "https://cs.wikipedia.org/wiki?curid=1059043", "title": "Pálka na stolní tenis", "text": "Pálka na stolní tenis\n\nPálka na stolní tenis patří k základnímu vybavení potřebnému pro hru stolního tenisu. Skládá se většinou z dřevěné hrací plochy pokryté gumovým potahem a z dřevěné rukojeti. Na základě herního stylu si hráč vybírá druh potahů, který mu bude nejvíce vyhovovat. Důležitá je i barva potahů - z jedné strany vždy červená a z druhé černá. Průměrná hmotnost pálky činí 170-190 g (z toho přibližně 90 g dřevo), její průměrné rozměry 17x16 cm (bez rukojeti, v pravidlech nejsou přesně určeny).\n\nČeskoslovenský sportovní funkcionář, trenér a metodik Ernest Demetrovič rozdělil roku 1984 ve své knize \"Stolný tenis\" vývoj pálky do pěti etap:\n\nDruhy potahů pálky můžeme rozdělit na čtyři typy. Tabulka zohledňuje také vhodnost potahu na jednotlivá dřeva (OFF - útočné, DEFF - obranné, ALL - smíšené). \nPotahy lze porovnávat na základě mnoha ukazatelů. Mezi základní patří:\n\nDřevo je složeno z rukojeti a hlavy.\n\n"}
{"id": "1059046", "url": "https://cs.wikipedia.org/wiki?curid=1059046", "title": "All Together Now (album, Better Than Ezra)", "text": "All Together Now (album, Better Than Ezra)\n\nAll Together Now je osmé studiové album americké rockové skupiny Better Than Ezra. Vydalo jej v září roku 2014 hudební vydavatelství The End Records (jde o první album skupiny vydané touto společností). Jeho producentem byl Tony Hoffer. Jde o první album skupiny po více než pěti letech (poslední deska nazvaná \"Paper Empire\" vyšla v květnu 2009). Nahrávání alba začalo v létě roku 2013.\n\n"}
{"id": "1059049", "url": "https://cs.wikipedia.org/wiki?curid=1059049", "title": "Brand New Day", "text": "Brand New Day\n\nBrand New Day může být:\n\n"}
{"id": "1059050", "url": "https://cs.wikipedia.org/wiki?curid=1059050", "title": "Napoleon Manuel Kheil", "text": "Napoleon Manuel Kheil\n\nNapoleon Manuel Kheil (19. října 1849, Praha – 1. listopadu 1923, tamtéž) byl český entomolog (lepidopterolog a orthopterolog), majitel a ředitel soukromé obchodní školy, autor v oboru obchod a sběratel, který ve své době shromáždil jednu z největších soukromých sbírek hmyzu v Čechách. Byl členem a jedním ze zakladatelů České společnosti entomologické.\n\nNapoleon Manuel Kheil se narodil v Praze. Studoval na gymnáziu v Praze a později začal studovat právo na Karlově univerzitě. Studium však nedokončil. V roce 1876 udělal zkoušky a získal kvalifikaci na činnost učitele na vyšších obchodních školách. Zpočátku působil jako vedoucí učitel na obchodní škole svého otce, ale později se osamostatnil a v roce 1881 otevřel v Praze svou vlastní obchodní školu. Měl talent na jazyky a kromě češtiny dokonale ovládal němčinu, francouzštinu španělštinu.\n\nNapoleon Manuel Kheil zemřel v Praze roku 1923 a je pohřben na Olšanských hřbitovech.\n\nHlavní vliv na Kheilův zájem o entomologii měl jeho kmotr, významný český entomolog MUDr. František Antonín Nickerl (1813-1871). Později se stala entomologie s převažujícím zájmem o motýly jeho hlavním koníčkem, kterému věnoval svůj volný čas. Zpočátku sbíral hlavně domácí druhy hmyzu z oblasti Čech, ale postupně začíná dělat i sběry v zahraničí a to hlavně na území Španělska, jižní Francie, ale i Alžíru. Během svých sběratelských cest po jižním Francii se seznámil s francouzským sběratelem Josephem Azamem (1858-1921), který se zabýval studiem rovnokřídlých. Pod vlivem tohoto sběratele se zajímá také o tento řád, což dalo základ jeho sbírky i z této skupiny hmyzu.\n\nBěhem svého života popsal několik druhů a poddruhů hmyzu, např. \"Jamides talinga\" Kheil, 1884, \"Cathaemia hyparete\" ssp. \"amarilla\" Kheil, 1884, \"Cathaemia hyparete\" ssp. \"niasana\" Kheil, 1884 apod.\n\nNa jeho počest bylo jeho jménem pojmenováno několik druhů a poddruhů hmyzu. Jako významného mecenáše entomologického oddělení pražského národního muzea ho uctili i jeho kolegové a na jeho počest po něm pojmenoval Dr. Jan Obenberger následující druhy hmyzu: \"Holubia kheili\" Obenberger, 1924, \"Taphrocerus kheili\" Obenberger, 1924, \"Psiloptera kheili\" Obenberger, 1924, \"Pachyschelus kheili\" Obenberger, 1925, \"Sphenoptera kheili\" Obenberger, 1926, \"Agrilaxia kheiliana\" Obenberger, 1932 apod.\n\nJeho sbírka hmyzu v rozsahu 27 230 exemplářů je uložena v Entomologickém oddělení Národního muzea v Praze, kterému ji odkázal ve své závěti.\n\n\n"}
{"id": "1059051", "url": "https://cs.wikipedia.org/wiki?curid=1059051", "title": "Henry Kaiser", "text": "Henry Kaiser\n\nHenry Kaiser (* 19. září 1952) je americký kytarista a hudební skladatel. Narodil se v kalifornském Oaklandu, je vnukem průmyslníka Henryho J. Kaisera. V roce 1977 založil společně se saxofonistou Larrym Ochsem hudební vydavatelství Metalanguage Records. Koncem sedmdesátých let zahájil spolupráci s anglickým hudebníkem Fredem Frithem, se kterým později nahrál několik alb. Spolu s ním a ještě Johnem Frenchem a Richardem Thompsonem nahrál v roce 1987 album \"Live, Love, Larf & Loaf\"; další album kvarteta \"Invisible Means\" vyšlo o tři roky později. Během své kariéry spolupracoval s mnoha dalšími hudebníky, mezi které patří například Harvey Mandel, David Lindley, Jim O'Rourke či Wadada Leo Smith.\n\n"}
{"id": "1059052", "url": "https://cs.wikipedia.org/wiki?curid=1059052", "title": "Július Gombala", "text": "Július Gombala\n\nJúlius Gombala (* 9. ledna 1993 v Banské Bystrici) je slovenský fotbalový záložník či obránce, od července 2015 působící v FK Dukla Banská Bystrica. Mimo Slovensko působil v Anglii.\n\nSvoji fotbalovou kariéru začal v Banské Bystrici, odkud v patnácti letech zamířil do Birminghamu City, který se stal jeho prvním zahraničním angažmá a kde podepsal tvz. školní smlouvu. V roce 2011 se vrátil na Slovensko, konkrétně do Podbrezové. Od roku 2013 působil na hostování v jiných klubech. Nejprve hrál za Ružinou (jaro 2013), následně hostoval v Liptovském Mikuláši a v letech 2013-14 působil na hostování v Kremničce.\n\nPřed sezonou 2014/15 Podbrezovou definitivně opustil a podepsal kontrakt do 30. 6. 2015 s týmem Senica. Ve slovenské nejvyšší soutěži debutoval v ligovém utkání 28. října 2014 proti FC Spartak Trnava (remíza 1:1), když v 82. minutě vystřídal Jakuba Kosorina.\n\nV létě 2015 se vrátil do Banské Bystrice, kam zamířil na hostování.\n\n"}
{"id": "1059053", "url": "https://cs.wikipedia.org/wiki?curid=1059053", "title": "Římskokatolická farnost Chvalšiny", "text": "Římskokatolická farnost Chvalšiny\n\nŘímskokatolická farnost Chvalšiny je územním společenstvím římských katolíků v rámci českokrumlovského vikariátu českobudějovické diecéze.\n\nOd roku 1263 patřily Chvalšiny cisterciákům ze Zlaté Koruny. Roku 1293 byl vybudován kostel sv. Máří Magdaleny, jeho současná podoba pochází z pozdně gotické přestavby v letech 1487–1507. V letech 1400–1785 byla zdejší farnost obsazována členy zlatokorunského opatství. Roku 1761 byla k boku kostela přistavěna oválná kaple Panny Marie. Po zrušení kláštera v roce 1785 převzala její správu českobudějovická diecéze. Roku 1897 byla farnost povýšena na děkanství (tento titul se však v současné době nepoužívá).\n\n\nV květnu 2012 zemřel (zatím) poslední sídelní chvalšinský kněz, R.D. Karel Rendl, farnost byla poté krátce administrována z Českého Krumlova, od září 2012 je součástí farního obvodu Křemže.\n\n"}
{"id": "1059056", "url": "https://cs.wikipedia.org/wiki?curid=1059056", "title": "Ozonidy", "text": "Ozonidy\n\nOzonidy jsou binární (dvouprvkové) sloučeniny kyslíku s elektropozitivními prvky, obsahující své struktuře ozonidový anion O. Struktura ozonidového aniontu je shodná se strukturou ozonu, ale navíc obsahují jeden elektron, který je umístěn do delokalizovaného protivazebného orbitalu. Označení ozonidy se používá i pro organické sloučeniny vzniklé reakcí ozonu s nenasycenými sloučeninami.\nNázev je složen z podstatného a přídavného jména. Podstatné jméno udává aniontovou složku, tj. ozonid, a přídavné jméno kationtovou složku. Koncovka přídavného jména udává i oxidační číslo tohoto prvku.\n\nJako ozonidy se v organické chemii označují i meziprodukty ozonolýzy alkenů. Obsahují 1,2,4-trioxolanový heterocyklus. Vznikají přesmykem molozonidů (1,2,3-trioxolany).\n"}
{"id": "1059057", "url": "https://cs.wikipedia.org/wiki?curid=1059057", "title": "Crotalarieae", "text": "Crotalarieae\n\nCrotalarieae je tribus (seskupení) podčeledi \"Faboideae\" čeledi bobovité vyšších dvouděložných rostlin. Zahrnuje asi 1200 druhů ve 13 rodech a je rozšířen zejména v jižní Africe. Rod chřestnatec je rozšířen v teplých krajích celého světa. V jižní Evropě se vyskytují 2 druhy rodu lotononis. Z užitkových rostlin je známý zejména jihoafrický čajovec kapský, poskytující nápoj zvaný rooibos.\n\nZástupci tribu \"Crotalarieae\" jsou byliny nebo keře. Listy jsou nejčastěji dlanitě trojčetné, řidčeji dlanitě složené, jednolisté nebo jednoduché. Květy jsou uspořádány v hroznech nebo hlávkách nebo řidčeji jednotlivé. Květenství jsou vrcholová, vyrůstající naproti listu, nebo řidčeji úžlabní. Kalich je složen z 5 víceméně stejných laloků. Koruna je motýlovitá, na bázi pavézy mohou být přívěsky. Všechny tyčinky jsou srostlé. Semeník obsahuje 2 až mnoho vajíček. Plodem je lusk pukající 2 chlopněmi, většinou s okrouhlým průřezem až nafouklý, zřídka zploštělý.\n\nTribus zahrnuje 13 rodů a asi 1200 druhů. Největší rod je chřestnatec (\"Crotalaria\", asi 690 druhů) a čajovec (\"Aspalathus\", 278 druhů)\nCentrum rozšíření je v jižní Africe, kde jsou zastoupeny všechny rody s výjimkou jednoho severoafrického (\"Spartidium\"). Rod chřestnatec (\"Crotalaria\") je rozšířen v tropech a subtropech celého světa. Některé rody (\"Lotononis\", \"Rothia\") se vyskytují i v Asii, rod \"Pearsonia\" zasahuje na Madagaskar.\n\n\nZ čajovce kapského (\"Aspalathus linearis\") se připravuje nápoj, známý jako rooibos. Z různých druhů chřestnatce (\"Crotalaria\") jsou získávána vlákna a používají se i jako krmivo. Lotononis \"Lotononis bainesii\" je pěstován v sušších částech tropů jako krmmivo pro dobytek.\n\n\"Aspalathus\", \"Bolusia\", \"Calobota\", \"Crotalaria\", \"Lebeckia\", \"Lotononis\", \"Pearsonia\", \"Rafnia\", \"Robynsiophyton\", \"Rothia\", \"Spartidium\", \"Wiborgia\", \"Wiborgiella\"\n"}
{"id": "1059059", "url": "https://cs.wikipedia.org/wiki?curid=1059059", "title": "Innocents", "text": "Innocents\n\nInnocents je jedenácté studiové album amerického hudebníka Mobyho. První singl z alba nazvaný „A Case for Shame“ byl vydán 1. července 2013. Album samotné vydalo dne 1. října téhož roku hudební vydavatelství Mute Records. Společně s Mobym se na jeho produkci podílel Spike Stent. Na albu se podíleli například Wayne Coyne, Skylar Greyová a Mark Lanegan.\n"}
{"id": "1059060", "url": "https://cs.wikipedia.org/wiki?curid=1059060", "title": "Odenwald", "text": "Odenwald\n\nOdenwald je pohoří v německých spolkových zemích Bádensko-Württembersko, Hesensko a Bavorsko. Patří do kategorie nízké vysočiny a jeho západní okraj přiléhající k Hornorýnské nížině je zeměpisně označován jako Bergstraße.\n"}
{"id": "1059061", "url": "https://cs.wikipedia.org/wiki?curid=1059061", "title": "Let snů LILI", "text": "Let snů LILI\n\nLet snů LILI je nizozemský muzikál, který byl od 9. října 2011 do 9. dubna 2012 uváděn v zábavním parku Efteling. Autorem hudby je německý hudební skladatel Martin Lingnau a autory textu jsou Jurrian van Dongen a Koen van Dijk.\n\nPatnáctiletá dívka jménem Lili tráví víkend u své babičky Amyry, protože její rodiče mají hodně pracovních povinností. S rodiči se ani nerozloučí, protože nemá ráda, jak se pořád hádají. Spolu s babičkou si vždy kreslily knihu plnou příběhů o elfech a trollech. Ale nyní si Lili myslí, že už je na nějaké povídačky a fantazii moc velká. Amyra ji však vyvede z omylu tím, že když se dívka na chvíli natáhne při čekaní na svačinu, najednou se pokojík začíná rozpadat. Lili se přenese spolu s babičkou do kouzelného světa elfů a trollů. Potkávají uvězněného trolla Nemotoruse, kterého osvobodí se zajetí podivnou rostlinou a dozvídají se od něho, že je elfí svět v ohrožení, protože jednak lidé přestávají věřit na kouzelné bytosti a také trollí velitel Fůrius hodlá zničit celou elfí říši. Babička se se svou vnučkou tedy vydává na dobrodružnou pouť za elfím vládcem Oberonem a jeho ženou Titánií.\n\nJako první divadlo v České republice uvedlo tento muzikál Městské divadlo Brno. Představení je pojato jako rodinný muzikál. Trvá dvě hodiny a třicet minut s jednou dvacetiminutovou přestávkou. V Brně si muzikál sami přeložili. Většina rolí je alternovaná, kromě postavy babičky Amyry, kterou hraje pouze Jana Gazdíková, která je v některých recenzích pro nedostatečný pěvecký výkon.\n\n"}
{"id": "1059062", "url": "https://cs.wikipedia.org/wiki?curid=1059062", "title": "Třída Al Mubshir", "text": "Třída Al Mubshir\n\nAl Mubshir (jinak též HSSV 72) je třída rychlých podpůrných lodí královského námořnictva Ománu, jejichž stavba byla objednána u australské loděnice Austal. Třídu tvoří celkem dvě jednotky. Jejich hlavním úkolem je přeprava vojáků a nákladu a podpora vrtulníkových operací. Plánováno je rovněž nasazení plavidel do záchranných a humanitárních misí.\n\nStavba lodí proběhla v australské loděnici Austal v západoaustralském Hendersonu (americká pobočka společnosti Austal staví pro americké námořnictvo koncepčně blízká plavidla třídy \"Spearhead\"). Kontrakt v hodnotě 124,9 milionů dolarů na vývoj, stavbu a logistickou podporu dvou jednotek (trupová čísla 390 a 391) byl zadán v březnu 2014. Práce na první jednotce začaly v srpnu 2014, přičemž kýl plavidla byl založen v prosinci 2014. Obě jednotky byly ománskému námořnictvu předány do září 2016.\n\nJednotky třídy \"HSSV 72\":\nTrup plavidel má koncepci katamarán a je vyroben z hliníku. Plavidlo může přepravovat až 250 vojáků. Práci s nákladem usnadňují dvojice ramp a jeřáb s nosností 12 tun. Na zádi se nachází přistávací paluba pro vrtulník, její plocha má rozměry 15×22 metrů. Výzbroj plavidla tvoří 20mm kanón a až čtyři 12,7mm kulomety. Pohonný systém představují čtyři diesely MTU 20V 4000 M93L, každý o výkonu 4300 kW a čtyři vodní trysky Rolls-Royce 80S3. Nejvyšší rychlost dosahuje 35 uzlů.\n"}
{"id": "1059063", "url": "https://cs.wikipedia.org/wiki?curid=1059063", "title": "Exarchát (církev)", "text": "Exarchát (církev)\n\nTermínem exarchát se v pravoslavných církvích a východních katolických církvích označuje část božího lidu na území, kde nebyla ještě zřízena eparchie. V čele exarchátu stojí exarcha.\n\nNázev pro exarchát byl určen původně pro administrativní celek Východořímské říše. V církev receptovala toto byzantské politické správní dělení a exarcha, stojící v čele byzantské diecéze, měl ve 4. a 5. století měl hodnost primase. Zaujímal hodností postavení mezi patriarchou a metropolitním biskupem. Termín byl po roce 451 formálně omezen, mimo biskupů stojících v čele několika velkých měst.\n\nV současné pravoslavné církvi je exarchou hodnostář (velekněz), který je inspektorem klášterů, zástupcem patriarchy, a nebo tím, který vede pravoslavnou církev v zahraničí mimo území patriarchátu. Např. v USA se jedná o pravoslavné Srby, Rumuny, Bulhary a další. Exarcha Jeruzalémského patriarchátu je nositelem titulu „Exarcha Božího hrobu“.\n\nNázev exarchát se používá také v katolických církví východního obřadu pro část území obývanou věřícími východní církve. Přestože je velmi podobný eparchii (diecézi), ze zvláštních důvodů s ní není na stejné úrovni. Zatímco eparchii vede sídelní biskup, exarchát je řízen exarchou, který je biskupem titulární diecéze. Vše ostatní co se však týká eparchie, vztahuje se také na exarchát. Exarcháty se řídí kánony 311-321 Kodexu kanonického práva východních církví.\n\nRozlišujeme dva typy exarchátů: apoštolský exarchát, který v latinské církvi koresponduje s termínem apoštolský vikariát, a arcibiskupský exarchát, který je s apoštolským exarchátem analogický.\n\n"}
{"id": "1059069", "url": "https://cs.wikipedia.org/wiki?curid=1059069", "title": "Diecéze soissonská", "text": "Diecéze soissonská\n\nDiecéze Soissons (-Laon-Saint-Quentin) (lat. \"Dioecesis Suessionensis (-Laudunensis-Sanquintinensis)\", franc. \"Diocèse de Soissons, Laon et Saint-Quentin\") je francouzská římskokatolická diecéze, založená ve 3. století. Leží na území departementu Aisne, jehož hranice přesně kopíruje. Sídlo biskupství a katedrála \"svatého Gervásia a Protásia\" se nachází ve městě Soissons. Diecéze je součástí remešská církevní provincie.\n\nOd 5. března 2015 je diecéze neobsazená.\n\nBiskupství bylo v Soissons založeno v průběhu 3. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také laonská diecéze, jejíž území bylo včleněno do soissonské diecéze.\n\nDne 13. června 1828 došlo k přejmenování diecéze na \"Soissons-Laon\", 11. června 1901 pak byla přejmenována na \"Soissons-Laon-Saint-Quentin\".\n\nDiecéze je sufragánem remešské arcidiecéze.\n\n\n"}
{"id": "1059071", "url": "https://cs.wikipedia.org/wiki?curid=1059071", "title": "Autobusy Karosa", "text": "Autobusy Karosa\n\nV závodě Karosa ve Vysokém Mýtě byly vyráběny autobusy.\n"}
{"id": "1059073", "url": "https://cs.wikipedia.org/wiki?curid=1059073", "title": "Arnošt Porák", "text": "Arnošt Porák\n\nArnošt Porák de Varna (* 3. prosince 1849 Josefov – † 21. dubna 1918 Loučovice) byl významný českokrumlovský podnikatel a průmyslník, spoluvlastník v \"Krumlovských grafitových závodech – bratří Porákové\" a zakladatel Papíren Loučovice, které spolu s další krumlovskou papírnou Ignáce Spira patřily mezi nejvýznamnější papírny v Rakousku-Uhersku a Československu.\n\nSvými podnikatelskými aktivitami se zasloužil o zaměstnanost v regionu a rozvoj průmyslu na Českokrumlovsku. Ku poctě Arnošta Poráka nese dodnes jeho jméno most přes Vltavu v Českém Krumlově.\n\nArnošt Porák se narodil 3. prosince 1849 v Josefově u Hradce Králové jako jeden z pěti synů MUDr. Antonína Poráka, jenž byl od 60. let starosta Trutnova a český poslanec, a Anny Porák-Faltisové, dcery trutnovského průmyslníka Jana Faltise.\n\nV mládí vystudoval obchodní akademii v německém městě Gotha a následně přešel na praxi do podniku svého děda Jana Faltise, který v Trutnově v letech 1859–1864 vybudoval a vedl svého času největší přádelnu lnu v celé Evropě. Následně se však mladý Arnošt rozhodl odejít za novými zkušenostmi do USA. Právě tam se během svých studijních cest vůbec poprvé blíže seznámil s technologií zpracovávání dřeva na celulózu, přičemž tyto nové poznatky v papírenství později využil k vybudování vlastní papírny v jižních Čechách.\n\nArnošt Porák se rozhodl nepokračovat výhradně v rodinné tradici ve lnářském průmyslu. Po svém návratu z USA odešel roku 1871 do Českého Krumlova, kde začal spolu se svými bratry podnikat v těžbě tuhy. Roku 1876 pak založila jejich matka Anna Porák-Faltisová koupí několika tuhových dolů v okolí Českého Krumlova \"Krumlovské grafitové závody\", jejichž vedení se bratři chopili a jež později vešly ve známost jako \"Krumlovské grafitové závody – bratří Porákové\".\n\nArnošt Porák však dále snil o zužitkování svých poznatků v oblasti zpracovávání celulózy nabytých v USA. Roku 1884 proto podnikl s Ing. Wilhelmem z Gothy poznávací cestu podél horního toku Vltavy. 30. září pak tato malá expedice konečně dorazila k Lipnu, kde oba zúčastnění žasli nad nevyužitými možnostmi silného vodního proudu horní Vltavy. V listopadu 1884 tak Arnošt Porák zakoupil v Loučovicích pozemky a ještě téhož měsíce předal své matce Anně ke schválení plány na vybudování vodní elektrárny a továrny na celulózu. k\nJeho matka se nakonec rozhodla výstavbu financovat.\n\nJiž v lednu roku 1885 tak byla zahájena stavba továrny podle projektu Ing. Františka Karla z Vyššího Brodu a dokončena byla o rok později. Provoz papírenského závodu v Loučovicích pojmenovaného \"Vltavský mlýn\" byl zahájen 12. září 1886. Výrobu poháněly turbíny o výkonu 700 HP a závod byl schopen vyrobit až 8 tun celulózy denně. V roce 1888 byla papírna dále rozšířena. Vedle sulfitové celulózy (buničiny) produkovaly Loučovice i lepenku, balicí a toaletní papír a ubrousky. Roku 1901 byl podnik navíc rozšířen o další závod ve Svatém Prokopu.\n\nS jedním tisícem zaměstnanců představovala papírna Vltavský mlýn v Loučovicích nejenom jeden z nejdůležitějších podniků Českokrumlovska a Šumavy, nýbrž i jeden z největších papírenských podniků v Rakousku-Uhersku. Arnošt Porák se stal brzy druhým největším producentem balicího papíru v monarchii. Na přelomu století pak Porákův podnik Vltavský mlýn disponoval vlastními pobočkami v mnoha evropských velkoměstech – ve Vídni, v Praze, Budapešti, Berlíně, Hamburku i v Londýně.\n\nArnošt Porák, který byl od roku 1895 jediným vlastníkem, si plně uvědomoval propojenost výkonnosti s infrastrukturou a kvalitou života zaměstnanců. Například v době, kdy veřejné osvětlení ještě mnohdy zajišťovaly petrolejové lampy včetně císařského paláce ve Vídni, byly Loučovice již plně elektrifikovány. V blízkosti papírny také nechal Arnošt Porák pro své zaměstnance vystavět sedm obytných domů, zdravotnické zařízení a knihovnu.\n\nSpolu se zvyšující se produkcí a poptávkou vyvstal v 90. letech problém se zásobováním, neboť komunikaci mezi Loučovicemi a okolím zajišťovala koňská síla. Arnošt Porák se proto rozhodl vystavět elektrifikovanou železniční trať, jež by vedla v délce 23 km z Rybníka přes Rožmberk nad Vltavou, Vyšší Brod a Loučovice až na Lipno. Po vleklých jednáních s místními úřady, které se obávaly revolučnosti tohoto díla, se výstavbu nakonec na základě spolupráce Arnošta Poráka s vyšebrodským opatem Brunem Pammerem podařilo prosadit. Na náklady Arnošta Poráka tak byla v letech 1909–1911 vystavěna železniční trať Rybník–Lipno podle projektu Františka Křižíka jakožto teprve druhá elektrifikovaná dráha v Čechách.\n\nV roce 1911 byl loučovický podnik dále rozšířen o nový vodní pohon a závod ve Svatém Prokopu o pilu. Celý podnik byl také ve stejném roce přeměněn v akciovou společnost.\n\nArnošt Porák měl čtyři bratry – Alfonse, Viktora, Huga a Antona, kteří se podíleli na rodinném podnikání v těžbě tuhy a z počátku i v papírenském průmyslu. Finanční zázemí pro všechny bratry v počátcích jejich podnikání zajišťovala jejich matka Anna Poráková, dcera průmyslníka Jana Faltise.\n\nArnošt Porák byl dvakrát ženat – poprvé s Otýlií Schererovou a podruhé s Emílií Gärterovou, z jejichž manželství vzešel v roce 1892 syn Evžen, jenž se později stal generálním ředitelem loučovických papíren Vltavský mlýn a pokračovatelem otcova díla.\n\nSynovec Arnošta Poráka, Waldemar Porák, byl vynálezce, který v roce 1901 zkonstruoval helikoptéru o váze 350 kg o nosnosti 500 kg.\n\nArnošt Porák zemřel 21. dubna roku 1918 v době, kdy se jeho podnik řadil mezi přední papírny v celé Evropě. Jeho tělo bylo převezeno z jihočeských Loučovic do Trutnova na severu Čech a uloženo do rodinné hrobky.\n\nJeho zásluhy o zaměstnanost a rozvoj na Českokrumlovsku byly oceňovány již za jeho života. Ku jeho poctě proto město Český Krumlov pokřtilo hlavní most přes řeku Vltavu ve směru na Kaplici na \"Porákův\". Dodnes také připomíná odkaz jeho rodiny blízká ulice \"U Poráků\".\nPřes živelní katastrofy, které postihly Loučovice v následujících letech, se podnik rodiny Poráků pod vedením syna Arnošta Poráka, Evžena Poráka podařilo vzpamatovat, modernizovat a ve 30. letech se Vltavský mlýn stal opět přední papírnou celoevropského formátu s 1 800 dělníky, čímž podnik do II. světové války zajišťoval živobytí pro 6 000 obyvatel okresu Vyšší Brod (1/3 všech obyvatel).\n\nPo druhé světové válce byla Porákova manželka Emílie a syn Evžen spolu s chotí Henrietou odsunuti do Rakouska a podnik Vltavský mlýn v Loučovicích zestátněn. Všichni tři jsou pohřbeni v rakouském Bad Ischlu.\n\n\n"}
{"id": "1059074", "url": "https://cs.wikipedia.org/wiki?curid=1059074", "title": "Lyonská církevní provincie", "text": "Lyonská církevní provincie\n\nLyonská církevní provincie je římskokatolickou církevní provincií, ležící v regionu Rhône-Alpes ve Francii. V čele provincie stojí \"arcibiskup–metropolita z Lyonu\", nesoucí titul \"primas Galie\". Provincie vznikla v průběhu 3. století, kdy byla povýšena lyonská diecéze na arcidiecézi. Současným metropolitou je arcibiskup Philippe kardinál Barbarin.\n\nLyonská provincie vznikla spolu s povýšením lyonské diecéze na metropolitní arcidiecézi v průběhu 3. století. Od 8. prosince 2002 je součástí provincie i arcidiecéze chambérská, která do té doby byla metropolitní arcidiecézí (chambérská církevní provincie); v současnosti je sufragánní arcidiecézí lyonské arcidiecéze.\n\nÚzemí provincie se člení na osm diecézí:\n\n"}
{"id": "1059075", "url": "https://cs.wikipedia.org/wiki?curid=1059075", "title": "Ozonid draselný", "text": "Ozonid draselný\n\nOzonid draselný (KO) je chemická sloučenina ze skupiny ozonidů který má základ u oxidu. Je to červená pevná látka, nestabilní, která má vlastnosti oxidační a výbušné, reaguje s vodou.\n\nreakce s vodou : 4KO + 2HO → 4KOH + 5O\n"}
{"id": "1059078", "url": "https://cs.wikipedia.org/wiki?curid=1059078", "title": "Blaník (odrůda jablek)", "text": "Blaník (odrůda jablek)\n\nBlaník (\"Malus domestica\" 'Blaník') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do konce února. Odrůda je považována za rezistentní vůči některým chorobám, odrůdu lze pěstovat bez chemické ochrany.\n\nByla vyšlechtěna v ČR. Odrůda vznikla zkřížením odrůd 'Florina' a 'Šampion'. Odrůdu zaregistroval pan Petr Kumšta z Votic u Benešova v roce 2003.\n\nRůst odrůdy je bujný později střední. Koruna během vegetace zahušťuje, takže pravidelný řez je nezbytný. S ohledem na růst je vhodný také letní řez. Plodonosný obrost je na krátkých výhonech, probírka plůdků je prováděna zřídka.\n\nPlodí záhy, mnoho, a pravidelně. \n\nPlod je kuželovitý, střední. Slupka suchá, světležluté zbarvení je překryté červenou barvou. Dužnina je bílá, se sladce navinulou chutí, aromatická, dobrá.\n\nOdrůda je rezistentní proti strupovitostí jabloní a středně odolná k padlí.\nJe vhodná ke skladování a přímému konzumu. Odrůdu lze použít do středních a vyšších poloh. Přestože je růst odrůdy bujný, je doporučováno pěstování odrůdy na slabě rostoucích podnožích ve tvarech jako zákrsky, čtvrtkmeny a vřetena.\n"}
{"id": "1059085", "url": "https://cs.wikipedia.org/wiki?curid=1059085", "title": "Sabatina James", "text": "Sabatina James\n\nSabatina James (* 20. listopadu 1982 Dhedar), známá také jen jako \"Sabatina\", je rakousko-pákistánská publicistka, bojovnice za lidská práva a kritička islámu.\n\nSabatina James žila až do svých deseti let v pákistánském Dhedaru a poté se spolu se svojí muslimskou rodinou přestěhovala do rakouského Lince. Sabatina se podmínkám v hostitelské zemi dokázala přizpůsobit velmi rychle, nicméně rodiče považovali Rakousko pouze za místo svého dočasného pobytu. \n\nRodina považovala její chování za příliš západní, a proto ji poslala v jejích šestnácti letech zpět do Pákistánu. Zde ji teta poslala do madrasy. Byla nucena k sňatku s vlastním bratrancem. Aby mohla vycestovat zpět do Rakouska, nejprve svolila, ale po příjezdu do Rakouska sňatek odmítla. Kvůli výhrůžkám smrtí ze strany vlastní rodiny se přestěhovala z Lince do Vídně, zvolila si novou identitu a od své rodiny se oddělila.\n\nKonvertovala k římskému katolicismu. Jméno Sabatina James přijala po svém obrácení ke křesťanství. Pokřtít se nechala v roce 2003.\n\nJe představitelkou organizace pro ženská práva \"Terre des Femmes\" a založila občanské sdružení \"Sabatina\" bojující za rovnoprávnost muslimských žen.\n\nŽenský magazín \"look!\" udělil Sabatině James ocenění Žena roku 2014 v kategorii ženských práv. Ocenění bylo odůvodněno založením a činností organizace prosazující rovná práva žen.\n\n26. června 2015 obdržela od Evangelického svazu obcí ve Württembersku ocenění „Nositel naděje“. Oceněna byla její angažovanost při pomoci pronásledovaným křesťanům a ženám nuceným k sňatku. Řeč na její oslavu pronesl předseda frakce CDU/CSU v německém Bundestagu Volker Kauder.\n\n\n\n"}
{"id": "1059086", "url": "https://cs.wikipedia.org/wiki?curid=1059086", "title": "Ledbury Town FC", "text": "Ledbury Town FC\n\nLedbury Town FC (celým názvem: Ledbury Town Football Club) byl anglický fotbalový klub, který sídlil ve městě Ledbury v nemetropolitním hrabství Herefordshire. Založen byl v roce 1893. Klubové barvy byly černá a bílá.\n\nV roce 2003 byl ve městě uspořádán benefiční zápas mezi místním klubem a Manchesterem United na podporu rodin, kterým zahynuli příbuzní při velké dálniční havárii. United nakonec na hřišti New Street porazili domácí poměrem 4:2. Před sezónou 2014/15 byl klub vyloučen z West Midlands Regional League, následně byl tomto kroku zrušen na počátku roku 2015.\n\nSvé domácí zápasy odehrával na stadionu New Street.\n\nZdroj: \n\n\n\nZdroj: \n\n\n\nZdroj: \n\n"}
{"id": "1059089", "url": "https://cs.wikipedia.org/wiki?curid=1059089", "title": "André Brink", "text": "André Brink\n\nAndré Philippus Brink (29. května 1935, Vrede, Jižní Afrika – 6. února 2015) byl jihoafrický spisovatel píšící a v angličtině a afrikánštině, profesor angličtiny na univerzitě v Kapském městě. \n\nHlavním tématem jeho děl je apartheid. Byl několikrát nominován na Man Booker Prize. V češtině vyšlo několik jeho děl: Looking on Darkness (Pohled do tmy, Odeon 1981), An Instant in the Wind (Okamžik ve větru, Svoboda 1982), A Dry White Season (Dlouhé bílé sucho, Odeon, 1985), A Chain of Voices (Řetěz hlasů, Naše vojsko 1987), The Other Side of Silence (Odvrácená strana ticha, Alpress 2005).\n"}
{"id": "1059090", "url": "https://cs.wikipedia.org/wiki?curid=1059090", "title": "2015 v letectví", "text": "2015 v letectví\n\nTento článek obsahuje seznam událostí souvisejících s letectvím, které proběhly roku 2015.\n\n\n\n"}
{"id": "1059091", "url": "https://cs.wikipedia.org/wiki?curid=1059091", "title": "Apoštolský exarchát", "text": "Apoštolský exarchát\n\nApoštolský exarchát určitá forma diecéze (eparchie) katolické církve používaná východních katolických církvích \"sui iuris\". Odpovídá apoštolského vikariátu latinské církve, neboť není součástí metropole a v jejím čele stojí biskup. Podobnou formou diecéze je arcibiskupský exarchát, který je závislý na arcibiskupovi maior. Pokud je závislost bezprostředně na patriarchovi, mluví se o patriarchálním exarchátu.\n\nNa počátku 21. století existují apoštolské exarcháty:\n\n\n\n"}
{"id": "1059099", "url": "https://cs.wikipedia.org/wiki?curid=1059099", "title": "Austal", "text": "Austal\n\nAustal je australská loděnice zabývající se vývojem, stavbou a podporou civilních a válečných lodí. Hlavní loděnice společnosti zaměřené na stavbu válečných lodí se nacházejí v Hendersonu v Západní Austrálii, v Mobile v americkém státě Alabama. Civilní plavidla jsou stavěna v Balambanu na filipínském ostrově Cebu.\n"}
{"id": "1059103", "url": "https://cs.wikipedia.org/wiki?curid=1059103", "title": "Řetová (Svitavská pahorkatina)", "text": "Řetová (Svitavská pahorkatina)\n\nŘetová (557 m n. m.) je vrch v Pardubickém kraji. Leží asi 1,5 km západně od obce Řetová, na pomezí katastrálních území Řetové (okres Ústí nad Orlicí) a vsi Horní Sloupnice (okres Svitavy).\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Brandýský hřbet.\n"}
{"id": "1059105", "url": "https://cs.wikipedia.org/wiki?curid=1059105", "title": "Robinieae", "text": "Robinieae\n\nRobinieae je tribus (seskupení) podčeledi \"Faboideae\" čeledi bobovité vyšších dvouděložných rostlin. Zahrnuje asi 70 druhů v 11 rodech, rozšířených výhradně v Americe. Jsou to dřeviny i byliny se zpeřenými listy a motýlovitými květy v hroznovitých květenstvích. V České republice je pěstován trnovník akát a řidčeji i jiné druhy trnovníku.\n\nZástupci tribu \"Robinieae\" jsou stromy, keře nebo byliny se zpeřenými listy. Listy jsou lichozpeřené nebo sudozpeřené, s téměř nebo zcela vstřícnými lístky. Palisty jsou úzké, u některých zástupců chybějí nebo jsou přeměněné v trny. Květy jsou motýlovité, uspořádané v úžlabních hroznech. Kalich je zvonkovitý, někdy dvoupyský, zakončený 5 zuby z nichž 2 jsou víceméně srostlé. Pavéza má často na bázi přívěsky, křídla nejsou přirostlá ke člunku. Tyčinky jsou dvoubratré, 1 tyčinka je volná nebo do určité míry srostlá se zbývajícími 9. Semeník je stopkatý a obsahuje několik až mnoho vajíček. Plodem je tence kožovitý až dřevnatý lusk, pukající 2 chlopněmi.\n\nTribus zahrnuje 11 rodů a asi 70 druhů. Největší rody jsou \"Coursetia\" (35 druhů) a \"Poitea\" (12 druhů).\nTribus je rozšířen výhradně v Americe od USA po Argentinu a na Karibských ostrovech. Největší počet druhů se vyskytuje v západních a středních oblastech Jižní Ameriky. Do USA zasahuje celkem 5 rodů, vesměs pouze jedním nebo několika druhy: trnovník (\"Robinia\"), \"Genistidium\", \"Peteria\", \"Olneya\" a \"Sphinctospermum\".\n\n\nTrnovník akát se v Evropě pěstuje již od začátku 17. století a stal se invazní rostlinou. Řidčeji se jako okrasné dřeviny pěstují i další druhy trnovníku.\nDruh \"Gliricidia sepium\" je v tropické Americe často vysazován jako stínící dřevina na plantážích. \"Olneya tessota\" je dřevina všestranného užitku, pocházející z USA a Mexika. Některé druhy rodu \"Lennea\" jsou v tropech pěstovány jako okrasné dřeviny.\n\n\"Coursetia\", \"Genistidium\", \"Gliricidia\", \"Hebestigma\", \"Lennea\", \"Olneya\", \"Peteria\", \"Poissonia\", \"Poitea\", \"Robinia\", \"Sphinctospermum\"\n"}
{"id": "1059107", "url": "https://cs.wikipedia.org/wiki?curid=1059107", "title": "Jósuke Jamašita", "text": "Jósuke Jamašita\n\nJósuke Jamašita (* 26. února 1942) je japonský jazzový klavírista a hudební skladatel. Vedle vystupování se věnuje také skládání filmové hudby a píše eseje.\n\nNarodil se v Tokiu a od devíti let hrál na housle, od kterých brzy přešel ke klavíru. V letech 1962 až 1967 studoval hudbu na konzervatoři Kunitači v Tokiu. Vystupovat začal již koncem padesátých let, vlastní trio si založil v roce 1969. V původním triu jej doprovázeli altsaxofonista Akira Sakata a bubeník Takeo Morijama. Od osmdesátých let začal vystupovat s americkými hudebníky. Jeho trio řadu let tvořili kontrabasista Cecil McBee a bubeník Pheeroan akLaff. Během své kariéry spolupracoval s mnoha dalšími hudebníky, mezi které patří například Lester Bowie, Joe Lovano, Elvin Jones nebo Stan Getz. V roce 2008 odehrál krátké představení na hořící klavír. Vystoupení se odehrálo na pláži v prefektuře Šiga a klavírista byl oblečen do ochranné výstroje.\n\n\n"}
{"id": "1059112", "url": "https://cs.wikipedia.org/wiki?curid=1059112", "title": "Sněžník (Svitavská pahorkatina)", "text": "Sněžník (Svitavská pahorkatina)\n\nSněžník (569 m n. m.) je vrch v okrese Svitavy v Pardubickém kraji. Leží asi 1 km jihozápadně od obce Mikuleč, na pomezí katastrálních území obcí Trstěnice a Čistá.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Mikulečský hřbet.\n"}
{"id": "1059115", "url": "https://cs.wikipedia.org/wiki?curid=1059115", "title": "La Mission", "text": "La Mission\n\nLa Mission je americký hraný film z roku 2009, který režíroval Peter Bratt podle vlastního scénáře. Film popisuje osudy muže v hispánské komunitě, který se vyrovnává s faktem, že jeho jediný syn je gay. Snímek měl světovou premiéru na filmovém festivalu Sundance 19. ledna 2009.\n\nChe Rivera je napravený vězeň a alkoholik a pracuje jako řidič městského autobusu v San Franciscu v hispánské čtvrti \"Mission District\". Jako Latinoameričan je temperamentní až násilnický a macho. Jeho koníčkem je box a garáž, kde opravuje veterány. Největší naděje vkládá do svého dospívajícího Jese, kterého po smrti manželky vychovává sám. Jednoho dne Che zjistí, že Jes je gay a navíc je jeho milencem běloch. Che ve vzteku Jese zbije a vyhodí z domu. Ten se přestěhuje ke svému strýci Renemu. Che sice po čase vezme Jase zpět, ale odmítá se s ním jakkoliv bavit na téma homosexualita. Jeho přátelé i bratr Rene se snaží Chea usměrnit. Che se sblíží se svou sousedkou Lenou, která pracuje v poradně pro týrané ženy a sama si jinak od mužů udržuje odstup. Ani ona neschvaluje, jak se Che chová ke svému synovi. Jednoho večera je Jes postřelen homofobním Hispáncem, když se prochází se svým přítelem Jordanem a skončí v nemocnici. Che za ním pravidelně chodí. Když zjistí, že do nemocnice dochází i Jordan, vyhrožuje mu. Jes se proto po uzdravení přestěhuje k Jordanovi a Che jej zavrhne podruhé. Nepřijde ani na jeho maturitní oslavu. Jes se zapíše na Kalifornskou univerzitu a přestěhuje se do Los Angeles. Che pochopí, že je úplně sám a jediný, kdo mu zůstává, je Jes.\nNěkolik scén ve filmu zachycuje ochranu životního prostředí – jedno z opravovaných starých aut je přestavěno na bionaftu, postava Leny jezdí do práce na kole a nosí oděvy z bioproduktů, ve filmu se hovoří o třídění odpadu apod. Film byl natočen na ekologický materiál jako jeden z prvních v San Franciscu. Filmový štáb během natáčení omezil konzumaci nápojů z plastových nádob a přírodní odpad byl kompostován. Za tyto kroky získal film cenu \"Green Seal Award\" udělovanou Environmental Media Association.\n\n"}
{"id": "1059116", "url": "https://cs.wikipedia.org/wiki?curid=1059116", "title": "Desatero přikázání (film, 1956)", "text": "Desatero přikázání (film, 1956)\n\nDesatero přikázání (anglicky: \"The Ten Commandments\") je americký velkofilm s náboženskou tematikou režiséra Cecila B. DeMille z roku 1956. Děj filmu je založen na biblickém příběhu o Mojžíšovi. V hlavních rolích účinkují Charlton Heston (Mojžíš), Yul Brynner (Ramesse II.) a Anne Baxter (Nefertari)\n\nFilm byl nominován na sedm Oscarů, získal však pouze jeden (Oscar za nejlepší vizuální efekty). Film byl také velmi ekonomicky úspěšný, při rozpočtu 13 mil. dolarů utržil 122,7 mil. dolarů. Při zohlednění inflace patří stále mezi deset nejvýdělečnějších snímků všech dob.\n"}
{"id": "1059118", "url": "https://cs.wikipedia.org/wiki?curid=1059118", "title": "Vilamovský kopec", "text": "Vilamovský kopec\n\nVilamovský kopec (508 m n. m.) je vrch v okrese Ústí nad Orlicí v Pardubickém kraji. Leží asi 1,5 km jjz. od obce Řetůvka, vrcholem na katastrálním území vsi Horní Sloupnice, západními svahy na území vsi Dolní Sloupnice a severozápadními svahem na území obce Džbánov.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Brandýský hřbet.\n"}
{"id": "1059120", "url": "https://cs.wikipedia.org/wiki?curid=1059120", "title": "Joscelin I. z Courtenay", "text": "Joscelin I. z Courtenay\n\nJoscelin I. z Courtenay († 1131) byl křižáckým hrabětem z Edessy. Od roku 1113 byl také knížetem Galilejským a od roku 1115 lordem z Turbesselu. Za jeho vlády (od roku 1118 do roku 1131) bylo Edesské hrabství na vrcholu své slávy. Joscelinovi vojenské schopnosti držely vratké a rozšiřující se hranice hrabství pospolu.\n\nJoscelin I. byl mladším synem Joscelina z Courtenay a Alžběty z Montlhéry. Do Svaté země dorazil s křížovou výpravou z roku 1101, která se konala v návaznosti na úspěšnou první křížovou výpravu. Brzy se stal jedním z nejdůležitějších členů doprovodu svého bratrance Balduina II., jenž byl v této době hrabětem z Edessy. Balduin ho jmenoval velitelem pevnosti Turbessel na Eufratu, která byla nejvýznamnější zahraniční základnou Edesského hrabství v boji proti Seldžukům.\n\nV roce 1104 se po prohrané bitvě u Harranu ocitl spolu s Balduinem v moci muslimů a byl jimi tři roky držen v zajetí. V roce 1113 obdržel od jeruzalémského krále Balduina I. Galilejské knížectví.\n\nKdyž se stal v roce 1118 Balduin II. nástupcem Balduina I. na postu monarchy v Jeruzalémském království, jmenoval Joscelina novým hrabětem z Edessy. Byla to zřejmě odměna za jeho podporu při volbě krále.\n\nJoscelin byl roku 1122 opětovně zajat a když ho přišel Balduin II. osvobodit, dostal se rovněž do zajetí, takže se Jeruzalémské království ocitlo bez krále. Joscelinovi se však podařilo v roce 1123 uprchnout a poté dosáhl také Balduinova osvobození.\n\nV roce 1125 se zúčastnil bitvy u Azazu, kde vyhráli křižáci nad mosulským atabegem.\n\nRoku 1131 byl, během obléhání menšího hradu na severovýchodě města Aleppo, vážně zraněn, načež předal vládu nad hrabstvím svému synu Joscelinu II. Krátce potom dostal informaci, že danišmendovský emír Ghazi pochoduje proti městu a pevnosti Kaisun. Když jeho syn odmítl městu pomoci, přikázal své armádě, aby vyrazila na cestu, přičemž on sám bude nesen na nosítkách v čele svého vojska. Když se Ghazi dozvěděl o Joscelinově příchodu – možná si myslel, že už je mrtev – ukončil obléhání a své jednotky stáhl. Krátce po tom skutečně Joscelin zemřel.\n\nJoscelin byl v prvním manželství ženatý s dcerou knížete Konstantina I. Arménského, v druhém s Marií ze Salerna, sestrou Rogera ze Salerna, regenta Antiochijského knížectví.\n\n\n"}
{"id": "1059123", "url": "https://cs.wikipedia.org/wiki?curid=1059123", "title": "Vladimír Dvořáček", "text": "Vladimír Dvořáček\n\nVladimír Dvořáček (29. října 1934, Pardubice – 28. prosince 1983) byl československý hokejový brankář.\n\nPardubický rodák, který v nejvyšší soutěži neoblékl jiný, než dres domácího klubu. V sezóně 1959/1960 pomohl mužstvu k třetí příčce, což bylo historicky první pardubické medailové umístění. V týmu vydržel do roku 1964, kdy ho nahradil Miroslav Lacký.\n\nJako reprezentant se zúčastnil pouze olympiády v roce 1960, které se hrálo v USA ve Squaw Valley. Národní mužstvo obsadilo celkové 4. místo.\n\nV reprezentačním dresu odchytal 3 zápasy, dle některých zdrojů 4 zápasy.\n\nJeho dres s číslem 20 byl vyvěšen pod strop pardubické hokejové arény.\n\n"}
{"id": "1059125", "url": "https://cs.wikipedia.org/wiki?curid=1059125", "title": "Nad Zlatou studánkou", "text": "Nad Zlatou studánkou\n\nNad Zlatou studánkou (též jen \"Zlatá studánka\") je 603 m n. m. vysoký vrch v Pardubickém kraji. Leží asi 2,5 km zjz. od obce Semanín, vrcholem na katastrálním území obce Janov, severozápadním svahem na území obce Strakov (oba okres Svitavy) a východním svahem na území Semanínu (okres Ústí nad Orlicí).\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Semanínský hřbet, jehož je to nejvyšší bod.\n"}
{"id": "1059135", "url": "https://cs.wikipedia.org/wiki?curid=1059135", "title": "Kolešovický potok", "text": "Kolešovický potok\n\nKolešovický potok je levostranný přítok Rakovnického potoka v okrese Rakovník ve Středočeském kraji. Je dlouhý 13,0 km, plocha jeho povodí měří 52,9 km² a průměrný průtok v ústí je 0,11 m³/s.\n\nPotok pramení v lese na východním okraji Přírodního parku Jesenicko, asi 2 100 m severně od obce Oráčov v nadmořské výšce 452 m. Jeho tok směřuje na východ a asi po 1 000 m napájí malý rybník u osady Čížkov ve výšce 417 m n. m. Dále teče SVV směrem a ve vzdálenosti asi 3 700 m od pramene protéká obcí Zderaz ve výšce 389 m n. m. Pak protéká mezi poli až do obce Kolešovice (6,2 km a výška 368 m n. m.). Za obcí stáčí svůj směr na jihovýchod. Na 7,1 km protéká pod železniční tratí (Kolešovka) a na svém 7,35 km přijímá zleva \"Hájevský potok.\" Dále pak na 8,8 km protéká středem obce Přílepy ve výšce 354 m n. m. Teče dále jižním směrem, stáčí se k jihovýchodu a na svém přibližně 12,35 km protéká pod silnicí č. II/228 ve vzdálenosti asi 1 200 m od obce Senomaty. Potom zhruba po 400 metrech, na svém 12,75 km v nadmořské výšce 328 m, se vlévá zleva do Rakovnického potoka.\n"}
{"id": "1059137", "url": "https://cs.wikipedia.org/wiki?curid=1059137", "title": "Gliricidie", "text": "Gliricidie\n\nGliricidie (\"Gliricidia\") je rod rostlin z čeledi bobovité (\"Fabaceae\"). Zahrnuje 2 nebo 3 druhy dřevin se zpeřenými listy a motýlovitými květy, rostoucích v tropické Americe. Nejvýznamnější druh je \"Gliricidia sepium\", pěstovaný na tropických plantážích jako stínící dřevina.\n\nGliricidie jsou keře až středně velké stromy. Listy jsou střídavé nebo částečně vstřícné, lichozpeřené, složené ze 2 až 9 párů celokrajných lístků. Palisty jsou drobné a opadavé, palístky nejsou přítomny. Rostliny jsou často opadavé a kvetou v bezlistém stavu nebo zároveň s rašením listů. Květenství jsou hroznovitá, úžlabní nebo na starším dřevě (kauliflorní). Květy jsou motýlovité, stopkaté. Kalich je zakončen 5 širokými, krátkými zuby až uťatý. Korunní lístky jsou přibližně stejně dlouhé, krátce nehetnaté, pavéza je okrouhlá, vzpřímená nebo nazpět otočená. Lístky tvořící člunek jsou na bázi srostlé, jinak jsou korunní lístky volné. Tyčinek je 10, jedna je volná a ostatní srostlé. Semeník je krátce stopkatý, zploštělý, tenký a přímý a obsahuje několik až mnoho vajíček. Plodem je zploštělý, stopkatý lusk pukající 2 chlopněmi.\n\nRod gliricidie zahrnuje 2 nebo 3 druhy, které jsou rozšířeny v tropické Americe. Největší areál má druh \"G. sepium\", rozšířený původně ve Střední Americe, Karibiku, Kolumbii a Ekvádoru. Je pěstován v tropech celého světa.\nDruh \"G. brenningii\" se vyskytuje v Peru a Ekvádoru. Třetí druh, \"G. maculatum\", je rozšířen v Belize a Guatemale.\n\nGliricidie rostou v tropických lesích a keřové vegetaci v oblastech se sezónním obdobím sucha, též na narušených místech, řidčeji v horských lesích.\n\nOpadavý strom \"Gliricidia sepium\" je v tropických zemích vysazován jako stínící dřevina na plantážích různých plodin. Byl vysazován na plantážích kakaovníku již od dob Aztéků, neboť navíc obohacuje půdu dusíkem. Dřevo je odolné proti termitům a používá se na stavbách, v truhlářství a soustružnictví. Semena, kůra a kořeny této rostliny se používají jako jed proti hlodavcům.\n\n"}
{"id": "1059139", "url": "https://cs.wikipedia.org/wiki?curid=1059139", "title": "SK Bystřice nad Pernštejnem", "text": "SK Bystřice nad Pernštejnem\n\nSK Bystřice nad Pernštejnem (celým názvem: Sportovní klub Bystřice nad Pernštejnem) je český sportovní klub, který sídlí v Bystřici nad Pernštejnem v Kraji Vysočina. Založen byl v roce 1936 pod názvem SK Bystřice nad Pernštejnem, ke kterému se vrátil v roce 1991. V roce 2012 se fotbalovému oddílu povedlo vyhrát Přebor Kraje Vysočina a postoupit tím do Moravsko-Slezské Divize, kterou opustil po sezoně 2016/17. Své domácí zápasy odehrává na stadionu v ulici Dr. Veselého s kapacitou 1 000 diváků. Klubové barvy jsou červená, bílá a černá.\n\nMimo fotbalový oddíl má sportovní klub i jiné oddíly, mj. oddíl atletiky.\n\nZdroj: \n\n\n\nZdroj: \n\n\n\nZdroj: \n\nPoznámky:\n\nSK Bystřice nad Pernštejnem „B“ je rezervním týmem Bystřice nad Pernštejnem, který do sezony 2015/16 nastupoval v I. B třídě Kraje Vysočina - sk. B (7. nejvyšší soutěž). Od této doby nastupuje pouze v okresních soutěžích.\n\n\nZdroj: \n\n\n\nZdroj: \n\nPoznámky:\n\n\n"}
{"id": "1059140", "url": "https://cs.wikipedia.org/wiki?curid=1059140", "title": "Vladislav Habal", "text": "Vladislav Habal\n\nVladislav Habal (* 2. dubna 1991, Sokolov, Československo) je český hokejový brankář působící v týmu HC Slovan Bratislava\n\nVladislav Habal je odchovanec sokolovského hokeje, ještě v žákovských kategoriích přestoupil do týmu HC Energie Karlovy Vary kde působí dodnes.\n\nV sezóně 2012/13 byl členem juniorského týmu Karlových Varů, který hrál svou premiérovou sezónu v MHL, v ní zaznamenal celkem 11 zápasů bez inkasovaného gólu.\n\nV sezóně 2013/14 odešel na hostování do týmu HC Baník Sokolov, kterému pomohl se dostat až do baráže o první ligu.\n\nV sezóně 2014/15 se umístil na 22. místě v brankářských statistikách po základní části. Nepravidelně nastupoval v extralize jako brankář týmu HC Energie Karlovy Vary, kde se střídal s Tomášem Závorkou.\n\nV sezóně 2015/16 odešel do týmu HC Slovan Ústí nad Labem, poté do týmu HC Benátky nad Jizerou.\n\nV sezóně 2017/2018 se stal brankářem HC Košice kde společně se švédským brankářem Joakimem Lundströmem vytvořil úspěšnou brankářskou dvojici. V počátku sezóny začal jako brankář číslo 2, kde po Lundströmových nepřesvědčivých výkonech obsadil pozici prvního gólmana a dovedl HC Košice do čtvrtfinále play-off Slovenské Extraligy.\n"}
{"id": "1059141", "url": "https://cs.wikipedia.org/wiki?curid=1059141", "title": "Saint-Pryvé-Saint-Mesmin", "text": "Saint-Pryvé-Saint-Mesmin\n\nSaint-Pryvé-Saint-Mesmin je francouzská obec v departementu Loiret v regionu Centre-Val de Loire. V roce 2012 zde žilo 5 223 obyvatel. Obec je součástí aglomerace města Orléans.\n\nChaingy, La Chapelle-Saint-Mesmin, Mareau-aux-Prés, Olivet, Orléans, Saint-Hilaire-Saint-Mesmin, Saint-Jean-de-la-Ruelle\n\n\"Počet obyvatel\"\n\n"}
{"id": "1059142", "url": "https://cs.wikipedia.org/wiki?curid=1059142", "title": "Spessart", "text": "Spessart\n\nSpessart je pohoří v německých spolkových zemích Bavorsko a Hesensko ohraničené řekami Mohan, Kinzig a Sinn. Těžila se zde železná a manganová ruda, v malých množstvích i měď, olovo a stříbro. Nejznámější stavební památkou Spessartu je vodní zámek Mespelbrunn, sídlo rodu Echter nedaleko Aschaffenburgu. Turisté zde najdou řadu značených cest.\n"}
{"id": "1059143", "url": "https://cs.wikipedia.org/wiki?curid=1059143", "title": "Tagma (biologie)", "text": "Tagma (biologie)\n\nTagma je skupina segmentů nebo metamerů tvořících velký tělní oddíl. Různé taxony mají rozdílné členění a může se lišit i jejich pojmenování. Například tělo hmyzu je členěno na tři tagmata: hlavu (cephalon), hruď (thorax) a zadeček (abdomen).\n\n"}
{"id": "1059157", "url": "https://cs.wikipedia.org/wiki?curid=1059157", "title": "Tománek", "text": "Tománek\n\nTománek (v přechýlené podobě Tománková) je české příjmení, které se může vztahovat k následujícím osobnostem:\n\n"}
{"id": "1059166", "url": "https://cs.wikipedia.org/wiki?curid=1059166", "title": "Ctibor Bezděk", "text": "Ctibor Bezděk\n\nCtibor Bezděk (10. března 1872 Podivín – 22. února 1956 Senohraby) byl československý lékař, spisovatel, pacifista, filantrop a propagátor vegetariánství. Je autorem konceptu tzv. etikoterapie.\n\nCtibor Bezděk se narodil jako Hugo Bezděk v moravském městě Podivín. Jméno Ctibor, které používal, získal při biřmování. Pocházel z vlastenecké rodiny se zájmem o kulturu. Dědeček František byl dlouholetým starostou obce Kobylí na Břeclavsku, teta Marie se provdala za spisovatele Aloise Mrštíka. Ctibora od šesti let vychovávala teta Augusta Šebestová, protože jeho rodiče i dvě mladší sestry zemřeli na tuberkulózu.\n\nV jednadvaceti letech začal Bezděk studovat medicínu ve Vídni. Zde působil ve slovenském akademickém spolku Tatran, podílel se také na založení časopisu \"Hlas\", oblíbeného nejen na Slovensku.\n\nV roce 1896 potkal ve Vídni Varvaru Dimitrijevnu Rudněvovou, dceru ruského generálmajora a jednu z mála tehdejších žen — studentek medicíny. Obdivovatelka myšlenek Lva Nikolajeviče Tolstého a masarykovským humanismem odkojený Bezděk v roce 1905 vytvořili první lékařský manželský pár v českých zemích.\n\nJeště před svatbou působil Bezděk čtyři roky jako korvetní lékař rakouského námořnictva na Jadranu. Neutěšená situace negramotných námořníků ho tížila natolik, že pro ně v podpalubí zřídil školní třídu a učil je číst a psát. Za první světové války sloužil na lazaretní lodi jako civilista, odmítl totiž důstojnickou hodnost.\n\nPo osamostatnění Československa odešel s manželkou v roku 1920 na deset let do slovenského Ružomberku, kde vychovávali své dvě dcery. V roce 1931 se kvůli sílícímu tlaku stoupenců Andreje Hlinky přestěhovali z Ružomberku do Prahy. V roce 1940 si Bezděkovi zakoupili domek v Senohrabech u Prahy, kde manželka Varvara v prosinci roku 1945 zemřela.\n\nKdyž komunisté v roce 1950 zlikvidovali soukromé ordinace včetně Bezděkovy pražské, uchýlil se lékař k četbě knih a péči o zahradu. Ve stejném\nroce ho však Okresní ústav národního zdraví povolal coby praktického lékaře do Říčan u Prahy, kde vedl i protialkoholní poradnu nebo přednášel o předcházení úrazů. Zde působil ještě měsíc před svou smrtí 22. února 1956.\n\nNa odkaz Ctibora Bezděka — vegetariána navázaly obě dcery a později i vnuk Alex; etikoterapii od osmdesátých let začal praktikovat a rozvíjet MUDr. Vladimír Vogeltanz.\n\nSpolečným jmenovatelem aktivit Ctibora Bezděka byly soucit s bližními — lidmi, zvířaty i přírodou jako celkem — a pomoc potřebným.\n\nManželé Bezděkovi se všech působištích (mj. Ždánice na Moravě, Bad Hall, Moskva, Šternberk) věnovali spolkovému a společenskému životu, pořádali přednášky, organizovali ochotníky nebo čtenářské spolky.\n\nV Ružomberoku založili síť zdravotně-sociálních institucí: poradnu pro matky a kojence, oddělení sociální péče, abstinenční poradnu, zasloužili se i o zřízení okresní nemocnice. Do té doby fungoval dům Bezděkových coby azyl pro matky s dětmi. Celkem zde odchovali 42 dětí (plus dvě vlastní dcery), uspořádali také sbírku pro hladovějící ruské děti, některé dokonce určitý čas živili u sebe doma.\n\nSilné sociální a náboženské cítění přivedlo Bezděka k založení mnoha sdružení či členství v nich, například Červeného kříže na Slovensku, Masarykovy ligy proti tuberkulóze nebo v Československém abstinentním svazu.\n\nPozději v Praze si Bezděk otevřel etikoterapeutickou ambulanci a eubiotickou poradnu, pomýšlel i na založení eubiotické kolonie poblíž hlavního města. \"Eubiotika\" neboli zdravověda je dílo MUDr. Stanislava Růžičky (1872—1946), který propagoval rodinný život v přírodě, kladl také důraz na fyzickou práci, zdravou výživu a hygienu. V životních potřebách a ošacení radil dobrovolnou skromnost. Růžičkovy i Bezděkovy snahy o založení eubiotických osad nakonec padly, nicméně eubiotika se stala inspirací pozdějším ekovesničkám.\n\nBezděk také dlouhá léta redigoval časopis \"Duchovní a náboženská kultura\", do kterého přispíval jeho blízký duchovní přítel Přemysl Pitter. Ten pro změnu redigoval časopis \"Sbratření\", kam zase přispíval Bezděk. Do okruhu jeho přátel patřil i brněnský filozof Vladimír Hoppe nebo Tolstého žačka Anna Lojdová (rozená Makarovová). Silný vliv na Bezděkovo vnímání světa měla i četba díla právníka a státníka Mahátmy Gándhího či básníka a polyhistora Rabíndranátha Thákura.\n\nV roce 1928 vydalo Hnutí pro křesťanský komunismus v Československu brožuru obsahující dvě kratší úvahy Přemysla Pittra zabývající se vegetariánstvím a vztahem člověka k přírodě. V útlé knížečce se objevila i úvaha Ctibora Bezděka \"Vegetarism pro a proti\", která v pěti krátkých kapitolách rozebírá tehdejší poznatky o vegetariánství z pohledu zdravotního, ekonomického, etického i filosofického:\n\n„Před čtyřiceti padesáti lety nebylo u nás téměř ani slyšeti o vegetariánech (...) a vyskytl-li se skutečně někde, byl jistě považován za poloblázna nebo aspoň výstředního člověka, kterému lépe se vyhnout,“ komentoval Bezděk období třetí čtvrtiny devatenáctého století ve středoevropských končinách. Už za první republiky však bylo možné najít „v každém větším městě i vegetárské jídelny, okolo kterých se často soustřeďují i spolky a společnosti, obírající se obrodným hnutím (...) ve směru výživy, nápoje i mravního povznesení celého života“.\n\nAutor v úvaze argumentuje city zvířat, která vnímají bolest podobně jako lidé, poukazuje ale také na nezdravost masa z pohledu jeho úpravy:\n\n„Známo na př. o zvěřině, která se vyznamenává zvláštní tuhostí, že je nutno ji nechat ležet tak, až se na jejím povrchu tvoří změklé zelenavé skvrny: při přípravě masa se ovšem všechny tyto části odstraní a peče se pak jen střed svíčkové, který má sice normální barvu, ale je měkký pro pokročilou hnilobu.“\n\nMaso je podle Bezděka nebezpečné také svým působením na lidské touhy; nejenže tučná a ostrá masitá jídla svádí k pití silnějších, a tedy alkoholických nápojů; jako dráždidlo číslo dva pokouší i pohlavní čistotu pravidelných masojedlíků.\n\n„Rozvrat pohlavního života v moderní společnosti je hluboký a neobyčejně těžký a nebude možno jej napravit, dokud lidé nezmění způsobu svého života, tedy především výživy,“ zamýšlí se autor.\n\nBezděk se ve svých myšlenkách dostává až do hypotetických představ o konci chovu hospodářských zvířat, dokonce hledá práci již nepotřebným řezníkům či uzenářům: „současně s úpadkem těchto řemesel by rozkvetla nová řemesla a zaměstnání, která by se obírala novými, změněnými potřebami lidstva: mlynáři, pekaři, zelináři, ovocnáři a p.“\n\nNezapomíná přitom ani na náročnou úlohu žen, které doma svým mužům pečou, vaří, dusí a smaží složité a nákladné masité pokrmy: „Kdyby se člověk odhodlal požívati jen plodů, pak by se zjednodušila i naše kuchyně, která je velmi drahá a je z velké části příčinou otroctví ženina.“\n\nVztah člověka k jeho potravě se odvíjí především od vztahu k jejímu původci — přírodě. Bezděk se domníval, že přestanou-li lidé klást mezi sebe a plody země zvířata jako prostředníky, nebudou se ochuzovat o velké zdroje výživy a planeta uživí mnohem víc lidí. Výběr stravy totiž následně souvisí třeba s vlastnostmi národů, například tehdejší čínský kuli neboli nosič břemen „se živí jen rýží (...) a výkonnost jejich je taková, že se čínského kuli bojí celý západ, aspoň nepřestává mluvit o žlutém nebezpečí,“ konstatoval autor.\n\nBezděk shrnul svůj pohled následovně: „Člověk si sestrojil theorii, sobě zdánlivě velice příznivou, ale úplně falešnou, theorii, že člověk je pánem přírody. Proto počíná si tak, jako by celá příroda neměla jiného smyslu, než aby sloužila jeho čistě sobeckým zájmům; chce, aby mu ve všem sloužila, aby mu byla pokořena a otrocky jej poslouchala, snaží se vtěsnat ji do forem jemu milých, využívá jí nemilosrdně a vraždí tisíce živých tvorů nejen ke své výživě, ale často jen ze svévole a k své zábavě. Takovým způsobem dosáhl člověk toho, že se sám přírodě odcizil a že příroda se mu stala nepřátelskou.“\n\nV roce 1931 vydal Ctibor Bezděk knihu \"Etikoterapie — Záhada nemoci a smrti\". V ní uvádí, že „náš zdravotní stav závisí na vzájemném poměru, v jakém se nalézají nesmrtelný duch a jeho pomíjivé tělo.Ideální stav nastane tehdy, když duch jako opravdový vůdce a udržovatel bude skutečným vládcem a vůdcem těla, které ho bude ve všem poslušné. Takový člověk bude zdráv!“\n\nVýznamnou součástí života byla pro Bezděka víra v Boha, ne však ve smyslu pouhého přináležení k některé církvi (Ctibor Bezděk sám prokázal svou církevní nezásadovost po nástupu slovenských klerofašistů k moci, když konvertoval od katolické víry k pravoslaví manželky Varvary). Tento přístup totiž podle autora může vést lidi k představě, že všechno vědí a vlastně ani nehřeší.\nAutor viděl prapůvod duševních i tělesných nemocí v lidských neřestech. Žárlivost, závist, zlost, nenávist, lež, negativní myšlení, ale i alkoholismus či labužnictví v jeho pojetí vedou těla svých majitelů k záhubě.\n\nEtikoterapie pojí vědu s duchovnem, dnes bychom řekli medicínu s psychologií, čímž Bezděk prakticky položil základy psychosomatiky. V mnohém se podobá i některým alternativním způsobům léčby, které často k nemoci přistupují holisticky a dbají na důkladné zkoumání příčin pacientových potíží; zabývají se i změnou stravy, přechodem na zdravější životní styl, případně nabádají i k pravidelné psychohygieně.\n\nSamotnou „terapii etikou“ popisuje Bezděk jako důkladnou práci s pacientovou anamnézou. Etikoterapeutická diagnóza se stanoví na základě rozhovorů s pacientem, případně i dotazováním jeho okolí. Hlavními léčebnými prostředky pak jsou modlitba („kdykoliv mysl není zaměstnána povinností nebo povoláním, měla by být lidská duše pozdvižena do oblastí duchovních... Tam prýští láska, život, ctnost, zdraví a blaženost“), pobyt v přírodě a práce. Člověk by nicméně neměl pracovat v odvětví s potenciálně škodlivými výstupy, například ve zbrojním průmyslu. „Velmi vhodným léčebným prostředkem je probuzení zájmu o sociální práce, poněvadž je to práce, která důrazně otevírá lidská srdce a takto poměrně bezpečně odvádí nemocného od osobních sobeckých zájmů,“ domnívá se Bezděk.\n\nSamozřejmé je také zřeknutí se návykových látek.\n\nPrezidentu Masarykovi se myšlenky zachycené v knize zalíbily natolik, že nedlouho po jejím publikování pozval manžele Bezděkovy na návštěvu do Lán.\n\nCitace:\n\n\"Člověk se často dopouští velkých zločinů, pokud chce vyhovět svým touhám. Je známo, že cesta lidí, kteří dosáhli velkého majetku, vede přes mrtvoly tisíců lidí, kteří padají za oběť chamtivosti. Proto učí Vasil Velký abychom se učili ničit ve své duši každý sklon, každé přání po bohatství hned v samém zárodku, neboť jen tehdy se nám může bezpečně podařit vzdálit od sebe hrůzu boje o bohatství. Je ostatně známé jako Kristus ostře bojoval proti bohatství.\" (Bezděk 2007, s. 121)\n\n\"Jakou hraje hmota roli ve skutečném životě? ... řekněme, že peníze nebo bohatství vůbec touží, aby jeho množství bylo stále a stále zvětšovány, aby bez přestání rostlo. Je to ale skutečnost, o níž pravdivosti se možná denně přesvědčit. Lidé bohatí touží vždy po ještě větším rozmnožení svého majetku, bojí se všeho, co by ho mohlo jakýmkoli způsobem zmenšit a často celé své myšlení soustřeďují pouze pro zvětšení nebo alespoň udržení svého majetku. Zlato jako by mělo tajemnou moc v sobě, strhuje k sobě celé myšlení a cítění lidí. Kde se nachází hromada zlata, touží jakoby samočinně po svém rozmnožení. Jistě bylo Kristovo upozornění velmi správné, že nelze sloužit Bohu a mamonu současně.\"(Bezděk 2007, s. 38)\n\n\n\n"}
{"id": "1059168", "url": "https://cs.wikipedia.org/wiki?curid=1059168", "title": "Jakub Flek", "text": "Jakub Flek\n\nJakub Flek (* 24. prosince 1992, Klatovy, Československo) je hokejový útočník působící v týmu HC Energie Karlovy Vary.\n\nJakub Flek začínal s hokejem v Klatovech, kde se v sezóně 2011/12 poprvé dostal do seniorské soutěže, do druhé ligy, tj. třetí nejvyšší soutěže.\n\nPřed sezónou 2012/13 se účastnil přípravného kempu juniorského týmu HC Energie Karlovy Vary, který se chystal na premiérovou sezónu v MHL. Jakub Flek byl vybrán do týmu a stal se oporou pro na následující dvě sezóny v MHL. V sezóně 2013/14 vedl svůj tým jako kapitán.\n\nDo extraligy nastoupil v sezóně 2013/14, odehrál celkem 6 zápasů a vstřelil jeden gól týmu Zlína.\n\nV sezóně 2014/15 hrál střídavě extraligu v Karlových Varech a druhou ligu za HC Baník Sokolov. Z Baníkem Sokolov vyhrál Jakub Flek 2. českou ligu v 23 zápasech vstřelil 27 gólů a zaznamenal 14 asistencí. I přes výkony Jakuba Fleka se v baráži o první ligu Baníku nepovedlo postoupit.\n\nDo sezóny 2015/16 nastoupil v dresu HC Dukly Jihlava.\n"}
{"id": "1059174", "url": "https://cs.wikipedia.org/wiki?curid=1059174", "title": "Arcibiskupský exarchát", "text": "Arcibiskupský exarchát\n\nArcibiskupský exarchát je forma diecéze v katolické církvi, kterou využívají východní katolické církve \"sui iuris\", které řídí arcibiskup maior (arcibiskup větší). Jedna se o podobnou instituci jako je apoštolský exarchát.\n\nV čele apoštolského exarchátu stojí biskup, který je biskupem titulární diecéze a není částí nějaké církevní metropole, arcibiskupský exarchát je podřízen arcibiskupovi maior. \n\nPodle kánonu 85 Kodexu kanonického práva východních církví má právo zřídit arcibiskupský exarchát arcibiskup maior, který tak učiní se souhlasem Synody církve sui iuris.\n\nNa začátku 21. století existuje pět arcibiskupských exarchátů:\n\n\n"}
{"id": "1059178", "url": "https://cs.wikipedia.org/wiki?curid=1059178", "title": "Listohlod", "text": "Listohlod\n\nListohlod (\"Phyllobius\") je rod brouků z velmi početné čeledi nosatcovití (\"Curculionidae\").\n\n\nNázev rod získal tím, že mnohé druhy rodu hostují na listnatých dřevinách a listy, které jim slouží za potravu „ohlodávají“. Většina druhů je právě proto zbarvena díky ošupení těla do mnoha variant a odstínů olivově až zářivě zelených tónů. A to je skvělý způsob, jak mimikry chrání brouky ve svém životním prostředí. Nicméně, pokud ošupení v průběhu času opadá, objeví se zprvu malé skvrny tmavé barvy těla, později pak skvrny větší. Hnědý příp. černý jedinec tak může patřit do zelených druhů listohlodů. Existují však také hnědé druhy rodu \"Phyllobius\".\n\nVětšina druhů je menší než 12 mm. Díky ošupení je jejich zbarvení většinou nazelenalé ve velké škále odstínů. Krátký čelní štít je při pohledu shora obdélníkový a je jen o něco užší než zbytek hlavy. Štít je jen nepatrně širší a zvonově zakřivený. Krovky jsou naproti tomu zřetelně širší a výrazně odsazené od štítu. Štítek se nachází mezi úponem krovek a je zřetelně trojúhelníkový. Krovky se dozadu směrem od štítku do poslední třetiny nepatrně rozšiřují, a k zadečku se pak souměrně sbíhají téměř do špičky. Listohlodi nemají jazyk, oba páry kusadel jsou uloženy volně. Tykadlová jamka je oválná, při pohledu shora zřetelně viditelná a jen slabě vykrojená. Tykadla jsou nápadně dlouhá a tenká, 1. tykadlový článek (dřík) dosahuje minimálně předního okraje očí, část od zalomení se skládá ze sedmi jasně viditelných článků a poslední koncová část se skládá ze 4 článků. Oči jsou kulaté a bočně posazené. Nohy jsou silné, spojené na chodidlech dohromady v drápy. Přední nohy jsou mírně ohnuté dovnitř, na vnitřní straně začátku chodidel je obvykle zřetelně viditelný trn.\n\nDruhy rodu \"Phyllobius\" bývají často zaměňovány s druhy rodu \"listopas\" (\"Polydrusus\") nebo díky jejich ekologické rovnosti vědomě zařazovány společně. Závazné systematické rozdíly spočívají ve tvaru tykadlové jamky.\nTykadlová jamka je prohlubeň v čelním štítu, ve které je tykadlo uloženo. To znamená, že brouk může tykadlo přitisknout k tělu, aby je ochránil, tykadlová jamka vyústí často v drážku, v níž se ukládá dřík tykadla. U listohlodů je tato drážka naznačena pouze vyklenutím tykadlové jamky v horní části čelního štítu (obr. 1). U listopasů (\"Poydrusus\") probíhá zřetelně výrazněji horní částí čelního štítu ve směru pod očima (obr. 2). Proto u listohlodů a listopasů jsou nejen různé druhy, ale řadí se dále i do různých podrodů v rámci čeledi nosatcovitých.\n\nBrouci (imaga) se živí listy různých stromů, keřů a bylin. Dospělci se objevují na jaře a počátkem léta, často hromadně. Vzhledem k tomu, že některé druhy ožírají i pupeny ovocných stromů, jsou klasifikování jako škodliví.\nTéměř všechny druhy nejsou nutně ve svém výběru potravy vázány na potravinářské plodiny (polyfágní) . Některé druhy preferují vrby, topoly, jiné růžokvěté rostliny. Patří sem rovněž druhy, které mohou být škodlivé v meruňkových nebo švestkových sadech.\nU jednoho druhu jsou uvedena jako hostitelská rostlina tráva. U jiných druhů, údaje úplně chybí. Larvální vývoj listohlodů se odehrává v půdě, kde se larvy živí kořeny rostlin.\n\nZápadní, střední a východní Evropa, ojediněle v jižním Finsku.\n\nJednotlivé druhy se liší v obrvení a dále barvou, formou, barvou šupin a méně tvarem těla. Výsledný malý zájem o tyto skupiny brouků se odrážel ve skutečnosti, že na přelomu 19. a 20. století dokonce i v publikaci: \"C. G.Calwer, KÄFERBUCH (Hoffmannische Buchdruckerei in Stuttgart,1876)\" je uvedeno jen 6 středoevropských druhů, E. Reitter v r. 1916 již uvádí 18 druhů (v tehdejší Německé říši) a Freud-Hard-Lohse uvádí dokonce 25 druhů ve střední Evropě. V ČR a na Slovensku je rod zastoupen 15 druhy.\n\nDnes je rod \"Phyllobius\" v Evropě zastoupen 86 druhy a poddruhy .\n\n\n\n"}
{"id": "1059185", "url": "https://cs.wikipedia.org/wiki?curid=1059185", "title": "Walter Liedtke", "text": "Walter Liedtke\n\nWalter Liedtke (28. srpna 1945 – 3. února 2015) byl americký historik umění, dlouholetý kurátor newyorského Metropolitního muzea.\n\nNarodil se roku 1945 v New Jersey, kde také vyrůstal. Nejprve získal titul B.A. na Rutgers University v New Jersey. Studoval na Brownově univerzitě ve městě Providence, kde získal titul M.A., a později na londýnské Courtauld Institute of Art. Později pracoval čtyři roky jako pedagog na Ohio State University. Roku 1979 získal grant Mellon Fellowship pro studium v newyorském Metropolitním muzeu. V následujícím roce začal pracovat jako kurátor umění. Zabýval se evropskými, převážně vlámskými a holandskými obrazy, výrazně se zabýval například školou Janem Vermeerem. V roce 1993 byl belgickým králem Albertem II. povýšen na rytíře řádu krále Leopolda I. a roku 2007 byl nizozemskou královnou Beatrix jmenován důstojníkem řádu Oranje-Nassau. Zemřel v únoru 2015 při železniční nehodě v obci Valhalla ve věku 69 let.\n\n"}
{"id": "1059190", "url": "https://cs.wikipedia.org/wiki?curid=1059190", "title": "Johnny Rapid", "text": "Johnny Rapid\n\nJohnny Rapid, občanským jménem Hylan Anthony Taylor (* 1992) je americký pornoherec a model, působící od roku 2011 v gay pornografii jako tzv. gay-for-pay, exkluzivně pro značku MEN.com. Žije v Oxfordu v okrese Newton County amerického státu Georgie.\n\nV roce 2010 absolvoval Okresní střední školu Rockdale. Podle vlastního vyjádření se šest let věnoval zápasení, byl členem školního zápasnického týmu.\n\nNež si vybudoval svou produktivní kariéru u studia MEN.com, natočil několik scén pro servery Boys First Time a Bukkake Boys. Pro první z nich debutoval ve scéně nazvané Rapid Fire, která byla pořízena 26. září 2011 a publikována 23. prosince téhož roku. Druhou natočil 2. ledna 2012, a ta pak byla 17. února uveřejněna pod názvem Dick Dance. Pro Bukkake Boys pořídil asi devět scén, jež byly publikovány koncem roku 2011 a v roce následujícím. Ačkoli šlo o skupinové „bareback“ scény, Johnny Rapid se zúčastnil jen orálních aktivit.\n\nV roce 2013 vystupoval jako jeden z hlavních zpovídaných pornoherců v dokumentu režiséra Charlieho Davida \"I'm a Porn Star\", spolu s Brentem Everettem, Colbym Jansenem a Roccem Reedem. Původně šlo o 13dílnou dokumentární webovou sérii, která byla následujícího roku vydána i na DVD. Stal se také jedním z modelů značky Andrew Christian, produkující spodní prádlo s orientací na gay klientelu. Účinkoval pro ni v kampaních \"Waking Up With Johnny Rapid\" (duben 2013) a \"Studburbia\" (červenec 2013).\n\nV lednu 2015 se mu dostalo širší pozornosti médií, když jeho domovská společnost MEN.com veřejně nabídla 2 miliony dolarů kanadskému zpěvákovi Justinu Bieberovi za natočení pornografické scény právě s Johnnym Rapidem. Nabídka přišla krátce po zveřejnění Biebrových fotografií z reklamní kampaně značky Calvin Klein.\n\nVýčet zahrnuje pouze scény vydané v rámci filmů na DVD apod., jednotlivé online scény nejsou zahrnuty, jakož i výběrové antologie věnované jiným hercům:\n\n\nFrancouzský gay magazín Têtu ho jmenoval mezi desítkou nejlepších světových pornoherců roku 2013.\n\n"}
{"id": "1059194", "url": "https://cs.wikipedia.org/wiki?curid=1059194", "title": "Aviatická pouť Pardubice", "text": "Aviatická pouť Pardubice\n\nAviatická pouť jsou každoročně pořádané letecké dny na Letišti Pardubice. Koná se každoročně od roku 1991. Pouť je naplněna vystoupeními akrobatických skupin, replik historických letadel i skutečnými a provozuschopnými exempláři letadel. Součástí je i doprovodný program v areálu letiště (historická auta, vojenská technika atd.).\nPrvní aviatická pouť se konala 11. května 1991, kdy se zrekonstruoval přelet Jana Kašpara z Pardubic do Prahy. Nyní se aviatická pouť koná pravidelně v červnu.\n\nMezí nejčastější návštěvníky patří letoun z období druhé světové války Spitfire. Dále přilétlo palubní letadlo americké armády Vought F4U Corsair, slavná americká stíhačka z druhé světové války P51 Mustang D nebo letoun sovětské výroby Polikarpov Po-2.\n\nZ poválečné éry se představila letadla, která v minulosti sloužila u československé armády, např. MiG-21, MiG-15, MiG-23, Su-25. Z ostatních států se Aviatické pouti účastnila třeba letadla F-4 Phantom a F-16.\n\nNa aviatické pouti má každoročně vystoupení i Armáda České republiky.\n\nZ dopravních letounů byly zastoupené Douglas DC-6 a Let L-410 Turbolet.\n"}
{"id": "1059195", "url": "https://cs.wikipedia.org/wiki?curid=1059195", "title": "Zoosémiotika", "text": "Zoosémiotika\n\nZoosémiotika je odvětví sémiotiky, které zkoumá stopy znakového chování ve světě zvířat.\n\nByla vyvinuta sémiotikem Thomasem Sebeokem na základě teorií německo-estonského biologa Jakoba von Uexkulle. Pole zájmu je definované tím, že její předměty zkoumání jsou všechny ty sémiotické procesy, které jsou sdíleny zvířaty i lidmi. toto pole výzkumu se také liší od oblasti komunikace zvířete v tom, že také interpretuje znaky, které nejsou komunikativní v tradičním slova smyslu, jako je maskování, mimika, námluvy atd. pole výzkumu je také komunikace napříč druhy, jako je příklad komunikace mezi lidmi a zvířaty.\n"}
{"id": "1059197", "url": "https://cs.wikipedia.org/wiki?curid=1059197", "title": "Enhanced Interior Gateway Routing Protocol", "text": "Enhanced Interior Gateway Routing Protocol\n\nEnhanced Interior Gateway Routing Protocol (EIGRP) je moderní směrovací protokol, který se používá v počítačových sítích pro podporu automatizace u směrování a konfigurace. Protokol byl navržen společností Cisco Systems jako proprietární protokol, který byl do roku 2013 k dispozici pouze na Cisco routerech. V roce 2013 byl protokol společností Cisco dán k dispozici jako volně dostupný standard.\n\nEIGRP je používán routerem, aby sdílel trasy s ostatními routery v rámci stejného autonomního systému. Na rozdíl od jiných známých směrovacích protokolů, jako např. RIP (Routing Information Protocol), EIGRP posílá pouze přírůstkové aktualizace, což snižuje zátěž zařízení a množství dat, které musí být předány.\n\nEIGRP nahradil svého předchůdce The Interior Gateway Routing Protocol (IGRP) v roce 1993. Jedním z hlavních důvodů pro vytvoření nástupce byl přechod internetového protokolu (IP) na beztřídní adresy, které IGRP nepodporoval.\n\nTéměř všechny routery obsahují směrovací tabulku, která obsahuje pravidla, podle kterých se směruje provoz v síti. V případě, že cesta k cíli není platná, provoz se ukončí. EIGRP je dynamický směrovací protokol, s jehož pomocí routery automaticky sdílejí informace o trasách, což usnadňuje práci správci sítě, který nemusí konfigurovat změny ve směrovacích tabulkách ručně. \n\nKromě směrovacích tabulek využívá EIGRP i jiné tabulky pro ukládání vybraných dat:\n\nInformace v tabulce topologie mohou být vloženy do směrovací tabulky routeru a pak mohou být použity ke přesměrování provozu. Je-li síť z nějakého důvodu změněna, například fyzické spojení selže nebo se odpojí, cesta se stane nedostupnou. EIGRP je navržen pro detekci těchto změn a pokusí se najít novou cestu k cíli. Stará cesta, která již není dostupná, je odebrána ze směrovací tabulky, protože již není platná. Na rozdíl od většiny směrovacích protokolů, EIGRP v případě provedené změny neposílá všechna data ze směrovací tabulky, ale bude vysílat pouze změny, které byly provedeny od doby poslední aktualizace směrovací tabulky daného routeru. EIGRP neobesílá směrovací tabulky pravidelně, ale pouze v případě, že k nějaké skutečné změně došlo.Toto chování má více společného s link-state směrovacími protokoly, proto je EIGRP většinou považován za hybridní protokol.\n\nV případě, že je router na němž běží EIGRP připojen k jinému routeru také s EIGRP, informace budou měnit navzájem mezi sebou a vznikne vztah známý jako přilehlost. V tomto vztahu proběhne vzájemná výměna informací mezi směrovacími tabulkami daných routerů. Poté, co k výměně došlo, jsou posílány pouze odlišující se změny pro oba routery.\n"}
{"id": "1059201", "url": "https://cs.wikipedia.org/wiki?curid=1059201", "title": "Paul McGrath", "text": "Paul McGrath\n\nPaul McGrath (* 4. prosinec 1959, Londýn) je bývalý irský fotbalista narozený na území Anglie irské matce a nigerijskému otci. Nastupoval většinou na postu středního obránce.\n\nS irskou reprezentací se zúčastnil mistrovství Evropy roku 1988 a dvou světových šampionátů, v Itálii 1990 a v USA 1994. V národním mužstvu působil v letech 1985–1997 a odehrál 83 zápasů, v nichž vstřelil 8 branek.\n\nS Manchesterem United získal dvakrát FA Cup (1982/83, 1984/85), s Aston Villou dvakrát Ligový pohár (1993/94, 1995/96).\n\nRoku 1982 byl vyhlášen irským fotbalistou roku v anketě \"PFAI Players' Player of the Year\", v letech 1990 a 1991 v anketě \"FAI Senior International Player of the Year\" a roku 1993 fotbalistou roku Anglie v anketě PFA.\n\nPo celou svou kariéru čelil problémům s alkoholem. Pronásledovala ho rovněž zranění kolen.\n"}
{"id": "1059203", "url": "https://cs.wikipedia.org/wiki?curid=1059203", "title": "Dreams Don't Turn To Dust", "text": "Dreams Don't Turn To Dust\n\nDreams Don't Turn To Dust je pátý singl amerického synthpopového projektu Owl City ze třetího studiového alba \" All Things Bright and Beautiful\". Singl byl vydán 10. října 2011.\n\n„\"Je to taková nepředvídatelná, optimistická píseň. Idea je: V životě je toho spoustu, co nemůžeš ovládat, ať už dobrého, špatného nebo neutrálního. A já si myslím, že se prostě můžeš ráno probudit a obejmout, cokoliv ti přijde do cesty během dne, den za dnem. Když se teda chopíš toho, co se potrubím valí dolů tvým směrem, a řekneš si, že se k tomu postavíš čelem a prostě se s tím vypořádáš, místo toho, aby ses tomu snažil vyhnout nebo s tím bojoval, tak mám pocit, že to, může jaksi rozjasnit tvůj náhled na věc. Takže jo, je to taková celkově optimistická písnička.“\"\n\nSkladba byla napsána, produkována, nahrána i namixována Adamem Youngem.\n\nOficiální videoklip ke skladbě nevznikl, zato se píseň nachází na DVD Owl City: Live From Los Angeles, kde Adam zpívá mimo jiné i „Dream's Don't Turn To Dust“.\n\n„\"'Dream's Don't Turn To Dust' začíná v podobně snadno stravitelném smyslu jako jsme nedávno slyšeli v nově vydaném singlu od Coldplay 'Paradise'. Toto se nepochybně Adamu Youngovi podařilo, vlákal vás do jeho snové země tím, co by klidně mohlo být začátkem žoviální ukolébavky před tím, než vás chytí frází, která vám nezůstane v hlavě jen protože je to název písně, ale také protože je to vokálně ohniskem skladby. Je pravda, že tento singl není nic, co bychom už někdy neslyšeli. Nebude vás to inspirovat k zastavení hladu ve větě nebo nutit přemýšlet nad vašimi temnými okamžiky. Je to prostě další chytře zvládnutá, příjemná elektropopová píseň od umělce, který si vytvořil hlubší pochopení svého cílového publika a žánru než kdokoliv před ním.“\"\n"}
{"id": "1059204", "url": "https://cs.wikipedia.org/wiki?curid=1059204", "title": "Mediální didaktika", "text": "Mediální didaktika\n\nMediální didaktika je oblast didaktiky (což je subdisciplína pedagogiky), která se věnuje způsobům, prostředkům a cílům realizace vzdělávání pomocí médií. Médiím je možno rozumět v širokém a úzkém slova smyslu. V tom úzkém jde o technologie přenášející informace a audio-vizuální obsahy, příp. může jít o technicky zprostředkované mediální obsahy jako takové (např. film a filmové pořady, televize a televizní pořady, počítač a počítačové programy a aplikace, také internet). V širokém slova smyslu (v chápání Komenského a jeho Velké didaktiky) je pak médiem (názorností) všechno, co zprostředkuje vědění, a tím vzdělání. Takovým médiem je kniha, ale také nákres či obrázek, jsou to fyzické pomůcky při vyučování (např. horniny, kostra, tabule s křídou), můžeme tak v důsledku chápat i učitele.\n\nS pojmem mediální didaktika se v Česku setkáváme velmi zřídka, protože tento termín není ve společnosti příliš zažitý. Je to z toho důvodu, že pedagogické vědy dosud vnímaly média pouze jako technologie, nikoliv jako komplexní systém. Přesto v systému pedagogických věd je ale mediální didaktika přijatelná. Je možné ji vnímat jako zastřešující pojem pro oblasti zvané jako: (z těch historických) didaktické technologie, (technické) prostředky ve vzdělávání (a osvětě), školský film, školská televize, videodidaktika, (z těch současných) e-learning, ad.\n\nŽe média mají socializační, výchovný a vzdělávací vliv je věc známá. Vztah učení (se) a médií je dá chápat trojako:\n\nMediální didaktiku můžeme také definovat skrze vztah k oboru, který se nazývá mediální pedagogika. Ta je nejvíce rozvinuta v Německu a sestává ze tří základních pilířů: mediální výchovy (v jejím širokém významu mediální socializace), mediálního či mediálněpedagogického výzkumu a mediální didaktiky.\n\nS rostoucí všudypřítomností mediálních technologií v našem každodenním životě získávají mediální didaktika i širší mediální pedagogika na důležitosti. Mediální didaktika by měla být systémovou součástí studia médií v pedagogice. V současné době lze uvažovat tak, že mediální pedagogika a didaktika silně intervenuje do charakteru pedagogiky a všech ostatních pedagogických oblastí a subdisciplín.\n\nZatímco u mediální výchovy je klíčovým \"produktem\", cílem a důsledkem mediální gramotnosti, u mediální didaktiky je a měla by cíleně být vedlejším produktem.\n\nMediální pedagogika má ve světě mnoho směrů. Záleží na společensky hodnotovém systému a na cílech edukace. Nejznámější je německý model mediální pedagogiky, který se jeví jako nejlepší a nejlépe propracovaný jak z hlediska teorie, tak i v kontextu společenské, školní i mimoškolní praxe. Tento model je strukturován do čtyř disciplín, které se navzájem propojují a doplňují. Mediální pedagogika reprezentuje všechny druhy pedagogických činností vztahujících se k médiím jak na poli teorie, tak na poli praxe. V USA, Velké Británii, Kanadě, Austrálii a ve Skandinávii se řeší problematika výchovy k mediální gramotnosti.\n\nV České republice stejně jako i v ostatních zemích se dvě oblasti mediální pedagogiky mediální výchova a mediální didaktika rozvíjely nezávisle. Pedagogicko-didaktické úvahy o používání medií můžeme najít již s uvedením slabikáře J. A. Komenského. Pokusy o didaktické využití především filmového média se vyskytují již před 2. světovou válkou. V současné době mediální didaktika postupně využívá všech módů interaktivní, síťové a globální komunikace. Moderním se také stává pojetí žáka jako osobnosti, která si vytváří znalosti individuálním způsobem pomocí tzv. otevřených technologií.\n\nVe světě lze v mediální pedagogice nalézt mnoho směrů, které se odlišují podle společenských hodnotových systémů a cílů edukace, což bývá často dáno kontextem a také různou sociokulturní a geografickou podmíněností. Velmi známý je propracovaný koncept mediální pedagogiky (Medienpädagogik) v Německu, který je strukturován do čtyř základních subdisciplín, které se navzájem doplňují a podporují. Jedná se o mediální výzkum, mediální výchovu, mediální výchovu jako oficiální téma ve školském kurikulu a mediální didaktiku. Významný německý mediální pedagog B. Schorb uvádí, že mediální pedagogika reprezentuje všechny druhy pedagogických činností vztahujících se k médiím jak na poli teorie, tak na poli praxe. Mezi základní pak řadí oblasti mediální didaktiky, mediální výchovy a mediálních kompetencí. V USA, Velké Británii, Kanadě, Austrálii a také ve skandinávských zemích se ve spojení s mediální edukační vědou (media education) řeší problematika výchovy k mediální gramotnosti (media literacy). Termín „media pedagogy\" se zde vyskytuje velmi ojediněle. Didaktika učení a vyučování pomocí médií je charakterizována relativně samostatnou disciplínou \"vzdělávací/instrukční technologie\".\n\nV českém kontextu se základní dvě oblasti mediální pedagogiky – mediální výchova a mediální didaktika vyvíjeli téměř nezávisle. Je důležité poznamenat, že systematické členění mediálně-pedagogických směrů u nás a ve světě je velmi obtížné, protože jednotlivé koncepty nejsou přesně vymezeny, částečně jsou příbuzné a částečně divergentní. Z hlediska tradice a didaktické propracovanosti teoretického základu je na tom v české pedagogice v současnosti lépe informační a vzdělávací technologie, která vychází ze zkoumání didaktiky vyučování pomocí médií nepřetržitě od konce 20. let minulého století. Pedagogicko-didaktické úvahy o používání médií existují od té doby, co se začalo médií užívat cíleně jako vyučovacího nástroje, což bývá v literatuře spojováno s uvedením slabikáře Jana Ámose Komenského Orbis sensualium pictus (1658) do latinských škol. Pokusy o systémové didaktické využití především filmového média se objevují také již před 2. světovou válkou např. Dohnal, 1939. Dochází k využitím médií jako technických pomůcek a mediálních programů vytvořených pro potřeby vzdělávání, tak i s pomocí médií jako mediálních produktů, které nejsou koncipovány přímo pro výuku, ale kterých je možno v procesu výuky cíleně využít. V 50. a 60. letech, kdy se rozvíjí televize je především programová televize a její televizní vysílání začleňováno do školní vyučovací praxe, popř. jsou pořizovány různé záznamy, například záznamy slavných prací umělců. Ve stejném období se objevují tzv. vyučovací stroje a automaty, které vychází z principů programovaného učení a vyučování. Kvůli nesplněným nadějím, přeháněné (především v západních zemích) reklamou, značná nákladovost tvorby didaktických programů ve vyučování, znamenaly v poslední čtvrtině 20. století pokles zájmu o tyto elektromechanické pomůcky, a ty jsou postupně nahrazovány praktickými aplikacemi výpočetní techniky a snahami o využití umělé inteligence a technické kybernetiky.\n\nV 80. a 90. letech vlivem tzv. nových médií (média založená na digitalizaci, počítačích a telekomunikacích) dochází k rozsáhlým socio-kulturními změnám v celém globálním prostoru. Informační společnost je charakterizována komunikací zprostředkovanou počítačem a propojením s virtuální realitou. Digitalizace televizního a rozhlasového vysílání, rozvoj mobilního a internetového telefonu a zejména vstup internetu a síťových médií do edukační reality posiluje pozici některých médií jako plně autonomních subjektů edukace. Dochází tedy k tomu, že tradiční autoritativní postavení vychovatele se narušuje tím, že dětský jedinec má přístup k informacím, symbolům, interpretacím a životním způsobům, jež široce překonávají možnosti učitelů a rodičů. Vliv médií, a to z pozice zábavních, informujících či účelově výukových mediálních obsahů, se stává pro vychovatele značně nepřehledný a vyvolává potřebu nových přístupů. V mediálně pedagogickém kontextu se obor technologie vzdělávání začíná rozvíjet především v kontextu zavádění počítačových technologií, které se však zejména zpočátku stávají převažující hybnou silou mediálně didaktických procesů v praxi českého školství a to převážně bez ohledu na didaktické potřeby výuky a samotného učitele. V současnosti mediální didaktika využívá téměř všech módů interaktivní, síťové a globální komunikace a systémy snadno dosažitelného „elektronického učení“ (e-learning) se stávají skutečností.\n\nRozhlasové vysílání bylo v roce 1932 uznané jako učební pomůcka, avšak doposud není zmapované jeho využívání ve výuce. Do 50. let se využíval rozhlas po drátě, který vedl k rozvoji filmu jako výukového prostředku. Poté se na úkor rozhlasového vysílání ve výuce prosazovalo především filmové vysílání.\n\nOd začátku 20. století vznikají teoretické úvahy o využití „školního filmu“. V České republice lze nalézt počátky „školního filmu“ již ve 30. letech. Jde převážně o osvětové vysílání, přičemž jsou především vysílány pořady převzaté z Německa. „Školní film je uznán jako vyučovací pomůcka v roce 1936 a slouží k zprostředkování světonázorové skutečnosti. Největší rozmach školního filmu je mezi lety 1936–1940, který je spojen s vynálezem nehořlavé levnější filmové pásky a tím jeho následnou dostupností. Nejčastější témata až do 60. let jsou vlastenectví, poté národopis, historie a technologie. V roce 1939 dochází k propagandistickému využití filmu. Totalitní režim jej využívá k prosazení své ideologie a k prezentaci své pokrokovosti a technologické vyspělosti. Cílem „školního filmu“ je dosáhnout jednotné národní sounáležitosti a identity. Od 50. let se film propojuje s televizním vysíláním, především se jedná o televizní přijímače reprodukující pořady programové centrální televize do vyučování. Zejména pak se zapojuje do osnov v 60. a 70. letech, a to především se vznikem časově permanentního vysílání Československé televize a speciálním televizním vysíláním pro školy – TVŠ.\n\nTechnický vývoj jednotlivých zařízení díky své posloupnosti umožňuje rozlišit 3 základní etapy v Českých zemích, a to: zaprvé aplikaci jednoduché přijímací televizní techniky; nadále pak za druhé záznamové a reprodukční techniky; a za třetí snímací a zpracovatelské techniky.\n\nPrvní etapa aplikace jednoduché přijímací televizní techniky je spojená se vznikem TVŠ, které se zrodilo pod záštitou Československé televize (ČST) za účelem vytvořit a prezentovat naučné pořady pro více předmětů a stupňů škol a tím vhodně doplnit učební osnovy. Od začátku ČST odvysílala skrze TVŠ několik tisíc naučných pořadů různého druhu, typu, kvality, zaměření a různého didaktického využití. Předměty nebyly zastoupeny rovnoměrně, z čehož vyplývá, že byli nějaké vyučované předměty vyzdvižené a nějaké zastíněné (např. chemie, která zaujímala pouze 3 % z celého dosavadního vysílání). Z počátku byly do televizního vysílání pro školy vkládány obrovské naděje jako do pomocného výukového prostředku či nástroje. Především do propojení školních a mimoškolních aktivit a systematického působení. Na počátku 60. let bylo zavedeno experimentální vysílání TVŠ, které následně v roce 1966 přerostlo do pravidelného vysílání TVŠ, které v České republice probíhalo přibližně do roku 1989. Součástí pravidelného vysílání TVŠ v letech 1966–1989 bylo vysílání pro děti a mládež jako součást Redakce kultury, poté se v roce 1967 připojil program pro děti a mládež jako součást Politického zpravodajského programu a následně poté v roce 1969 vzniká Hlavní redakce programu pro děti a mládež a Hlavní redakce vzdělávacích prostředků. Do roku 1969 se TVŠ zaměřovalo na pedagogické využití, neboli pomoc ve výchově a vzdělávání, avšak poté byla hlavním záměrem ideologická osvěta. Přes počáteční pozitivní smýšlení o televizním vysílání, jeho cíle nebyly naplněny, a to z důvodů, které jsou pro něj charakteristické. Nestejnoměrné zastoupení předmětů v TVŠ programech a jeho nekoncepční přístup ze snahy centralizované tvorby neodpovídá vyučovacím schématům, a z tohoto důvodu neodpovídá ani školním požadavkům, podle kterých není zcela efektivní, jak bylo záměrem. Nadále pak byla také překážkou různá didaktická kvalita tvorby, s kterou je spojená neatraktivita formátu jak pro tvůrce (tematická sevřenost, stopáž, výrazové prostředky), tak i pro spotřebovatele (neatraktivní zpracování, nedostatky televizní techniky). A jako poslední nedostatek bylo shledáno to, že nelze synchronizovat reálnou výuku s vysílacím časem programové televize.\n\nV polovině 80. let přichází druhá etapa, a to se vstupem videotechniky do vyučovacího procesu. Videotechnika umožňuje vytvořit záznamy pořadů centrálního vysílání a jejich další možnosti reprodukce do osnov vyučování, dle probíraného učiva, studentovo věku, a v souladu s vhodným časem. Tento zlom lze označit za veliký pokrok mediální didaktiky. Učitelům je umožněno více možností zacházení s didaktickým materiálem (příprava – projekce – zpracování), z důvodu nezávislosti na pravidelném televizním vysílání. Lze využít pořad jako celek, nebo jen výběr jeho vhodných částí. Velmi účinná metoda je opakování projekce, přičemž je možnost využít různé přístupy: v celku, bez zvuku, s komentářem, s upraveným komentářem, nebo účastí žáků. Videotechnika může být využita také jako statický obraz apod. Velikou výhodou videotechniky je, že umí navodit pocit spoluúčasti diváka a působí velmi emocionálně. Lépe motivuje a stimuluje žáka k většímu a lepšímu výkonu a umožňuje dokreslení navozené představy z verbální přednášky, tudíž podporuje první fázi učení, rozvíjí představivost a vyjadřování žáka. Délka mediálního materiálu je vhodná v intervalu 10 – 15 minut, protože poté žáci ztrácí pozornost a je to v rámci jejich zpracovatelské schopnosti nových informací. Avšak je také podstatné rozhodnutí samotných učitelů, kteří musí přemýšlet při práci s didaktickým materiálem nad jeho zasazení do výuky a jeho vhodnosti, návaznosti na ostatní didaktické prostředky. Nikoli ho jen jednoduše bez sebekritického zhodnocení zasadit do výuky, protože podle nařízení jej musí několikrát při výuce využít. Videotechnika usnadnila experimentální činnosti jejich záznamem a také umožnila využívat modelové videozáznamy, jak pro vzdělání žáků, tak samotných učitelů.\n\nTřetí etapa je považována za revoluční zlom ve využití audiovizuální techniky ve školách, který započal na začátku 90. let. Umožňuje nezávislost na centrální nabídce a umožňuje samo tvořit, vyrábět a distribuovat vhodný mediálně didaktický obsah v optimálním souladu s vlastním učivem a školních potřeb. Otevírají se tak dveře pro široké spektrum institucí a organizací, které se podílí na tvorbě pořadu a jejich šíření, avšak zde vyvstává princip nabídky a poptávky, s kterým ruku v ruce roste tlak ne kvalitu a cenu didaktického materiálu. Drahé ceny reprodukujících a zpracovatelských technik znemožňují školským institucím vlastní audiovizuální tvorbu, přičemž jde také o fakt, že je stále nízký počet vyškolených profesionálních pracovníků.\n\nKdyž přestaly vyhovovat tradiční poznámkové materiály, kterými byly papírové nosiče v podobě knih, poznámkových sešitů a záznamových listů, tak se i ve škole jako v mnohých jiných oborech začaly při práci s informacemi čím dál tím více uplatňovat počítače a jiná elektronická média. Ta přinášejí nejen zásadní změny ve způsobu práce se zdroji dat, ale také zásadní změny v oblasti výuky. Za pomoci počítače je totiž možné do určité míry nahradit přímou zkušenost a zejména v případech, kdy je možnosti získání přímé zkušenosti omezená, nereálná, či nebezpečná. Je zde možné rozlišovat mezi modelováním dat a mezi simulací. Modelování spočívá v hledání popisu reálné skutečnosti, zatímco simulace je činnost, která souvisí s modelováním reálných situací, zpravidla ve formě dynamických počítačových modelů. Úlohy, které jsou řešeny modelovými a simulačními metodami, je možné zařadit mezi problémové úlohy, které ačkoliv jsou poměrně náročné, tak patří mezi velmi výukově účelné a efektivní.\n\nNa konci sedmdesátých let došlo k nástupu mikropočítačů do škol. V této době ještě nebyly příliš rozšířené, ale přesto již malá skupina učitelů ze základních či středních škol začala počítač využívat především k výuce programování a výpočetní techniky. Na základních školách byly organizovány dobrovolné kroužky výpočetní techniky a pomalu se začínalo debatovat o počítačové gramotnosti. Počítače totiž nabízejí mnohé nové možnosti ve vzdělávání. Postupně začali sloužit jako didaktický prostředek nejen v programování, ale zejména v techničtějších oborech. Například k matematickým výpočtům, ale také v přírodních vědách, zejména ve fyzice, biologii a chemii k modelování procesů a řízení experimentů. Pomocí modelování a simulování konkrétních jevů a dějů můžeme motivovat žáka k intenzivnějšímu prožívání veškerých učebních aktivit. Žáci si mohou vyzkoušet celou škálu mentálních dovedností, které jsou podněcovány zvědavostí, za účelem napodobování reality, nebo odzkoušením funkčnosti modelových procesů. Následně se počítače zapojily i do ostatních předmětů, kterými jsou výuka cizích jazyků, zeměpis, dějepis, či čeština.\n\nPočítače pomáhají ve výuce žákům umocnit jejich komunikační kapacity a v objektivizaci některých rozhodovacích a kognitivních funkcích mají dobrý vliv na řízení vyučování a na učení samotné. Počítače se tak mohou uplatnit prakticky ve všech vyučovacích předmětech zejména na středních školách a jsou velmi vhodné k tvorbě složitějších výukových programů. Programy mohou být vhodné například pro ekonomicko-hospodářské výpočty, pro řízení provozu školy, pro různé matematické výpočty, ale také pro didaktické využití skrze různé specializované výukové a simulační programy.\n\nS počítačem se nutně pojí pojem multimédia a hypertext. Multimédia jsou technické prostředky umožňující práci s více typů údajů najednou. Například s textem, obrazem, zvukem, či videem. To je velmi praktické v didaktickém využití, kdy si žáci mohou například přečíst údaje o skladateli, ale zároveň si i poslechnout část jeho díla, či si pustit film o jeho životě. Tak mediální encyklopedie představují novou moderní formu klasických učebnic. Hypertext označuje systém vnitřně provázaných a logicky uspořádaných informací. Příkladem takového hypertextu jsou klasické encyklopedie, kdy je text uspořádaný do hesel, která na sebe navazují, a my mezi nimi můžeme skrze odkazy libovolně procházet. Na počítači se tak mohou v hypertextu kromě psaného slova vyskytovat také videosnímek, obrázky, či zvuk a zde pak můžeme hovořit o multimediálním hypertextu. Celkově je možné hypertext označit jako seskupení textů, odstavců textu, či textových dokumentů, které jsou vzájemně provázány softwarem pomocí odkazů, ukazatelů, či směrníků. Texty jsou propojeny takovým způsobem, že libovolné slovo, nebo celá část dokumentu je schopna se odvolávat na jiný textový souhrn, který je možné snadno zobrazit. Tato otevřená struktura celkové prezentace nabízí uživatelům procházet veškeré informace v jimi zvoleném pořadí.\n\nPro tento typ výuky je nutný také speciální přístup učitele k žákovi. Tradiční řízení studenta by zde mohlo být velmi problematické a kontraproduktivní. Je nutné, aby celé řízení dítěte v hypermédiích bylo značně selektivní a vyřešeno dle potřeby výuky s hypermédii. Ale i v současnosti je velmi nesnadné posoudit význam aktivního přístupu žáka. Hypertextové prostředí totiž vyvolává pochybnosti ohledně nedostatečné možnosti zpětné vazby o průběhu a výsledcích učení. Může být tak mnohdy nesnadné sladit volné aktivity žáka s jejich částečným koordinováním správným vzdělávacím směrem.\n\nInternet zpočátku sloužil pouze pro komunikaci, protože učitelům chyběly rozsáhlé a metodicky zpracované zkušenosti s didaktickým využitím. Postupně se ale internet stával zdrojem podkladů pro výuku, pro přípravu a následně také ve vztahu k žákům jejich vlastním nástrojem pro samostatné vyhledávání informací pod metodickým vedením učitele.\n\nJedno z nejrozšířenějších využití počítače a internetu ve škole je komunikace mezi žáky samotnými a mezi žáky a učiteli. Toho se dá využít například v projektovém vyučování, které se svým rozsahem, počtem použitých prostředků, růzností forem a záběrem do mnohých oborů pokouší o boření hranic mezi jednotlivými vyučovacími předměty. Žáci mohou objevovat nové věci a s nimi související problémy a mezipředmětové návaznosti. Mohou spolupracovat nejen mezi sebou, ale i s dalšími učiteli. Mnohdy se nejen žáci, ale i samotní učitelé společně podílejí na zpracování určitého tématu a pomocí internetu si vyměňují své zkušenosti, dosavadní výsledky, nebo o dané problematice diskutují. Žáci si takto mohou povídat nejen se studenty z jiných škol, ale i z jiných zemí, což je prospěšné zejména ve výuce cizích jazyků.\n\nVýhodou je, že žáci mohou zadanou úlohu řešit samostatně na nějaké její části. Nemusí tak všichni řešit stejný případ se stejnými prostředky. Projektové vyučování směřuje studenty k větší samostatnosti a odpovědnosti za výsledky práce. Můžou se tak lépe projevit jejich individuální zájmy, fantazie, schopnosti a zkušenosti. V rámci projektů jsou přípravy na hodiny mnohdy časově náročné, ale pak o samotných hodinách bývá výuka uvolněnější. V rámci některých projektů je potřeba, aby žáci pracovali mimo areál školy, kdy musí měřit například určité veličiny v přírodě, rozmlouvají s odborníky, nebo se dotazují veřejnosti. Tak se žáci učí komunikovat nejen mezi sebou, ale i s ostatními lidmi. Projekt může být i dlouhodobějšího rázu, kdy je velké riziko, že se žáci budou nudit, budou unavené a ztratí zájem o cíl a konečné výsledky. Proto je nezbytně nutné udržet motivaci dětí.\n\nJedním z didaktických prostředků může být virtuální realita. Zde se jedná o zvětšení počtu smyslů, které můžeme zapojit v rámci poznávání ve výuce. Zároveň dochází i k separaci od rušivých elementů. Jedná se v podstatě o vyšší stupeň multimediálního systému, který je doplněn o třírozměrné zobrazování a pojí se také s okamžitou zpětnou vazbou zobrazovaného prostředí, které reaguje na fyzické projevy osoby.\n\n"}
{"id": "1059206", "url": "https://cs.wikipedia.org/wiki?curid=1059206", "title": "Václav Podzimek", "text": "Václav Podzimek\n\nVáclav Podzimek (* 1921 Praha) je český spisovatel a dramatik, občanským povoláním důstojník. Jeho kniha \"Osm a půl sestřelu\" se stala předlohou pro socialistickou filmovou agitku \"Vysoká modrá zeď\" (1973), na níž se podílel i jako scenárista.\n\n"}
{"id": "1059212", "url": "https://cs.wikipedia.org/wiki?curid=1059212", "title": "Abaddón", "text": "Abaddón\n\nHebrejský výraz Abaddón (hebrejsky: אֲבַדּוֹן‎, 'Ǎḇaddōn), a řecký ekvivalent Apollyon (řecky: Ἀπολλύων, Apollyon) se objevuje v Bibli jako místo zkázy a jako anděl. V hebrejské bibli je \"abaddón\" odkazem na bezednou jámu, často se objevuje se slovem šeol (שאול - hrob, jáma, příbytek pro mrtvé). V Novém zákoně, v Janově Zjevení je anděl s tímto jménem a je popisován jako král armády kobylek; jeho jméno je vykládáno jako Hubitel.\n\nPodle lexikonu Brown–Driver–Briggs hebrejské \"abaddon\" vychází ze semitského kořene slova \"abad\" (אָבַד - co znamená zahynout), v hebrejské bibli se toto slovo vyskytuje 184 krát. V Septuagintě, v časném řeckém překladu hebrejské bible, se slovo „abaddón“ \"ἀπώλεια\" - Apollyon překládá ze slova \"apollymi\" (ἀπόλλυμι), znamenající „zničit“.\n\nTermín \"abaddón\" se v Masoretském textu objevuje šestkrát; \"abaddon\" znamená ničení nebo „místo zkázy“, či „říše mrtvých“, tento doprovází slovo šeol.\n\n\nText Chvalozpěvu - nalezený ve Svitkách od Mrtvého moře - říká „šeol Abaddónův“ a „proudy Béliala vtrhly do Abaddóna“.\n\nV některých legendách je Abaddón označován jako místo ztracené v ohni a ve sněhu, jedno z míst v Gehenně, které navštívil Mojžíš.\n\nŘecký termín \"Apollyón\" (Ἀπολλύων, „ničitel“) je činné příčestí slova \"apollymi\" (ἀπόλλυμι, „zničit“). Termín není užíván jako název v klasických řeckých textech.\n\nZjevení Janovo 9:11 uvádí: Nad sebou měly krále, anděla propasti, hebrejským jménem Abaddón – to znamená Hubitel nebo Zhoubce.\n\nV této kapitole je Abaddón popisován jako hubitel, anděl propasti, král armády kobylek, které měly na hlavách zlaté věnce a tváře jako lidé, hřívu jako vlasy ženy, ale zuby měly jako lvi, železné pancíře, ocasy jako škorpióni a v nich žihadla.\n\nProtestantský komentátor Matthew Henry věřil, že Abaddón je antikrist, vzhledem k tomu, že Jamieson-Fausset-Brown Commentary a Henry Hampton Halley identifikovali anděla jako Satana. Církev Ježíše Krista Svatých posledních dnů se rovněž domnívá, že Abaddón je název ďábla.\n\nNaproti tomu metodistická publikace \"The Interpreter's Bible\" uvádí: „Abaddón, anděl není ze Satana ale z Boha, a své dílo zkázy koná na jeho příkaz.“\n\nTomášovy akty ze 3. století, vykládají slovo Abaddón jako jméno démona nebo jméno samotného Ďábla.\n\nAbaddón je uveden zejména v důležitých rolích dvou zdrojů, v kázání s názvem „Nastolení Abbatona“ od Timothea Alexandrijského a Apokalypsa Bartolomějova. V Timotheově kázání byl Abbaton nejprve jmenován jako \"Muriel\", který dostal od Boha za úkol najít půdu, z které byl vytvořil Adama. Po dokončení tohoto úkolu byl anděl jmenován strážcem. Všichni, včetně andělů, démonů a hmotných subjektů, se ho báli. Abbatonovi bylo slíbeno, že každý, kdo ho bude uctívat, by mohl být ušetřen. Abaddón řekl, že má významnou roli v Posledním soudu jako ten, který bude mít duše Údolí Josafata. Apokalypsa Bartolomějova ho popisuje jako přítomného v Ježíšově hrobě v okamžiku jeho vzkříšení.\n\n"}
{"id": "1059215", "url": "https://cs.wikipedia.org/wiki?curid=1059215", "title": "Boletici", "text": "Boletici\n\nBoletici jsou spolu s Doudlebi a Netolici jedním ze tří hypotetických slovanských kmenů z Podunají, jež se měly v raném středověku od 6. do 7. století podílet na osidlování jižních Čech. Společně pak tyto tři kmeny měly položit základ tamnímu slovanskému osídlení, jež se mělo v 10. století během přemyslovské expanze spojením s kmeny Čechů stát předpokladem pro vznik českého státu. \n\nCentrem osídlení Boleticů v jižních Čechách měla být soustava hradišť okolo dnešních Boletic.\n\nSlované na území jižních Čech přicházeli již od druhé poloviny 6. století a především v době druhé vlny osidlování Čech z Panonie v důsledku avarské tyranie. Ačkoliv současná archeologie prokázala, že jižní Čechy byly skutečně osídleny jiným slovanským etnikem z Podunají než zbytek Čech, ohledně názvu tohoto etnika, případně názvů jednotlivých kmenů se vedou dlouhodobě spory. \n\nOproti Doudlebům, o nichž se soudobé písemné prameny skromně zmiňují, v současnosti neexistují písemné doklady, které by se zmiňovaly o existenci kmene, jež by se nazýval Boletici. Přítomnost podunajských Slovanů na území takzvaných Boleticů je nicméně prokazatelná s ohledem na nálezy keramiky a existenci slovanských sídlišť a typických mohylových hrobů. Název pro toto slovanské osídlení je tak historiky odvozen od jména Boletic, po vzoru Netoliců okolo Netolic a jihočeských Doudlebů podle Doudleb. \n\nPokud kdy existoval kmen Boleticů, předpokládá se, že spolu s kmenem Netoliců postupně splynul s kmenem Doudlebů. Podle Kosmy měly kmeny na území jižních Čech podléhat svrchovanosti rodu Slavníkovců již v 10. století. Nicméně archeologické nálezy prokazují, že na území tří hypotetických jihočeských kmenů vznikala od 10. století knížecí hradiště pod přímou správou Přemyslovců.\n\n\n"}
{"id": "1059219", "url": "https://cs.wikipedia.org/wiki?curid=1059219", "title": "Důl Jindřich (Slezská Ostrava)", "text": "Důl Jindřich (Slezská Ostrava)\n\nDůl Jindřich byl černouhelný hlubinný důl ve Slezské Ostravě. Nacházel se ve vzdálenosti 125 m na severovýchod od Jaklovecké dědičné štoly, v oblasti jam Světlík č. 4 a Světlík č. 5. Patřil mezi doly na Jaklovci.\n\nV důlním poli dolu Jindřich byly 23. ledna 1830 propůjčeny 2 důlní míry bez pojmenování Franz Josephu hraběti Wilczkovi. Propůjčka byla udělena na nález uhelné sloje při hloubení jámy Světlík č. 5, který byl vyhlouben v souvislosti s postupem ražby Jaklovecké dědičné štoly. Propůjčené důlní pole bylo 22. ledna 1834 zvětšeno o propůjčku jedné důlní míry, která byla udělena na kutací jámu nacházející se v místě pozdější jámy Jindřich. V roce 1842 koupil Salomon Mayer Rothschild (1774 − 1855) od hraběte Wilczka polovinu důlního pole Boží požehnání (Segen Gottes) zřejmě včetně výše uvedených měr.\n\nPo zakoupení důlních polí se jáma stala základem pro založení dolu Jindřich. Důl založil ředitel dolů Albert Andréé. Důl byl znám pod názvem Strojní parní důl, podle vybavení jámy Jindřich parním strojem. Jáma se stala hlavní těžní a vodní pro důl Jindřich. Otvírka dolu začala v roce 1842, těžba uhlí až v roce 1845. V roce 1883 byla těžba zastavena a převedena, včetně důlního pole, na důl Terezie. Důl Jindřich se stal jámou větrní. V roce 1968 se v důsledku reorganizačních změn stala jáma Jindřich nepotřebnou a byla odstavena z provozu. V roce 1969 byl důl zlikvidován.\n\nDůl Jindřich byl v roce 1969 zlikvidován zasypáním, objekty v areálu dolu byly demolovány a území asanováno.\n\nV počátcích těžby byla jáma Jindřich vybavena pouze okovem, ve kterém nemohlo fárat mužstvo. Z toho důvodu v roce 1840 byla v blízkosti jámy vyražena úpadní štola s úklonem 34 ° a délce 92 m k 1. patru dolu Jindřich. Štola byla ražena prvních 38 m od povrchu v pokryvných horninách a dále po úklonu sloje č. 12 až na hlavní třídu třídu sloje, která byla spojena s Jakloveckou dědičnou štolou. Úpadní štola sloužila pro chůzi lidí a podle vybavení byla nazvána Schodová jáma (Treppen Schacht).\n\nPřed rokem 1846 byl na katastrálním území Muglinov, nedaleko na východ od roviny hlavních překopů dolu Jindřich, vyhlouben větrní vrt č. 7, který měl hloubku 50,2 m. Vrt byl kolem roku 1874 rozšířen a rekonstruován na větrní jámu pojmenovanou Muglinovská. V jámě byla instalována větrní pec o ploše roštu 1,5 m a sloužila s výkonem 235 m/minutu při dobývání v letech 1870 – 1882. Jáma byla zlikvidována asi v roce 1883 při změně funkce jámy Jindřich na jámu výdušnou.\n\nOd roku 1863 do 1881 sloužila jáma Josef jako pomocná vodní jáma dolu Jindřich.\n\nV roce 1863 byla jáma Jindřich 172,58 m hluboká, vybavena parním těžním strojem o výkonu 20 HP. Sloužila jako centrum pro odvodňování celého důlního pole Jaklovec, byla vybavena tahadlovým čerpadlem o výkonu 135 HP. Jáma Jindřich měla 3. patra v hloubkách 66,4 m, 113,8 m a 170,7 m. Z hlediska společného větrání a odvodňování byla patra propojena s doly Terezie a Luční.\n\nPo ukončení rekonstrukce dolu Terezie v letech 1878 až 1883, v rámci níž bylo na jejím 5. patře instalováno silné vodní čerpadlo a zprovozněn nový těžní stroj, přestala být jáma Jindřich pro čerpání vody potřebná. V roce 1883 byla těžba uhlí převedena včetně důlního pole na rekonstruovaný důl Terezie. Objekty dolu Jindřich byly nadále využívány a jáma vybavena ventilátory a přestavěna na jámu větrní. Sloužila pro větrání spojených důlních polí dolu Terezie.\n\nV roce 1901 byl instalován ventilátor soustavy Rateau ze strojírny v Ustroni s elektrickým motorem Siemens-Halske, Vídeň. V roce 1906 byl instalován záložní ventilátor soustavy Vítkovice s elektromotorem A.E.G., Vídeň.\n\n1. ledna 1968 výdušnou funkci převzala jáma Terezie 1 (do té doby těžní). V důsledku této změny se jáma Jindřich stala pro větrání nepotřebnou a její provoz byl v roce 1968 ukončen.\n\nDobývaly se sloje svrchní hrušovské a jaklovecké vrstvy ostravského souvrství. Hlavní způsob dobývání bylo mělké dobývání, piliřování a později směrné piliřování.\n\nÚdaje podle\nOsada Jindřich byla v přímém sousedství povrchových provozů jaklovecké jámy Jindřich na západ a jih a podél dnes již neexistující cesty, která vedla kolmo na dnešní Hybernovu ulici. Bylo tam celkem 14 domů. S bouráním provozních budov dolu Jindřich byla zbourána celá kolonie.\n\n\n"}
{"id": "1059221", "url": "https://cs.wikipedia.org/wiki?curid=1059221", "title": "Strawberry Avalanche", "text": "Strawberry Avalanche\n\nStrawberry Avalanche je singl amerického synthpopového projektu Owl City, který je spolu se singlem \"Hot Air Balloon\" propagačním singlem ke druhému studiovému albu \"Ocean Eyes\". Singl byl vydán 29. května 2009 na iTunes a byl zveřejněn na stránkách SPIN. Ovšem oficiálně měl vyjít 2. června 2009. Vyšel pouze v digitální podobě.\n\n\"\"Minulé léto jsem strávil v Tibetu lezením po horách s jednou hostitelskou rodinou a vlastně jsem byl svědkem 'živé' laviny z celé obrovské rokle. Není třeba říci, že to bylo zároveň jak děsivé, tak úžasně inspirující. Té noci po návratu domů jsem se hrbil na gauči a jedl misku Cheerios s čerstvými jahodami. Přemýšlel jsem o tom, že kdyby mě do tváře praštila obří jahodová lavina, tak by to byl ten nejromantičtější způsob k 'nákupu farmy'. Do farmáře mám daleko.\"\"\n\nPro Female First zase Adam říká: \"\"Píseň je o dvou dětech, které stanují ve spacích pytlích na dvorku a představují si, jaká by byla jahodová lavina.\"\"\n\nSkladba byla napsána, produkována, nahrána i namixována Adamem Youngem.\n\n\"Strawberry Avalanche\" se také nachází na druhém CD alba \"Ocean Eyes Deluxe Version\".\n\nBěhem prvních čtrnácti dnů od vydání byla skladba zakoupena více než 9 000 lidmi.\n"}
{"id": "1059222", "url": "https://cs.wikipedia.org/wiki?curid=1059222", "title": "Predúvratie", "text": "Predúvratie\n\nPredúvratie ( , 1585 m n. m.) je sedlo v Západních Tatrách na Slovensku. Nachází se v jižní rozsoše Sivého vrchu (1805 m n. m.) mezi vrcholy Veľká kopa (1648 m n. m.) na severu a Malá kopa (1637 m n. m.) na jihu. Východní svahy spadají do Bobrovecké doliny (větev Jalovecké doliny). Na této straně se nachází Zápačný žľab, kterým v zimě padají laviny. Západní svahy klesají do Huňové doliny (větev Suché doliny).\n\nSedlo je částečně zatravněno, částečně zarůstá kosodřevinou. V minulosti zde byla provozována pastva, v blízkosti se totiž nachází pramen. Z Predúvratie vede nenápadná stezka do sedla Suchá priehyba mezi Ostrou a Suchým vrchem (neznačeno). Modrá značka od Chaty pod Náružím byla amatérsky vyznačena uživateli chaty a až v roce 1994 byla začleněna do sítě oficiálních turistických tras TANAP-u.\n\n"}
{"id": "1059226", "url": "https://cs.wikipedia.org/wiki?curid=1059226", "title": "Georgij Michajlovič Brjancev", "text": "Georgij Michajlovič Brjancev\n\nNarodil se v rodině kozáka. Vystudoval báňskou školu a školu vojenských námořních letců, Roku 1924 vstoupil do komunistické strany, v letech 1925-1951 sloužil v sovětské armádě, kde dosáhl hodnosti podplukovníka. Během Velké vlastenecké války byl u sovětské rozvědky, pracoval v týlu nepřítele a v letech 1942–1943 se podílel na partyzánském hnutí v lese u Brjanska. Za hrdinství během války obdržel řadu vyznamenání. Mimo jiné mu byl dvakrát (1942 a 1946) udělen Řád rudého praporu a roku 1951 Leninův řád.\n\nPsát začal až po válce. Základem jeho tvorby byly vlastní zkušenosti a zážitky z rozvědné služby. Je autorem několika románů a souborů povídek. V padesátých letech napsal také několik špionážních knih pro mládež.\n\n"}
{"id": "1059228", "url": "https://cs.wikipedia.org/wiki?curid=1059228", "title": "Třída P21", "text": "Třída P21\n\nTřída P21 je třída pobřežních hlídkových člunů ozbrojených sil Malty. Mezi jejich hlavní úkoly patří hlídkování a záchranné mise. Celkem byly postaveny čtyři jednotky této třídy. Všechny jsou stále v aktivní službě.\n\nVšechny čtyři čluny postavila australská loděnice Austal. Plavidla byla objednána 18. února 2009. Stavba přitom byla kofinancována z fondů EU. Stavba probíhala od roku 2009. Do služby byla plavidla nasazena dne 18. března 2010.\n\nPlavidla jsou vyrobena z hliníkových slitin. Jsou vybavena navigačním radarem. Na zádi nesou 3,5metrový inspekční člun RHIB. Posádka je vyzbrojena kulomety a vodním dělem. Pohonný systém tvoří dva diesely MAN D2842 LE 410, každý o výkonu 809 kW. Nejvyšší rychlost dosahuje 26 uzlů.\n"}
{"id": "1059229", "url": "https://cs.wikipedia.org/wiki?curid=1059229", "title": "Hot Air Balloon", "text": "Hot Air Balloon\n\nHot Air Balloon je singl amerického synthpopového projektu Owl City, který je spolu se singlem \"Strawberry Avalanche\" propagačním singlem ke druhému studiovému albu \"Ocean Eyes\". Singl byl vydán 1. května 2009. Vyšel pouze v digitální podobě.\n\nText písně vyjadřuje touhu po útěku do snů a nebe. Adam pro Female First poselství skladby vysvětluje: \"Je to bezstarostná píseň o dobrodružství a objevování. O pohledu dolů na svět, naklonění se a natírání sněhu ze stálezelených větví, o otázce, kam tě život zavede.\"\n\nSkladba byla napsána, produkována, nahrána i namixována Adamem Youngem.\n\n\"Hot Air Balloon\" senachází na druhém CD alba \"Ocean Eyes Deluxe Version\" a také mezi bonusy v japonské edici \"Ocean Eyes\".\n\n\"Hot Air Balloon\" mělo premiéru na stránkách AOL Spinner hned ze začátku května a získalo 1. příčku na AOL Music’s Top 40 Songs Chart s více než 270 000 zhlédnutími v prvním týdnu - byl například před Beyonce, Ciara, Kelly Clarkson, Nickelback a Katy Perry... K 2. červnu 2009 byla skladba zakoupena více než 5 400 lidmi a 15 000 nových fanoušků se přihlásilo k Owl City mailing listu, aby dostali skladbu zdarma, jak to bylo nabídnuto na stránkách skupiny. V červnu se pak skladba v tom samém žebříčku umístila na 3. místě a k 14. červnu 2009 byla zakoupena více než 12 400 lidmi.\n"}
{"id": "1059230", "url": "https://cs.wikipedia.org/wiki?curid=1059230", "title": "Millettieae", "text": "Millettieae\n\nMillettieae je tribus (seskupení rodů) podčeledi \"Faboideae\" čeledi bobovité vyšších dvouděložných rostlin. Zahrnuje přes 900 druhů ve 45 rodech. Jsou to vesměs dřeviny a dřevnaté liány se zpeřenými listy a motýlovitými květy, rozšířené v tropech a subtropech celého světa, několik druhů roste i v mírném pásu Asie a Ameriky. V České republice se pěstuje vistárie. Některé druhy kožnatce a lonchokarpu obsahují rotenon a slouží k domorodému lovu ryb.\n\nZástupci tribu \"Millettieae\" jsou stromy, keře a dřevnaté liány. Listy jsou většinou lichozpeřené, složené ze 2 až 7 nebo výjimečně až z více než 20 párů vstřícných lístků. Palisty jsou často opadavé, palístky jsou přítomny nebo chybějí. Květy jsou uspořádány v různých květenstvích, často ve svazečcích skládajících hrozny či laty, někdy květenství vyrůstají na bezlistých větvích nebo přímo z kmene. Kalich je dosti proměnlivý, může být uťatý nebo zakončený 4 či 5 krátkými laloky. Koruna je motýlovitá, pavéza může mít bazální přívěsky, křídla jsou přirostlá ke člunku nebo volná. Tyčinek je 10 a jsou jednobratré nebo dvoubratré. Semeník obsahuje 1 až 12 nebo i více vajíček. Plody jsou dosti různorodé, mohou být pukavé či nepukavé, křídlaté nebo bez křídla, kožovité nebo tenké. Semena mají různé tvary a mohou být na průřezu okrouhlá nebo zploštělá.\n\nTribus zahrnuje 45 rodů a přes 900 druhů. Největší rody jsou koželusk (\"Tephrosia\", 350 druhů), lonchokarp (\"Lonchocarpus\", 150), \"Millettia\" (150) a kožnatec (\"Derris\", 60 druhů). Většina rodů obsahuje jen malý počet druhů.\nTribus je rozšířen v tropech a subtropech celého světa. Některé rody zasahují i do oblastí mírného pásu, např. vistárie (\"Wisteria\") v Asii a Severní Americe, \"Callerya\" v Číně.\n\n\nRůzné druhy a kultivary vistárií (\"Wisteria\" jsou pěstovány v České republice jako okrasné liány. Liány rodu kožnatec (\"Derris\") a lonchokarp (\"Lonchocarpus\") jsou zdrojem rotenonu a slouží domorodcům k tradičnímu lovu ryb. Některé druhy různých rodů slouží v medicíně či jako krmivo.\n\n\"Afgekia\", \"Aganope\", \"Antheroporum\", \"Apurimacia\", \"Austrosteenisia\", \"Behaimia\", \"Bergeronia\", \"Burkilliodendron\", \"Callerya\", \"Chadsia\", \"Craibia\", \"Craspedolobium\", \"Dahlstedtia\", \"Dalbergiella\", \"Deguelia\", \"Derris\", \"Dewevrea\", \"Disynstemon\", \"Endosamara\", \"Fordia\", \"Hesperothamnus\", \"Kunstleria\", \"Leptoderris\", \"Lonchocarpus\", \"Margaritolobium\", \"Millettia\", \"Muellera\", \"Mundulea\", \"Ostryocarpus\", \"Paraderris\", \"Paratephrosia\", \"Philenoptera\", \"Piscidia\", \"Platycyamus\", \"Platysepalum\", \"Pongamiopsis\", \"Ptycholobium\", \"Pyranthus\", \"Requienia\", \"Sarcodum\", \"Schefflerodendron\", \"Sylvichadsia\", \"Tephrosia\", \"Wisteria\", \"Xeroderris\"\n"}
{"id": "1059233", "url": "https://cs.wikipedia.org/wiki?curid=1059233", "title": "Důl Josef (Slezská Ostrava)", "text": "Důl Josef (Slezská Ostrava)\n\nDůl Josef byl černouhelný hlubinný důl ve Slezské Ostravě, v části nazývané Kamenec. Patřil mezi doly na Jaklovci.\n\nV důlním poli dolu Josef byly 23. ledna 1830 propůjčeny 2 důlní míry bez pojmenování Franz Josephu hraběti Wilczkovi. Propůjčka byla udělena na nález uhelné sloje při hloubení jámy Světlík č. 5, který byl vyhlouben v souvislosti s postupem ražby Jaklovecké dědičné štoly. V roce 1842 koupil Salomon Mayer Rothschild (1774 – 1855) od hraběte Wilczka polovinu důlního pole Boží požehnání (Segen Gottes) zřejmě včetně těchto nepojmenovaných důlních měr. \n\nVlastní jáma Josef byla založena v roce 1847 Salomonem Mayerem Rothschildem a stala se základem dolu Josef. Původní funkce jámy byla těžní a vodní jámou. Od roku 1863 do 1881 sloužila jáma Josef jako pomocná vodní jáma dolu Jindřich.\n\nJáma Josef byla v roce 1881 zlikvidována v souvislosti s přeměnou slezskoostravského dolu Jindřich na pomocný důl dolu Terezie. \n\nV roce 1863 byla jáma Josef 122,3 m hluboká, vybavena parním těžním strojem o výkonu 20 HP. Pro čerpání důlní vody byla vybavena tahadlovým čerpadlem o výkonu 60 HP. Na dole byla postavena kotelna. \n\nJáma byla později prohloubena na konečnou hloubku 166,0 m.\n\nPo ukončení rekonstrukce dolu Terezie a přípravy dolu Jindřich ve Slezské Ostravě na pomocný důl, byla Jáma Josef zlikvidována.\n\nDobývaly se sloje svrchní hrušovské vrstvy ostravského souvrství. Hlavní způsob dobývání bylo směrné piliřování z hloubky 125 m. \n\n\n"}
{"id": "1059237", "url": "https://cs.wikipedia.org/wiki?curid=1059237", "title": "Chruplavník větší", "text": "Chruplavník větší\n\nChruplavník větší (\"Polycnemum majus\") je vyhynutím ohrožená drobná, nenápadně kvetoucí bylina která je v české přírodě považována za archeofyt. Je jedním ze dvou druhů rodu chruplavník které v současnosti v Česku rostou.\n\nVyskytuje se od západní přes střední a východní Evropu a dále jihem Ruska a kolem Kavkazu až do Kazachstánu. Druhotně se dostal i do Spojených států a Kanady.\n\nV České republice nebyl nikdy příliš hojný, v současnosti je přímo vzácný. Ojediněle jej lze nalézt v nížinách a pahorkatinách teplých oblastí, nejčastěji je jeho výskyt hlášen v Polabí a ve středních Čechách.\n\nKonkurenčně slabý druh který roste na plochách často narušovaných nebo s nezapojenou vegetací. Vyskytuje se většinou na vápencových a dalších bazických podkladech na skalnatých a travnatých svazích, na písčitých polích a úhorech, náspech, skládkách a okolo štěrkových cest.\n\nJednoletá rostlina s 8 až 35 cm dlouhou vystoupavou nebo poléhavou lodyhou která je již od báze rozvětvená a vyrůstá z niťovitého a málo větveného kořene; někdy bývají lodyhy jen do 5 cm dlouhé a nevětvené. Lodyhy i větve jsou v mládí kadeřavě chlupaté, později olysávají. Jsou hustě porostlé střídavými, tuhými, vzhůru odstávajícími až přitisklými listy které jsou zelené až modrozelené, mají šídlovitý tvar a bývají dlouhé okolo 10 mm.\n\nPo celé délce lodyh i větví jednotlivě vyrůstají z paždí listenů podobných listům drobné světle nahnědlé květy květy. Jsou oboupohlavné a na krátké stopce mají dva blanité listence s dlouhou odstávající špičkou. Listence jsou nejméně dvojnásobně delší než blanité pětičetné okvětí které kryje tři tyčinky a semeník s ve dvě přisedlé blizny. Kvetou od července do září, opyluji se větrem. Rozmnožují se pouze semeny, což jsou žlutohnědé nažky obalené trvalým okvětím dlouhé 1,5 až 2 mm. Ploidie druhu je 2n = 54.\n\nChruplavníku většímu se podobá ve stejném prostředí rostoucí chruplavník rolní. Rozlišujícím znakem je délka blanitých listenců, u chruplavníku většího jsou nejméně dvojnásobně delší než okvětí pod kterým rostou, kdežto u chruplavníku rolního jsou stejně dlouhé nebo o málo kratší.\n\nTato planě rostoucí rostlina z přírody Střední Evropy znatelně mizí a v mnoha zemích je považována za ohroženou. V ČR je „Červeným seznamem cévnatých rostlin České republiky“ prohlášen za druh kriticky ohrožený (C1t).\n\n\n \n"}
{"id": "1059239", "url": "https://cs.wikipedia.org/wiki?curid=1059239", "title": "Tomáš Závorka", "text": "Tomáš Závorka\n\nTomáš Závorka (* 26. listopadu 1987, Karlovy Vary, Československo) je bývalý český hokejový brankář. Takřka celou svojí kariéru chytal v týmu HC Energie Karlovy Vary.\n\nS hokejem začínal v Karlových Varech, v době kdy vyšel z juniorského hokeje 2007 chytali v týmu HC Energie Karlovy Vary brankáři Lukáš Mensator a Lukáš Sáblík i proto byl Tomáš Závorka posílán na hostování do klubů HC Baník Sokolov, Piráti Chomutov, SK Kadaň a HC Most. Teprve na začátku sezóny 2010/11 poté co z týmu HC Energie Karlovy Vary odešel Lukáš Sáblík se Tomáš Závorka dostal do sestavy extraligového mužstva.\n\nPo polovině sezóny 2012/13 se Tomáš Závorka stává brankářskou jedničkou v Karlových Varech kterou si drží i následující sezónu 2013/14 v tuto sezónu se dostává i do přípravného kempu reprezentace České republiky.\n\nV sezóně 2014/15 se umístil ve statistikách brankářů po základní části ELH na 2. místě. V brance Karlových Varů se střídá s Vladislavem Habalem.\n\nPo sezoně 2018/2019 ukončil kariéru.\n\n"}
{"id": "1059246", "url": "https://cs.wikipedia.org/wiki?curid=1059246", "title": "Pucov", "text": "Pucov\n\nPucov může být:\n\n"}
{"id": "1059247", "url": "https://cs.wikipedia.org/wiki?curid=1059247", "title": "Fed Cup 2015 – Světová skupina II", "text": "Fed Cup 2015 – Světová skupina II\n\nSvětová skupina II představovala druhou nejvyšší úroveň Fed Cupu 2015. Konala se 7. a 8. února 2015. Čtyři páry týmů odehrály vzájemná utkání. Vítězná družstva postoupila do baráže o Světovou skupinu. Na poražené čekala dubnová baráž o setrvání v této úrovni soutěže pro rok 2016.\n"}
{"id": "1059250", "url": "https://cs.wikipedia.org/wiki?curid=1059250", "title": "Diecéze langreská", "text": "Diecéze langreská\n\nDiecéze Langres (lat. \"Dioecesis Lingonensis\", franc. \"Diocèse de Langres\") je francouzská římskokatolická diecéze, založená ve 3. století. Leží na území departementu Haute-Marne, jehož hranice přesně kopíruje. Sídlo biskupství a katedrála \"Saint-Mammès de Langres\" se nachází ve městě Langres. Diecéze je součástí remešská církevní provincie.\n\nOd 21. ledna 2014 je diecézním biskupem Mons. Joseph de Metz-Noblat.\n\nBiskupství bylo v Langres založeno v průběhu 3. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze Langres; její území bylo zčásti včleněno do diecéze Troyes a dijonské diecéze (dnes arcidiecéze). K obnovení diecéze došlo 6. října 1822 bulou \"Paternae charitatis\".\n\nOd 8. prosince 2002 je diecéze Langres sufragánem remešské arcidiecéze; do té doby byla sufragánní diecézí lyonské arcidiecéze.\n\n\n"}
{"id": "1059251", "url": "https://cs.wikipedia.org/wiki?curid=1059251", "title": "Patriarchální exarchát", "text": "Patriarchální exarchát\n\nPatriarchální exarchát je územním okruhem východních katolických církví, který je přímo zavislý na patriarchovi a spadá do péče jeho spolupracovníka zvaného exarcha. Ten přijal biskupské svěcení a je titulárním eparchou.\n\n\n\n\n\n\n"}
{"id": "1059255", "url": "https://cs.wikipedia.org/wiki?curid=1059255", "title": "Diecéze châlonská", "text": "Diecéze châlonská\n\nDiecéze châlonská (lat. \"Dioecesis Catalaunensis\", franc. \"Diocèse de Châlons-en-Champagne\") je francouzská římskokatolická diecéze, založená ve 4. století. Leží na území departementu Marne, jehož hranice přesně kopíruje (vyjma území arrondissementu Reims). Sídlo biskupství a katedrála \"Saint-Étienne de Châlons\" se nachází ve městě Châlons-en-Champagne. Diecéze je součástí remešská církevní provincie.\n\nOd 1. března 1999 je diecézním biskupem Mons. Gilbert Louis.\n\nBiskupství bylo v Châlons-en-Champagne zřízeno v průběhu 4. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze Châlons; její území bylo zčásti včleněno do diecéze Meaux. K obnovení diecéze došlo 6. října 1822 bulou \"Paternae charitatis\".\n\nDiecéze je sufragánem remešské arcidiecéze.\n\n\n"}
{"id": "1059259", "url": "https://cs.wikipedia.org/wiki?curid=1059259", "title": "Emilia Platerová", "text": "Emilia Platerová\n\nEmilia Broël-Platerová (litevsky Emilija Pliaterytė, 13. listopadu 1806 Vilnius – 23. prosince 1831 Justianów (dvůr) u okresního města Lazdijai) byla polská hraběnka z rodu Platerů a revolucionářka, kapitánka polského vojska v bojích po Listopadovém povstání (1830, v Litvě 1831–32), jako národní hrdinka je uznávána v Polsku, Litvě a Bělorusku.\n\nOba rodiče (otec Franciszek Ksawery Plater, matka Anna von der Mohl-Pliaterienė) pocházeli z vlastenecké polsko-litevské šlechty usazené v Litvě. Emilia byla jejich prvorozená dcera. Mezi rodiči však byly neshody a rozvedli se, když jí bylo 9 let, v roce 1815. Po rozvodu se matka s dcerou přestěhovaly ke vzdáleným příbuzným (Michał Plater-Zyberk a Izabela Helena Syberg zu Wischling) do Līksny u Daugavpilsu v dnešním Lotyšsku.\n\nOd útlého věku se zajímala o literaturu, dějiny, zvyky místních polských, litevských a běloruských sedláků, jízdu na koni, střelbu a šerm. Obdivovala Johanku z Arku a řeckou hrdinku Bubulinu. Četla Goetha a Schillera v originále (německy), měla kontakty s vilniuskou společností Filaretů, k níž náležel např. básník Adam Mickiewicz, velmi se zajímala o rusínský a běloruský folklór. Příbuzní byli z těch, kteří se dobře starali o své poddané (podléhalo jim kolem 15 000 nevolníků) a tak Emilii nebránili se stýkat s nevolnickými dětmi (učila je polsky a francouzsky, ovládala i litevštinu), což ovlivnilo její názory a charakter. Když se komendant daugavpilské pevnosti ruský generál Michail Kablukov ucházel o její ruku, oznámila mu, že je to vyloučeno proto, že generál je představitelem toho státu, který drsně pošlapal svobodu Polska a Litvy.\n\nV roce 1829 spolu s matkou navštívily Varšavu, Krakov a z rozprav s příbuzným Ludvíkem Platerem se dozvěděla, že v Polsku se chystá povstání. Když matka v roce 1830 zemřela, Emilie onemocněla depresí a proto se pokoušela opět sblížit s otcem, ale ten ji odstrčil. Proto se v témže roce zapojila do organizování Listopadového povstání proti útlaku ze strany carství. Začala studovat bitevní taktiku zkoumat okolní kraj, navázala kontakty s důvěryhodnými lidmi z Līksny a dalších okolních obcí. Na jaře roku 1831 zformovala vojenskou jednotku o síle několika set osob a vytáhla do boje na území dnešní Litvy. Nedbala doporučení, aby se vrátila domů, a byla povýšena generálem Chłapowskim do hodnosti kapitána. Po porážce u Šiauliai odmítla možnost útěku do Východního Pruska; chtěla se tajně dostat do Varšavy a pokračovat v bojích. Skrývala se v přestrojení společně se svým bratrancem Cezarym. Byla však vyčerpaná, trpěla horečkou a před Vánoci 1831 podlehla nemoci na statku rodu Abłamowiczů.\n\nZvěst o jejím odhodlání a smrti se rychle rozšířila, stala se symbolem Listopadového povstání, námětem několika uměleckých děl včetně literárních, což ztěžuje snahy odlišit v jejím životě fakta od legend. Později po ní byla pojmenována řada institucí, zejména škol.\n\nObec Platerówka (do roku 1945 \"Ober Linda\") v lubańském okrese nese její jméno, protože se v ní po druhé světové válce usadily příslušnice ženského praporu Polské lidové armády: \"1 Samodzielny Batalion Kobiecy im. Emilii Plater\" (1. samostatný ženský prapor Emilie Platerové).\n\n"}
{"id": "1059260", "url": "https://cs.wikipedia.org/wiki?curid=1059260", "title": "Marseillská církevní provincie", "text": "Marseillská církevní provincie\n\nMarseillská církevní provincie je římskokatolickou církevní provincií, ležící v regionech Provence-Alpes-Côte d'Azur a Korsika ve Francii. V čele provincie stojí \"arcibiskup–metropolita z Marseille\". Provincie vznikla 8. prosince 2002, kdy byla povýšena marseillská diecéze na arcidiecézi. Současným metropolitou je arcibiskup Georges Pontier.\n\nProvincie vznikla spolu s povýšením marseillské diecéze na metropolitní arcidiecézi 8. prosince 2002, se sedmi sufragánními diecézemi. Před povýšením marseillské diecéze na metropolitní arcidiecézi existovaly aixská církevní provincie a avignonská církevní provincie, které byly při vzniku dijonské provincie zrušeny a arcidiecéze aixská a avignonská arcidiecéze se staly sufragánními arcidiecézemi.\n\nÚzemí provincie se člení na osm diecézí:\n\n"}
{"id": "1059263", "url": "https://cs.wikipedia.org/wiki?curid=1059263", "title": "Ivan Grandtner", "text": "Ivan Grandtner\n\nIvan Grandtner (10. ledna 1943, Michalovce – 29. července 1991) byl československý hokejový útočník - centr.\n\nDlouholetý hráč bratislavského Slovanu, který s týmem získal 10 medailových umístění, 5x stříbro a 5x bronz, na první historický titul mistra Československa to nevyšlo.\n\nJako reprezentant se zúčastnil pouze MS 1967 ve Vídni v Rakousku, kde československý tým obsadil 4. místo. Před posledním zápasem se Sovětským svazem tým měl šanci i na stříbrnou medaili, v zápase však tahal tzv. za kratší konec a zápas prohrál 2:4. V rámci hodnocení Evropy tým skončil na třetím místě.\n\nV reprezentačním dresu odehrál celkem 38 zápasů a vstřelil 16 gólů.\n\n"}
{"id": "1059265", "url": "https://cs.wikipedia.org/wiki?curid=1059265", "title": "Mistrovství světa v alpském lyžování 2015 – sjezd mužů", "text": "Mistrovství světa v alpském lyžování 2015 – sjezd mužů\n\nSjezd mužů na Mistrovství světa v alpském lyžování 2015 se jel na beavercreeské sjezdovce Birds of Prey v sobotu 7. února 2015 jako druhý mužský závod šampionátu. K zahájení došlo v 11:00 hodin místního času. Soutěže se zúčastnilo 48 závodníků z 22 zemí.\n\nObhájcem vítězství byl norský lyžař Aksel Lund Svindal, který skončil šestý. Úřadujícího olympijského vítěze v této disciplíně ze sočských her představoval Rakušan Matthias Mayer, jenž dojel na dvanácté pozici. \n\nMistrem světa se stal 31letý švýcarský lyžař Patrick Küng, pro nějž se jednalo o premiérové vítězství na velké akci. V předešlé kariéře triumfoval ve dvou závodech světového poháru, a to ve wengenském sjezdu v lednu 204 a v Super G na stejné beavercreeské sjezdovce v prosinci 2013. Stříbrnou medaili získal Američan Travis Ganong, který si také připsal první pódiové umístění z velké akce. Bronz si odvezl další reprezentant země helvetského kříže Beat Feuz, v minulosti trojnásobný juniorský mistr světa.\n\nZávod odstartoval v 11:00 hodin.\n"}
{"id": "1059267", "url": "https://cs.wikipedia.org/wiki?curid=1059267", "title": "Worldbuilding", "text": "Worldbuilding\n\nWorldbuilding, conworlding či světotvorba je akt tvoření fiktivního světa, někdy i celého fiktivního vesmíru.\n\nWorldbuilding využívá ke tvorbě indukční nebo dedukční metodu, nejčastěji kombinaci obou.\n\nV indukční metodě (angl. \"inside-out\"; \"bottom-up\") se tvůrce zaměřuje nejdříve na detaily světa, které jsou pro jeho využití důležité a následovně postupuje k obecnostem. Nejdříve autor vytváří například místní zeměpis, kulturu, sociální strukturu, státní moc, politiku, obchod a dějiny. Mohou být popsáni významní místní jednotlivci a vztahy mezi nimi. Čím jsou okolní oblasti dále od počátečního místa, tím méně detailně jsou popisovány. Tato metoda umožňuje téměř okamžité využití vytvořeného světa. Nicméně se mohou objevit určité nesrovnalosti.\n\nV dedukční metodě (angl. \"outside-in\"; \"top-down\") se tvůrce zaměřuje nejdříve na všeobecný přehled o světě a stanoví jeho obecné vlastnosti jako: světová populace, úroveň technologie, hlavní geografické rysy, podnebí a dějiny. Z toho poté tvůrce rozvíjí zbytek světa přidáváním detailů. Tento způsob může zahrnovat tvorbu světových základů, následované úrovněmi, jako kontinenty, civilizace, národy, města a vesnice. Svět vytvořený tímto způsobem je velmi dobře sjednocený a všechny dílčí části do sebe zapadají. Avšak tvorba může být velmi náročná, než se dospěje k takovým detailům, které jsou potřebné pro cílový příběh.\n\nPokud tvůrce zkombinuje oba způsoby, může využít všechny jejich výhody. Protože při tvorbě vychází z obou metod, je tvorba náročnější.\n"}
{"id": "1059268", "url": "https://cs.wikipedia.org/wiki?curid=1059268", "title": "Fritigil", "text": "Fritigil\n\nFritigil také známa jako Fritigilda (4. století – 5. století) byla královna germánského kmene Markomanů, vizigótského původu. Je posledním známým vládcem Markomanů. O královně Fritigil se zmiňuje jáhen svatého Ambrože biskup Paulinus Diaconus v díle \"Vita Sancti Ambrosii,\" ve kterém je psáno o listu na způsob katechismu, který pro královnu Frigitil sestavil svatý Ambrož.\n\nMarkomani koncem 4. století žili na území Vídeňské pánve, Burgenlandu a jižní Moravy společně s příchozími Slovany, nad kterými v té době tvořili vládnoucí šlechtu. Již v té době zásluhou misionářů svatého Jana Zlatoústého pronikaly na toto území první křesťanské liturgie. Fritigil byla ariánského vyznání, ale ze zpráv obchodníků, kteří vyprávěli o novém učení, zatoužila poznat pravé křesťanství a proto vyslala do Milána ke svatému Ambroži posly s dary a také s žádosti o toto nové učení. Ambrož vyhověl žádosti a nové učení pro Fritigil sestavil. V této korespondenci doporučil přesvědčit k víře i jejího muže a přimět jeho i jeho lid k uzavření dohody o přátelství s Římany. Fritigil se podařilo přesvědčit svého muže a vydala se na cestu do Milána, aby tyto dohody římským úřadům potvrdila. Markomani se poté řídili podle dokumentů Notitia Dignitatum. Tato dohoda je poslední známou smlouvou mezi Římem a Markomany. V dopise, který napsal Paulinus Diaconus svatému Augustinovi se dochovaly zprávy o cestě Fritigil do Milána. V závěru psaní je uvedeno ... \"Když připutovala do Milána, litovala velice, že svatého biskupa, k němuž spěchala, již nenalezla, neboť již opustil tento svět\"... O jejím dalším životě se nedochovaly žádné další informace.\n\nKrálovna Fritigil je spojována s kostrou asi čtyřicetileté ženy v knížecí hrobce pod mohylou na Žuráni u Brna objevenou v roce 1948.\n\nPodle pověsti Fritigil založila kostel sv. Maří Magdaleny v areálu olomouckého hradu. Podle jiné pověsti nechala zničit oltář boha lovu v areálu hradu Buchlov. Na druhém nádvoří tohoto hradu je skalní průrva nesoucí jméno \"Fritigildina jeskyně\". Podle další pověsti obdržela od sv. Ambrože sošku staré Matky Boží. Tuto sošku věnovala rezidenci a kostelu Panny Marie ve Vinicích v osadě Silničná, kde měla být i pochována. Po uzavření kostela za Josefa II. byla v roce 1785 soška přenesena do farního kostel sv. Anny v Žarošicích. Sošku při své návštěvě na Svatém kopečku u Olomouce korunoval dne 21.5.1995 papež Jan Pavel II. \n"}
{"id": "1059269", "url": "https://cs.wikipedia.org/wiki?curid=1059269", "title": "Měnitelná geometrie křídla", "text": "Měnitelná geometrie křídla\n\nMěnitelná geometrie křídla je označení technického řešení, které umožňuje letounu měnit úhel náběžné hrany křídla během letu. Letadla s malou šípovitostí křídla má nízkou vzletovou a přistávací rychlost, není však schopen dosahovat vysokých nadzvukových rychlostí. Naopak stroje s vysokým šípem úhlu velmi snadno dosahují vysokých rychlostí okolo 2 Mach a více, ale mají velmi vysokou vzletovou a přistávací rychlost a vyžadují mnohem delší dráhy. Tyto protichůdné požadavky, vyžadované zejména vojenskými letectvy tak může splnit měnitelná geometrie křídla. Letoun může pro nízké rychlosti (vzlet a přistání) využít malý úhel šípovitosti křídla a pro let vysokými rychlostmi zvýšit úhel šípu křídla na maximum.\n\nPrvním letadlem s částečně měnitelnou geometrií křídel bylo experimentální samokřídlo Westland-Hill Pterodactyl IV z roku 1931.\n\nDalším letounem s měnitelnou geometrií křídel byl stíhací letoun Messerschmitt P. 1101, který byl vyvíjen německem během konce druhé světové války. P. 1101 měl měnitelnou geometrii křídel pouze na zemi. Továrna byla těsně před dokončením prototypu obsazena americkými vojáky, kteří pak letoun převezli do USA k dalším testům, z něhož pak vznikl letoun Bell X-5. Na rozdíl od německého letounu měl však X-5 schopnost měnit geometrii za letu. Bell X-5 se tak stal 20. června 1951 prvním letounem s měnitelnou geometrií za letu.\n\nPrvním operačně nasazeným, sériově vyráběným letounem s měnitelnou geometrií křídel se stal 18. července 1967 útočný letoun General Dynamics F-111 USAF.\n\nNásledně další prvenství získal v roce 1970 tehdejší Sovětský svaz nasazením svého prvního bombardéru Suchoj Su-17 a obecně prvního stíhače MiG-23 s měnitelnou geometrií křídel.\n\nNámořnictvo Spojených států získalo svůj první operačně nasazený letoun Grumman F-14 Tomcat až 22. září 1974.\n\nV roce 1979 zařadila Panavia Tornado do operační služby letectva tří států (Spojené království, Německo a Itálie) jako výsledek společného projektu.\n\nPosledními letouny s měnitelnou geometrií křídla, zařazenými do operační služby jsou Rockwell B-1 Lancer z roku 1986 a Tupolev Tu-160 z roku 1987.\n\n"}
{"id": "1059271", "url": "https://cs.wikipedia.org/wiki?curid=1059271", "title": "Aurora Orion UAV", "text": "Aurora Orion UAV\n\nAurora Orion UAV je dvoumotorový, bezpilotní průzkumný letoun s charakteristikami MALE (Medium Altitude, Long Endurance). Letoun se vyznačuje střední operační výškou letu a dlouhou vytrvalostí. Letoun je vyvíjen společností Aurora Flight Sciences. Letoun se účastní projektu \"Big Safari\" organizovaného Air Force Research Laboratory.\n\n5. prosince 2014 se podařilo letounu vytvořit neoficiální rekord ve vytrvalosti letu 80 hodin, přičemž letounu během přistání zbývalo ještě palivo na dalších přibližně 37 hodin letu.\n\nParametry letounu:\n\n\n\n\n\n"}
{"id": "1059274", "url": "https://cs.wikipedia.org/wiki?curid=1059274", "title": "Martin Peters", "text": "Martin Peters\n\nMartin Stanford Peters (8. listopadu 1943, Londýn – 21. prosince 2019) byl anglický fotbalista. Nastupoval především na postu záložníka.\n\nS anglickou fotbalovou reprezentací vyhrál mistrovství světa roku 1966 (dal gól ve finálovém zápase s NSR) a získal bronzovou medaili na mistrovství Evropy roku 1968. Hrál též na mistrovství světa 1970. V národním týmu působil v letech 1966–1974 a odehrál 67 utkání, v nichž vstřelil 20 gólů.\n\nS West Ham United vyhrál Pohár vítězů pohárů 1964/65 a s Tottenhamem Hotspur Pohár UEFA 1971/72.\n\n"}
{"id": "1059280", "url": "https://cs.wikipedia.org/wiki?curid=1059280", "title": "Kluci a Guillaume, ke stolu!", "text": "Kluci a Guillaume, ke stolu!\n\nKluci a Guillaume, ke stolu! (\"Les Garçons et Guillaume, à table !\") je francouzsko-belgický hraný film z roku 2013. Film režíroval Guillaume Gallienne podle vlastního scénáře na základě své vlastní stejnojmenné divadelní hry. Film s životopisnými prvky popisuje mladíka, kterého celá rodina považuje za homosexuála. Guillaume Gallienne v něm hraje jak sám sebe v hlavní roli Guillauma, tak i svoji matku. Snímek měl světovou premiéru na Mezinárodním filmovém festivalu v Cannes 20. května 2013 v sekci Quinzaine des réalisateurs. Film se stal nejúspěšnějším filmem na 39. ročníku filmové ceny \"César\", kde z 10 nominací získal pět ocenění. Navíc podruhé v historii ceny (21 let po filmu \"Noci šelem\") byl jeden film oceněn jak Césarem za nejlepší film, tak Césarem za nejlepší filmový debut. Galienne rovněž sám získal 4 osobní ceny (nejlepší film, nejlepší filmový debut, nejlepší herec a nejlepší adaptovaný scénář), čímž se stal nejoceňovanějším filmařem během jediného večera vůbec. Film byl v Česku uveden v roce 2014 na filmovém festivalu Mezipatra.\n\nGuillaume pochází z bohaté rodiny. Zatímco jeho dva bratři sportují, Guillauma nebaví ani jízda na koni ani žádný kolektivní sport a nejraději tráví společnost s matkou, jejíž způsob mluvy a neverbální komunikace zkouší napodobovat. Večer si představuje, že je císařovnou Sissi. Během jeho puberty proto celá rodina usoudí, že je gay. Rodiče se ho rozhodnou poslat do internátní školy, nejprve francouzské, posléze do Anglie. Po škole není Guillaume ani odveden na vojnu. Guillaume nějak netuší, zda je homosexuál nebo by měl být spíš ženou, která miluje muže. Teprve když se zamiluje do ženy, zjistí, že do pozice homosexuála byl vmanipulován svou matkou. Rozhodne se svůj životní příběh zpracovat jako divadelní hru.\n\n"}
{"id": "1059281", "url": "https://cs.wikipedia.org/wiki?curid=1059281", "title": "Benni McCarthy", "text": "Benni McCarthy\n\nBenedict Saul \"Benni\" McCarthy (* 12. listopadu 1977, Kapské Město) je bývalý jihoafrický fotbalista. Nastupoval povětšinou na postu útočníka.\n\nJe rekordmanem v počtu vstřelených gólů za jihoafrickou reprezentaci (32 branek). Působil v ní v letech 1997–2012 a odehrál 80 utkání. Hrál na mistrovství světa ve Francii roku 1998 (gól Dánsku v základní skupině) a v Japonsku a Jižní Koreji roku 2002 (gól Španělsku v základní skupině). Má stříbrnou medaili z Afrického poháru národů (mistrovství Afriky) 1998, na kterém nastřílel 7 branek (nejlepší střelec turnaje). Zúčastnil se i olympijských her 2000.\n\nS FC Porto vyhrál Ligu mistrů 2003/04 (se 4 góly byl nejlepším střelcem Porta v tomto vítězném ročníku) a následně i Interkontinentální pohár 2004.\n\nS Portem se stal dvakrát mistrem Portugalska (2003/04, 2005/06) a získal portugalský pohár (2005/06). S Ajaxem Amsterdam má titul nizozemský (1997/98) a dvakrát v jeho dresu vybojoval nizozemský fotbalový pohár (1997/98, 1998/99). S Orlando Pirates je mistrem JAR (2011/12).\n\nV sezóně 2003/04 byl s 20 brankami nejlepším střelcem portugalské ligy (ocenění \"Bola de Prata\").\n"}
{"id": "1059283", "url": "https://cs.wikipedia.org/wiki?curid=1059283", "title": "Dantes", "text": "Dantes\n\nDantes (\"Malus domestica\" 'Dantes') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v říjnu, skladovatelné jsou do konce ledna. Odrůda je považována za rezistentní vůči některým chorobám, odrůdu lze pěstovat bez chemické ochrany. Pro odrůdu jsou doporučeny bujněji vzrůstnější odrůdy.\n\nByla vyšlechtěna v ČR. Odrůda vznikla zkřížením odrůd 'Príma' a křížence OH. Odrůdu zaregistrovala firma firma Ing. Petr Hajduček – Uniplant, Skrbeň, v roce 2003.\n\nRůst odrůdy je středně bujný. Koruna během vegetace silně zahušťuje, takže pravidelný letní řez je nezbytný. Plodonosný obrost je na krátkých výhonech, probírka plůdků je vhodná.\n\nPlodí záhy, mnoho, a je li prováděna probírka plůdků, tak i pravidelně. \n\nPlod je kuželovitý, střední. Slupka středně silná, silně mastná, světležluté zbarvení je překryté červenou barvou. Dužnina je krémová, se sladce navinulou chutí.\n\nOdrůda je rezistentní proti strupovitostí jabloní a středně odolná k padlí. V teplejších oblastech ČR je odolnost vůči padlí malá.\n\nJe vhodná ke skladování a přímému konzumu. Odrůdu lze použít do všech poloh.\n"}
{"id": "1059286", "url": "https://cs.wikipedia.org/wiki?curid=1059286", "title": "Winslow Homer", "text": "Winslow Homer\n\nWinslow Homer (24. února 1836 – 29. září 1910) byl americký realistický malíř.\n\nNarodil se roku 1836 v Bostonu v americkém státě Massachusetts jako druhý ze tří synů Charlese a Henrietty Bensonových. Studoval litografii a zanedlouho, v roce 1857, začal přispívat do magazínu \"Harper's Weekly\". Během občanské války se ve své tvorbě nechával inspirovat osudy amerických vojáků. V roce 1867 odcestoval do Paříže, odkud se však brzy vrátil. Ke konci života žil v pobřežní obci Prouts Neck ve státě Maine, kde také v roce 1910 ve věku 74 let zemřel. Jeho díla jsou vystavena například v bostonském Museum of Fine Arts či v newyorském Metropolitním muzeu.\n\n"}
{"id": "1059288", "url": "https://cs.wikipedia.org/wiki?curid=1059288", "title": "Incense of Rest", "text": "Incense of Rest\n\nIncense of Rest je druhé EP kolumbijsko-americké black metalové skupiny Inquisition z roku 1996, které vyšlo u amerického hudebního vydavatelství Defiled Records. Hudebně se jedná o old-school black metal s příměsí death metalu.\n\n\n\n"}
{"id": "1059289", "url": "https://cs.wikipedia.org/wiki?curid=1059289", "title": "Fluorid skanditý", "text": "Fluorid skanditý\n\nFluorid skanditý může být získán reakcí skandia a fluoru. Je rovněž vytvořen v průběhu extrakce od rudy thortveititu reakcí s ScO bifluoridem amonným při vysoké teplotě :\n\nScO + NHHF → 2 ScF + 6 NHF + 3 HO\n\nVýsledná směs obsahuje řadu kovových fluoridů a tyto se redukují reakcí s kovovým vápníkem při vysoké teplotě.\n"}
{"id": "1059293", "url": "https://cs.wikipedia.org/wiki?curid=1059293", "title": "George Caleb Bingham", "text": "George Caleb Bingham\n\nGeorge Caleb Bingham (20. března 1811 – 7. července 1879) byl americký malíř, který se věnoval převážně portrétům a krajinomalbě.\n\nNarodil se roku 1811 v okrese Augusta County ve Virginii jako druhý ze sedmi dětí Mary a Henryho Binghamových. Ve věku osmi let se s rodinou přestěhoval do města Franklin v Missouri. Zde zemřel jeho otec, po jehož smrti se rodina přestěhovala do Arrow Rock. Jako samouk se začal věnovat malbě portrétů. Později začal malovat také krajinu u řeky Missouri. V roce 1856 se přestěhoval do německého Düsseldorfu, odkud se po třech letech vrátil zpět do Spojených států. Zde se malování věnoval podstatně méně a více se zabýval politikou – stal se missourským státním pokladníkem. Roku 1836 se oženil s Sarah Elizabeth Hutchison, se kterou měl čtyři děti. Jeho manželka zemřela roku 1848 ve věku 29 let. Jeho další manželkou byla Eliza Thomas, která však roku 1876 zemřela. Jeho třetí ženou byla Martha Lykins, se kterou žil až do své smrti. Ke konci svého života přijal práci učitele na University of Missouri. Zemřel v roce 1879 ve věku 68 let.\n\n"}
{"id": "1059296", "url": "https://cs.wikipedia.org/wiki?curid=1059296", "title": "Daniele da Castrovillari", "text": "Daniele da Castrovillari\n\nDaniele da Castrovillari, také Daniele Castrovillari (ccs 1613 Castrovillari, Kalábrie – 29. listopadu 1678 Benátky) byl italský mnich a hudební skladatel.\n\nO jeho životě víme jen to, že byl františkánským mnichem v klášteře v Benátkách a že byl aktivní v tomto městě kolem poloviny 17. století jako skladatel. Podle některých pramenů byl učitelem skladatele houslisty a varhaníka Giovanni Battisty Bassaniho a působil ve vévodské kapli chrámu sv. Marka v Benátkách.\n\nZ jeho díla se dochovala pouze opera \"Cleopatra\". Jednotlivé árie z této opery jsou na repertáru řady předních světových umělců. V novodobé premiéře bude uvedena v březnu v San Franciscu v \"Marines' Memorial Theater\".\n\n\n"}
{"id": "1059297", "url": "https://cs.wikipedia.org/wiki?curid=1059297", "title": "Kandidát (rozcestník)", "text": "Kandidát (rozcestník)\n\nKandidát je typicky člen skupiny a jeden z možných vybraných členů, výsledek výběru. Další významy:\n\n\n\n"}
{"id": "1059301", "url": "https://cs.wikipedia.org/wiki?curid=1059301", "title": "Mezinárodněprávní uznání státu", "text": "Mezinárodněprávní uznání státu\n\nMezinárodněprávní uznání státu je pojem, který v rámci mezinárodního práva vyjadřuje formální stvrzení existence státu jako oddělené a nezávislé státní jednotky a vlády státem jiným. Jedná se tedy především o politický proces, kdy je status státu či suverenita nově získaného teritoria uznána jako legální. Každá země se rozhoduje zcela individuálně, jestli takovéto uznání vyjádřit. Mezinárodněprávní uznání je důležitým důkazem naplnění základních kritérií pro vznik nového státního útvaru. Těmito jsou například jasně definované teritorium, trvalé obyvatelstvo, vláda a jistá míra stability. Velký počet mezinárodněprávních uznání však může i přes nenaplnění některých podmínek znamenat výraznou podporu pro stát o uznání usilující.\n\nNárod tak není plně suverénní, dokud ostatní národy neuznají jeho svrchovanost. Formální uznání státu má zajistit potvrzení možnosti angažovat se a považovat se v mezinárodním společenství za nezávislou politickou strukturu. Důsledkem těchto rozhodnutí je efekt, který předstírá, jako by nově uznaný stát vždy existoval, a nová vláda tudíž může pracovat v rámci mezinárodních projektů, které byly již započaty starou vládou, která byla zmíněnou novou vládou nahrazena.\n\nRozhodnutí uznat nový národní stát je politický akt, který je v pravomoci oficiálních zástupců zahraniční politiky. Pokud není stát či vláda právně uznána, není oprávněna se podílet na mezinárodních jednáních či aplikovat vlastní normy v soudních procesech a jurisdikci.\n\nTeorie mezinárodněprávního uznání státu tradičně rozeznává dva základní pohledy, a to konstitutivní a deklarativní.\n\nKonstitutivní teorie zastává postoj, že akt uznání sám o sobě znamená vznik státu. Dle tohoto úhlu pohledu tak společně s tímto krokem dobrovolně vstupují do vztahů s ostatními státy. Subjekt mezinárodního práva se nestává jeho pevnou součástí dříve, než nejsou úspěšně uzavřena jednání ohledně aktu uznání či aktu jemu ekvivalentnímu. Tento krok je vzájemný a konstitutivní, tedy vytváří práva a povinnosti, které do této chvíle neexistovaly. Konstitutivnímu pojetí však bývá především vytýkán fakt, že není možné, aby jistá komunita uzavřela dohodu, jež předpokládá její uznání jako součást mezinárodního práva, aniž by předtím tato komunita nedisponovala existencí jurisdikce.\n\nDeklarativní pohled naopak konstatuje, že stát se stává subjektem mezinárodního práva, tedy součástí systému mezinárodních práv a povinností, ve chvíli, kdy započne jeho faktická existence. Tohoto stavu může být dosaženo skrze naplnění základních podmínek, které jsou v mezinárodním právu zakotveny. V očích tohoto postoje je tak akt uznání spíše jen politickým krokem či má zajistit stabilitu diplomatických vztahů mezi státem uznávajícím a státem, jehož existence má být uznána. Bývá však namítáno, že ačkoli stát již v rámci faktického vzniku disponovat všemi právy, které jsou mu jako státu v mezinárodním právu garantovány, pouze mezinárodněprávní uznání ze strany mezinárodní komunity mu dovoluje tato práva legálně užívat.\nProblematikou mezinárodněprávního uznání států či vlád se zabývá Montevidejská úmluva o právech a povinnostech států, která byla podepsána dvaceti účastníky 7. Mezinárodní konference amerických států 26. prosince 1933 a v platnost vešla o rok později. Tato regionální konvence stanovila, že stát jako subjekt mezinárodního práva musí disponovat trvalým obyvatelstvem, definovaným teritoriem, vládou a musí být schopný vstoupit do vztahů s jinými státy (článek 1). Dokument úmluvy též konstatuje, že politická existence státu je nezávislá na uznání jinými státy. Stát má i tak před tímto aktem právo bránit svou celistvost a nezávislost, podnikat kroky k zachování vlastní existence či právo stát organizovat a definovat jurisdikci a kompetenci vlastních soudů (článek 3). Dále také zmiňuje fakt, že akt uznání státu pouze znamená, že uznávající stát přijímá osobnost toho druhého se všemi právy a povinnostmi vycházejících z mezinárodního práva, přičemž takovýto krok je bezpodmínečný a neodvolatelný (článek 6).\n\nV rámci mezinárodního práva můžeme mluvit i o kontrastním scénáři, tedy neuznání státu. Tímto jevem se zabývá tzv. Stimsonova doktrína, která byla vytvořena v roce 1932 americkým ministrem zahraničí Henry L. Stimsonem v rámci projednávání situace v Mandžusku obsazeného Japonskem. Doktrína vychází z principu, že z ilegálních aktivit nemůže vzejít legální právo. Právě tyto aktivity,které jsou v nesouladu s mezinárodním právem, bývají hlavním příčinou rozhodnutí uznání státu negarantovat. Takovou aktivitou je například použití síly apod.\n\nV mezinárodním právu rozlišujeme základní typy mezinárodního uznaní státu\n\nPodle obsahu rozlišujeme dva typy uznaní de iure a de facto\n\n\n\nPodle formy rozdělujeme uznání na vyslovené nebo nevyslovené (mlčky dělané)\n\n\n\nStát je nejdůležitějším subjektem mezinárodního práva veřejného a to od rozpadu feudálního systému koncem 18. století, kdy nastoupila koncepce státu jako subjektu s vlastními právy a povinnostmi. O tom či bude stát uznaný, rozhodují státy samy, a toto uznání může probíhat na multilaterální úrovni, kdy státy rozhodují o přijatí stávajícího se státu do OSN či jiných mezinárodních organizaci anebo na dvojstranné bilaterální úrovni prostřednictvím jeho obecného uznání uznávajícím státem. \n\nNa to, aby mohl být stát uznaný, musí splňovat 4 základní podmínky: stálé obyvatelstvo, přesně vymezené státní území, schopnost vlády mocensky se prosadit v rámci daného státního útvaru a způsobilost navazovat styky s jinými státy.\n\nDalším objektem mezinárodního uznání je vláda. Vláda a její změny spadají spíše pod vnitrostátní než mezinárodní právo. Ale k problematickému mezinárodnímu uznání už tehdy oficiálně uznaného státu může dojít i za okolností, když ve státu dojde k neústavní změně vlády a v rámci jediného státu tak proti sobě vystupuje více vládních reprezentantů. Tímto se otvírá problematická otázka, jak vládní představitelé nebo vládní subjekty by měli být uznáni za právoplatné reprezentanty státu v mezinárodním prostředí.\n\nPodle míry uznání se v mezinárodním společenství dají rozlišit nejméně dvě skupiny států. Většina států má téměř všeobecné uznání. To se týká většiny členů OSN. Dále jsou tu státy, které mají pouze omezené uznání od ostatních. Z těchto států nebyly některé do OSN přijaty, ale mnohé z nich členy organizace jsou. Navzájem se neuznávají desítky členských zemí OSN. Korejská lidově demokratická republika se navzájem neuznává s Korejskou republikou. Ačkoliv jejich konflikt vrcholil v 50. letech, dodnes ještě formálně neskončil. Ázerbájdžán stále nechce uznat Arménii ve sporu o Náhorní Karabach. Mnoho především arabských členů OSN, tedy zemí, kde převládá islám, neuznává Izrael. Belize nebyla dlouhou dobu uznána Guatemalou. Najít se dá jistě i mnoho dalších příkladů. \n\nVymezit se ale dá ještě jedna skupina jednotek. Jedná se o útvary, které vyhlásily nezávislost, ale nejsou uznány žádným státem. Nemohou být tedy ani členy OSN. Úmyslně zde není použito slovo „stát“, protože není jasné, jestli jednotky jako Náhorní Karabach, Podněstří, nebo Somaliland mohou být za státy považovány.\n\n„Charta obsahuje pravidla pro přijímání členů do OSN. Za členy mohou být, podle čl. 4, přijaty všechny mírumilovné státy, které akceptují závazky charty a jsou OSN považovány za způsobilé tyto závazky plnit. Rada bezpečnosti doporučuje přijetí nových členů, což musí být následně schváleno dvoutřetinovou většinou na valném shromáždění.“ Charta nespojuje členství s uznáním státu, a proto mimo stojí například Palestina, kterou uznává 129 členů OSN. Proti jejímu přijetí byla například Česká republika.\n\nNeexistuje žádný právní dokument, který by určoval podmínky pro vznik státu. Proto se ani charta OSN k těmto podmínkám nevyjadřuje. Mezinárodní právo nestanovuje pravidla pro vyhlášení nezávislosti státu. Jedná se o velice složité téma pro rozhodování, a proto jsou uznání státu, rozhodnutí o navázání diplomatických styků a podobná témata zařazena do kategorie mimoprávní. Jako podpora tohoto tvrzení se nabízí příklad Kosovo. V roce 2008 se valné shromáždění OSN obrátilo na soud s žádostí o poradní posudek na záležitosti Kosova. Jednalo se však pouze o dotaz na legalitu vyhlášení nezávislosti. Nikdo totiž nežádal o posouzení státnosti Kosova, legality uznání, nebo mezinárodněprávních důsledků vyhlášení nezávislosti. Na světě totiž nejsou instituty, které by měly právo tyto věci nějakým způsobem regulovat.\n\nMezinárodněprávní status Kosova je určován jeho choulostivou mezinárodně politickou situací, která je různými státy světa a různými mezinárodními organizacemi interpretována odlišně. Vzhledem k tomu, že Kosovo prozatím neuznává ani polovina členů OSN, je klíčovou úlohou kosovské zahraniční politiky získat další uznání ve světě.\n\nNa podnět Srbska požádalo Valné shromáždění OSN Mezinárodní soudní dvůr v Haagu (ICJ) o poradní posudek k otázce souladu vyhlášení nezávislosti Kosova s mezinárodním právem. V červenci 2010 vydal ICJ poradní posudek konstatující, že vyhlášením nezávislosti nebylo porušeno obecné mezinárodní právo ani režim stanovený rezolucí č. 1244. V září 2010 poté Valné shromáždění OSN přijalo rezoluci, na jejímž znění se po dlouhých jednáních shodly EU i Srbsko. V ní Valné shromáždění bere na vědomí obsah poradního posudku ICJ a vítá připravenost EU být nápomocna procesu dialogu mezi Kosovem a Srbskem, který má řešit otázky praktického soužití a spolupráce obou zemí. \n\nK 1. 4. 2013 Kosovo uznalo 98 zemí OSN z toho 22 členských států Evropské unie. Rovněž Česká republika s Kosovem navázala standardní diplomatické vztahy prostřednictvím uznání Kosova dne 21. května 2008, což stvrdila otevřením českého velvyslanectví v Prištině vedeného na úrovni chargé d'affaires k 1. srpnu 2008, které nahradilo dosavadní styčnou kancelář, otevřenou již v listopadu 2006. \n\nKosovský parlament 17. února 2008 přijal Deklaraci nezávislosti. V této Deklaraci stojí, že Kosovo je nezávislý, suverénní, demokratický, světský a multietnický stát a rovněž se hlásí k principům stanoveným v Ahtisaariho plánu. Rovněž Kosovo i nadále uvítá podporu mezinárodního společenství poskytovanou mimo jiné na základě rezoluce č. 1244 a zve na své území mise vyslané NATO a EU, aby zde mohly vykonávat své úkoly. \n\nV preambuli Deklarace nezávislosti Kosovo samo uvádí, že je speciálním případem (\"sui generis\") a není precedentem. Nezávislost plyne z nedobrovolného rozpadu Jugoslávie. \n\nMezinárodní soudní dvůr ve svém posudku konstatuje, že proces přijetí deklarace byl odlišný od běžné legislativní procedury dočasného kosovského parlamentu. Akt vyhlášení nezávislosti Kosova nebyl vnímán jako porušující mezinárodní právo. Soud měl za to, že čtyři pilíře stanovené v rezoluci 1244 jsou zaměřeny na stabilizaci a rekonstrukci Kosova, tedy ne na finalizaci jeho statutu. Rezoluce 1244 dala toliko mandát k zprostředkování rozhovorů ohledně kosovského statutu bez ambice předjímání výsledku jednání. Vyhlášení nezávislosti Kosova mají tendenci jako precedent vnímat představitelé států, na jejichž území se vyskytuje menšina mající secesistické tendence stejně jako sami představitelé těchto skupin. Rozhodnutí soudu v druhém případě je povzbuzením pro osvobozenecké aktivity. \n\nKdyž chceme tyto odlišné názory na uznání Kosova správně pochopit, musíme zohlednit vztahy mezi třemi hlavními světovými aktéry. Těmi jsou Rusko, Spojené státy a Evropská unie. \n\nPodle Ruska je Kosovo precedentem, který narušuje systém mezinárodního práva. Je to dvojsečná zbraň, která se časem může obrátit proti kterékoli zemi, která nezávislost Kosova uzná. Rusko ačkoli nemůže prohlášení nezávislosti Kosova zabránit, má možnost spolu s Čínou vetovat vstup Kosova do Organizace spojených národů (OSN). Podle ministra zahraničních věcí Sergeje Lavrova může kosovská deklarace nezávislosti vést k řetězové reakci separatistických aktivit na Balkáně i jinde. Za taková sporná území můžeme považovat Abcházií, Jižní Osetii ale i Skotsko, Katalánsko a mnohé jiné regiony světa. I z tohoto důvodu někteří členové Evropské unie neuznávají Kosovo za plnohodnotného mezinárodní aktéra. Patří sem například Španělsko, Slovensko, Kypr a Řecko, kterým by tohle uznání mohlo způsobit vnitrostátní potíže. \n\nUSA a EU mají však na nezávislost Kosova odlišný názor. Pro ně je nezávislost jediným možným řešením v této problematické oblasti a zároveň odmítají jakýkoli domino efekt s ní spojený. Kosovo tak považují za unikátní případ mezinárodního práva.\n"}
{"id": "1059302", "url": "https://cs.wikipedia.org/wiki?curid=1059302", "title": "Římskokatolická farnost Velhartice", "text": "Římskokatolická farnost Velhartice\n\nŘímskokatolická farnost Velhartice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nVelhartický kostel, zasvěcený Narození Panny Marie je zřejmě románského původu. V roce 1357 byla v místě zřízena duchovní správa (plebánie). Roku 1373 byl postaven na hřbitově filiální kostel, zasvěcený sv. Máří Magdaleně. Svatomagdalenský kostel a okolní hřbitov, respektive to, co se zde kdysi událo (mělo jít o pokus o oživení mrtvoly), inspirovalo Karla Jaromíra Erbena k sepsání balady \"Svatební košile\".\n\n\nFarnost Velhartice byla do ledna 2019 obsazována sídelním knězem. Ten vedle velhartické farnosti spravoval též farnosti Čachrov, Hlavňovice, Hory Matky Boží, Javorná na Šumavě, Zhůří a Železná Ruda. V lednu roku 2019 byla farnost přičleněna ex currendo k Sušici. Ke znovuobsazení farnosti knězem došlo k 1. červnu 2019.\n\n"}
{"id": "1059303", "url": "https://cs.wikipedia.org/wiki?curid=1059303", "title": "Philip Guston", "text": "Philip Guston\n\nPhilip Guston, rodným jménem Phillip Goldstein (27. června 1913 – 7. června 1980) byl americký malíř, představitel abstraktního expresionismu.\n\nNarodil se roku 1913 do židovské rodiny v Montréal, kam se rodiče přestěhovali z ukrajinské Oděsy. Jako dítě se s rodiči přestěhoval do Los Angeles. Jako dítě našel svého otce oběšeného ve stodole. Malířství se začal věnovat ve svých čtrnácti letech. Později jej studoval na střední umělecké škole v Los Angeles, kde byl jeho spolužákem Jackson Pollock. Vedle výtvarného umění se zajímal také o filosofii, náboženství a mystickou literaturu. Později získal roční stipendium na uměleckém institutu Harrisona Graye Otise. Roku 1936, po dokončení studií, se usadil v New Yorku a v letech 1945 až 1947 pracoval jako učitel na Washington University v St. Louis. Zemřel roku 1980 ve Woodstocku ve věku 66 let; příčinou úmrtí byl infarkt myokardu. Jeho manželkou byla básnířka a malířka Musa McKim.\n\n"}
{"id": "1059305", "url": "https://cs.wikipedia.org/wiki?curid=1059305", "title": "Ragnarok (britská hudební skupina)", "text": "Ragnarok (britská hudební skupina)\n\nRagnarok (Ragnarök znamená v severské mytologii zánik bohů) byla britská black/pagan/folk metalová kapela založená v roce 1987 v anglickém městě Newcastle upon Tyne. Kapela se někdy uváděla i jako Ragnarok (UK) (UK znamená United Kingdom, Spojené království), aby se odlišila od stejnojmenné norské kapely. Zpěvák a baskytarista Deörþ se při popisu tvorby skupiny přikláněl k pojmu pagan metal. Mezi inspirace Ragnarok patřily staré folkové skladby, středověká hudba a kapely Bathory a Manowar.\n\nV roce 1991 vyšly první demonahrávky \"Ragnarok\" a \"Voluspa\", první studiové album s názvem \"To Mend the Oaken Heart\" bylo vydáno v roce 1996. V roce 1999 vyšlo druhé a poslední studiové album \"Domgeorn\". \n\n\n\n\n"}
{"id": "1059306", "url": "https://cs.wikipedia.org/wiki?curid=1059306", "title": "Gueréza", "text": "Gueréza\n\nGueréza je český název pro tři různé rody kočkodanovitých opic:\n"}
{"id": "1059307", "url": "https://cs.wikipedia.org/wiki?curid=1059307", "title": "Provincie Ávila", "text": "Provincie Ávila\n\nProvincie Ávila (výslovnost: [´aβila]) je provincie středo-západního Španělska na jihu autonomního společenství Kastilie a León. Hraničí na jihu s provinciemi Toledo a Cáceres, na západě s provincií Salamanca, na severu s Valladolidem, na východě se Segovií a Madridem. Provincie má 165 138 obyvatel (2002). Hlavním městem je Ávila.\n\nProvincie se dělí na dva přirozené celky, které se naprosto liší co do půdy i klimatu. Severní část je náhorní rovina s půdou neurčité kvality, kamenitou v údolích; a klima se střídá od krutých zim po extrémní horka v létě. Oproti jižní části je zde rozšířenější zemědělství. Jižní část provincie je tvořena rozeklanými žulovými \"sierras\", mezi nimiž však jsou chráněná a dobře zavodněná údolí s bohatou vegetací. Zimy zde, zvláště ve vyšších polohách v oblasti Paramera a v pustých krajích Ávily, jsou dlouhé a kruté, ale klima není nezdravé.\n\nHlavním horským řetězem v provincii je Guadarrama, která odděluje tuto provincii od Madridu; Paramera a Sierra de Ávila, západně od Guadarramy; a stěna pohoří Sierra de Gredos podél jižní hranice. Nejvyšším vrcholem je Pico Almanzor. Hřebeny, které se větví od Paramery, jsou pokryty cennými bukovými, dubovými a jedlovými lesy, které se velmi liší od holých vrcholů Sierra de Gredos.\n\nHlavními řekami jsou Alberche a Tiétar, které patří do povodí Taja, a Tormes, Trabancos a Adaja, náležející do povodí Duera.\n\n\"Čtvrcený štít, 1) ve stříbře kamenný hrad v plamenech na zlaté terase (Arenas de San Pedro); 2) čtvrceno, a) a d) ve stříbře pták (vrána) svých barev na zeleném pažitu, b) a c) ve zlatě cypřiš a pinie svých barev na zeleném pažitu (Piedrahita); 3) v modrém vpravo posunutá brána hradu a doleva skákající jezdec na stříbrném koni bez uzdy a s kopím v ruce (Arévalo); 4) v modrém přirozená stojící zebra na zeleném pažitu (Cebreros); v patě vložená modrá špice s kamenným římským mostem o 3 obloucích nad sb. a m. vlnami, po nichž pluje bárka svých barev, vrcholící stříbrným latinským křížem (Barco de Ávila). Srdeční štítek: v červeném stříbrný obraz katedrály v Ávile (Ávila) a na jejím cimbuří poprsí krále Alfonsa s korunou, žezlem a mečem ze stejného kovu, v patě černý nápis \"Ávila del Rey\". Klenot: uzavřená královská koruna.\"\n\n"}
{"id": "1059308", "url": "https://cs.wikipedia.org/wiki?curid=1059308", "title": "FC Slovan Havlíčkův Brod", "text": "FC Slovan Havlíčkův Brod\n\nFC Slovan Havlíčkův Brod (celým názvem: Football Club Slovan Havlíčkův Brod) je český fotbalový klub, který sídlí v Havlíčkově Brodě v Kraji Vysočina. Klub byl založen v roce 1911 pod názvem \"SK Sázavan\", díky čemuž je řazen mezi nejstarší sportovní kluby na Vysočině. Od sezóny 2017/18 hraje v Moravsko-Slezské Divizi, skupina D (4. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Na Losích s kapacitou 2 700 diváků.\n\nZdroj: \n\n\n\nZdroj: \n\n\n\nZdroj: \n\nPoznámky:\n\nFC Slovan Havlíčkův Brod „B“ je rezervní tým Havlíčkova Broda, hrající od sezóny 2016/17 I. A třídu Kraje Vysočina (6. nejvyšší soutěž). Největšího úspěchu dosáhl B-mužstvo v sezóně 2015/16, kdy se účastnil Přeboru Kraje Vysočina.\n\n\nZdroj: \n\n\n\nZdroj: \n\nPoznámky:\n\n"}
{"id": "1059313", "url": "https://cs.wikipedia.org/wiki?curid=1059313", "title": "Provincie Salamanca", "text": "Provincie Salamanca\n\nSalamanca je provincie západního Španělska na západě autonomního společenství Kastilie a León (\"Castilla y León\"). Hraničí s provinciemi Zamora, Valladolid, Ávila a Cáceres; na západě hraničí s Portugalskem. Má rozlohu 12 349, 06 km ² a v roce 2011 měla počet obyvatel 352 986. Dělí se na 362 obcí, 11 \"comarcas\", 32 \"mancomunidades\" (svazků obcí s právní subjektivitou) a pět soudních okresů. Ze 362 obcí je více než polovina tvořena vesnicemi s méně než 300 obyvateli.\n\nVetonové se usadili v oblasti současných španělských provincií Salamanca a Ávila a v částech provincií Cáceres, Toledo a Zamora. Byl to předřímský lid s keltskou kulturou. Některé obce mají dodnes název vetonského původu. To je případ měst Salamanca (Salmantica), Ledesma (Bletisama) a Ciudad Rodrigo (Augustobriga). Vetonské vsi bývaly často zakládány na březích řek nebo na horách. Oblast mezi obcemi La Armuña a Salamanca tvořila hranici mezi Vetony a Vaccaei, jiným předřímským lidem v provincii. Ti žili na severovýchodě provincie.\n\nProvincie Salamanca má průměrnou nadmořskou výšku 823 metrů, ale jsou zde i místa s výškou podstatně větší – 2 428 metrů. Jde o vrchol hory Ceja Canchal v Sierra de Bejar. Nejnižší bod provincie leží 116 metrů n. m. - jde o nejnižší bod údolí Salto de Saucelle. Za zmínku stojí i horský hřbet Sierra de Francia-Quilamas. Hydrografickou síť provincie tvoří hlavně povodí Duera. Nejdůležitějšími řekami jsou Duero, Tormes, Águeda, Huebra, a Yeltes.\n\nRegion je dostatečně zavlažen řadou přehrad a nádrží s celkovým objemem 3 400 milionů metrů krychlových, což je třetí největší zásoba vody ve Španělsku, a překonávají ji jen provincie Badajoz a provincie Cáceres. Zvlášť významná je přehrada Almendra, pět kilometrů od stejnojmenné vsi, postavená v letech 1964 – 1970. Tvoří součást systému hydroeletráren známou jako Saltos del Duero, který dále tvoří přehrady Castro, Ricobayo, Saucelle a Villalcampo ve Španělsku, a Bemposta, Miranda a Picote v sousedním Portugalsku. Tyto přehrady jsou největším rezervoárem ve Španělsku s plochou 86,5 km a a 2,5 mld. m vody. Přehrada samotná je více než půl kilometru široká a vysoká 202 metrů, takže patří k nejvyšším stavbám ve Španělsku.\n\nJsou zde katolické katedrály v Salamance a v Ciudad Rodrigo. Starou katedrálu v Salamance založil biskup Jeroným z Périgordu ve 12. století a dokončena byla v románsko-gotickém slohu ve 14. století. Je zasvěcena Panně Marii ze Stolce (\"Santa Maria de la Sede\"). Nová katedrála v Salamance byla vybudována v 16. až 18. století v pozdně gotickém a barokním slohu. Stavba byla zahájena roku 1513 a katedrála byla vysvěcena r. 1733. Národní památkou byla prohlášena roku 1887.\n\n\"Čtvrceno, 1) v modrém římský chrám o třech sloupech (zlatých) (Ciudad Rodrigo); 2) v modrém 5 zlatých včel, uspořádaných do ondřejského kříže (Béjar); 3) ve stříbře 5 zlatých věží do ondřejského kříže (Peñaranda de Bracamonte); a 4) ve stříbře zkřížené červené pero a stříbrný meč se zl. jilcem, nad nimi modrý antonínský kříž (Vitigudino). Srdeční štít oválný se znakem města Salamanca. (Polceno, v prvním stříbrném poli kamenný most černě spárovaný, na němž stojí černý býk a roste na něm zelený fíkovník. Ve druhém zlatém poli čtyři červené kůly, modrý lem pole s osmi stříbrnými tlapatými křížky. V hlavě stříbrný klín se dvěma přirozenými přivrácenými vyrážejícími lvy – ve znaku provincie má městský znak opačné pořadí polí).\nKlenot: otevřená královská koruna.\n\n"}
{"id": "1059314", "url": "https://cs.wikipedia.org/wiki?curid=1059314", "title": "Jan Zajíček (lední hokejista)", "text": "Jan Zajíček (lední hokejista)\n\nJan Zajíček (* 26. ledna 1951 Uherský Ostroh) je bývalý československý hokejový obránce.\n\nPrvoligovou kariéru začal jako osmnáctiletý v klubu TJ Gottwaldov, následně přišla základní vojenská služba, nejprve v hodonínském oddíle, druhý rok sloužil v trenčínské Dukle, tehdy ještě hrající druhou ligu. Po návratu do Gottwaldova, který se v té době pohyboval mezi nejvyšší soutěží a druhou ligou, na sebe upoutal pozornost tak, že po sestupu týmu v sezóně 1974/1975 přestoupil do prvoligové pražské Sparty, kde vydržel sedm sezón. Závěr kariéry strávil po jedné sezóně v Brně a Benátkách nad Jizerou.\n\nV roce 1970 se účastnil Mistrovství Evropy juniorů, kde získal stříbrnou medaili, v týmu hrál společně s hráči, z kterých se stali následně úspěšní reprezentanti, např. Jiří Králík, František Kaberle, Miroslav Nový či Jaroslav Pouzar.\n\nReprezentační premiéru odehrál v sezóně 1974/1975, v roce, kdy jeho tým sestupoval z ligy. Bylo to 27. března 1975 v Praze proti týmu Finska, premiéra byla úspěšná, vstřelil gól na 6:3, zápas skončil 7:5. Jako reprezentant se zúčastnil jednoho šampionátu, a to MS 1978, které se konalo v Praze a Bratislavě. Před domácími fanoušky získal stříbrnou medaili za vítězným SSSR. O umístění mezi SSSR a ČSSR rozhodl rozdíl branek (SSSR 25, ČSSR 23).\n\nV reprezentačním dresu odehrál celkem 46 zápasů a vstřelil 7 gólů.\n\n"}
{"id": "1059316", "url": "https://cs.wikipedia.org/wiki?curid=1059316", "title": "Laura Dahlmeierová", "text": "Laura Dahlmeierová\n\nLaura Dahlmeierová (* 22. srpna 1993, Garmisch-Partenkirchen) je bývalá německá biatlonistka, dvojnásobná olympijská vítězka, sedminásobná zlatá a trojnásobná stříbrná i bronzová medailistka z mistrovství světa a vítězka celkového hodnocení světového poháru ze sezóny 2016/17. Je rovněž několikanásobnou medailistkou z juniorských šampionátů. Dne 17.5.2019 se rozhodla ukončit svojí profesionální biatlonovou kariéru.\n\nVe světovém poháru ovládla sedmnáct individuálních závodů, poprvé v Novém Městě na Moravě v sezóně 2014/15. Ve světovém poháru také s německým týmem mnohokrát vyhrála štafetu.\n\nJedním z jejich dosavadních největších úspěchů je zlato z ženské štafety na Mistrovství světa v biatlonu 2015 ve finském Kontiolahti. Na stejném mistrovství pak získala stříbrnou medaili ze stíhacího závodu. Na Mistrovství světa v biatlonu 2016 v norském Oslu nejprve získala ve sprintu bronzovou medaili, aby se v následné stíhačce dokázala zlepšit a celý závod po bezchybné střelbě ovládnout. Později přidala stejnou medaili ve vytrvalostním závodě a v ženské štafetě. V závěrečné disciplíně závodu s hromadným startem pak ve finiši porazila Finku Kaisu Mäkäräinenovou a ukořistila stříbrnou medaili.\n\nZlatou medailí zahájila šampionát v rakouském Hochfilzenu v roce 2017, když triumfovala společně s německou smíšenou štafetou. O den později přidala další medaili, když ve sprintu získala stříbrnou medaili. Následně obhájila titul ze stíhacího závodu, když v závodu jen jednou chybovala, a stejný počet chyb ji zajistil i titul mistryně světa ve vytrvalostním závodu. Čtvrtou zlatou medaili na šampionátu získala s ženskou štafetou. Povedený šampionát korunovala ziskem páté zlaté medaile z Hochfilzenu, když triumfovala v závěrečné disciplíně závodu s hromadným startem.\n\nDahlmeierová je čtyřnásobnou účastnicí Mistrovství světa v biatlonu a rovněž účastnicí zimních olympijských her. Jejím nejlepším výsledkem v závodech jednotlivců je zlatá medaile ve sprintu na Zimních olympijských hrách 2018. Dále získala zlaté medaile ze stíhacího závodu na mistrovství světa v norském Oslu v roce 2016 a tří zlatých medailí ve stíhacím závodu, vytrvalostním závodu a závodu s hromadným startem z rakouského Hochfilzenu v roce 2017.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnila se tří juniorských šampionátů v biatlonu. Celkově na těchto šampionátech získala tři zlaté medaile, z toho dvě byly individuální a jednu vybojovala se štafetou (všechny vybojovala na MSJ 2013 v Obertilliachu). K tomu ještě přidala jednu stříbrnou a dvě bronzové medaili.\n\nSezóna 2012/13\nSezóna 2013/14\nSezóna 2014/15\n\nSezóna 2015/16\nSezóna 2016/17\nSezóna 2017/18\nSezóna 2018/19\n\n"}
{"id": "1059324", "url": "https://cs.wikipedia.org/wiki?curid=1059324", "title": "Pedogeneze (rozcestník)", "text": "Pedogeneze (rozcestník)\n\nPedogeneze je výraz, který může znamenat:\n\n"}
{"id": "1059325", "url": "https://cs.wikipedia.org/wiki?curid=1059325", "title": "FK Hodonín", "text": "FK Hodonín\n\nFK Hodonín (celým názvem: Fotbalový klub Hodonín) je český fotbalový klub, který sídlí v Hodoníně v Jihomoravském kraji. Klub byl založen v roce 1994, tehdy měl pod patronem pouze mládežnická družstva. Svůj mužský tým klub přihlásil do svazových soutěží až pro sezónu 2007/08 pod názvem FK Šardice „B“. Ke konci roku 2014 byl přejmenován na FK Hodonín. Od sezóny 2019/20 působí ve čtvrté nejvyšší soutěži (Divize E). Klubové barvy jsou černá a červená.\n\nPo sezoně 2014/15 trenéra Maria Rossiho vystřídal František Komňacký. Na jaře 2018 tým trénoval Tomáš Polách. Na podzim 2018 vedl tým Jiří Dekař (1.–13. kolo) a Igor Matušek (14.–15. kolo), od jara 2019 je trenérem Pavol Švantner (asistent Igor Matušek, masér Zdeněk Lorenc).\n\nZdroj: \n\n\n\nZdroj: \n\n\n\nZdroj: \n\nPoznámky:\n\nFK Hodonín „B“ je rezervním týmem Hodonína, který byl založen před sezonou 2018/19.\n\nZdroj:\n\n\nZdroj:\n\n\n"}
{"id": "1059330", "url": "https://cs.wikipedia.org/wiki?curid=1059330", "title": "Galegeae", "text": "Galegeae\n\nGalegeae je tribus (seskupení rodů) podčeledi \"Faboideae\" čeledi bobovité vyšších dvouděložných rostlin. Zahrnuje 24 rodů a asi 3000 druhů, z nichž převážná většina náleží do rodu kozinec. Zástupci tribu jsou byliny nebo keře se zpeřenými listy a motýlovitými květy. V původní květeně ČR je tribus zastoupen rodem kozinec a vlnicí chlupatou. Mezi hospodářsky významnější zástupce náleží lékořice lysá a kozinec slizodárný. Některé další druhy mají využití v medicíně nebo se pěstují jako okrasné rostliny.\n\nZástupci tribu \"Galegeae\" jsou byliny nebo keře se zpeřenými listy. Odění se skládá z jednoduchých chlupů nebo z chlupů ve tvaru T. Listy mohou být lichozpeřené nebo sudozpeřené, obvykle složené z mnoha párů střídavě nebo nepravidelně postavených lístků, výjimečně jen jednolisté nebo trojčetné. Palisty jsou volné nebo přirostlé k řapíku, palístky chybějí. Na rozdíl od většiny bobovitých chybí na bázi řapíku charakteristická ztlustlina zvaná pulvinus nebo je redukovaná. Květy jsou uspořádány v úžlabních hroznech, klasech nebo výjimečně jednotlivé. Kalich je trubkovitý až zvonkovitý. Pavéza je na bázi nehetnatá nebo k bázi se postupně zužující, křídla jsou ouškatá, člunek na vrcholu tupý až zašpičatělý. tyčinkaTyčinky jsou ve většině případů dvoubratré. Semeník obsahuje několik až mnoho vajíček a nese tenkou čnělku zakončenou vrcholovou nebo postranní bliznou. Lusky jsou zploštělé, hranaté nebo nafouklé, pukavé nebo nepukavé. Semena jsou podlouhle ledvinovitá.\n\nTribus \"Galegeae\" zahrnuje asi 3000 druhů ve 24 rodech. Největším rodem tohoto tribu stejně jako celé čeledi bobovité je rod kozinec (\"Astragalus\"), který zahrnuje až 2500 druhů. Další rozsáhlejší rody jsou vlnice (\"Oxytropis\", 300 až 400 druhů), \"Lessertia\" (50), \"Chesneya\" (30) a žanovec (\"Colutea\", 28 druhů).\nVětšina zástupců tohoto tribu se vyskytuje v Evropě, Asii a Severní Americe, některé rody přesahují i do sušších nebo horských oblastí tropů či jižní polokoule, zejména do jižní Afriky, Austrálie, na Nový Zéland a do mírných oblastí Jižní Ameriky.\n\nV České republice je tento tribus zastoupen 7 druhy rodu kozinec (\"Astragalus\") a vlnicí chlupatou (\"Oxytropus pilosus\"). Jako zplanělé, zavlékané nebo zdomácnělé se zde dále vyskytují žanovec měchýřník (\"Colutea arborescens\"), jestřabina lékařská (\"Galega officinalis\") a lékořice lysá (\"Glycyrrhiza glabra\").\n\nV květeně Evropy jsou zastoupeny mimo mnoha dalších druhů kozinců (celkem asi 140) a vlnic (asi 26 druhů) ještě 3 druhy žanovce, 5 druhů lékořice, jestřabina lékařská a výhradně středomořské druhy \"Biserrula pelecinus\" a \"Erophaca baetica\".\n\n\nLékořice lysá je stará kulturní rostlina, používaná zejména v cukrářství. Jako léčivo se využívají různé druhy lékořice, jestřabiny a kozinců. Kozinec slizodárný (\"Astragalus gummifer\") a některé další druhy jsou zdrojem tragantu. V teplejších zemích se jako okrasná rostlina pěstuje nádhernice (\"Clianthus\") a svensona (\"Swainsona\").\n\nŽanovec měchýřník je v České republice pěstován jako okrasný keř.\n\n\"Astragalus\", \"Barnebyella\", \"Biserrula\", \"Carmichaelia\", \"Chesneya\", \"Clianthus\", \"Colutea\", \"Eremosparton\", \"Erophaca\", \"Galega\", \"Glycyrrhiza\", \"Gueldenstaedtia\", \"Lessertia\", \"Montigena\", \"Ophiocarpus\", \"Oreophysa\", \"Oxytropis\", \"Smirnowia\", \"Sphaerophysa\", \"Spongiocarpella\", \"Streblorrhiza\", \"Sutherlandia\", \"Swainsona\", \"Tibetia\"\n"}
{"id": "1059331", "url": "https://cs.wikipedia.org/wiki?curid=1059331", "title": "Provincie Segovia", "text": "Provincie Segovia\n\nSegovia (španělská výslovnost: [se´ɣoβja]) je provincie na severu středního Španělska, na jihu autonomního společenství Kastilie a León. Hraničí s provincií Burgos na severu, Soria na severovýchodě, Guadalajara na východě, Madrid na jihu, Ávila na západě a jihozápadě a Valladolid na severozápadě. Průměrné teploty dosahují od 10 °C do 20 °C.\nPočet obyvatel provincie je 149 286, z nichž kolem 35% žije v hlavním městě Segovia. Z 209 obcí provincie je více než polovina tvořena vesnicemi s méně než 200 obyvateli.\nNázev Segovia má keltsko-iberský původ, ale existují i názory, že je jeho původ vizigótský. Provinční korporace je tvořena 25 volenými členy. Po posledních volbách je 10 členů ze Španělské socialistické dělnické strany a 15 z Lidové strany.\n\nHlavní město má 800 metrů dlouhý římský akvadukt, v provincii jedinečný (\"dostal se i do znaku města, později i provincie\"). Hlavní město bylo prohlášeno světovým dědictvím lidstva roku 1985. Vesnice Sepúlveda, Ayllón, Pedraza, Coca a La Granja de San Ildefonso přitahují řadu turistů. La Granja de San Ildefonso má i národní kulturní památku – královský palác. Dům Antonia Machada leží v Ayllónu.\n\nTuristika je jedním z nejdůležitějších odvětví. V červenci 2014 uzavřela provinční vláda smlouvu s firmou Bankia. Bankia přispěla 10 000 EUR na podporu turistického průmyslu. Také zemědělství přispívá významně k HDP provincie. Pšenice, ječmen, žito a rýže jsou nejvýznamnějšími obilninami. V 17. století zaznamenalo zdejší obilnářství úpadek. Významnou aktivitou v kraji je i chov dobytka.\n\n\"Čtvrceno, 1) v červeném zlatý hrad černě spárovaný a s modrými okny, provázený dvěma sb. klíči po stranách (Sepúlveda); 2) ve stříbře přirozená hlava koně s uzdou svých barev (Cuéllar); 3) v modrém zvlněná stříbrná pata se dvěma plovoucími přirozenými pstruhy (Riaza); a 4) v modrém stříbrný džbán se třemi přirozenými liliemi (Santa María la Real de Nieva). Srdeční štítek se znakem města Segovia. (V modrém poli stříbrný městský akvadukt černě zděný, na něm hlava panny svých barev s černými vlasy).\nKlenot: otevřená královská koruna.\"\n\n"}
{"id": "1059338", "url": "https://cs.wikipedia.org/wiki?curid=1059338", "title": "Vladimír Kostka (lední hokejista)", "text": "Vladimír Kostka (lední hokejista)\n\nVladimír Kostka ml. (* 14. března 1953 Praha) je bývalý československý hokejový obránce. Je spolumajitelem a jednatelem společnosti Advokátní kancelář Jansta, Kostka.\n\nJe synem Vladimíra Kostky, hokejového teoretika, didaktika a trenéra československého národního hokejového mužstva.\n\nPražský rodák, s hokejem začal jako žák v Motorletu. V oddíle si vyzkoušel mezi dospělými druhou ligu. K hernímu růstu mu pomohl roční studijní pobyt v Kanadě, během něhož si v sezóně 1969/1970 zahrál také za juniorský tým Ottawy. Prvoligovou kariéru začal jako devatenáctiletý v klubu TJ Sparta ČKD Praha. Kromě povinné základní vojenské služby, kterou strávil v v jihlavské Dukle, v československé lize nepoznal jiný dres než sparťanský. Až na samotný závěr kariéry si vyzkoušel hokej po jedné sezóně ve Francii a Norsku.\n\nJako junior se zúčastnil dvou evropských šampionátů, poprvé v roce 1971 v Prešově, podruhé v roce 1972, pokaždé tým získal bronzovou medaili, v týmu si zahrál např. s Jaroslavem Pouzarem, Vincentem Lukáčem, Františkem Černíkem či Mariánem Šťastným.\n\nVšechny reprezentační zápasy odehrál v sezóně 1974/1975, ve stejné sezóně se zúčastnil svého jediného šampionátu, které se konalo v německých městech Mnichov a Düsseldorf.\n\nV reprezentačním dresu odehrál celkem 14 zápasů a vstřelil 1 gól.\n\nI přes vrcholový sport nezapřel rodinné geny, během hraní hokeje zvládl vystudovat VŠE, po jejím skončení se okamžitě přihlásil na Právnickou fakultu Univerzity Karlovy. Jelikož sportovní kariéru ukončil předčasně, věnoval se právní praxi, kde mohl uplatnit jazykovou vybavenost - domluvil se anglicky, německy, italsky, francouzsky a rusky. Od roku 1996 byl členem dozorčí rady Investiční a poštovní banky.\n\n"}
{"id": "1059343", "url": "https://cs.wikipedia.org/wiki?curid=1059343", "title": "Karel Stibral", "text": "Karel Stibral\n\nKarel Stibral (* 26. března 1971 Havlíčkův Brod) je estetik a historik přírodních věd. \n\nKarel Stibral působí na Katedře environmentálních studií Fakulty sociálních studií Masarykovy univerzity, kde přednáší dějiny přírodních věd a estetické vnímání přírody. Dále je ředitelem Ústavu estetiky a dějin umění na Jihočeské univerzitě v Českých Budějovicích.\n\nVe svých pracích se Karel Stibral zabývá například vztahem kultury a přírody, úloze přírody v uměleckých dílech či estetickým postojem ke krajině.\n\n\n"}
{"id": "1059347", "url": "https://cs.wikipedia.org/wiki?curid=1059347", "title": "Norman Bluhm", "text": "Norman Bluhm\n\nNorman Bluhm (28. března 1921 – 3. února 1999) byl americký malíř, představitel druhé generace abstraktního expresionismu.\n\nNarodil se roku 1921 v Chicagu. Brzy odjel do italského města Lucca, kde po boku své matky strávil šest let, ale později se vrátil zpět do rodného města, kde od šestnácti let studoval u německého architekta Ludwiga Miesa van der Rohea. V roce 1941 vstoupil do armády a sloužil u letectva, kde mimo jiné působil jako osobní pilot herečky Marlene Dietrichové. Během války se zranil a psychické následky si nesl celý život, což ovlivnilo jeho tvorbu. Po válce se usadil v Paříži, kde pokračoval ve studiu na École des Beaux-Arts. V roce 1950 měl malou roli ve filmu \"Orphée\" režiséra Jeana Cocteau. Roku 1956 se vrátil do Spojených států a usadil se v New Yorku, kde později žil mnoho let. V roce 1986 se odstěhoval do Vermontu. Zde také roku 1999, ve městě East Wallingford, zemřel na srdeční selhání.\n\n"}
{"id": "1059349", "url": "https://cs.wikipedia.org/wiki?curid=1059349", "title": "Jan Paparega", "text": "Jan Paparega\n\nJan Paparega (* 13. září 1981 Most) je český politik a advokát, od prosince 2014 primátor města Most, bývalý člen TOP 09. Od února 2017 pak 1. místopředseda hnutí ProMOST.\n\nVystudoval víceleté gymnázium v Mostě a Právnickou fakultu Západočeské univerzity v Plzni (promoval v roce 2005 a získal titul Mgr.). Po složení advokátních zkoušek si zřídil vlastní advokátní kancelář, zaměřuje se na občanské a obchodní právo.\n\nJan Paparega je ženatý a má jednu dceru. Žije v Mostě.\n\nDo politiky vstoupil, když byl v komunálních volbách v roce 2010 zvolen za TOP 09 do Zastupitelstva města Mostu. Z TOP 09 však v roce 2014 vystoupil. Jako důvody uvedl chování některých spolustraníků, kteří prosazovali hlavně své osobní zájmy, a nesouhlas se zákazem prolomení limitů těžby hnědého uhlí (zákaz přitom prosazovali někteří členové TOP 09).\n\nV komunálních volbách v roce 2014 mandát zastupitele města obhájil, když kandidoval jako nestraník za stranu B10.cz na kandidátce subjektu \"Severočeši Most\". Po volbách uzavřeli vítězní Severočeši Most koalici s třetím hnutím ANO 2011 a čtvrtou KSČM a v prosinci 2014 byl Jan Paparega zvolen primátorem statutárního města Mostu.\n\nNa konci roku 2016 spoluzaložil hnutí SeverníČechy.cz, které se v roce 2018 přejmenovalo na ProMOST. V únoru 2017 byl zvolen 1. místopředsedou tohoto hnutí a v komunálních volbách v roce 2018 byl lídrem kandidátky hnutí ProMOST do Zastupitelstva města Most. Mandát zastupitele města se mu podařilo obhájit. Dne 20. listopadu 2018 byl opět zvolen primátorem města. Jedná se však o menšinové vedení města, které tvoří pouze hnutí ProMOST.\n"}
{"id": "1059350", "url": "https://cs.wikipedia.org/wiki?curid=1059350", "title": "Diecéze baberská", "text": "Diecéze baberská\n\nDiecéze Babra je titulární diecéze římskokatolické církve.\n\nBabra, identifikovatelná s ruinami \"Babar\" v dnešním Alžírsku, bylo starobylé biskupské sídlo nacházející se v římské provincii Numidie. \n\nZnámé pouze jednoho jistého biskupa této diecéze, \"Victorinus Babrensis\" který se objevuje v seznamu biksupů předvolaných roku 484 v Kartágu vandalským králem Hunerichem. Jeho jméno je připojeno ke zkratce \"prbt\" (\"neopětovaný\"), naznačuje to že Viktorin mohl zemřítkrátce po svolání.\n\nStefano Antonio Morcelli připisuje tomuto sídlu také biskupa Petra (592) ale další autoři se domnívají že byl biskupem Bariky. \n\nDnes je využívána jako titulární biskupské sídlo; současným titulárním biskupem je Barry Alexander Anthony Wood, pomocný biskup Durbanu.\n\n\n\n"}
{"id": "1059351", "url": "https://cs.wikipedia.org/wiki?curid=1059351", "title": "Klára Rozálie Martinicová z Kounic", "text": "Klára Rozálie Martinicová z Kounic\n\nKlára Rozálie Martinicová z Kounic († 1693) byla česká šlechtična, pocházející z bohatého rodu Kouniců. Jejím manželem byl Jaroslav Bernard Bořita z Martinic, vnuk Jaroslava Bořity z Martinic.\n\nKdy se Klára Rozálie narodila, není známo. Nicméně podle dalších údajů můžeme narození zasadit do první poloviny 50. let 17. století. Jejím otcem byl Lev Vilém z Kounice a matkou Eleonora z Ditrichštejna. Mládí prožila v luxusu, který pramenil i z postavení rodu. V únoru 1669 se v Brně provdala za Jaroslava Bernarda Bořitu z Martinic. Manželství pro Kláru znamenalo zlom. Jaroslav Bernard sice pocházel z vysoce postavené rodu Bořitů z Martinic, který ovšem nebyl tak bohatý jako Klářin rod. Zároveň se jednalo o velmi rozvětvený rod, takže jediné, co Jaroslav Bernard získal a přinesl do manželství, byl hraběcí titul.\n\nPo svatbě se manželé usadili v Praze na Hradčanech, kde Martinicové v té době vlastnili řadu paláců. Manželství patrně nepatřilo k nejklidnějším, provázela ho řada slovních přestřelek, většinou kvůli Klářiným stížnostem na finanční situaci. V listopadu 1675 však už v Jaroslavu Bernardovi pohár trpělivosti přetekl, svou manželkou nejprve napadl slovně a poté i fyzicky. Ta se nakonec sbalila a odstěhovala se za svou matkou, provdanou již za Fridricha z Oprštorfu, do Brna. Na sklonku 17. století však rozluka manželů (či dokonce rozvod) vrhala špatné světlo nejen na pověst onoho páru, ale také na celé příbuzenstvo. Proto začala jednání o urovnání situace.\n\nV následujících měsících probíhala čilá korespondenční jednání (dochovalo se z ní 72 dopisů, uložených v rodinném archu Ditrichštejnů) mezi Martinici, Kounici a Ditrichštejny. V Brně se mezitím do sporu vložila i Klářina matka Eleonora. Ta nejprve svoji dceru utěšovala, ale poté, co Klára vznesla žádost na zavedení vlastní domácnosti, Eleonora otočila a tvrdým přístupem se snažila o vmanévrování dcery zpět do martinického domu. V lednu 1676 svoji situaci pochopila i Klára a snažila se o usmíření s Jaroslavem Bernardem. Celá jednání v podstatě vedla především Klářina strana, neboť Jaroslav Bernad odmítl jakékoliv ústupky a jeho otec Maxmilián Valentin se snažil do celé aféry nezasahovat (dokonce odmítl i osobní rozhovor s Klářinou matkou). Od celé záležitosti se distancoval i jeho bratr a Jaroslavův strýc Bernard Ignác s odůvodněním, že Klára proklíná celý martinický rod. Celé situaci příliš nepomohl ani jeden z Klářiných dopisů, ve kterém svého manžela obvinila z impotence.\n\nV průběhu roku 1676 docházelo k postupné skandalizaci případu. Proto se na začátku června Klára rozhodla odjet do Prahy a tady si o budoucnosti promluvit se svým manželem. Původně chtěla odjet sama, na naléhání Ferdinanda z Ditrichštejna s ní odcestovali tři kavalíři, kteří měli sloužit jako svědkové. V případě neúspěchu jednání pak měli podat informace o Jaroslavově odmítavém postoji, které měly posloužit k podpoření Klářině žádosti o výživné. Jaroslav se ovšem o Klářině úmyslu dozvěděl a noc před setkáním odjel z Prahy. Klára však ve svých snahách o usmíření nadále pokračovala a sepsala oficiální revers, ve kterém se Jaroslavovi za vše omluvila. Podařilo se jí aspoň obměkčit Bernarda Ignáce, který se zavázal jí pomoci s urovnáním manželství.\n\nPo jeho vložení do sporu se celá situace začala zlepšovat a 9. září se obě strany v pražské Loretě oficiálně usmířily a uzavřely spolu smlouvu. Tato smlouva však zůstala v tajnosti, takže výsledky vzájemné diskuze a úprav nejsou známé. Manželé pak spolu (alespoň navenek bezproblémově) žili do srpna 1685, kdy Jaroslav předčasně zemřel. Jaroslav předtím v roce 1678 zdědil po otci panství Prunéřov a od strýce nedlouho před smrtí i Smečno a Slaný. O životě Kláry po Jaroslavově smrti mnoho informací nemáme. Je jisté, že se ještě jednou provdala a to za Leopolda Antonína Šlika. V roce 1690 se jí pak narodilo jediné dítě, dcera Josefa Marie Anna. V roce 1693, patrně v necelých čtyřiceti letech, Klára Rozálie Martinicová z Kounic zemřela.\n"}
{"id": "1059354", "url": "https://cs.wikipedia.org/wiki?curid=1059354", "title": "Vláda tmy", "text": "Vláda tmy\n\nVláda tmy, čili Drápkem-li uvázl, ztracen je celý ptáček je realistické drama, které napsal ruský spisovatel Lev Nikolajevič Tolstoj v roce 1886.\n\nDivadelní hra \"Vláda tmy \"byla napsána Lvem Nikolajevičem Tolstým v roce 1886 a je složena z pěti jednání. Její tištěná verze z roku 1887 měla veliký ohlas, avšak inscenace tohoto díla byla uskutečněna s devítiletým zpožděním, protože podléhala zákazu ruské cenzury. Do češtiny \"Vládu\" \"tmy\" přeložil v roce 1887 Vilém Mrštík, který se zasloužil o popularizaci dramatického díla Lva Nikolajeviče Tolstého, jehož největší přínos pro literaturu byl spatřován zejména v próze.\n\nSvětová premiéra \"Vlády tmy (La Puissance des ténèbres)\", pojednávající o morálním úpadku ruského venkova, proběhla ve Francii roku 1888 v Théâtre Antoine. Ve stejném roce drama nastudovalo i Národní divadlo; hra však byla zakázána cenzurou pro pohoršující obsah. Česká premiéra se odehrála až v roce 1899 ve Švandově divadle na Smíchově. Od počátku 20. století do začátku třicátých let byly přeloženy a inscenovány další Tolstého hry: \"Živá mrtvola, Plody osvěty, Od ní\" \"jsou všechny vlastnosti, Nihilista, Nakažená rodina, Světlo ve tmě svící\".\n\n\"Vláda tmy\" má vazbu i na českou dramatickou tvorbu; sehrála roli v boji o prosazení realistických děl na česká jeviště. Nedlouho po překladu \"Vlády tmy\" vznikla díla české dramatičky Gabriely Preissové - \"Gazdina roba\" (1889) a \"Její pastorkyňa\" (1890), ve kterých se pracuje s podobnými motivy jako v divadelní hře Lva Nikolajeviče Tolstého (úpadek morálky na venkově, sociální konflikty, vražda nemanželského dítěte, sňatek tzv. z rozumu x sňatek z lásky atd.).\n\nGabriela Preissová byla na základě těchto podobností neprávem nařčena z plagiátorství a musela dokazovat, že dílo Tolstého neznala, že podnětem k napsání her bylo její obeznámení se s životem lidí na slováckém venkově. Shoda dramat tkvěla v zobrazení české a ruské vesnice v poslední třetině 19. století, které se i přes svou rozdílnou zeměpisnou polohu ocitaly v podobných sociálních podmínkách. Téma sociálních střetů a úpadku morálky venkova bylo v literaturách obou zemí velmi aktuální, a na české publikum, které bylo zvyklé na veselohry či hry s vlasteneckou tematikou, působilo šokujícím a odpudivým dojmem.\n\nLvem Nikolajevičem Tolstým byl zaujat hudební skladatel Leoš Janáček, který zhudebnil dramata \"Vláda tmy, Živá mrtvola\" a román \"Anna Karenina\". Opery však nebyly dokončeny; zachovaly se pouze fragmenty partitur či poznámky, které si skladatel k těmto knihám psal.\n\nNámět tragédie vychází ze skutečného příběhu; vraždy dítěte ve vesnici Sidorovce v roce 1880. Lev Nikolajevič Tolstoj se prostřednictvím drastických naturalistických detailů snaží poukázat na pokleslou morálku patriarchálního ruského venkova. Zobrazuje jak manželství bez příkras a pověr, tak následky hříšného chování člověka, ale i způsob, jakým spáchané zlo odčinit. Hříšníci nejsou odsouzeni světským způsobem (vězení, poprava, zavržení společností), ale jsou donuceni čelit svému svědomí.\n\nJedná se o příběh o zámožném sedlákovi Petrovi, který byl otráven svou druhou ženou Anisjou, a o jejím nezdařeném manželství s čeledínem Nikitou. Nikitova chudá a ctižádostivá matka Matrena navedla Anisju, aby svého muže otrávila a okradla o našetřené peníze, a učinila tak svého milence Nikitu novým hospodářem. Nikita je však velký záletník - nejenže oklamal a zneuctil sirotka Marinku, měl milostný poměr s vdanou ženou, ale i po smrti hospodáře a svatbě s Anisjou nedokázal žít spořádaným životem a zplodil dítě se svou nevlastní dcerou Akulinou. Když se dítě narodilo, Matrena a Anisja poručily Nikitovi, aby své dítě zanesl do sklepa a tam jej zabil. Nikita hrůzostrašný čin vykoná, aby se Akulina mohla vdát, a tím smazat jejich hřích. Nikitu však pronásleduje svědomí; místo požehnání ženichovi a nevěstě pronese veřejně své velké doznání. Přizná se ke všem svým hříchům před svatebčany, četníky, otcem i bohem.\n"}
{"id": "1059355", "url": "https://cs.wikipedia.org/wiki?curid=1059355", "title": "Diecéze bacanarijská", "text": "Diecéze bacanarijská\n\nDiecéze Bacanaria je titulární diecéze římskokatolické církve.\n\nBacanaria, v dnešním Alžírsku, bylo starobylé biskupské sídlo nacházející se v římské provincii Mauretania Caesariensis. \n\nZnáme jednoho biskupa této diecéze, \"Palladius Bacanariensis\" který se objevuje v seznamu biksupů předvolaných roku 484 v Kartágu vandalským králem Hunerichem.\n\nDnes je využívána jako titulární biskupské sídlo; současným titulárním biskupem je Teodoro J. Buhain, Jr., emeritní pomocný biskup Manily.\n\n\n\n"}
{"id": "1059358", "url": "https://cs.wikipedia.org/wiki?curid=1059358", "title": "Sam Francis", "text": "Sam Francis\n\nSam Francis (25. června 1923 – 4. listopadu 1994) byl americký malíř, představitel druhé generace abstraktního expresionismu.\n\nNarodil se v kalifonském San Mateu, jeho matka byla klavíristka a otec profesor matematiky. Během druhé světové války sloužil v letectvu, kam vstoupil roku 1943. Zde se však poranil a po celý zbytek života se mu opakovaly záchvaty tuberkulózy páteře. Během zotavování se začal věnovat malbě. Studoval botaniku, medicínu a psychologii na Kalifornské universitě v Berkeley, kde roku 1950 získal magisterský titul. Byl ovlivněn malíři abstraktního expresionismu, jako byli Mark Rothko a Clyfford Still. Později se usadil v Paříži, kde žil v letech 1950 až 1957. Je například autorem obalu hudebního alba \"Time Changes\" (1963) jazzového klavíristy Davea Brubecka. Zemřel ve svých 71 letech na rakovinu.\n\n"}
{"id": "1059364", "url": "https://cs.wikipedia.org/wiki?curid=1059364", "title": "Diecéze Bacatha v Arábii", "text": "Diecéze Bacatha v Arábii\n\nDiecéze Bacatha v Arábii je titulární diecéze římskokatolické církve.\n\nBacatha v Arábii, možná idetifikovatelná s ruinami \"Khirbet-El-Bascha\", bylo starobylé biskupské sídlo nacházející se v římské provincii Arabia. Byla součástí Antiochijského patriarchátu a sufragánnou arcidiecéze Bosra.\n\nDiecéze není uvedena v díle \"Oriens Christianus\" a ani v jediném \"Notitiae Episcopatuum\" Antiochijského patriarchátu.\n\nDnes je využívána jako titulární biskupské sídlo, které navazuje na místní tradici kdysi existujícího biskupství. Do dnešní doby nebylo sídlo obsazeno.\n\n"}
{"id": "1059365", "url": "https://cs.wikipedia.org/wiki?curid=1059365", "title": "Prunéřovský potok", "text": "Prunéřovský potok\n\nPrunéřovský potok je potok v Krušných horách v okrese Chomutov v Ústeckém kraji. Je dlouhý 24,3 km a rozloha povodí činí 53,8 km². Pramení v katastrálním území Výsluní na jihovýchodním úbočí Komářího vrchu v nadmořské výšce 893 metrů na okraji přírodní rezervace Prameniště Chomutovky. Potok směřuje nejprve k jihovýchodu k Výsluní a vtéká do přírodního parku Údolí Prunéřovského potoka. Potom dlouhým obloukem obtéká výběžek Lysé hory (875 m).\n\nSeverozápadně od Výsluní se na říčním kilometru 22,223 nachází Starý rybník s rozlohou 1,11 hektaru a objemem 11 130 m³. Pod Celnou je potoční koryto přehrazeno jezem, z jehož nádrže se v minulosti přečerpávala voda pro zásobování vodní nádrže Křimov. Přečerpávací stanice není v provozu, ale zůstává zakonzervovaná. Byla vybavena čtyřmi čerpadly, z nichž mohla pracovat až tři současně a jedno bylo záložní. Výkon jednotlivého čerpadla byl 60 l/s, při souběžném provozu dvou nebo tří čerpadel stoupl na 130 nebo 200 l/s. Jez stojí na říčním kilometru 17,31 na břidlicovém a fylitovém podloží a jeho těleso je z betonu prokládaného místním lomovým kamenem. Koruna jezu vysokého 4,37 m se nachází v nadmořské výšce 692 m a užitkový objem nádrže je 4 898 m³. Objem stálého nadržení je 250 m³.\n\nPod Celnou se potok obrací na jihozápad a úzkým skalnatým údolím s četnými peřejemi stéká k úpatí Krušných hor. V Nové Vísce opouští hranice přírodního parku a voda z potoka napájí tamní koupaliště. Pod vesnicí potok vtéká do umělého koryta, kterým pokračuje podél severní strany prunéřovských elektráren. Za nimi se stáčí na jih a po několika kilometrech se na západním okraji Kadaně v nadmořské výšce 280 metrů. vlévá zleva do vodní nádrže Kadaň na řece Ohři.\n\nZejména v horní části toku Prunéřovský potok přijímá řadu drobných přítoků. Nad jezem u Celné se do něj zleva vlévá Šebestiánka, od Výsluní u Sobětic přitéká zprava Výslunský potok, u Úbočí Zvonící potok, pod Úbočím Třebíšský potok a u bývalého Prunéřova přitéká umělým korytem Trnitý potok. Pod Kýšovicemi do potoka zprava ústí krátký bezejmenný přítok, na kterém se nachází Kýšovický vodopád.\n\nPlocha povodí nad jezem v Celné činí 18,931 km² a průměrné roční množství srážek v něm dosahuje 80 mm. Charakter průtoku odvozený podle údajů z let 1631–1960 shrnují tabulky.\n"}
{"id": "1059366", "url": "https://cs.wikipedia.org/wiki?curid=1059366", "title": "Homecoming (Glee)", "text": "Homecoming (Glee)\n\nHomecoming je druhá epizoda šesté série amerického televizního hudebního seriálu \"Glee\" a v celkovém pořadí stá desátá epizoda tohoto seriálu. Epizodu napsal jeden z tvůrců seriálu, Ryan Murphy, režíroval ji Bradley Buecker a poprvé se vysílala ve Spojených státech dne 9. ledna 2015 na televizním kanálu Fox spolu s předchozí epizodou, Loser Like Me, jako součást speciální dvouhodinové premiéry šesté série \"Glee\".\n\nEpizoda se koná ve dnech návratu domů na McKinleyově střední, když se Rachel Berry (Lea Michele) snaží s pomocí Kurta Hummela (Chris Colfer) oživit sbor, ale ředitelka Sue Sylvester (Jane Lynch) jim stále stojí v cestě. Rachel se rozhodne přizvat bývalé členy sboru ve snaze nabrat nové talenty. Mezitím se poprvé v historii o místo ve sboru Warblers uchází žena.\n\nBlaine Anderson (Darren Criss), vedoucí sboru Dalton Academy Warblers, se poprvé setkává s ženskou studentkou Daltonovy školy, Jane Hayward (Samantha Marie Ware), která se chce přidat k jejich sboru. Blaine, kouči New Directions, Rachel Berry (Lea Michele) a Kurt Hummel (Chris Colfer), jejich kamarád Sam Evans (Chord Overstreet) a kouč Vocal Adrenaline, Will Schuester (Matthew Morrison) se shodnou, že by neměli sabotovat její šanci dostat se do sboru. Při hledání nových talentů pro sbor Rachel přivede na pomoc bývalé členy sboru, a to Pucka (Mark Salling), Quinn (Dianna Agron), Santanu (Naya Rivera), Mercedes (Amber Riley), Brittany (Heather Morris), Artieho (Kevin McHale), a Tinu (Jenna Ushkowitz).\n\nRachel se na chvíli setká s novým studentem Roderickem (Noah Guthrie), ale její přílišné nadšení ho vyděsí. Blaine požádá Rachel, aby trénovala Jane pro její nadcházející konkurz do sboru. Kurt se snaží do sboru dostat homosexuálního fotbalistu Spencera Portera (Marshall Williams), ale Spencer nejeví o vstup do sboru žádný zájem. Jane se povede konkurz do sboru, ale je jí odepřen přístup kvůli ostatním členům, kteří mezi sebe nechtějí dívku. Santana, Quinn, Artie a Brittany vystupují před roztleskávačkami a vyvolají zájem u sourozenců Masona McCarthyho a Madison McCarthy (Billy Lewis Jr. a Laura Dreyfuss) a sejdou se s bývalou členkou sboru Kitty Wilde (Becca Tobin), ale ta se ke sboru znovu připojit nechce a otevřeně od toho odrazuje i ostatní roztleskávačky.\n\nRachel na chodbě uslyší zpívající hlas a zjistí, že je to Roderick. Bývalí členové sboru ho přesvědčí, aby přišel na konkurz, který se mu úspěšně povede a stane se tak oficiálním prvním novým členem sboru. Ředitelka Sue Sylvester (Jane Lynch) se snaží najmout Spencera, aby zničil sbor ale on to odmítá. Jane přechází na McKinleyovu střední školu a přidá se ke sboru, což rozzlobí Blaina, který to vidí jako porušení slibu a řekne, že je konec jejich příměří. Dvojčata Mason a Madison, kteří jsou šampióni v karaoke, se také přidají ke sboru.\n\n"}
{"id": "1059367", "url": "https://cs.wikipedia.org/wiki?curid=1059367", "title": "Diecéze Bacatha v Palestině", "text": "Diecéze Bacatha v Palestině\n\nDiecéze Bacatha v Palestině je titulární diecéze římskokatolické církve.\n\nBacatha v Palestině, bylo starobylé biskupské sídlo nacházející se v římské provincii Palestina III. Byla součástí Jeruzalémského patriarchátu a sufragánnou arcidiecéze Petra v Palestině.\n\nSídlo je známé se jménem \"Metrocomias sive Bacathorum\". Známe čtyři biskupy této diecéze. Alipij který se zúčastnil roku 449 Efezského koncilu; Řehoř zúčastněný roku 518 synody v Chalkedonii; Barak uvedený v životě svatého Sáby (532) a zúčastněný roku 536 synodu biskupů Palestiny proti monofyzitismu; Antonín který si dopisoval s papežem Martiněm I. (649).\n\nDnes je využívána jako titulární biskupské sídlo; do dnes nebylo sídlo obsazeno.\n\n\n"}
{"id": "1059368", "url": "https://cs.wikipedia.org/wiki?curid=1059368", "title": "Tomáš Harkabus", "text": "Tomáš Harkabus\n\nTomáš Harkabus (* 16. března 1994, Ústí nad Labem) je český hokejový útočník týmu HC Energie Karlovy Vary.\n\nTomáš Harkabus začínal s hokejem v Ústí nad Labem, v sedmnácti letech přestoupil do Karlových Varů.\n\nV sezóně 2013/14 hrál svou první sezónu v juniorské MHL. Ve čtvrté formaci nasbíral celkem 36 bodů (15+21)\n\nV sezóně 2014/15 se stál klíčovým hráčem týmu HC Energie Karlovy Vary v MHL. První formace, kde Tomáš Harkabus hrál spolu s Matějem Zadražilem a Dávidem Grígerem vévodila kanadskému bodování MHL.\n\nPo ukončení působení HC Energie Karlovy Vary v MHL odešel Tomáš Harkabus společně s Denisem Šimkem a Matějem Zadražilem na hostování do týmu HC Dukla Jihlava, za posledních pět zápasů které zbývaly do konce základní částí první hokejová ligy nasbíral celkem 4 kanadské body (3+1) všechny body nasbíral při spolupráci s Matějem Zadražilem.\n\nTomáš Harkabus byl v sezóně 2014/15 nominován na utkání hvězd MHL, z utkání hvězd byl vyřazen poté co HC Energie Karlovy Vary ukončila působení v MHL.\n\nPo dobrých výkonech které předváděl na konci sezóny 2014/2015 se Dukla Jihlava domluvila s Tomášem Harkabusem na pokračování hostování.\n"}
{"id": "1059369", "url": "https://cs.wikipedia.org/wiki?curid=1059369", "title": "Arshile Gorky", "text": "Arshile Gorky\n\nArshile Gorky, rodným jménem Vosdanig Manoug Adoian (15. dubna 1904 – 21. července 1948) byl americký malíř arménského původu, představitel abstraktního expresionismu.\n\nDatum jeho narození je nejisté. Sám uváděl různé roky, nejčastěji 1902 a 1904. Narodil se ve vesnici Khorgom na břeku Vanského jezera v Osmanské říši. Roku 1908 jeho otec uprchl do Spojených států amerických a zbytek rodiny nechal ve městě Van. Roku 1915 uprchl on i s matkou a třemi sestrami během arménské genocidy na území spadající pod Rusko. Roku 1920 odjel do USA, kde se setkal s otcem; jeho matka zemřela v předchozím roce v důsledku vyhladovění. Zde si změnil své dosavadní jméno Vosdanig Manoug Adoian na Arshile Gorky a označoval se za gruzínského šlechtice; jindy tvrdil, že je příbuzný ruského spisovatele Maxima Gorkého. Přestože studoval na několika školách, na žádné z nich nevydržel příliš dlouho a jeho jediným vzděláním bylo navštěvování galerií. Počínaje rokem 1946 se v jeho životě začaly objevovat různé problémy, vyhořel jeho ateliér, byla mu nalezena rakovina, poranil se při autonehodě a opustila jej manželka s dětmi. To vše vedlo k tomu, že se Arshile Gorky v červenci roku 1948 oběsil.\n\n"}
{"id": "1059371", "url": "https://cs.wikipedia.org/wiki?curid=1059371", "title": "Atelier 5", "text": "Atelier 5\n\nAtelier 5 je švýcarské architektonické studio. Bylo založeno roku 1955 v Bernu. Pojmenovalo se podle toho, že u jeho zrodu stálo pět architektů: Erwin Fritz, Samuel Gerber, Rolf Hesterberg, Hans Hostettler a Alfredo Pini. Jejich nejznámějším dílem je sídliště Halen v obci Kirchlindach, otevřené v roce 1962 a vyhlášené švýcarskou kulturní památkou. Jde o komplex jednaosmdesáti rodinných domů, soustředěných terasovitě nad sebou, takže si nepřekážejí ve výhledu do krajiny. Stavba je ovlivněna Le Corbusierem a brutalismem, navzdory využití betonu je harmonicky zasazená do okolní zeleně. Dalšími významnými projekty ateliéru jsou sídliště Thalmatt, menza Stuttgartské univerzity, Hlavní nádraží Bern, Hypovereinsbank Luxemburg nebo obytný komplex \"Take 5\" ve Frankurtu.\n\n"}
{"id": "1059372", "url": "https://cs.wikipedia.org/wiki?curid=1059372", "title": "Matěj Kozka z Rynárce", "text": "Matěj Kozka z Rynárce\n\nMatěj Kozka z Rynárce (kolem 1500 – 1566/1567, Suchdol nad Lužnicí) byl jihočeský kněz, mj. probošt borovanského kláštera a přítel Viléma z Rožmberka.\n\nMatějovo mládí není známo, sporný je i jeho zvažovaný šlechtický původ. Narodil se někdy na přelomu 15. a 16. století, v roce 1520 je uváděn jako kněz v kanonii premonstrátek v Dolních Kounicích. Zde byl v té době proboštem Martin Göschl, který krátce po Matějově příchodu přestoupil na luteránství, oženil se s jednou ze zdejších panen a patrně přestoupil k novokřtěncům. Po rozpadu konventu musel místo opustit i Matěj Kozka a s sebou si odnášel i řadu zkušeností, které negativně ovlivnily jeho další církevní dráhu. V následujících letech působil na řadě farností v Čechách i na Moravě, přičemž během svých přesunů neváhal přestupovat od katolicismu k utrakvismu a zpět. V roce 1530 svým kázáním proti kališníkům znepokojil císaře Ferdinanda I., který se obával možných náboženských nepokojů. V červnu 1540, patrně z nedostatku duchovních, mu bylo umožněno již potřetí vstoupit mezi utrakvisty. Toto rozhodnutí však vyvolalo nevoli u části kališnických duchovních. Boleslavský duchovní Řehoř mj. kritizoval nejen Kozkovu nestálost ve víře, ale poukazoval na jeho údajný nevázaný pohlavní život. Dodnes není jasné, zda se Řehořovo obvinění Kozky z homosexuálních styků zakládalo na pravdě nebo šlo pouze o zveličování poklesků ve snaze o zvrácení rozhodnutí konzistoře.\n\nMezi utrakvisty však opět dlouho nevydržel, ještě ve 40. letech přestoupil ke katolíkům, neboť působil jako farář v Polné. Tady postupně došel k rozhodnutí o opuštění světské dráhy a vstoupil do premonstrátského řádu. Ovšem ani u premonstrátů příliš dlouho nevydržel a někdy v letech 1553 – 1555 přešel k benediktinům. Díky kontaktům se mu podařilo dosáhnout na post opata sázavského kláštera. Tato pozice se v té době již netěšil velkého významu, neboť jeho obnovu brzdila reformace.\n\nZa této situace se Kozka v roce 1559 seznámil s Vilémem z Rožmberka, který mu nabídl místo probošta augustiniánské kanonie v Borovanech. Tady však Vilém narazil na odpor \nvyšších církevních instancí, které prosazovali dočasného správce Jana. Navíc poukazovali na dosavadní Kozkův život a především na skutečnost, že nebyl augustiniánem. Vilém z Rožmberka se je nakonec rozhodl obejít, přiměl opata broumovského kláštera, aby z Kozky sňal řeholní sliby a ten tak mohl vstoupit k augustiniánům.\n\nJelikož se borovanská kanonie vzpamatovávala z morové rány a většina zdejších řeholníků zemřela, nebyla zde Kozkovou hlavní povinností péče o duchovní život konventu, nýbrž dohled nad jeho ekonomikou. Ten však v tomto úkolu žalostně selhal. V letech 1559 – 1561 mu jako úředník vypomáhal Jakub Krčín z Jelčan. V této době hospodářství ještě fungovalo, ale po Krčínově odchodu do Českého Krumlova situace upadala. \n\nAčkoliv Vilém z Rožmberka držel nad Kozkou nadále ochrannou ruku, musel v roce 1564 ustoupit tlaku ze strany církevních představitelů a augustiniánské statky převedl do své vlastní zprávy, přičemž je začlenil do rožmberského dominia, resp. do panství Třeboň. Matěj Kozka posléze nějakou chvíli pobýval v Krumlově, až byl na podzim 1564 jmenován farářem v Prachaticích.\n\nPo příchodu do Prachatic se sice dobře uvedl, ale časem, za dosud neznámých okolností, vyvolal spor v manželství jedné ze zdejších měšťanek, za což si ho předvolal pražský arcibiskup Antonín Brus z Mohelnice. Kozka se u něj měl zpovídat i z dalších přečinů, jako bylo např. zanedbávání duchovenské služby. Opět za něho postavil Vilém z Rožmberka, který arcibiskupa požádal o co nejmírnější trest pro Kozku. V roce 1566 byl Matěj Kozka, i vlivem zhoršujícího se zdraví, nucen Prachatice opustit a odešel na suchdolskou faru, kde nedlouho poté zemřel.\n\nNa konci 16. a v první polovině 17. století došlo ke smíšení Kozkova životního příběhu s různými žertovnými historkami, takže z něj vznikla jakási česká obdoba Tilla Eulenspiegela (známý jako Enšpígl). Jako první jej takto zachytil Václav Březan (1568 – 1618) ve své \"Historii rožmberské\", ale známější je pak z \"Třeboňských pamětí\" od Vavřince Benedikta Mecera (1603 – 1683). Moderní autoři, především František Heřmánek a Vladimír Müller, pak zcela postavili mýtus nad historický obraz kontroverzního duchovního, kterým Kozka dozajista byl. V jejich dílech pak představuje především hluboký úpadek řádového kléru v době před Bílou horou.\n"}
{"id": "1059373", "url": "https://cs.wikipedia.org/wiki?curid=1059373", "title": "Diecéze beauvaiská", "text": "Diecéze beauvaiská\n\nDiecéze Beauvais (-Noyon-Senlis) (lat. \"Dioecesis Bellovacensis (-Noviomensis-Silvanectensis)\", franc. \"Diocèse de Beauvais (-Noyon-Senlis)\") je francouzská římskokatolická diecéze, založená ve 3. století. Leží na území departementu Oise, jehož hranice přesně kopíruje. Sídlo biskupství a katedrála \"svatého Petra\" se nachází ve městě Beauvais. Diecéze je součástí remešská církevní provincie.\n\nOd 18. března 2010 je diecézním biskupem Mons. Jacques Benoit-Gonnin.\n\nBiskupství bylo v Beauvais zřízeno v průběhu 3. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze Senlis, jejíž území bylo včleněno do diecéze Beauvais; ta však sama byla ke stejnému datu zrušena a její území bylo včleněno do diecéze Amiens. K 6. říjnu 1822 došlo k obnovení diecéze Beauvais; diecéze Senlis obnovena nebyla.\n\nDne 12. dubna 1851 byl změněn název diecéze na \"Beauvais-Noyon-Senlis\", v důsledku sloučení diecézí Beauvais a Noyon.\n\nDiecéze je sufragánem remešské arcidiecéze.\n\n\n"}
{"id": "1059376", "url": "https://cs.wikipedia.org/wiki?curid=1059376", "title": "TJ FS Napajedla", "text": "TJ FS Napajedla\n\nTělovýchovná jednota Fatra-Slavia Napajedla je moravský fotbalový klub z Napajedel, který byl založen roku 1912 pod názvem \"SK Napajedla\". Největším úspěchem klubu je sehrání 9 ročníků ve druhé nejvyšší soutěži (1943/44, 1945/46 – 1949, 1951, 1952 a 1962/63). V sezoně 2014/15 po 17 letech ztratil divizní příslušnost a v sezóně 2015/16 sestoupil i z Přeboru Zlínského kraje do I. A třídy (6. nejvyšší soutěž).\n\nV klubu působil mj. Vladimír Hönig, jeden z nejlepších střelců nejvyšší soutěže a člen Klubu ligových kanonýrů. Odchovancem napajedelské kopané je i Rudolf Kučera, který zde působil mezi lety 1952 – 1957.\n\nZdroje: \n\nDruhý březnový víkend roku 1972 se v Napajedlech u příležitosti 60. výročí založení oddílu hrálo mezinárodní přátelské utkání s prvoligovou polskou Odrou Opole. Čtvrtoligoví domácí dokázali uhrát nerozhodný výsledek 1:1, přičemž obě branky padly již v prvním poločase.\n\nNapajedelský dorost hraje v sezoně 2016/17 Krajský přebor dorostu , starší i mladší žáci nastupují v Krajské soutěži starších, resp. mladších žáků – sk. A. Pro nábor mladých hráčů slouží přípravka,která hraje okresní soutež – sk. C.Od sezony 2016/17 začal fungovat nový žákovský tým FS Napajedla B , spojením s TJ Topolnou a nastupují v Okresním Přeboru Uherského Hradiště.\n\nPoznámky:\n\nTJ FS Napajedla „B“ je rezervním týmem Napajedel, který se pohybuje v okresních soutěžích. Po sezoně 2012/13 byl zrušen, před sezonou 2015/16 byl tým obnoven.\n\nPoznámky:\n\n"}
{"id": "1059379", "url": "https://cs.wikipedia.org/wiki?curid=1059379", "title": "Sophoreae", "text": "Sophoreae\n\nSophoreae je tribus (seskupení rodů) podčeledi \"Faboideae\" čeledi bobovité dvouděložných rostlin. Jsou většinou to dřeviny a liány se zpeřenými listy a motýlovitými až téměř pravidelnými květy. Tribus zahrnuje asi 400 druhů ve 48 rodech a je rozšířen zejména v tropech a subtropech. V České republice se pěstuje jerlín japonský a řidčeji i jiné druhy jako okrasné dřeviny.\n\nZástupci tribu \"Sophoreae\" jsou stromy, keře a liány, výjimečně byliny. Listy jsou zpeřené, jednolisté nebo dlanitě trojčetné. Květy jsou uspořádány ve vrcholových nebo úžlabních hroznech či latách. Kalich je zakončen 5 laloky nebo zuby, výjimečně je uťatý. Koruna je motýlovitá nebo jsou si korunní lístky tvarově podobné. Korunních lístků je většinou 5, výjimečně méně. Tyčinek je většinou 10, řidčeji jiný počet (6 až 30) a jsou volné nebo srostlé ve spodní části. Semeník obsahuje 1 nebo několik vajíček. Plodem jsou lusky rozličných podob, nepukavé nebo nepukající 2 chlopněmi, v některých případech křídlaté. Semena jsou kulovitá, eliptická nebo ledvinovitá a u některých zástupců mají míšek.\n\nTribus \"Sophoreae\" zahrnuje 48 rodů a asi 400 druhů. Největší rody jsou \"Ormosia\" (asi 130 druhů), jerlín (\"Sophora\", 50) a \"Baphia\" (47 druhů).\nZástupci tribu \"Sophoreae\" jsou rozšířeni zejména v tropech a subtropech po celém světě, některé druhy se vyskytují i v mírném pásu.\n\nV Evropě není žádný druh původní. Některé druhy se v České republice pěstují jako okrasné dřeviny, ve volné přírodě však nezplaňují.\n\n\nJerlín japonský (\"Sophora japonica\") je v České republice vysazován zejména ve městech jako okrasná dřevina. V botanických zahradách a arboretech se pěstuje křehovětvec žlutý (\"Cladrastis lutea\") a mákie amurská (\"Maackia amurensis\"). Strom \"Castanospermum australe\" poskytuje v Austrálii ceněné dřevo. V ČR jsou občas mladé semenáče tohoto stromu prodávány jako pokojová rostlina, nejčastěji pod zavádějícím názvem australský kaštan.\n\n\"Acosmium\", \"Airyantha\", \"Alexa\", \"Ammodendron\", \"Ammothamnus\", \"Amphimas\", \"Angylocalyx\", \"Baphia\", \"Baphiastrum\", \"Bolusanthus\", \"Bowdichia\", \"Bowringia\", \"Cadia\", \"Calia\", \"Camoensia\", \"Castanospermum\", \"Cladrastis\", \"Clathrotropis\", \"Dalhousiea\", \"Dicraeopetalum\", \"Diplotropis\", \"Dussia\", \"Guianodendron\", \"Haplormosia\", \"Leptolobium\", \"Leucomphalos\", \"Luetzelburgia\", \"Maackia\", \"Monopteryx\", \"Myrocarpus\", \"Myrospermum\", \"Myroxylon\", \"Neoharmsia\", \"Ormosia\", \"Panurea\", \"Pericopsis\", \"Petaladenium\", \"Platycelyphium\", \"Sakoanala\", \"Salweenia\", \"Sophora\", \"Spirotropis\", \"Staminodianthus\", \"Styphnolobium\", \"Sweetia\", \"Uleanthus\", \"Uribea\", \"Xanthocercis\"\n"}
{"id": "1059380", "url": "https://cs.wikipedia.org/wiki?curid=1059380", "title": "Diamant (odrůda jablek)", "text": "Diamant (odrůda jablek)\n\nDiamant (\"Malus domestica\" 'Diamant') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do ledna. Odrůda je považována za středně odolnou proti houbovým chorobám. Preferuje vlhké propustné půdy a je určena pro všechny pěstební oblasti v ČR.\n\nByla vyšlechtěna v ČR. Odrůda vznikla zkřížením křížence TRS-13-T-137 a odrůdy 'Šampion'. Odrůdu zaregistrovala firma Sempra Praha v roce 2004.\n\nRůst odrůdy je středně bujný později slabší. Koruna je rozložitá až převislá. Řez je vhodný. Plodonosný obrost je na krátkých rozvětvených výhonech, probírka plůdků je nezbytná pro omezení střídavé plodnosti.\n\nPlodí záhy, mnoho, ale bez probírky plůdků nepravidelně. \n\nPlod je kulovitý až kuželovitý, střední. Slupka suchá bez ojínění, zelenožluté zbarvení je překryté červenou barvou. Dužnina je bílá, se sladce navinulou chutí.\n\nOdrůda je středně odolná proti strupovitostí jabloní a středně odolná k padlí.\n\nJe vhodná ke skladování a přímému konzumu. Odrůdu lze použít do všech poloh. Je doporučováno pěstování odrůdy na středně rostoucích podnožích.\n"}
{"id": "1059381", "url": "https://cs.wikipedia.org/wiki?curid=1059381", "title": "Clyfford Still", "text": "Clyfford Still\n\nClyfford Still (30. listopadu 1904 – 23. června 1980) byl americký malíř, představitel abstraktního expresionismu.\n\nNarodil se roku 1904 v obci Grandin v Severní Dakotě a dětství strávil ve městě Spokane ve Washingtonu a na kanadském ostrově Bow Island. Roku 1925 odjel do New Yorku, kde zahájil studium na Art Students League. To však záhy přerušil a v letech 1926 až 1927 studoval na universitě ve Spokane, kam se vrátil roku 1931 a studium dokončil v roce 1933. Později začal studovat na Washington State College, kde roku 1935 získal magisterský titul a kde následně pracoval jako učitel. Pedagogickou činnost ukončil roku 1941, kdy se přestěhoval do Kalifornie. Zde pracoval v továrnách na výrou letadel a lodí.\n\nRoku 1943 měl v San Franciscu první samostatnou výstavu. Se svou první manželkou Lillian měl dvě dcery. Zemřel v Baltimoru roku 1980 ve věku 75 let. Během svého života nedůvěřoval kurátorům a obchodníkům s uměním. V poslední vůli stanovil, že veškerá jeho díla, kterých bylo přes dva tisíce, mohou být vystavována pouze v případě, že jim bude věnováno samostatné muzeum. Po následující léta bylo jeho dílo veřejnosti nepřístupné. V roce 2011 bylo v Denveru otevřeno muzeum specializující se výhradně na jeho tvorbu.\n\n"}
{"id": "1059385", "url": "https://cs.wikipedia.org/wiki?curid=1059385", "title": "FC Viktoria Otrokovice", "text": "FC Viktoria Otrokovice\n\nFC Viktoria Otrokovice (celým názvem: Football Club Viktoria Otrokovice) je český fotbalový klub, který sídlí v moravském městě Otrokovice ve Zlínském kraji. Od sezóny 2015/16 působí v Moravskoslezské fotbalové lize (3. nejvyšší soutěž). Založen byl v roce 1928. Klubové barvy jsou modrá a bílá.\n\nSvé domácí zápasy odehrává ve sportovním areálu Trávníky, který má kapacitu 1 000 diváků.\n\nZdroj: \n\n\nZdroj: \n\n\n\nZdroj: \n\nPoznámky:\n\nFC Viktoria Otrokovice „B“ je rezervní tým otrokovické Viktorie, hrající od sezóny 2017/18 I. A třídu Zlínského kraje (6. nejvyšší soutěž). Největšího úspěchu dosáhl v sezónách 2008/09 a 2009/10, kdy se v I. A třídě Zlínského kraje (6. nejvyšší soutěž) umístil na 4. místě.\n\nZdroj: \n\n\n\nZdroj: \nPoznámka:\n\n\n"}
{"id": "1059387", "url": "https://cs.wikipedia.org/wiki?curid=1059387", "title": "Grumman C-2 Greyhound", "text": "Grumman C-2 Greyhound\n\nGrumman C-2 Greyhound je americký dvoumotorový námořní palubní transportní letoun s charakteristikami CATOBAR. Jeho konstrukce byla odvozena z letounu Grumman E-2 Hawkeye. Ve službě nahradil předchozí transportní letoun Grumman C-1 Trader.\nJeho úkolem je přeprava nákladu vysoké důležitosti, pošty a osob mezi letadlovými loděmi a pobřežními základnami.\n\nPočátkem 60. let 20. století řešilo americké námořnictvo systém vzdušného zásobování svých letadlových lodí. Zkoušky prototypů E-2 Hawkeye prokázaly jejich dobré letové vlastnosti i provozní spolehlivost, proto velení US Navy objednalo u společnosti Grumman návrh zásobovací verze s využitím dílů E-2A. Po schválení návrhu odběratelem v roce 1962 byla zahájena stavba prototypů, z nichž první byl zalétán 18. listopadu 1964. Sériová výroba v letech 1965 až 1968 dala 19 kusů C-2A Greyhound, které převzala jednotka VRC-50. Vyřazeny byly v roce 1987.\n\nC-2A Greyhound je odvozen z E-2 Hawkeye a sdílí s ním křídlo, pohonné jednotky, podvozek a částečně modifikované ocasní plochy. Trup je rozšířen a v zádi vybaven nakládací rampou. Jeho kabina pojme až 39 osob nebo dvacítku raněných na nosítkách a nejrůznější náklad včetně náhradních proudových leteckých motorů do hmotnosti 4,5 t. Původní C-2A byla v roce 1973 přepracována s cílem prodloužit jejich životnost.\n\nV roce 1984 byla uzavřena objednávka na 39 nových C-2A(R), odvozených z E-2C, s cílem nahradit původní stroje. Nové stroje mají vylepšený drak a avioniku. Poslední z nových letounů byl dodán v roce 1990.\n\n\n\n\n"}
{"id": "1059390", "url": "https://cs.wikipedia.org/wiki?curid=1059390", "title": "Ewigkeit", "text": "Ewigkeit\n\nEwigkeit (v překladu z němčiny znamená \"věčnost\") je britský experimental/black metalový jednočlenný hudební projekt založený v roce 1994 v anglickém městě Brighton multiinstrumentalistou Jamesem Fogartym alias Mr. Fogem. V roce 1994 vyšla první demonahrávka \"Faery Lands Forlorn\", první studiové album s názvem \"Battle Furies\" bylo vydáno v roce 1997.\nV březnu 2007 se Mr. Fog rozhodl činnost Ewigkeit ukončit a založit nový projekt s názvem The Bombs of Enduring Freedom.\nV roce 2013 došlo k reaktivaci Ewigkeit, vyšla nová dlouhohrající deska \"Back to Beyond\".\n\n\n\n\n\n"}
{"id": "1059391", "url": "https://cs.wikipedia.org/wiki?curid=1059391", "title": "Michael Goldberg", "text": "Michael Goldberg\n\nMichael Goldberg (24. prosince 1924 – 31. prosince 2007) byl americký malíř, představitel abstraktního expresionismu.\n\nNarodil se roku 1924 v newyorském obvodu Bronx. Ve svých čtrnácti letech začal docházet na newyorskou uměleckou školu Art Students League, studoval například u malíře Hanse Hofmanna. Mezi jeho vzory patřili vedle jiných Clyfford Still či Willem de Kooning. Během druhé světové války sloužil v armádě. Od roku 1962 až do své smrti pracoval v ateliéru, který původně vlastnil malíř Mark Rothko. Počínaje rokem 1980 trávil vždy pět měsíců v roce v Toskánsku, kde vznikla řada jeho obrazů. Zemřel na infarkt roku 2007 na Manhattanu ve věku 83 let.\n\n"}
{"id": "1059394", "url": "https://cs.wikipedia.org/wiki?curid=1059394", "title": "Carlo Franchi (skladatel)", "text": "Carlo Franchi (skladatel)\n\nCarlo Franchi také de Franchi, de Franchis nebo de Franco (cca 1743 – po roce 1779) byl italský hudební skladatel známý svými buffo operami.\n\nPatřil k neapolské skladatelské škole a je tedy pravděpodobné, že se narodil v blízkosti Neapole. V Neapoli také v roce 1765 měla premiéru jeho první opera \"La vedova capricciosa\". Další jeho díla byla uvedena v Římě, Benátkách, Mantově, Turínu a Florencii. Mimo Itálii také v Drážďanech a Lisabonu.\n\nJeho intermezzo \"Il barone di Rocca Antica\" napsané společně s Pasquale Anfossim bylo významné pro další vývoj žánru opera buffa.\n\n\n"}
{"id": "1059395", "url": "https://cs.wikipedia.org/wiki?curid=1059395", "title": "Hans Hofmann", "text": "Hans Hofmann\n\nHans Hofmann (21. března 1880 – 17. února 1966) byl německý malíř.\n\nNarodil se roku 1880 ve Weißenburgu a od šesti let žil s rodiči v Mnichově. Roku 1898 začal docházet na mnichovskou školu malíře Moritze Heymanna, odkud díky stipendiu odešel za studiem do Paříže. Zde se nakonec usadil, ale později se vrátil zpět do Německa. Po začátku první světové války založil roku 1915 vlastní školu. Roku 1930 přijal práci učitele na University of California v Berkeley. Později se rozhodl ve Spojených státech zůstat a již roku 1933 založil v New Yorku vlastní uměleckou školu. Druhou školu založil o rok později v Provincetown ve státě Massachusetts. V roce 1941 získal americké státní občanství. Zemřel roku 1966 v New Yorku ve věku 86 let.\n\n"}
{"id": "1059398", "url": "https://cs.wikipedia.org/wiki?curid=1059398", "title": "Franchi", "text": "Franchi\n\nFranchi je příjmení více osob:\n\n\n"}
{"id": "1059402", "url": "https://cs.wikipedia.org/wiki?curid=1059402", "title": "Anaal Nathrakh", "text": "Anaal Nathrakh\n\nAnaal Nathrakh [ɛənæl næθræk] je britská metalová kapela založená v roce 1998 v anglickém městě Birmingham. Hraje mix death metalu, black metalu, grindcoru a industriálu. Název pochází z úvodní formulky Merlinova kouzla Charm of Making ve filmu \"Excalibur\" z roku 1981. Mezi témata kapely patří nihilismus a misantropie. Inspiracemi byly norské blackmetalové kapely Mayhem, Burzum a Darkthrone.\n\nV roce 1994 vyšly první demonahrávky \"Anaal Nathrakh\" a \"Total Fucking Necro\", první studiové album s názvem \"The Codex Necro\" bylo vydáno v roce 2001.\n\n\n\n\n\n\n"}
{"id": "1059403", "url": "https://cs.wikipedia.org/wiki?curid=1059403", "title": "Pierre Soulages", "text": "Pierre Soulages\n\nPierre Soulages (* 24. prosince 1919) je francouzský malíř a sochař, představitel abstraktního expresionismu.\n\nNarodil se roku 1919 ve městě Rodez na jihu Francie. Poté, co se koncem třicátých let usadil v Paříži, nejprve studoval soukromě kresbu, ale později přšel na École des beaux-arts. Školu nakonec nedokončil a vrátil se do rodného města. V roce 1941 nastoupil do armády, ale zanedlouho byl propuštěn. Později krátce studoval umění v Montpellier a svou první výstavu měl v roce 1947 v Paříži. V letech 1987 až 1994 pracoval na vitrážových oknech pro románskou baziliku v Conques. Roku 1992 získal cenu Praemium Imperiale. Francouzský prezident François Hollande jej roku 2014 označil za nejlepšího žijícího malíře.\n\n"}
{"id": "1059405", "url": "https://cs.wikipedia.org/wiki?curid=1059405", "title": "William Henry Waddington", "text": "William Henry Waddington\n\nWilliam Henry Waddington (11. prosince 1826, Saint-Rémy-sur-Avre u Dreux – 13. ledna 1894, Paříž) byl francouzský numismatik, archeolog a politik, v roce 1879 ministerský předseda Francouzské republiky.\n\nNarodil se v rodině anglického průmyslníka, usedlého ve Francii. Studoval na Univerzitě v Cambridge klasické jazyky a vynikl i jako veslař. Roku 1868 byl jedním ze zakladatelů École pratique des hautes études a publikoval v archeologii (\"Voyage archéologique en Grèce et en Asie Mineure\" 1877) a numismatice (\"Mélanges de numismatique et de philologie\" 1861).\n\nV roce 1871 byl zvolen do Poslanecké sněmovny a od roku 1876 do smrti byl senátorem. Zastával úřad ministra školství a zahraničí a 1879 byl krátce ministerským předsedou. V letech 1883-1893 byl francouzským vyslancem ve Velké Británii. Jeho velkou a významnou sbírku mincí získal roku 1897 \"Cabinet des Médailles\" Francouzské národní knihovny.\n\n"}
{"id": "1059407", "url": "https://cs.wikipedia.org/wiki?curid=1059407", "title": "Diecéze amienská", "text": "Diecéze amienská\n\nDiecéze amienská (lat. \"Dioecesis Ambianensis\", franc. \"Diocèse d'Amiens\") je francouzská římskokatolická diecéze, založená ve 3. století. Leží na území departementu Somme, jehož hranice přesně kopíruje. Sídlo biskupství a katedrála \"Notre-Dame\" se nachází ve městě Amiens. Diecéze je součástí remešská církevní provincie.\n\nOd 20. února 2014 je diecézním biskupem Mons. Olivier Leborgne.\n\nBiskupství bylo v Amiens zřízeno v průběhu 3. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze beauvaiská, jejíž území bylo včleněno do diecéze amienské; diecéze beauvaisská byla obnovena 6. října 1822.\n\nDiecéze je sufragánem remešské arcidiecéze.\n\n\n"}
{"id": "1059408", "url": "https://cs.wikipedia.org/wiki?curid=1059408", "title": "Kozlovský hřbet", "text": "Kozlovský hřbet\n\nKozlovský hřbet je geomorfologický okrsek v západní části Českotřebovské vrchoviny, ležící v okrese Rychnov nad Kněžnou v Královéhradeckém kraji a v okresech Ústí nad Orlicí a Svitavy v Pardubickém kraji.\n\nÚzemí okrsku se nachází zhruba mezi sídly Kostelec nad Orlicí (na severu), Choceň, Litomyšl a Polička (na západě), Ústí nad Orlicí, Česká Třebová a Svitavy (na východě) a Olešnice (na jihu). Uvnitř okrsku leží z větších sídel město Brandýs nad Orlicí, větší obce Radiměř, Vendolí, Řetová, Rohozná, částečně obec Sloupnice.\n\nOkrsek Kozlovský hřbet (dle značení Jaromíra Demka VIC–3A–3) geomorfologicky náleží do celku Svitavská pahorkatina a podcelku Českotřebovská vrchovina.\n\nPodle alternativního členění Balatky a Kalvody se Kozlovský hřbet dále člení na podokrsky (směrem ze severu na jih): Potštejnský hřbet, Brandýský hřbet, Řetovský hřbet, Semanínský hřbet, Mikulečský hřbet a Stašovský hřbet.\n\nHřbet sousedí s dalšími okrsky Svitavské pahorkatiny: Ústecká brázda na východě, Litomyšlský úval a Poličská tabule na západě. Dále sousedí s celky Orlická tabule na severu a severozápadě a Hornosvratecká vrchovina na jihu.\n\nNejvyšším bodem Kozlovského hřbetu, potažmo celé Svitavské pahorkatiny, je \"Baldský vrch\" (692 m n. m.).\n\n"}
{"id": "1059411", "url": "https://cs.wikipedia.org/wiki?curid=1059411", "title": "When Fire Rains Down from the Sky, Mankind Will Reap as It Has Sown", "text": "When Fire Rains Down from the Sky, Mankind Will Reap as It Has Sown\n\nWhen Fire Rains Down from the Sky, Mankind Will Reap as It Has Sown (v překladu \"když oheň prší z oblohy, lidstvo sklidí, co zaselo\") je první EP britské metalové skupiny Anaal Nathrakh z roku 2003, které vyšlo u hudebního vydavatelství Mordgrimm. Představili se na něm hosté Attila Csihar (známý např. z působení v kapelách Tormentor a Mayhem) a Set Teitan (hrál např. v Aborym, Dissection, později člen kapely Unanimated).\n\nVyšlo později i v reedici s několika bonusovými skladbami.\n\n\n\n"}
{"id": "1059413", "url": "https://cs.wikipedia.org/wiki?curid=1059413", "title": "Lubomír Rys", "text": "Lubomír Rys\n\nLubomír Rys (* 22. srpna 1944) je český manažer a bývalý hokejista, bratr obojživelníka Miroslava Rysa, známý je pod přezdívkou Čužák.\n\nNa přelomu 60. a 70. let 20. století byl hokejistou hrajícím za Kladno a Košice.\n\nPůsobil jako manažer hokejisty Jaromíra Jágra, o čemž napsal také knihu \"Obsluhoval jsem hokejového krále\".\n\nV únoru 2015 byl obviněn v kauze obřích daňových podvodů v hodnotě stovek milionů korun. Podle policie byl Rys jedním z 25 jednatelů, přes které měl síť firem řídit podnikatel Ivan Štípek.\n"}
{"id": "1059414", "url": "https://cs.wikipedia.org/wiki?curid=1059414", "title": "Montpellierská církevní provincie", "text": "Montpellierská církevní provincie\n\nCírkevní provincie Montpellier je římskokatolickou církevní provincií, ležící v regionu Languedoc-Roussillon ve Francii. V čele provincie stojí \"arcibiskup–metropolita z Montpellieru\". Provincie vznikla 8. prosince 2002, kdy byla povýšena montpellierská diecéze na arcidiecézi. Současným metropolitou je arcibiskup Pierre-Marie Carré.\n\nProvincie vznikla spolu s povýšením montpellierské diecéze na metropolitní arcidiecézi 8. prosince 2002, se čtyřmi sufragánními diecézemi. \n\nÚzemí provincie se člení na pět diecézí:\n\n"}
{"id": "1059415", "url": "https://cs.wikipedia.org/wiki?curid=1059415", "title": "Jiří Látal", "text": "Jiří Látal\n\nJiří Látal (* 2. února 1967 Olomouc) je bývalý československý a český hokejový obránce a trenér.\n\nOlomoucký rodák, který prvoligovou kariéru začal jako sedmnáctiletý v klubu TJ Sparta ČKD Praha. Po třech strávených sezónách a jedné bronzové medaili si odsloužil dvouletou povinnou základní vojenskou službu v trenčínské Dukle. Po jejím skončení byl asi jeden z posledních hokejistů, který se rozhodl v létě 1989 pro emigraci. Začínal ve farmářském klubu, ještě ve stejné sezóně 1989/1990 se prosadil do NHL, do týmu Philadelphia Flyers. Ve třetí kanadské sezóně už nedostával tolik příležitostí, což bylo způsobené zejména zdravotními potížemi. \"\"Zlobila mě záda, k tomu jsem prodělal operace levého kolena. Nastala situace, kdy jsem si musel vybrat.\"\" Následoval návrat do Evropy, působil v Norsku, ve Finsku, tato sezóna se vydařila, pak návrat zpět do České republiky.\n\nUž jako junior se prosazoval do mládežnických reprezentací. V roce 1984 se účastnil Mistrovství Evropy juniorů, kde získal stříbrnou medaili. V letech 1985 až 1987 následovaly tři účasti na Mistrovství světa juniorů se ziskem dvou stříbrných medailí. V roce 1985 o vítězi rozhodovalo jenom skóre, kdy kanadský tým byl lepší o 11 gólů. V roce 1987 stačilo československému týmu k získání zlatých medailí uhrát v posledním zápase s Finskem remízu, zápas skončil porážkou 3:5.\n\nVětšinu reprezentačních zápasů odehrál v sezóně před emigrací (1988/1989), ve stejné sezóně se zúčastnil svého jediného šampionátu, které se konalo ve Švédsku v Södertälje a Stockholmu, do sbírky mu přibyla další medaile – bronzová.\n\nV reprezentačním dresu odehrál celkem 15 zápasů a vstřelil 1 gól.\n\nI přes zdravotní problémy na hokej nezanevřel a jako trenér působil v Olomouci, Opavě, v Mladé Boleslavi. V roce 2009 byl jmenován do funkce generálního manažera národního týmu dvacetiletých.\n\n\n"}
{"id": "1059417", "url": "https://cs.wikipedia.org/wiki?curid=1059417", "title": "Sýček lesní", "text": "Sýček lesní\n\nSýček lesní (\"Heteroglaux blewitti\") je vzácný druh sovy rozšířený ostrůvkovitě v týkových lesích střední Indie.\n\nSýček lesní je podsaditá sova s poměrně velkou hlavou, dosahující délky 23 cm. Hlava, záda a hruď jsou hnědé se světlejšími skvrnami, břicho a spodní část křídel jsou bílé, oči a zobák jasně žluté. Od příbuzného sýčka brahmínského se liší řidšími a méně výraznými skvrnami. Hnízdí na týkových nebo kadidlovníkových stromech. Loví za soumraku, kořist tvoří převážně drobní plazi a hlodavci. Mezi samci byly zaznamenány případy kanibalismu.\n\nDruh byl objeven v roce 1872, pozorování však byla velmi řídká a brzy ustala úplně. Za posledního sýčka lesního byl proto pokládán exemplář, který zastřelil roku 1914 v Gudžarátu britský důstojník Richard Meinertzhagen. Teprve v devadesátých letech 20. století přišla americká ornitoložka Pamela Rasmussenová podle odlišného stylu preparace na to, že pták z Meinertzhagenovy sbírky vystavovaný v londýnském Přírodopisném muzeu je ukradený a ve skutečnosti ho zastřelil James Davidson v roce 1884 v pohoří Sátpurá, tedy více než 500 km od Meinhertzhagenova vymyšleného nálezu. Rasmussenová vypravila na toto místo vědeckou expedici a v listopadu 1997 se jí skutečně podařilo pozorovat a nafilmovat živého sýčka lesního. Je známo čtrnáct lokalit, kde tento druh žije, ty se však zmenšují v důsledku masivního odlesňování Indie. Počet jedinců tohoto druhu se odhaduje maximálně na dvě stě padesát.\n\n"}
{"id": "1059418", "url": "https://cs.wikipedia.org/wiki?curid=1059418", "title": "Bassovy ostrovy", "text": "Bassovy ostrovy\n\nBassovy ostrovy (francouzsky \"Îles (de) Bass\", případně \"Îlots (de) Bass\") je souostroví, skládající se z ostrova Rapa Iti a skalisek Marotiri (známých též pod názvem Bassova skaliska).\n\nOstrovy jsou nejjižnějším územím Jižního souostroví, objeveny byly Georgem Vancouverem (Rapa Iti v roce 1791) a Georgem Bassem (Marotiri v roce 1800).\n"}
{"id": "1059420", "url": "https://cs.wikipedia.org/wiki?curid=1059420", "title": "Arboretum Vrahovice", "text": "Arboretum Vrahovice\n\nArboretum Vrahovice je okrasný park, který se nachází ve Vrahovicích v blízkosti říčky Romže. Je celoročně volně přístupné.\n\nArboretum Vrahovice bylo založeno v roce 2010 Spolkem za staré Vrahovice. Vysazování dřevin probíhalo mezi léty 2010–2015. Arboretum obsahuje sbírku stromů a keřů, pocházejících z Evropy, Severní Ameriky a jihovýchodní Asie. Jeho funkce je okrasná, rekreační a osvětová.\n\n\n"}
{"id": "1059421", "url": "https://cs.wikipedia.org/wiki?curid=1059421", "title": "Přísečnice (potok)", "text": "Přísečnice (potok)\n\nPřísečnice () je potok v Krušných horách v okrese Chomutov. Pramení asi jeden kilometr severozápadně od Horní Halže v nadmořské výšce 886 m n. m.\n\nZpočátku teče směrem na severovýchod, míjí Měděnec a zaniklé Mezilesí a vtéká do vodní nádrže Přísečnice, jejíž hráz se nachází na říčním km 3,7 (od státní hranice). Pod hrází přehrady protéká vesnicí Kryštofovy Hamry, pod kterými v nadmořské výšce 625 m n. m. opouští Českou republiku. Délka české části toku je 14,3 km a plocha povodí měří 58,3 km².\n\nV Německu teče protáhlým obloukem k severu a jižně od Wolkensteinu se v nadmořské výšce 395 m n. m. vlévá zprava do řeky Zschopau. Protéká vesnicemi Schmalzgrube, Steinbach, Niedersmiedeberg a Streckewalde. Energie vody zde poháněla několik hamrů, které zpracovávaly železnou rudu z okolních dolů. Mezi vesnicemi Smalzgrube a Steinbach vede údolím řeky obnovený úsek úzkokolejné Přísečnické dráhy a cyklostezka, která pokračuje až do Wolkensteinu.\n\nV Česku je jediným větším přítokem Hamerský potok dlouhý 3,6 km, který pramení na východním okraji Měděnce a do Přísečnice se vlévá zprava ještě před vodní nádrží, do které se také zprava vlévá menší Požární potok dlouhý 2,5 km. Největším přítokem německé části toku je Černá voda.\n"}
{"id": "1059422", "url": "https://cs.wikipedia.org/wiki?curid=1059422", "title": "Jaklovecké doly", "text": "Jaklovecké doly\n\nJaklovecké doly (Jaklowetzer Grube) byly černouhelné doly, které se nacházely ve Slezské Ostravě na vrchu Jaklovec.\n\nVznik důlního revíru Jaklovec byl úzce spjat se založením Vítkovických železáren v roce 1828. Počátky hospodářských změn v celém Ostravsko-karvinském revíru (OKR) zejména ve 40. letech 19. století vedlo k rozmachu podnikání v těžbě černého uhlí.\n\nPrvní kutací práce na vrchu Jaklovec a v osadě Zámostí v Polské (dnes Slezské) Ostravě započaly v roce 1830 pro arcibiskupa kardinála Rudolpha von Habsburka, vlastníka Rudolphových železáren. Po některých vlastnických a nájemních změnách se podle smlouvy stal Salomon Mayer Rothschild výhradním vlastníkem Vítkovických železáren, včetně dolů. Ředitelství Vítkovických železáren započalo ihned s kutacími pracemi na vrchu Jaklovec a v obci Zámostí.\n\nV důlním poli Jaklovec byly 23. ledna 1830 propůjčeny 2 důlní míry bez pojmenování Franz Josephu hraběti Wilczkovi. Propůjčka byla udělena na nález uhelné sloje při hloubení jámy Světlík č. 5, který byl vyhlouben v souvislosti s postupem ražby Jaklovecké dědičné štoly. V roce 1842 koupil od hraběte Wilczka polovinu důlního pole Boží požehnání (Segen Gottes) zřejmě včetně těchto nepojmenovaných měr Salomon Mayer Rothschild (1774 − 1855), který na jámě Světlík č. 5, zvané také Hraniční jáma, založil mělký důl s názvem Jáma č. 5. Jáma Světlík byla původně vyhloubena do úrovně Jaklovecké dědičné štoly do hloubky 45,4 m.\n\nHistorický rozvoj důlního pole Jaklovec byl nerozlučně spjat s ražením Jaklovecké dědičné štoly, založené 30. května 1829 na pravém břehu řeky Ostravice. Ražbu zahájil Franz Joseph hr. Wilczek, finančně podporován olomouckým arcibiskupstvím, později Salomonem Mayerem Rothschildem. Štola byla ražena až do roku 1840 a procházela důlními poli těžířů Rothschilda, Wilczka a Zwierziny. A bezmála 50 let sloužila jako hlavní dílo těmto těžířům. Patřila mezi nejdelší štolu a nejdůležitější důlní dílo v OKR. Výška jejího ústí (fixovaná nivelačním kamenem) byla po mnoho desítek let základem a výchozím bodem nivelizační sítě v celém OKR.\n\nJaklovecké doly (důlní pole) náležely z části hraběti Wilczkovi a od roku 1842 z části Rothischildovi. Doly byly činné od roku 1829 asi do 1865, těžba uhlí probíhala mezi léty 1836 až 1865. Po roce 1860 se důlní pole stala součástí pozdějších hlubinných rothschildovských dolů. \n\nJaklovecká dědičná štola byla pravděpodobně od roku 1881 postupně likvidována v souvislosti s přeměnou dolů v dobývacích polích, kterými procházela, a ztrátou její funkce. Ostatní jámy se postupným slučováním důlních polí stávaly částečně jámami výdušnými nebo byly likvidovány jako nepotřebné. Po modernizaci Dolu Terezie a změnou dobývání byly likvidovány i ty větrní. Ve svahu vrchu Jaklovce jsou vidět ústí štoly Jan přebudovaná za 2. světové války na protiletecké kryty. Objekt kdysi označovaný jako Mundloch je zaústěním štoly Jan (nepokračuje jako štola Jan), druhý bunkr je štola, která je propojena s bunkrem Mundloch.\n\nS vybudováním Jaklovecké dědičné štoly a dobýváním uhelných slojí v jejím okolí bylo spojeno hloubení četných mělkých jam v důlním poli Jaklovec. Pro důlní pole Jaklovec představovala v počátečním období základní důlní dílo.\n\nPro větrání Jaklovecké dědičné štoly a okolních důlních děl byly na Jaklovci vyhloubeny jámy nazývané světlíky. V roce 1830 byl vyhlouben Světlík č. 1, vyzděný, hluboký 13,6 m, Světlík č. 2 vyzděný, hluboký 16,3 m a pravděpodobně i Světlík č. 3, vyzděný, hluboký 32 m. Světlík č. 4 byl pravděpodobně založen už v roce 1829, hloubka 42 m. Světlík číslo 5 byl založen v roce 1830, počáteční hloubka 45,4 m, později s postupující těžbou jakloveckých slojí byl prohlouben do 137,8 m. \n\nPro dobývání v západní části důlního pole byla vyhloubena výdušná jáma D označována také jako Světlík sloje Makra. Jáma D byla hluboká 15,7 m.\n\nPro větrání dolů ve východní části důlního pole byly ve vzdálenosti 250 m a 290 m na severovýchod od Světlíku č. 3 vyhloubeny jámy Výdušná C a Výdušná B. Jáma C měla hloubku 63,0 m a sloužila pro dobývání sloje Adolf i pro sloj Leopold.\n\nKromě mělkých dolů v okolí Jaklovecké dědičné štoly byl mimo její dosah provozován důl na sloji Jan. Byl otevřen v roce 1830 štolou stejného jména (Johanni Flötz Sttolen). Ústí štoly se nacházelo přibližně 10 m na sever od vchodu do Jaklovecké dědičné štoly. Na štolu byla vydána propůjčka 23. ledna 1835, důlní míra pod názvem Johannizeche (Důl Jan), ještě Jozephu Franz hraběti Wilczkovi. Štola měla délku 150 m a byla větrána Světlíkem E (také nazýváným Jáma E). Později byla dovrchním dílem ve sloji Osmana spojena s překopem 2. patra z jámy Jindřich.\n\nNa první kutací jámě, která byla hluboká 42 m, byl v roce 1830 získán nález sloje Gabriela. Další nálezy, které byly dosaženy pokračujícím kutáním a provozem Jaklovecké dědičné štoly, představovaly základ vzniku Jakloveckého důlního pole a Jakloveckých dolů. Jaklovecká dědičná štola byla založena pro potřeby průzkumu pohoří na uhelné sloje a jejich těžení a za účelem odvodňování a větrání dolů na Jaklovci. Po projití svrchních hrušovských vrstev byly otevřeny sloje v jakloveckých vrstvách a v dalším úseku a revíru hr. Wilczka i část slojí v porubských vrstvách, až po sloj Májová. Celková délka štoly byla 3160 m, z toho v důlním poli Jaklovec 1 138 m, v důlním poli hr. Wilczka 1 754 m. \n\nDobývaly se sloje spodní porubské, jaklovecké, svrchní hrušovské vrstvy ostravského souvrství. Dobývání uhelných slojí v Jakloveckém důlním poli nad úrovní počvy Jaklovecké dědičné štoly směrem k povrchu započalo v létech 1836 až 1840. Později se štolové dobývání překrývalo s hlubinným až do roku 1865. \n\nV západní části důlního pole byly ze štoly otevřeny a dobývány sloje Makra a Natálie. \n\nVe východní části Jakloveckého důlního pole ve vzdálenosti asi 55 m na sever od Světlíku č. 3 byl přibližně severovýchodním směrem vyražen překop z Jaklovecké štoly, kterým se otevřela sloj Leopold a pak dalším spojovacím překopem sloj Adolf. \n\n"}
{"id": "1059423", "url": "https://cs.wikipedia.org/wiki?curid=1059423", "title": "Józef Czapski", "text": "Józef Czapski\n\nJózef Czapski (3. dubna 1896 – 12. ledna 1993) byl polský malíř a spisovatel, bratr spisovatelky Marie Czapské.\n\nNarodil se roku 1896 v Praze do šlechtické rodiny a většinu dětství strávil na rodinném panství nedaleko Minsku. Roku 1915 dokončil studia na gymnáziu v Petrohradě. Později studoval umění ve Varšavě. Rovněž studoval právo na Petrohradské státní univerzitě. Během druhé světové války byl záložním důstojníkem a dostal se do sovětského zajetí. Byl jedním z mála lidí, kteří dokázali uprchnout před katyňským masakrem. O zkušenostech z války vydal později knihu \"Na nelidské zemi\". Zemřel v lednu roku 1993 v Maisons-Laffitte.\n"}
{"id": "1059425", "url": "https://cs.wikipedia.org/wiki?curid=1059425", "title": "Hilary Hemingway", "text": "Hilary Hemingway\n\nHilary Hemingway (* 1961) ja americká spisovatelka a manželka Jeffa Lindsaye (také spisovatele, který je známý především kvůli napsání série knih o Dexteru Morganovi). Její matka Leicester Hemingway je sestra Ernesta Hemingwaye. Ernest byl tedy Hilaryn strýc.\n\nHilary je oceněnou scenáristkou, která pracovala pro studia jako Warner Bros nebo Paramount Pictures. V letech 1995, 1997, 2000 a 2003 také napsala celkem 4 knihy.\n"}
{"id": "1059427", "url": "https://cs.wikipedia.org/wiki?curid=1059427", "title": "Hedysareae", "text": "Hedysareae\n\nHedysareae je tribus (seskupení rodů) čeledi bobovité dvouděložných rostlin. Zahrnuje přes 400 druhů ve 12 rodech a je rozšířen v Evropě, Asii, severní Africe a Severní Americe. Jsou to byliny i dřeviny se zpeřenými, dlanitě složenými nebo jednolistými listy a motýlovitými květy. Plody jsou nepukavé a často řetízkovité. V České republice roste vičenec, kopyšník a pěstují se čimišníky.\n\nZástupci tribu \"Hedysareae\" jsou byliny, keříky, keře nebo výjimečně i malé stromy. Palisty jsou často blanité a suché, obvykle na bázi přirostlé k řapíku a někdy srostlé kolem stonku. Palístky chybějí. Listy mají dosti různorodou podobu, obvykle jsou lichozpeřené či sudozpeřené, složené ze vstřícných celokrajných lístků nebo jednolisté, mohou však být i dlanitě složené. Květy jsou uspořádané v úžlabních hroznech, které mohou být zkrácené nebo redukované na jediný květ. Koruna je motýlovitá, opadavá nebo vytrvávající. Pavéza je na bázi nehetnatá, křídla jsou u některých zástupců silně redukovaná. Tyčinek je 10 a jsou dvoubratré, s 1 tyčinkou volnou nebo až do poloviny srostlou s ostatními. Semeník obsahuje 1 nebo několik vajíčko|vajíček. Lusky jsou převážně článkované až řetízkovité nebo zploštělé, nepukavé, často pokryté štětinami nebo ostny. Semena jsou ledvinovitá.\n\nTribus \"Hedysareae\" zahrnuje 12 rodů a více než 400 druhů. Největší rody jsou kopyšník (\"Hedysarum\", 140–180 druhů), vičenec (\"Onobrychis\", 130), čimišník (\"Caragana\", 70–80) a růžojetel (\"Ebenus\", 20 druhů). Je rozšířen v Evropě, Asii, severní a severovýchodní Africe a v Severní Americe.\n\nV České republice se vyskytují 2 druhy vičence (\"Onobrychis\") a kopyšník tmavý (\"Hedysarum hedysaroides\"). Jako okrasné keře se pěstují čimišníky.\nV květeně Evropy je tento tribus zastoupen vcelku hojně. Vyskytuje se zde celkem 8 rodů, a to zejména ve Středomoří a v Rusku. Mimo vícero druhů vičence a kopyšníku se zde vyskytují 3 druhy čimišníku, dva druhy manovce (\"Alhagi\") a růžojetele (\"Ebenus\"), krásnolusk povolžský (\"Calophaca wolgarica\"), slaník stříbrný (\"Halimodendron halodendron\") a \"Eversmannia subspinosa\".\n\n\nNěkteré druhy čimišníku (\"Caragana\") se pěstují v České republice jako okrasné keře. Vičenec ligrus (\"Onobrychis viciifolia\") je hodnotná pícnina. Některé druhy kopyšníku (\"Hedysarum\") mají význam v lékařství.\nZ manovce mouřenínského (\"Alhagi maurorum\") se získává sladká pryskyřice, označovaná jako mana.\n\n\"Alhagi\", \"Calophaca\", \"Caragana\", \"Corethrodendron\", \"Ebenus\", \"Eversmannia\", \"Halimodendron\", \"Hedysarum\", \"Onobrychis\", \"Sartoria\", \"Sulla\", \"Taverniera\"\n"}
{"id": "1059428", "url": "https://cs.wikipedia.org/wiki?curid=1059428", "title": "Fjodor Kamenskij", "text": "Fjodor Kamenskij\n\nFjodor Fjodorovič Kamenskij (; – 26. srpna 1913) byl ruský sochař.\nNarodil se roku 1836 na petrohradském předměstí Lesnoj do rodiny vojenského generála. V letech 1852 až 1860 studoval na petrohradské akademii umění, kde jej vyučovali například Peter Clodt von Jürgensburg a Fjodor Antonovič Bruni. Později získal stipendium a v letech 1863 až 1869 studoval v Itálii. Později odjel zpět do Petrohradu, ale již roku 1870 se vrátil do Florencie, odkud o tři roky později odjel na Floridu. Zde se začal věnovat farmaření, ale i nadále pokračoval v sochařské činnosti. Jeho sochy jsou například v New Yorku či floridské Tampě. Zemřel roku 1913 ve městě Clearwater na Floridě.\n"}
{"id": "1059429", "url": "https://cs.wikipedia.org/wiki?curid=1059429", "title": "Búrský buldok", "text": "Búrský buldok\n\nBoerboel nebo též dříve búrský buldok je molossoidní plemeno psa vyšlechtěné v Jižní Africe. Mezinárodní kynologická federace (FCI) jej neuznává a řadí se tedy mezi plemena neuznaná.\n\nNejvětší zastoupení jedinců v chovu toho plemene nalezneme v databázi organizace SABBS - \"South African Boerboel Breeders' Society\" (\"SABBS\"), která stála u záchrany těchto farmářských psů ve své zemi, začala je evidovat, čipovat, zdravotně prověřovat a cíleně v chovu uplatňovat, V této organizaci zemi původu se odehrává převážná část mezinárodního chovu . více zde:https://sabbs.org/ V České republice má SABBS své výhradní zastoupení prostřednictvím Boerboel Clubu CZ, který každoročně pořádá akce pro členy i nečleny SABBT - výstavy a bonitace(appraisal) s rozhodčími ze země původu.\n\nDůležitým faktorem je ,že FCI v Jižní Africe (KUSA) nemá právo boerboela zastupovat, ani vydávat rodokmeny, ani jinak s plemenem nakládat. Toto právo má jen SABBS a jeho plemenná kniha vedená u SA STUD BOOK - http://www.studbook.co.za/.\n\nSoud uznal všechna práva původní organzaci, která se o plemeno, jako známe v této podobě, nejvíce zasloužila. Tudíž i standart plemene je jedinný správný ten ,který uvádí SABBS na svých stránkách.\n\nBúrský buldok byl vyšlechtěn v oblasti dnešní Jihoafrické republiky do své současné podoby asi v 17. století. Jeho původním využitím bylo hlavně hlídání majetku, ale současně i ochrana dětí nebo stád, popřípadě lov divoké zvěře. Pravděpodobně vznikl přirozenou selekcí z asyrských molosů. Tyto psy sem pravděpodobně přivezli Búrové a jednalo se o psy typu mastif s těžkou tělesnou konstrukcí a polosvislýma ušima. Pověst říká, že Holanďan Jan Van Riebeeck, který kolonizoval Jihoafrickou republiku si s sebou přivezl mohutného a silného psa typu mastif.\n\nV druhé polovině 20. století plemeno málem vymřelo, protože veřejnost neměla o velké mastify s loveckými pudy již zájem. V 80. letech 20. století ale několik chovatelů založilo SABT ( dnes SABBS ) — sdružení chovatelů boerboelů. Díky nim plemeno nakonec nevymřelo a opět se začalo používat k účelům, k jakým bylo vyšlechtěno, a to k ochraně místních farem , které vlastní převážně bělošská část obyvatelstva. Ti vlastní chovatelské stanice, kde je i několik desítek psů tohoto plemene. \n\nV současné době je hojně zaznamenán i v Evropě, kde toto plemeno získává na oblibě a jsou zde importováni jedinci přímo ze země původu. I v Česku se vyskytuje několik chovatelských stanic tohoto plemene. V zemi svého původu se stále chová, je zastřešen organizacemí SABBS, která určuje celosvětový trend chovu a za jakých podmínek je pes vhodný k chovu ( t.j. appraisal - speciální bonitace vyjádřená v %, výsledky rtg. KYČLÍ I LOKTŮ JE POVINNÉ, profil DNA) . V ČR jeho chov zastřešuje Boerboel Club a Moravia Dog Club, který je postaven na stejných požadavcích do chovu jako v zemi původu. Na rozdíl od chovu boerboela v ČR pod FCI ,kde jsou jen 2 podmínky: výsledek rtg. kyčlí do stupně D/D(3.stupeň) a absolvování 1 výstavy se známkou VD/D, nebo místo výstavy absolvování bonitace. \n\nBoerboel je robustní a houževnatý pes typu mastif. Hlava má být velká, ale úměrná ke zbytku těla, říká se o ní, že reprezentuje jeho celý charakter. Ocas je často kupírován,jak uvádí standart , ale není to podmínkou pro všechny psy tohoto plemene. Barva srsti může být šedá, žlutá, hnědá, černá nebo žíhaná, je povolená modrá (dilute - ale při zachování černého nosu). V kohoutku měří psi od 60 cm a feny od 55 cm\n\nBoerboel je pes, který má tendencí být dominantní a má velmi silný teritoriální pud. Boerboel potřebuje být s majitelem v kontaktu, pokud majitel odejde z domu na delší čas, může mít hlavně v mládí destruktivní tendence. Je aktivní a překvapivě i mrštný, hravý. Inteligentní a bystrý pes, který se dokáže sám rozhodnout. Je schopen výcviku poslušnosti , ale nečekejme od něj takové výkony jako u služebních plemen. Nicméně jeho přednosti ocení majitel při výcviku obran , kdy se projeví jeho vlastnosti, pro které byl šlechtěn.\n\nS cizími lidmi , v přítomnosti majitele, by měl vycházet bez problémů.Pokud je mu svěřen objekt , dvůr, zahrada k hlídání a majitel není v dosahu- rozhodně na kliku od brány nechytejte. Dělá svou práci dobře a důkladně. Miluje děti a všechny členy rodiny a je schopen je bránit i bez předchozího výcviku. S domácími zvířaty vychází zpravidla dobře, vše je podmíněno správnou socializací, která probíhá stejně jako u ostatních plemen.Této fázi vývoje je potřeba věnovat speciální pozornost , čas, a vedení a získáte plnohodnotného člena rodiny ,který vždy vyhodnotí situaci správně . \nProtože boerboel potřebuje kontakt s majitelem a je citlivý na studené počasí, je vhodnější chovat jej v domě. Pokud se majitel rozhodne chovat toto plemeno venku, je nutné, aby měl zateplenou boudu, kam nefouká vítr a dostatečný prostor k běhání , hlídání, a zaměstnání se.. Boerboelova srst nevyžaduje příliš péče. Je krátká a hustá a 2x ročně líná (na jaře a na podzim), v tuto dobu je nutné věnovat jí více času, mimo toto období ale žádnou péči nepotřebuje. Mytí šamponem srst nevadí.\n\nTito psi pohyb samozřejmě vyžadují, jsou aktivní a mají rádi pohyb, proto je dobré mít toto na paměti při jeho pořizování. Není pro ně vhodný běh při kole nebo psí sporty jako je agility či dogdancing. Vyžadují ale důsledný výcvik i výchovu. Majitel musí být zkušený v zacházení se psy se sklony k dominanci. Hlavně pak psi (samci) bývají dominantní a nejedná se jen o výchovu, ale i o genetické předpoklady.Vše se ale opět opírá o důslednou socializaci v mladém věku a zkušené vedení .Bohužel někdy toho nejsou schopni ani sami chovatelé . Pro nedostatek vlastních zkušeností .PROTO VÝBĚRU CHOVATELSKÉ STANICE VĚNUJTE DOSTATEK ČASU. Vyplatí se vám to v budoucnu 100x. \n\njednou s největší devizí tohoto úžasného plemene je, že statisticky má jeden z nejlepších výsledků postižení dysplazií kyčlí a loktů. Ale i tady jsou zásady stejné- méně je více- jak extra silného krmiva ,tak přehnaného pohybu v době růstu.Ve štěněcím věku se jeho klouby nesmějí totlik namáhat. Je nutné, aby měli kvalitní stravu speciálně pro velká plemena , nedílnou součástí je ale kvalitní maso , nejlépe syrové. Plus doplňky stravy jen když je to nutné.( např. v době výměny zubů přidáváme calcium..atd, na vazy a šlachy nikdy nic nepokazíme různou formou kloubní výživy, které je na trhu velký výběr )\n\n"}
{"id": "1059430", "url": "https://cs.wikipedia.org/wiki?curid=1059430", "title": "Miroslav Khol", "text": "Miroslav Khol\n\nMiroslav Khol (* 2. června 1936, Zdolbunov, Ukrajina) je český fotograf reportáže, portrétů, tabletopu, zátiší a architektury. \n\nVelmi často fotografoval malíře a sochaře (např. Jana Zrzavého, Josefa Istlera, Mikuláše Medka, Františka Ronovského, Jana Baucha nebo Vladimíra Kopeckého). Proslul díky svému dramatickému stylu. Prakticky až do 90. let 20. století minulého století fotografoval černobíle. Již od mládí se věnoval fotografii, tiskl snímky v novinách, vydal publikaci \"Naše Praha\" a uspořádal několik výstav v Praze i mimo ni (např. v pražském Divadle Gong, v Malé Galerii Československého spisovatele či v kavárně Louvre). \n\nJeho snímky byly velmi ovlivněny žateckým okolím a lidmi. Pracoval i jako asistent Karla Hájka ve \"Světě v obrazech\", jako vedoucí pracovník v \"Dilii\" nebo redaktor ve \"Světě práce\". \n\nAvšak nejvíce byl aktivní když pracoval jako fotoreportér v redakci Televizních novin, jeho novinářský styl však nebyl zpravodajský, ale velmi často dramatický a epický. Mezi významné osobnosti české fotografie se zařadil po výstavě uspořádané Galerií hlavního města Prahy v prostorách Staroměstské radnice v létě roku 1986. \n\nZájem o fotografii projevil již ve věku svých dvanácti let, kdy mu jeho strýc Mikuláš věnoval první fotoaparát Zeiss Ikon Box-Tengor. Kholovi po neblahé situaci na Ukrajině ve 40. letech reemigrují s ostatními volyňskými Čechy do své staré vlasti a usazují se v Libočanech u Žatce, vesnici ležící na Ohři, která je obklopena chmelnicemi a zelinářskými zahradami. Po dokončení základní školy se Miroslav Khol přihlásil na Vyšší filmovou školu v Čimelicích. V Čimelicích také začal stoupat jeho zájem o Karla Hájka, je jeho prací nadšen a odjel do Prahy aby se se svým vzorem seznámil. Byl pražským fotografickým životem okouzlen a proto se rozhodl že přestoupí na Střední grafickou školu v Hellichově ulici. Od té doby se rozvíjela jeho dobrodružná povaha, velmi často střídal zaměstnání, avšak stále měl svou jedinou konstantu - fotografování. V roce 1963 uspořádal svou první výstavu. Úvodní slovo do katalogu a pro vernisáž mu napsal Jiří Jeníček. Soudil tenkrát: „Připadá mi, že fotograf Khol je reportér affichista. Jeho reportáže působí údery bubnů, víc než opticita se v nich uplatňují gramatické tvary - jména a zase jména - předmětů.“ \n\nNyní (2015) stále žije v Praze, vzal si manželku Boženu, se kterou má dvě děti, Alexandru a Miroslava Khola ml.\n\n\n"}
{"id": "1059431", "url": "https://cs.wikipedia.org/wiki?curid=1059431", "title": "École pratique des hautes études", "text": "École pratique des hautes études\n\nÉcole pratique des hautes études (Vysoká škola praktických studií, EPHE) je francouzská vysoká škola typu Grand établissement, což zhruba odpovídá ryze výzkumné univerzitě. Věnuje se pokročilým studiím v biologických, historických a společenských vědách s důrazem na interdisciplinární spolupráci.\n\nZaložil ji roku 1868 Napoleon III. se záměrem, aby se mladí lidé připravovali na vědeckou kariéru tím, že studují v seminářích a laboratořích a sami se podílejí na vědecké práci. Původně nevyžadovala ani nedávala žádné diplomy, což se později změnilo, takže škola vydává magisterské, doktorské a post-doktorské diplomy. Měla zprvu 4 oborová oddělení včetně matematiky a přírodních věd, k nimž roku 1896 přibylo oddělení pro náboženské vědy. Po roce 1947 vzniklo oddělení pro ekonomické a sociální vědy, které se roku 1975 osamostatnilo jako École des hautes études en sciences sociales (EHESS). Od roku 1986 byly matematické a fyzikální vědy přesunuty do jiných institucí a přibyla řada nových institutů, například pro mezioborové studium korálových ostrovů nebo pro studium stárnutí.\n\nŠkola má asi 250 profesorů a přes 3000 studentů, z nichž třetinu tvoří cizinci. Ústředí a většina laboratoří je na mnoha místech v Paříži, specializované pobočky v řadě francouzských měst. Vykazuje významnou vědeckou činnost v biologických, historických i společenských vědách a úzce spolupracuje s podobnými institucemi po celém světě.\n\n"}
{"id": "1059434", "url": "https://cs.wikipedia.org/wiki?curid=1059434", "title": "Simple Muffin", "text": "Simple Muffin\n\nSimple Muffin je česká multižánrová kapela založená roku 2003.\n\nSpolužáci z pražského Gymnázia Botičská, Martin Kössl (zpěv), Adam Smetana (bicí) a Tomáš Hála (kytara), se po ukončení středoškolské punkové formace Dokonalý Nesoulad nechali inspirovat tvorbou kapel Red Hot Chili Peppers, Everlast, Rage Against the Machine a společně s basistou Vítem Zimou založili v roce 2003 kapelu Simple Muffin. V začátcích působili především po pražských klubech jako Vagón, Malostranská beseda, XT3, Rock Café, Palác Akropolis, posléze i na festivalech jako Rock for People, Jam Rock a klubech po celé ČR. Kapela také posbírala vítězství v soutěžích Future line nebo v pražském kole globální soutěže GBOB. Oceňována byla především díky energickému pojetí živých vystoupení.\n\nV září roku 2006 vydala první demosnímek „Time To Yop Yop“ obsahující čtyři skladby. V roce 2010 pak kapela vydala plnohodnotnou desku \"Muffia\", kterou natočila ve studiu 3Bees. Deska obsahuje jak taneční písně, tak tvrdé kytarové riffy a od prvního demosnímku přibylo mnohem více popových poloh. Za zvukem, mixem a aranžemi stál producent Jan Balcar.\n\nHráčské obsazení se v průběhu let změnilo. Již v začátcích kapely převzal pozici kytaristy Honza Vítkovský. V roce 2009 přibyl klávesista - nejdříve Martin Langpaul, kterého nahradil Karel Mareš (ex Prague Conspiracy). Od roku 2018 je na postu klávesisty Mikuláš Čimbura. Dále byla kapela doplněna perkusionistou Cyrilem Hirschem (ex Nukleární Vokurky, Neosound). Bubeníka Adama Smetanu nahradil v roce 2012 David Bartošek, který na konci roku 2014 kapelu opustil, aktuálně na bicí hraje Ondřej Veselý (Bratři).\n\nV roce 2014 kapela zahájila spolupráci s producentem Martinem Ledvinou a nahrává EP s novým materiálem, následující rok 2015 vydává svůj první český klip k songu Korporát. Od vydání tohoto alba se Simple Muffin prezentuje jako kapela kancelářských krys, což potvrzují texty nových písní i pódiová prezentace.\n\nV roce 2019 vychází EP Skupinová terapie v obnovené spolupráci s producentem Janem Balcarem.\n\n\n\n"}
{"id": "1059435", "url": "https://cs.wikipedia.org/wiki?curid=1059435", "title": "Eighteen", "text": "Eighteen\n\nEighteen (tj. \"Osmnáct\") je kanadský hraný film z roku 2005, který režíroval Richard Bell podle vlastního scénáře. Film popisuje osudy osmnáctiletého Pipa, který odešel z domu kvůli neshodám s otcem. Snímek měl světovou premiéru na Mezinárodním filmovém festivalu v Calgary 25. září 2005. Skladba „In a Heartbeat“ užitá ve filmu byla nominována na cenu \"Genie Award\".\n\nPip vyrůstá v rodině s despotickým otcem. Jednoho večera otec odveze oba syny autem, aby potrestal jednoho z nich, ale nabourá. Pipův bratr David při nehodě zahyne. Pip odchází z domu a bydlí na ulici. S otcem odmítá komunikovat. Ten mu donese balíček k 18. narozeninám, ve kterém je dar od Pipova zesnulého dědy Jasona. Balíček obsahuje walkman s kazetou, na které Pipovi vypráví svůj příběh, když jemu bylo 18 let. Jason tehdy bojoval za druhé světové války ve Francii, kde se v lese snažil zachránit postřeleného desátníka Phillipa. Pip jeho příběh poslouchá na pokračování. Mezitím se seznámí s Clarcem, který je gay a živí se jako prostitut a skamarádí se. Clarc netuší, že je do něho zamilovaný Jeff – prodavač z benzínky, kam si Clarc chodí kupovat cigarety. Pip také poznává Jenny, se kterou začne chodit. Ta mu po čase oznámí, že je s ním těhotná. Pip se rozzlobí, pošle Jenny na potrat a odejde od ní. Ujme se ho páter Chris, který se stará o mládež na ulici. Pip mu odvypráví rodinnou tragédii, která začala coming outem jeho bratra Davida a skončila jeho smrtí. Chce spáchat sebevraždu, ale nakonec se usmíří s Jenny, které rozmluví potrat, i s otcem, a navede Clarca, aby začal chodit s Jeffem.\n"}
{"id": "1059437", "url": "https://cs.wikipedia.org/wiki?curid=1059437", "title": "Milan Kokš", "text": "Milan Kokš\n\nMilan Kokš (* 25. května 1940 Pardubice) je bývalý československý hokejový útočník (centr).\n\nOdchovanec pardubického hokeje, jehož hokejové začátky jsou spojeny se zamrzlým Matičním jezerem. Zde ho objevil trenér Bohuslav Rejda. Do první ligy nakoukl v osmnácti letech v sezóně 1958/1959, kdy odehrál první dva zápasy. Následovala základní vojenská služba v Dukle Litoměřice, po návratu do Pardubic vytvořil obávanou útočnou formaci ve složení Stanislav Prýl – Milan Kokš – Zdeněk Špaček. Útok se po jeho odchodu a odchodu Špačka do ZKL Brno rozpadl. Za Pardubice odehrál úctyhodných 343 utkání. V Brně odehrál dalších 5 sezon, kde se dočkal také medailových umístění – dvě druhá a jedno třetí místo. Závěr kariéry strávil ve druhé lize za tým TJ Prostějov, odehrál zde ještě dvě sezóny.\n\nZa reprezentaci hrál dva roky, během nichž se zúčastnil jednoho MS, které se konalo v jugoslávských městech Lublaň, Záhřeb a Jesenice, tým se umístil na druhém místě. Přestože na turnaj odejel jako náhradník, odehrál celý turnaj. \"„V roce 1966 jsem byl náhradníkem na mistrovství světa, v pozici čtvrtého centra jsem odjel na šampionát. Přitom se hrálo jen na tři lajny. Hrál jsem místo zraněného Jaroslava Holíka a když se vrátil do sestavy, tak si Josef Černý zlomil nohu a já hrál dál. Obehrál jsem celé mistrovství světa a myslím si, že bylo úspěšné.“\" \n\nV reprezentaci odehrál 17 zápasů a vstřelil 7 gólů.\n\nNa rozdíl od některých hokejistů nepokračoval u hokeje jako trenér, ale jako rozhodčí. I přes vyšší věk se propracoval do nejvyšší soutěže. Trenérská kariéra ho nakonec taky neminula, v letech 1975–1980 se věnoval žákovským kategoriím v Ingstavu, v sezonách 1999 až 2000 vedl také reprezentační družstvo žen České republiky.\n\n"}
{"id": "1059438", "url": "https://cs.wikipedia.org/wiki?curid=1059438", "title": "Hell Is Empty and All the Devils Are Here", "text": "Hell Is Empty and All the Devils Are Here\n\nHell Is Empty and All the Devils Are Here (v překladu \"peklo je prázdné a všichni ďáblové jsou tady\") je čtvrté studiové album britské metalové skupiny Anaal Nathrakh z roku 2007, které vyšlo u hudebního vydavatelství FETO Records. Představili se na něm hosté Josama Bin Horvath a Shane Embryonomous.\n\nVyšlo později i v dalších reedicích.\n\n\n\n\n"}
{"id": "1059440", "url": "https://cs.wikipedia.org/wiki?curid=1059440", "title": "Sirény z Titanu", "text": "Sirény z Titanu\n\nSirény z Titanu (\"The Sirens of Titan\") je román Kurta Vonneguta z roku 1959 nominovaný na cenu Hugo udělovanou nejlepším dílům žánrů science fiction a fantasy. Přestože je dílo na první pohled vědecko-fantastický román, ve skutečnosti se jedná o satiru a parodii moderní západní společnosti.\n\nK sídlu vesmírného průzkumníka Winstona Nilese Rumfoorda v Newportu tajně přijíždí vůz s hlavním hrdinou Malachim Constantem, nejbohatším Američanem 22. století, který zdědil fantastický majetek po svém otci. Malachiho otec získal pohádkový majetek jako akcionář a majitel různých velkopodniků, jejichž akcie skoupil podle počátečních písmen jejich názvů, které si odvodil od náhodně zvolených slov v Bibli; v zákonitostech trhu s akciemi se přitom vůbec nevyznal. Rumfoord, který se díky svým objevům a mimozemským schopnostem stal de facto vůdcem světa, objevil zvláštní jev zvaný \"chronosynklastické infundibulum\", který nastává v průniku dimenzí vesmírů a který mu umožňuje cestování v časoprostoru a zároveň znát budoucnost. Každých 59 dní se při svých vesmírných poutích materializuje na Zemi i se svým psem Kazakem a tuto příležitost pokaždé dychtivě očekává senzacechtivý dav, který však nemá možnost do prostoru Rumfoordova pozemku a domu proniknout. Zde se Malachi s Rumfoordem setkává a je mu nabídnuto cestovat na Mars v rámci zvláštního poslání.\n\nPoslání na Marsu spočívá ve vybudování a výcviku marťanské armády, která má napadnout Zemi. V tu dobu již byly na Mars pod různými sliby a záminkami zavlečeny tisíce Pozemšťanů a po příletu jim je do mozku implantována vysílačka, která je nutí bezmyšlenkovitě vykonávat rozkazy velitelů disponujících kapesními ovladači, kteří jednají pod dohledem Rumfoorda. (K nejúsměvnějším patří transport jehovistky, která se marťanským agentům pokoušela vnutit \"Strážnou věž\".) Pokud se někdo příkazům vzepře nebo se pokouší pátrat v minulosti, je potrestán elektrickým výbojem v mozku vygenerovaným implantátem za použití velitelova ovladače. Součástí chirurgického zákroku je i částečné vymazání paměti včetně informací o vlastní identitě. Také Malachi podstupuje implantaci vysílačky, zapomíná kdo je a nechá si říkat Ujo. Na příkaz velitele veřejně popraví uškrcením svého bývalého nejlepšího přítele Stonyho Stevensona, který ze sebe těsně před smrtí vypraví slova „modrý kámen, barák číslo dvanáct“, která se Malachimu-Ujovi pevně vryjí do paměti. Podle předem stanoveného scénáře se dá dohromady s Rumffordovou ženou Beatricí (dále jen Běličkou) a zplodí s ní syna Chrona. Bělička Malachim-Ujem opovrhuje a malý Chrono neví, že je jeho synem. Chrono vyniká ve škole mezi svými spolužáky ve hře \"německý pasák\" a stále má při sobě tajemný amulet o němž věří, že mu přináší štěstí. Později Malachi vyhledá modrý kámen před kotelnou baráku č. 12, kde najde deník, v němž Stony Stevenson zapisuje Malachiho historii. Malachi ji čte a postupně mu docházejí všechny souvislosti.\n\nPo beznadějném útoku, při němž jsou téměř všichni Marťané pobiti, zatímco na straně Pozemšťanů je pouze pár obětí, se Malachi se svým velitelem Boazem ocitá ve vesmírné lodi a odlétá na planetu Merkur, což je opět součástí Rumfoordova plánu. Na Merkuru proniknou do tajemného podzemí obývaném zvláštními tvory nazývanými \"harmonia\", kteří se živí mechanickými vibracemi. Po nějakém čase se Malachi vydává zpět na Zem, zatímco Boaz okouzlen \"harmonii\" zůstává.\n\nRumfoord tou dobou zavádí na Zemi nové náboženství zvané \"Církev Naprosto Lhostejného Boha\", které má naoko sjednotit veškeré lidstvo a které je charakterizováno výrokem \"Titěrný člověk nemůže udělat nic, čím by pomohl či způsobil radost Bohu Všemohoucímu a náhoda není prodlouženou rukou boží\". Po návratu na Zemi je Malachi uctíván jako hrdina přezdívaný \"Vesmírný tulák\", avšak Rumfoord veřejně odhalí jeho historii. Poté je Malachi nucen odcestovat spolu s Běličkou a Chronem na Saturnův měsíc Titan, který je hlavním Rumfoordovým sídlem a usadit se tam. Titan obývá také posel z Tralfamadoru Salo, který nesl poselství na Zemi, ale jeho kosmická loď poháněná pomocí UVB (universální vůle bytí) ztroskotala a Salo je nucen čekat za zaslání náhradní součástky, která se při nehodě ztratila (tou je tajemný Chronům amulet). Rumfoordovo sídlo je velmi honosné, představuje kopii paláce Tádž Mahal s obrovským bazénem obývaným třemi sirénami, Salovými sochami vytvořenými z titánské rašeliny. Rumfoord se s Kazakem kvůli změnám \"chronosynklastického infundibula\" navždy dematerializují a Salo se rozloží na součástky.\n\nMalachi s Běličkou a Chronem dlouho poklidně žijí na Titanu, dokud Bělička ve věku 74 let nezemře. Chrono se rozhodne na Titanu zůstat, zatímco Malachi se vrací na Zemi. Po přistání na Zemi se ocitá ve tři hodiny ráno uprostřed zimy na konečné stanici autobusu v Indianopolis ve státě Indiana. Autobus má dvě hodiny zpoždění a vyčerpaný Malachi umírá. V okamžiku smrti se setkává se svým bývalým nejlepším přítelem Stonym Stevensonem.\nAmerická\nČeská\n"}
{"id": "1059441", "url": "https://cs.wikipedia.org/wiki?curid=1059441", "title": "Naučná stezka Metodka", "text": "Naučná stezka Metodka\n\nNaučná stezka Metodka okruhem spojuje Koníkov (resp. jeho část \"Horní Koníkov\") a Odranec. Otevřena byla v roce 2008, celý okruh je dlouhý 3,5 km a nachází se na něm 15 zastavení. Svůj název dostala podle vrchu Metodka, který obchází. V seznamu tras KČT má číslo 9586.\n\nNaučná stezka začíná na \"rozcestí Koníkov\", kousek od hranic s Roženeckými Pasekami. Tady se stáčí na silničku doleva mezi domky, která na konci Koníkova přechází v polní cestu. Nedaleko studánky \"V koutě\" ústí na silnici spojující Koníkov a Odranec, kterou asi po 300 m opouští odbočením na silničku do místní části Chalupy. Tou prochází, stejně jako následující místní částí Hliníky a dostává se do vlastního Odrance. U autobusové zastávky odbočuje doprava na silničku na Věcov. Tu asi po 420 m opouští, odbočuje na silničku doprava. Po levé straně nechává \"Dolní Koníkov\", na jehož konci se silnička mění v polní cestu. Tou se napojuje na další silničku, stáčí se doprava a vrací se do Horního Koníkova.\n\n\n"}
{"id": "1059443", "url": "https://cs.wikipedia.org/wiki?curid=1059443", "title": "Fany (odrůda jablek)", "text": "Fany (odrůda jablek)\n\nFany (\"Malus domestica\" 'Fany') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do února.\n\nByla vyšlechtěna v ČR. Odrůda vznikla zkřížením odrůd \" 'Jonathan' \" × \" 'Šampion' \". Odrůdu zaregistroval Petr Kumšta z Votic u Vodňan, v roce 2004.\n\nRůst odrůdy je středně bujný. Koruna je spíše rozložitá. Řez je prováděn jen jako letní řez. Plodonosný obrost je krátký, plodí ve shlucích plodů i jednotlivě, probírka plůdků jen při nadměrné násadě.\n\nPlodí záhy, mnoho a při použití probírky plůdků i pravidelně.\n\nPlod je kulovitě kuželovitý až plochý, velký. Slupka hladká, žluté zbarvení je překryté červenou barvou jako žíhání. Dužnina je nažloutlá se sladce navinulou chutí.\n\nOdrůda je středně odolná proti strupovitostí jabloní a vysoce odolná k padlí.Jiný udroj uvádí že odrůda je málo odolná proti strupovitostí jabloní a středně odolná k padlí.\n\nJe vhodná ke skladování a přímému konzumu. Odrůdu lze použít do všech poloh.\n"}
{"id": "1059448", "url": "https://cs.wikipedia.org/wiki?curid=1059448", "title": "Důl Luční", "text": "Důl Luční\n\nDůl Luční (Wiesen Schacht) byl černouhelný důl, který se nacházel ve Slezské Ostravě na vrchu Jaklovec u křižovatky silnic Michálkovická a Heřmanická. Patřil mezi doly na Jaklovci.\n\nV důlním poli pozdějšího dolu Luční byly Franz Josephem hr. Wilczkem prováděny kutací práce. V místě pozdější jámy Luční byla původně vyhloubena kutací jáma s názvem Grabina. Důlní míry v daném prostoru byly uděleny až později v roce 1842 na jinou kutací jámu U myslivny.\n\nVlastní jáma Luční, která byla základem mělkého dolu Luční, byla založena v roce 1842 a měla funkci těžní jámy. Zakladatelem dolu byl Salomon Mayer Rothschild, výstavba dolu probíhala pod vedením Alberta Andréého. Důl byl místními obyvateli označován jako Vizina, což je odvozenina z německého názvu. V roce 1863 měla jáma hloubku 113,8 m. V 60. létech 19. století byl přebudován na důl hlubinný.\n\nVe vzdálenosti 290 m na sever od jámy Luční byl založen větrní vrt č. 15 o průměru 0,95 m, hluboký 104,78 m. Vrt byl u sloje Leopold spojen s hlavním překopem dolu Luční a sloužil k větrání. Z hlediska společného větrání a odvodňování byla patra dolu Luční propojena s doly Terezie a Jindřich.\n\nPo ukončení rekonstrukce dolu Terezie v letech 1878 až 1883 a vybavením novým těžním strojem, byla na jámě Luční v roce 1879 ukončena těžba uhlí, důlní pole bylo i s těžbou převedeno pod důl Terezie. Jáma Luční, hluboká 223,4 m, byla přebudována na jámu větrní. Po převedení těžní jámy Jindřich na větrní byl na jámě Luční v roce 1883 ukončen provoz.\n\nDůl Luční byl opuštěn v létech 1886 nebo 1887. Dne 10. srpna 1900 se propadl zásyp v jámě o 43 m. Kráter byl dosypán a asanován.\n\nPro těžbu byla těžní jáma Luční vybavena v roce 1863 parním strojem o výkonu 20 HP a byla postavena kotelna. Po přebudování jámy těžní na jámu větrní byla jáma vybavena ventilátorem soustavy Pelzer o výkonu 420 m/minutu, který byl poháněn parním strojem s ležmým válcem o výkonu 30 HP.\n\nDobývaly se sloje jaklovecké vrstvy ostravského souvrství. Uhlí bylo dobýváno z hloubky 225 m, měl 2 jámy a 4 patra.\n\nPo zrušení Jámy Lučina v roce 1887 bylo v areálu 5 jednopatrových domů. Jeden pro rodinné bydlení, 3 domy jako ubytovna a jeden jako vývařovna a jídelna. Při propadu zásypu v jámě roku 1900 byl poškozen jeden dům, který byl opraven a nadále užíván. Kolem roku 1935 v areálu byla čs. armáda. Domy byly od poloviny 60. let do 90. let 20. století postupně zbourány.\n\n\n"}
{"id": "1059450", "url": "https://cs.wikipedia.org/wiki?curid=1059450", "title": "Východní rity", "text": "Východní rity\n\nVýchodní rity zahrnují byzantský, arménský, etiopský, koptský, malabarský, malankarský, maronitský, východosyrský a západosyrský ritus, často se jimi však rozumí především první z nich. Nepatří mezi ně zejména římský ritus.\n\n"}
{"id": "1059451", "url": "https://cs.wikipedia.org/wiki?curid=1059451", "title": "Jiří Jungwirth", "text": "Jiří Jungwirth\n\nJiří Jungwirth (21. září 1921 Praha – 22. října 1959 Praha) byl český režisér.\n\nJiří Jungwirth se narodil v Praze. Po absolvování měšťanské školy se vyučil nástrojařem. Jako ročník 1921 byl za druhé světové války nasazen v Německu. Od roku 1945 pracoval v Novém Boru jako technický úředník ve Škodových závodech. Jako ochotnický divadelník a bubeník závodního orchestru byl vybrán ke studiu na filmové škole v Praze Hostivaři, kterou ukončil v roce 1951. Zaučoval se u Alfréda Radoka na filmu Divotvorný klobouk 1952 a u Vladimíra Borského na filmu Jestřáb kontra Hrdlička. Jako asistent režie spolupracoval na filmech Krejčovská povídka, Byl jednou jeden král, a Po noci den, jako pomocný režisér pak na filmu Zaostřit prosím. V roce 1957 režíroval s Jindřichem Pušem film Malí medvědáři, poté přešel do Ústředního televizního studia Praha, se kterým již předtím spolupracoval externě, a to od roku 1953. Pracoval spolu s Jaroslavem Dietlem v redakci HuSa – humoru a satiry. Mezi diváckou obcí byly oblíbeny televizní estrády, které režíroval, např. Se srncem divno hrát, Jasný obraz, věrný zvuk, Černá hodinka, Co má nohy na palubu, Až nás budou miliony, Píšu, píšeš, píšeme a mnoho dalších. Pro televizi získal Vladimíra Dvořáka, který vytvořil konferenciérskou dvojici s Vladimírem Hrubým, kterého posléze nahradila Jiřina Bohdalová. Jiří Jungwirth pro televizi režíroval také úspěšné televizní inscenace, Lidé na prodej na námět Norberta Frýda, Metoda rady Pítra podle povídek Karla Čapka, Jeppe z kopečku dánského dramatika Ludviga Holberga, Obchodník s deštěm amerického dramatika Nathaniela Richarda Nashe, hudební komedii Schovávaná na schodech Vítězslava Nezvala podle Calderonovy hry. Režíroval i soutěžní pořady Hádej, hádej hadači s konferenciérem Janem Pixou, a zábavné naučné pořady Smím prosit s konferenciérem Vladimírem Menšíkem, podle kterých se diváci mohli naučit tančit např. waltz nebo foxtrot. V roce 1956 natočil televizní film Vlastimil Kloc se svým orchestrem, který sloužil i pro propagaci tohoto orchestru v zahraničí. Režíroval i hudební pořady Hledáme písničku pro všední den, ve kterých hrál orchestr Karla Krautgartnera. Režisérské schopnosti Jiřího Jungwirtha využíval i pražský kabaret Alhambra ve svých revuálních pořadech. Zemřel v roce 1959 na následky zranění, utrpěných při havárii automobilu, který řídil zpěvák Josef Zíma. \n\n\n"}
{"id": "1059452", "url": "https://cs.wikipedia.org/wiki?curid=1059452", "title": "Jonagored supra", "text": "Jonagored supra\n\nJonagored supra (\"Malus domestica\" 'Jonagored supra') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v říjnu, skladovatelné jsou do ledna. Odrůda je považována za spíše náchylnou vůči některým chorobám.\n\nOdrůda byla nalezena jako pupenová mutace (sport) odrůdy 'Jonagored'. Odrůdu zaregistrovala v ČR firma Jomobel NV, Halen, Belgie, v roce 2004.\n\nRůst odrůdy je bujný. Koruna během vegetace silně zahušťuje. Řez je nezbytný, zejména letní řez. Plodonosný obrost je na krátkých výhonech, je třeba probírky plůdků při nadměrné násadě.\n\nPlodí středně raně, bohatě a při probírce plůdků i pravidelně.\n\nPlod je kulovitý, střední. Slupka hladká, žlutozelené zbarvení je překryté červenou barvou. Dužnina je krémová, se sladce navinulou chutí.\n\nOdrůda je náchylná k strupovitostí jabloní a také k padlí.\n\nJe vhodná ke skladování a přímému konzumu. Odrůdu lze použít do teplých poloh.\n"}
{"id": "1059453", "url": "https://cs.wikipedia.org/wiki?curid=1059453", "title": "Alexej Berezuckij", "text": "Alexej Berezuckij\n\nAlexej Vladimirovič Berezuckij, rusky Алексей Владимирович Березуцкий (* 20. červen 1982, Moskva) je ruský fotbalista a reprezentant. Nastupuje většinou na postu obránce. V současnosti obléká dres CSKA Moskva.\n\nJeho bratr a identické dvojče Vasilij Berezuckij je také fotbalistou a obráncem, rovněž v současnosti nastupuje za CSKA Moskva.\n\nS CSKA Moskva vyhrál Pohár UEFA 2004/05, pětkrát slavil titul ruského mistra (2003, 2005, 2006, 2012/13, 2013/14), sedmkrát získal ruský pohár (2001/02, 2004/05, 2005/06, 2007/08, 2008/09, 2010/11, 2012/13).\n\nAlexej Berezuckij debutoval v A-mužstvu Ruska 12. 2. 2003 na turnaji Cyprus International Tournament v Limassolu proti domácímu týmu Kypru (výhra 1:0).\n\nS ruskou reprezentací získal bronzovou medaili na mistrovství Evropy roku 2008 v Rakousku a Švýcarsku. Zúčastnil se i EURA 2012 v Polsku a na Ukrajině.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Berezuckij odehrál na turnaji jeden zápas ve skupině (proti Walesu, porážka 0:3).\n\n"}
{"id": "1059454", "url": "https://cs.wikipedia.org/wiki?curid=1059454", "title": "Pilot (odrůda jablek)", "text": "Pilot (odrůda jablek)\n\nDurit (\"Malus domestica\" 'Durit') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do března. Odrůda je považována za rezistentní vůči některým chorobám, odrůdu lze pěstovat bez chemické ochrany.\n\nByla vyšlechtěna v Německu. Odrůda vznikla zkřížením odrůd 'Clivia' a 'Undine'. Odrůdu zaregistrovala firma Gevo, Nürtingen, Německo, v roce 2004.\nRůst odrůdy je středně bujný později slabý. Koruna je vzdušná. Plodonosný obrost je ve formě krátkých výhonů, je třeba probírky plůdků a jarní řez.\n\nPlodí záhy, hojně a s probírkou i pravidelně.\n\nPlod je kuželovitý, střední. Slupka drsná, ojíněná. Žlutozelené zbarvení je překryté červenou barvou s žíháním. Dužnina je krémová, sušší, se sladce navinulou chutí.\n\nOdrůda je náchylná k strupovitostí jabloní a k padlí. Vyžaduje chemickou ochranu.\n\nJe vhodná ke skladování a přímému konzumu. Odrůdu lze použít do všech teplých poloh. Odrůda Pilot je doporučována pro pěstování na slabě rostoucích podnožích ve tvarech jako zákrsky, čtvrtkmeny a vřetena.\n"}
{"id": "1059461", "url": "https://cs.wikipedia.org/wiki?curid=1059461", "title": "Bossiaeeae", "text": "Bossiaeeae\n\nBossiaeeae je tribus (seskupení rodů) čeledi bobovité dvouděložných rostlin. Zahrnuje asi 72 druhů v 6 rodech a je rozšířen výhradně v Austrálii a na Tasmánii. Zástupci mají nejčastěji žluté motýlovité květy s červenou nebo hnědou kresbou a jednolisté nebo složené listy. Některé druhy mají listy nahrazeny plochými zelenými stonky. Druhy s nápadnými květy jsou pěstovány jako okrasné rostliny.\n\nZástupci tribu \"Bossiaeeae\" jsou vytrvalé byliny, polokeře a keře s jednolistými, trojčetnými nebo lichozpeřenými listy. Listy jsou střídavé nebo výjimečně vstřícné. Rostliny mohou mít trny nebo ostny. Některé druhy rodu pasera (\"Bossiaea\") mají zploštělé stonky a mohou být i bezlisté. Kalich je zakončen 5 zuby. Koruna je motýlovitá, nejčastěji žlutá s červenou, hnědou nebo šedavou kresbou. Tyčinky jsou většinou všechny srostlé. Lusky jsou více či méně zploštělé. Semena se vyznačují charakteristicky tvarovaným, laločnatým míškem.\n\nTribus \"Bossiaeeae\" zahrnuje 6 rodů a asi 72 druhů. Největší rod je pasera (\"Bossiaea\", 60 druhů).\nSvým rozšířením je tribus omezen výhradně na Austrálii a Tasmánii.\nNejvíce druhů se vyskytuje v jihozápadní a jihovýchodní Austrálii, v mírných až subtropických, spíše vlhčích oblastech. Některé druhy rodů \"Bossiaea\" a \"Goodia\" však rostou i v suchých oblastech.\n\n\nNěkteré druhy rodu \"Bossiaea\" a \"Goodia\" jsou jedovaté pro dobytek. Různé druhy rodů plocholusk (\"Platylobium\"), pasera (\"Bossiaea\") a \"Goodia\" jsou pěstovány jako okrasné rostliny.\n\n\"Aenictophyton\", \"Bossiaea\", \"Goodia\", \"Muelleranthus\", \"Platylobium\", \"Ptychosema\"\n"}
{"id": "1059463", "url": "https://cs.wikipedia.org/wiki?curid=1059463", "title": "Rezoluce Rady bezpečnosti OSN č. 2177", "text": "Rezoluce Rady bezpečnosti OSN č. 2177\n\nRezoluce Rady bezpečnosti OSN č. 2177 byla přijata 18. září 2014, a to jednohlasně. Tato rezoluce by měla nastartovat mechanismy, které by měly zamezit šíření viru Ebola a tudíž snížit napětí v daném regionu. Unikátnost této rezoluce spočívá v tom, že vůbec poprvé Rada bezpečnosti označila ohrožení veřejného zdraví jako hrozbu pro mezinárodní mír a bezpečnost.\n\nVirus Ebola se objevil poprvé již v roce 1976 a to v oblastech Súdánu a Demokratické republiky Kongo. Prvním ohniskem bylo město Nzara ležící v Jižním Súdánu. Zde od června do listopadu roku 1976 bylo nakaženo na 284 lidí. Ačkoli Světová zdravotnická organizace (WHO) věděla o tomto doposud neznámém a nepojmenovaném viru, k identifikaci či zjištění o jaký virus se jedná, se zapojila až u druhého ohniska. Druhým ohniskem vypuknutí, byla malá vesnice Yambuko v severním Zairu. Prvním nakaženým byl ředitel místní školy Mabalo Lokela, jež se nejspíše nakazil v oblasti u řeky Ebola a začal projevovat hlavní symptomy. Po několika dnech zemřel on a také mnoho lidí, kteří s ním byli v kontaktu. Po této události vypukla ve vesnici panika. To přimělo WHO reagovat a spolupracovat s ministrem zdravotnictví a prezidentem Zairu, kteří společně vyhlásili karanténní zónu, která se týkala celého regionu včetně vesnice Yambuko. Nikomu nebylo umožněno vstoupit nebo opustit tuto zónu. Uzavřely se školy, podniky a sociální zařízení a bylo také vyhlášeno stanné právo, jež může omezit některá občanská práva a také zvýšit trest pro nedodržení těchto opatření. Díky těmto opatřením se Ebola nerozšířila dále do světa, nestala se mezinárodní zdravotnickou hrozbou, a tudíž se s ní Rada bezpečnosti nemusela zabývat. To však neplatí o Rezoluci 2177 a Rezoluci 1308.\n\nRada bezpečnosti vydala mnoho rezolucí, jenž se zabývaly zdravotními problémy, ale nikdy rezoluci, která by se týkala pouze jedné epidemie. (Viz Rezoluce 2177 na Ebolu) Mezi rezolucemi, které se zabývaly mezinárodními zdravotnickými hrozbami byla např. Rezoluce 1308 týkající se AIDS. Tato rezoluce byla přijata jednohlasně stejně jako rezoluce o Ebole. AIDS a další virové onemocnění jsou předmětem zájmu, nejen národních, ale i mezinárodních agentur jako např. WHO. V reakci na vypuknutí AIDS byla speciálně pomoci OSN vytvořena organizace UNAIDS, kde se jednalo o společné spolupráci na boji proti AIDS. OSN má však také mnoho svých organizací, které pomáhali lidem s tímto onemocněním a s dalšími různými infekcemi, tyto organizace pomáhali také nakaženým virem Ebola. Např. Dětský fond OSN (UNICEF), Rozvojový program OSN (UNDP), Populační fond OSN (UNFPA), Organizace OSN pro výchovu, vědu a kulturu (UNESCO), Světová zdravotnická organizace (WHO) a Světová banka. V této Rezoluci 1308 vznikla organizace UNAIDS. UNAIDS podporoval společné plány a strategie všech národů, podporoval mezinárodní spolupráci a pomoc v boji proti AIDS. Upozorňoval na důležitost prevence a poradenství v rozvojových zemích a dobrovolné testování v těchto oblastech pro snížení počtu nakažených.\n\nRozdíl mezi epidemií Eboly a epidemií HIV/AIDS je především v rychlosti šíření viru. Ebola se šíří mnohem rychleji a nebezpečí přenosu z osoby na osobu je též větší. Proto virus Eboly znamená mnohem větší hrozbu pro světové společenství.\n\nPrvní případ ze současné epidemie byl již v prosinci 2013, kdy v Guinejské vesnici Meliandou zemřeli první 3 lidé. Z důvodu značné izolovanosti vesnice Meliandou od okolního světa (2 hodiny autem po rozbité silnici do nejbližšího města), zůstala tato úmrtí bez povšimnutí a další 3 měsíce se virus v této oblasti nepozorovaně šířil. Místní lékaři dlouho věřili, že se vypořádávají s cholerou nebo s horečkou Lassa.\n\nAž 25. března 2014 deklaroval guinejský ministr zdravotnictví vypuknutí nemoci ve východních okresech země. Do 24. března 2014 bylo v Guineji evidováno 86 případů a 59 úmrtí. Rozšíření do okolních zemí se vyšetřovalo.\n\n17. dubna 2014 bylo v Libérii 27 nákaz Ebolou, z toho 13 skončilo smrtí.\n\n29. dubna bylo v Guineji 221 potvrzených případů a 146 úmrtí.\n\n24. červen: Guinea-390 případů (270 úmrtí), Libérie - 51 případů (34 úmrtí), Sierra Leone - 158 případů (34 úmrtí)\n\n12. července bylo v těchto třech zemích dle již 964 případů onemocnění, které způsobilo smrt v 603 případech.\n\n27. července přibyla na seznam zemí zasažených Ebolou také Nigérie prvním případem a úmrtím, která nakonec, přesto že má cca 170 milionů obyvatel, se s epidemií vypořádala velmi dobře, zaznamenala pouze 8 úmrtí způsobených Ebolou. 1 27. července byl celkový počet nakažených 1323, 729 úmrtí.\n\n28. srpen: rozšiřování viru pokračuje a ještě zrychluje. Celkem je 3069 nakažených, 1552 úmrtí. Celkové procento úmrtnosti je 52%.\n\n16. září – dva dny před zasedáním Rady bezpečnosti OSN, na které se začalo jednat o epidemii Ebole jako o ohrožení mezinárodního míru, bylo zaznamenáno 4985 případů, z toho 2461 úmrtí. Nejhůře byla zasažena Libérie – přes 1200 mrtvých.\n\nWHO se Ebolou začala zabývat 22. 3. 2014, kdy ji o rychle se rozvíjející epidemii informovalo Guinejské ministerstvo zdravotnictví.\n\n8. srpna 2014: Světová zdravotnická organizace prohlásila tuto epidemii za ohrožení veřejného zdraví mezinárodního významu (PHEIC).\n\n22. září WHO potvrdila, že současná epidemie Eboly v západní Africe nadále PHEIC představuje.\n\n28. srpna, zveřejnila WHO plán na vypořádání se s epidemií Eboly (Ebola Response Roadmap), ve kterém předpokládá 20 000 případů nakažení, než se podaří dostat epidemii pod kontrolu, což by mělo být během 6 až 9 měsíci, s nákladem 490 milionů dolarů za prvních 6 měsíců. Jak se ukázalo, plán byl příliš optimistický a 16. září WHO revidovala tento plán: cena dosáhne 1 bilionu korun a pod kontrolu se epidemii pravděpodobně nepodaří dostat do 20 000 případů nakažení. 8 Dle kategorizace WHO v současné době v Guineji, Libérii a Sieře Leone probíhá rozšířený a intenzivní přenos nemoci.\n\nJedním z prvních náznaků, že epidemie Eboly se vymyká kontrole nejen tamním úřadům, ale i neziskovým organizacím bylo prohlášení Lékařů bez hranic, které bylo učiněno 20. června 2014. V prohlášení stálo, že epidemie Eboly se „zcela vymkla kontrole.“ Světové společenství však začalo reagovat na toto varování až začátkem srpna, kdy WHO svolalo první zasedání IHR Emergency comittee, které se konalo 6-7.8. Z tohoto zasedání vyplývá, že vypuknutí epidemie v Západní Africe je „mimořádná událost“ a možné důsledky dalšího mezinárodního šíření jsou obzvláště závažné vzhledem k virulenci viru. Dále poukazují na ten fakt, že infikované státy samy nejsou schopny zamezit šíření viru a proto je nezbytná mezinárodní spolupráce.\n\nPrvní krok, který OSN podnikla k potlačení virové epidemi, byl jmenování Davida Nabarro do pozice Senior UN System Coordinator for Ebola. „Dr. Nabarro bude odpovědný za zajištění toho, že systém Organizace spojených národů bude schopný účinným a koordinovaným způsobem přispět k celosvětovému úsilí o zastavení šíření viru Eboly.“ stálo v prohlášení generálního tajemníka.\n\nDalším nezbytným krokem kvůli stále se zhoršující situaci v Západní Africe bylo zaslání „Council letter“ generálním tajemníkem Pan-Ki munem s návrhem tříměsíčního technického prodloužení UNMIL (toto prodloužení vypršelo 30. září 2014, ve zdroji chybně uvedeni 31. září). Tato mise již v minulosti udržovala pořádek v Libérii pomocí armádních a civilních složek a tak měla činit i nadále. UNMIL tudíž měla sloužit jako překlenovací most v období, kdy nebylo zcela jasné, jaké konkrétní kroky budou učiněny ze strany OSN.\n\nVe stejný den, kdy byl poslán již zmiňovaný Council letter, WHO zveřejnila důležitý dokument Ebola Response Roadmap. Tento komplexní dokument je reakce na kritickou situaci v Africe a přichází s několika zcela konkrétními kroky, jak zmírnit dopady nemoci v horizontu 6-9 měsíců a zcela zastavit její šíření do dalších států. (viz Aktivity Světové zdravotnické organizace (WHO))\n\nDalším významným krokem, který nastal v organizovaném postupu proti epidemii, se uskutečnil 5. září, když vyšel v účinnost „Mechanismus reakce na krizi“ (Crisis Response Mechanism). Tento dokument zamýšlí sjednotit postup systémů OSN, členských států, nevládních organizací a partnerů.\n\nNeziskové organizace působí v Západní Africe již dlouhá desetiletí, a proto byly jedny z prvních, které zareagovaly na nastalou situaci, začali podnikat efektivní kroky a informovat okolní svět o dané situaci. Klíčovými organizacemi v této oblasti jsou Lékaři bez hranic (Medicins Sans Frontieres) a Mezinárodní červený kříž (ICRC)\n\nKromě těchto dvou nejvýznamnějších neziskových organizací působí v regionu i další organizace popř. mise. Např. mise Milosrdných bratří vzbudila zájem evropské společnosti o dění v Západní Africe. Tento zájem o epidemii vzrost díky bratrovi Migelu Pajaresovi a řeholnici Julii, kteří byli převezeny do Španělska, aby jim byl aplikovaný experimentální lék ZMapp. O několik dní však Pajares zemřel v nemocnici a Evropa si uvědomila závažnost situace.\n\nNa své 7268. schůzi Rada bezpečnosti jednomyslně schválila Rezoluci 2177, která se zabývá ohrožením bezpečnosti v Západní Africe virovým onemocněním Ebola. Tato rezoluce je unikátní tím, že vůbec poprvé označila Rada bezpečnosti ohrožení veřejného zdravý jako hrozbu pro mezinárodní mír a bezpečnost. V minulosti sice již byla schválena Rezoluce 1308, která se zabývala virem HIV, ale toto ohrožení bezpečnosti bylo označeno pouze jako regionální.\n\nV rezoluci se Rada bezpečnosti znepokojuje nad danou situací, jelikož může způsobit vážnou destabilizaci regionu a to díky možnému nárůstu občanských nepokojů, sociálního napětí a zhoršení politické situace. Dále se v rezoluci dočteme několik případů správného postupu, které se zde dávají příkladem. Jedním z těchto příkladů je Mano River Union Extraordinary Summit, který se konal 1. srpna 2014. Tato smlouva pomohla napadeným státům k bližší spolupráci, posílení lékařského servisu a k oprávnění izolovat nákazu pomocí přeshraničního zásahu.\n\nKromě již zmiňované části, kde se Rada bezpečnosti pochvalně vyjadřuje o některých činech, které byly již v minulosti vykonány, se můžeme v tomto dokumentu dočíst o konkrétních krocích a připomínkách, které by měli zlepšit situaci v regionu.\n\n18. září byla poprvé v historii OSN vytvořena zdravotnická záchranná mise na podporu v Africe UNMEER (United Nations Mission for Ebola Emergency Response), jejímž úkolem je především posílení centrální role WHO v tomto problému a to především v sociální, ekonomické či rozvojové sféře. Tým UNMEER je nasazen do ohniska Eboly v Ghaně, konkrétně v hlavním městě Accra a úzce spolupracuje s vládami v Guiney, Libérii a Sierra Leone. Tento tým by měl reprezentovat syntézu mezi zdravotnickou a bezpečnostní, politickou frakcí OSN. UNMER byl ovšem dlouho nečinný, první krok přišel až v polovině října, kdy bylo vypraveno letadlo a několik konvojů aut, ovšem ani jeden z nich nepřivážel z Ghany potřebné ochranné pomůcky nebo léky, nýbrž pouze stožáry a plachty na opravu skladů či nemocnic, ve kterých by se teprve někdy v budoucnu začaly vyrábět potřebné materiály. 5. listopadu vydal UNMEER prohlášení, ve kterém bylo zveřejněno, že situaci v Sierra Leone zapříčinil především nedostatek léčebných center a dvě třetiny lidí s nákazou za poslední 3 týdny byly právě z této země. Díky nedostatku volných míst v léčebných zařízeních se někteří lidé rozhodli, že budou o své příbuzné nemocné pečovat doma. UNMEER v této souvislosti vydal prohlášení, že z karantén odcházejí také díky nedostatku jídla a dalších důležitých věcí. Světový potravinový fond (WFP) se na toto téma vyjádřil tak, že o některých postižených místech nemá dostatek informací, a snaží se co nejrychleji postiženým oblastem pomoci. Výkonný ředitel WFP též uvedl, že tento program již pomohl 1,3 milionu obyvatel v Sierra Leone. Na konferenci WHO v Beninu pak náměstkyně ministra zdravotnictví Sierra Leone Madina Radmanová uvedla, že zhruba 50% lidí neumírá na Ebolu, ale na nějakou léčitelnou nemoc, avšak ze strachu z Eboly se neodváží přijít na vyšetření.\n\nKromě WHO a OSN se snaží pomáhat postiženým oblastem i jiné státy, příkladem může být například Egypt, který v půlce října poslal do Ebolou zachvácené Guiney zdravotnickou pomoc. Dne 21. 10. došlo k částečnému průlomu, protože Dr. Marie Paule Kieny oznámila, že sérum z krve nakažených Ebolou a následně vyléčených bude v Libérii k dispozici během několika týdnů, vakcíny pak v lednu 2015. 27. 10. pak v USA vešel v platnost plán, který posílá všechny cestující z Guiney, Libérie či Sierry Leone na zvýšené pozorování. Mělo by trvat po celou inkubační dobu (21 dní) a zaměřeno má být především na tělesnou teplotu- ráno a večer, dále pak na nevolnost, průjem, bolesti svalů či krvácení. Na konci října vydalo OSN prohlášení, že rozšíření eboly se v Libérii zpomaluje díky změnám v nakládání s mrtvými v márnicích.\n"}
{"id": "1059464", "url": "https://cs.wikipedia.org/wiki?curid=1059464", "title": "Port Blue", "text": "Port Blue\n\nPort Blue je americký hudební projekt založený zpěvákem, skladatelem a multiinstrumentalistou Adamem Youngem (známého z jeho hlavního projektu Owl City) v roce 2006 v Owatonně, Minnesotě. Jedná se o instrumentální, ambientní projekt, který tedy vznikl zhruba ve stejné době jako Owl City.\"\"Nejsem ani vzduchoplavec, ani potápěč, a proto zůstávám na pobřeží a hledím dozadu přes moře a jen si představuju, jaké to musí být...\"\"\n\nAdam projekt řadí jako svůj druhý nejvýznamnější. Na rozdíl od Owl City je Port Blue založeno na hudbě beze slov (kromě částí zvukových nahrávek z filmů) a také se Port Blue zaměřuje více na \"říši snů\" a fantazii než na mravní ponaučení.\n\nPrvní nahrávka byla vydána v roce 2006, ale díla jako \"\"The Pacific (EP)\"\" a \"\"How I Became A Sky Sailor\"\" vznikla už mezi roky 2004-2005 \n\nSám Adam v roce 2006 projekt představuje: \"\"'Port Blue' je hudba, kterou je možné slyšet hrát ve výtazích, hotelových chodbách, letištích, muzeích a restauracích, a to uvnitř hlavy. Je to soundtrack mých snů. Kdybych psal hudbu pro filmy, takto by mé filmové písně zněly. Spousta z podstaty Port Blue není to, co je v nahrávkách, ale spíše to, co je z nich vytrženo...Říše snů. Žádné vokály. Podle mě je dnes ve světě velký nedostatek nápadité, nekonvenční hudby a to málo, co existuje, je často nedoceněno. 'Port Blue' je můj pokus o přetvoření hudby, kterou chci slyšet, a emocí, které chci cítit. Doufám, že si užijete mé umění tak, jako jsem si já užil jeho tvorbu. Pokud byste měli náhodou pocit, že tyto písně znáte, prosím, považujte se za mé přátele, protože mě vlastně znáte. Toto je mé srdce a má duše. Toto je, kdo jsem já.\"\"\n\"\"Je ironií, že Port Blue je to, kde se doopravdy nachází mé srdce a má duše. Absence slov, podle mého názoru, posluchačům umožňuje jít kamkoliv a dělat cokoliv, takže jako tvůrce nebo skladatel to znamená, že můžu být jak umělec, tak obecenstvo, nekladou se žádné meze. Jsem velký fanoušek experimentální instrumentální hudby a to je místo, odkud čerpám většinu své hudební inspirace. Skupiny jako Saxon Shore, Unwed Sailor, Helios, Boards of Canada, The Album Leaf. Takových věcí se nemůžu nabažit.\"\"\n\nDále v srpnu 2009 Adam vysvětluje: \"\"Píšu spoustu ambientní hudby v sólo projektu pod názvem Port Blue, který je převážně inspirován skupinami jako Unwed Sailor, Boards of Canada a Hammock. Zbožňuju představu vytvářet abstraktní hudbu bez slov, bez toho aniž bych posluchači říkal, co si má přesně myslet nebo cítit. nemá to žádné hranice, protože ve svých představách můžete jít kamkoliv, dělat cokoliv nebo být kýmkoliv. Můžete pustit uzdu své fantazie a nikde není řečeno, kam vás to může zanést. Relaxuju při instrumentální hudbě a rozhodně plánuju pod Port Blue psát a vydávat více nahrávek. Je to velmi snivá věc.\"\"\nV červenci 2011 uvádí: \"\"Stále píšu nové materiály pro Port Blue, protože to je to, co mě v popovém průmyslu udržuje při zdravém rozumu. Moje opravdová láska v hudbě vždy byla experimentální instrumentální hudba a o tom právě Port Blue je. Cítit dobrou muziku.\"\"\n\nSpousta z úspěšných Port Blue materiálů zůstává stále nevydaná, jako např. album \"\"How I Became a Sailor\"\", které obsahuje oblíbené skladby \"Seagulls\", \"Setting Sail\", \"On Marlin Isle\" a \"Asleep in the Yacht\", či album z roku 2006 \"\"Arctic\"\" se skladbami jako \"Snow Fox on Glacier Coast\", \"Glider\" a \"Deep Iceberg\".\n\n1. června 2011 Adam na Twitteru oznámil, že pracuje na nové písni pro Port Blue. Potom v červnu 2012 na svůj blog nahrál tři nové skladby. 7. března 2013 bylo jeho nevydané EP z let 2004-2005 \"\"The Pacific\"\" nahráno na oficiální účet Port Blue Music na Soundcloud.\n\nV roce 2014 během jednoho Owl City chatu padla otázka na další produkci Port Blue a Adam odpovídá, že do budoucna bohužel zatím nic neplánuje.\n\nInformace o Port Blue zprostředkovávala také skupina Windsor Airlift, se kterou Adam dříve působil. Nyní je sice napsaný jejich oficiální facebookém profilu jako člen, ale není potvrzeno, jestli se podílí na jejich tvorbě.\n\nNa iTunes a Spotify se pod Port Blue nachází album \"\"The Airship\"\" vydané 13. září 2007 a \"\"The Albatross EP\"\" vydané 10. ledna 2008.\n\nAvšak spousta z Port Blue nebyla vydána, některá díla byla nahrána na sítě jako SoundCloud ve formě singlů a EP, jako byl např. případ EP \"\"The Pacific\"\".\n\n\n\nSkladba, o které se ví jen z tweetu Adama Younga na jeho Owl City účtě. Jeden zvídavý fanoušek napsal v říjnu 2011 na twitter zprávu pro Adama: \"\"Přehrál jsem si tvou instrumentální verzi January 28 1986 pozpátku...je to úžasné...\"\" A Adam mu odpověděl: \"\"Ta obrácená piánová část přehrávaná pozpátku je vlastně stará píseň Port Blue nazvaná 'Helmet'.\"\"\n\nSkladba byla použita ve videu Windsor Airlift, které bylo nahrané na jejich oficiální YouTube kanál.\n\nAdam hrál tuto skladbu na svém Owl City koncertě, který byl natáčen a vydán jako DVD: Owl City: Live From Los Angeles. Jelikož se jedná o instrumentální skladbu, Adam při ní nezpívá, ale vystupuje jako bubeník.\n\nInformaci o této skladbě přinesla Windsor Airlift. Píseň byla známá už už nějakou dobu a na Facebooku v červnu 2012 Windsor Airlift píše: \"\"Lidé se nás stále ptají, kdy Adam vydá On Marlin Isle. To my nevíme, ale je to dobrá skladba!\"\" A přidávají obrázek, kde je píseň zařazená do alba \"How I Became A Sailor.\"\n\nAlbum pravděpodobně vzniklo mezi roky 2005 a 2006. Nachází se zde netrpělivě očekávané skladby 'Setting Sail', 'Seagulls' a 'On Marlin Isle'. O \"How I Became A Sailor\" je stále ještě málo informací, ale seznam skladeb je potvrzen Windsor Airlift. Album zatím není oficiálně vydané. Ukázky jsou zveřejněny na YouTube.\n\nAlbum Adam zpřístupnil tím, že jej nahrál na stránku Port Blue na MySpace v roce 2006. Oficiálního vydání se ale zatím nedočkalo.\n"}
{"id": "1059466", "url": "https://cs.wikipedia.org/wiki?curid=1059466", "title": "Stadio Artemio Franchi", "text": "Stadio Artemio Franchi\n\nStadio Artemio Franchi je název dvou stadionů v Itálii, pojmenovaných podle Artemia Franchiho (1922–1983), italského fotbalového funkcionáře:\n\n"}
{"id": "1059468", "url": "https://cs.wikipedia.org/wiki?curid=1059468", "title": "Listohlod žahavkový", "text": "Listohlod žahavkový\n\nListohlod žahavkový (\"Phyllobius pomaceus\") je brouk z početné čeledi nosatcovití (Curculionidae).\nVelmi bohatá čeleď nosatcovitých (Curculionidae), zahrnuje přes 1080 druhů rozdělených do 180 rodů. Ve střední Evropě je zastoupena asi 25 druhy, vesměs nesnadno rozlišitelnými.\n\nBrouci jsou 7–10 mm dlouzí a mají relativně silně zaoblené tělo. To je rovněž ve spodní části pokryto modrozelenými nebo zelenými, velmi dlouhými šupinami. Tykadla a nohy jsou hnědé, vzácně červené. Jemně strukturovaný tečkovaný štít, je vepředu kruhovitě zakončen a nese centricky hladkou podélnou čáru. Krovky (\"elytrae\") mají u samečků téměř rovnoběžné podélné rýhy, u samic jsou vzadu širší než v přední části těla a zřetelné rýhy mají s podlouhlými tečkami. Široké prohlubně jsou ploché. Na konci krovkového švu, mají imaga více chloupků. Stehna (\"femur\") všech párů nožek mají široký, špičatý trn.\nOd jiných v Česku žijících listohlodů podrodu \"Metaphyllobius\", mohou být druhy s tmavým obrvením krovek odlišovány (promíchání mezi přilehlými šupinami) – toto je u jiných druhů podstatně delší, u druhu \"Phyllobius pilicornis\" zrovna tak dlouhé, jako u druhu \"Phyllobius glaucus\" a \"Phyllobius maculatus\" dobře zřetelné nejlépe při bočním pohledu. U listohloda žahavkového samotného jsou velmi nejasné a viditelné pouze při podrobném zkoumání u odpadnuté krovky. Další druhy podrodu žijí na živých dřevinách.\n\nMožná záměna: \"Phyllobius glaucus\" (Scopoli, 1763) \n\nListnaté i smíšené lesy, zanedbané parky, velké a staré zahrady, apod. Malé larvy ožírají tenké kořínky, později však mohou způsobit i citelné škody překousáním silnějších kořenů zejména u hospodářských rostlin. K zavrtání připravené larvy přezimují v půdě, imaga vylézají brzy na jaře a nacházíme je na jejich hostitelských rostlinách, především na kopřivě (\"Urtica dioica\"), ale můžeme jej nalézt také na jahodách nebo konopí. Larvy se vyvíjejí na kořenech kopřiv i jiných rostlin.\n\nTento druh je rozšířený v převážné části Evropy a na sever až po střední Skandinávii, je také běžný na britských ostrovech. Dále se vyskytuje v Asii až po Sibiř. Ve střední Evropě je tento druh běžný.\n\nNení zákonem chráněný. Hojný až velmi hojný.\n\nDruh byl zařazen k podrodu (\"Metaphyllobius\"), který ve střední Evropě zahrnuje čtyři druhy (další najdeme na Kavkaze). Status a identita západoasijského, východoevropského až po středoevropské rozšíření u rodu \"Phyllobius fessus\" (Boheman, 1843) byl již dlouho diskutován, dnes je to patrné z původního zařazení jako poddruh \"Phyllobius pomaceus fessus\". To, co mnozí autoři nyní označují jako \"Phyllobius fessus\", platilo jako samostatný druh \"Phyllobius maculatus\", (Tournier, 1880).\n\nDruhové jméno \"urticae\", které bylo pro tento rod ustanoveno a po mnoho desetiletí užíváno je nyní považováno za synonymum: \"Curculio urticae\" (Scopoli, 1763). Pro účely současného druhu byl De Geerem v roce 1775 zaveden název \"Phyllobius urticae\", ale vzhledem k dřívějšímu popisu (1763) Scopolim není tento používán.\n\n\n\n"}
{"id": "1059469", "url": "https://cs.wikipedia.org/wiki?curid=1059469", "title": "Plocholusk", "text": "Plocholusk\n\nPlocholusk (\"Platylobium\") je rod rostlin z čeledi bobovité. Zahrnuje 4 druhy keřů a polokeřů s dvouřadě uspořádanými jednoduchými listy a žlutými motýlovitými květy, rozšířené výhradně v Austrálii a na Tasmánii. Druh \"Platylobium formosum\" je pěstován jako okrasná rostlina.\n\nPlatylobia jsou přímé, šplhavé nebo plazivé keře a polokeře s dřevnatou podzemní částí, z níž vyrůstá 1 nebo několik tenkých nadzemních stonků. Listy jsou většinou vstřícné, dvouřadě uspořádané, jednolisté, přisedlé nebo řapíkaté, s vejčitými, žíhanými palisty. Květy jsou jednotlivé nebo po několika v úžlabí, přisedlé nebo stopkaté, žluté až oranžové s červenou až hnědou kresbou, podepřené nahloučenými hnědými, papírovitými šupinami, listeny a listenci. Kalich je zakončen 5 zuby, spodní 3 jsou úzké a ostré, horní 2 jsou dlouhé, delší než trubka, na konci široce zaokrouhlené a ve spodní části srostlé. Korunní lístky jsou nehetnaté, pavéza je okrouhlá až ledvinitá, křídla podlouhle vejčitá a kratší než pavéza, člunek je asi stejně dlouhý jako křídla. Tyčinky jsou jednobratré. Semeník je přisedlý nebo stopkatý. Plodem je zploštělý lusk s křídlatým horním švem, obsahující několik semen s kápovitým míškem.\n\nRod plocholusk zahrnuje 4 druhy. Je rozšířen ve východní a jihovýchodní Austrálii a na východě Tasmánie. Nejvíce druhů roste ve státě Victoria. Plocholusky rostou v lesní a keřovité vegetaci v poměrně vlhkých oblastech s mírným, mediteránním až subtropickým klimatem.\n\nNěkteré druhy plocholusků mají význam jako rostliny bránící erozi. Druh \"Platylobium formosum\" se pěstuje jako okrasná rostlina.\n\n"}
{"id": "1059471", "url": "https://cs.wikipedia.org/wiki?curid=1059471", "title": "Chruplavník", "text": "Chruplavník\n\nChruplavník (\"Polycnemum\") je malý rod z čeledě laskavcovitých kde je řazen do podčeledě \"Polycnemoideae\". V České republice vyrůstají dva jeho druhy chruplavník rolní a chruplavník větší, oba kriticky ohrožené. Na počátku 20. století se v Česku ještě vyskytoval chruplavník Heuffelův který je v současnosti považován za nezvěstný.\n\nAreál výskytu rodu chruplavník je poměrně rozsáhlý, Evropa, Střední Asie, Afrika a Severní Amerika, objevuje se ale na místech od sebe dost vzdálených. Osídluje otevřená písčitá, štěrkovitá nebo skalnatá místa kde je nízká konkurence okolních rostlin. Jednotlivé druhy se od sebe odlišují preferencemi půdních podmínek, některé žádají stanoviště s půdou spíše vlhčí a kyselou, jiné se sušší a zásaditou.\n\nRod zahrnuje byliny i polokeře, rostliny jednoleté i vytrvalé které jsou poléhavé, vystoupavé nebo vzpřímené. Listy jsou střídavé, přisedlé, čárkovité, trojúhelníkovitého průřezu a mají ostrou špičku. Z paždí listenů podobných listům vyrůstají jednotlivě oboupohlavné květy se dvěma blanitými listenci na krátké květní stopce.\n\nKvět je tvořen pěti volnými, suchomázdřitými, trvalými, hnědavými neb zelenavými okvětní lístky. Obsahuje většinou jednu až tři tyčinky na bázi prstencovitě srostlé a obvejčitý semeník s dvěma přisedlými bliznami. Květy jsou opylovány větrem. Plodem je podlouhlá nažka s blanitým anebo kožovitým oplodím často obalená okvětím. Počet chromozomů je x = 9.\n\nU rodu chruplavník není taxonomie ještě ustálena, obvykle se rod dělí do těchto pěti druhů:\n\nJe zjištěno, že v minulosti byl rod chruplavník co do počtu druhů bohatší a vyskytoval se v Evropě na více místech než nyní. Ve 20. století bylo zaznamenáno jak plošné mizení vhodných stanovišť, tak i snižování celkového počtů kvetoucích rostlin.\n\n \n"}
{"id": "1059480", "url": "https://cs.wikipedia.org/wiki?curid=1059480", "title": "Dark Metal", "text": "Dark Metal\n\nDark Metal je první studiové album německé metalové kapely Bethlehem. Bylo vydáno v srpnu 1994 francouzským hudebním vydavatelstvím Adipocere Records. Vyšlo i v dalších reedicích s bonusovými skladbami.\n\nAlbum de facto definovalo subžánr zvaný dark metal, který vyjádřuje temné, pochmurné až negativní záležitosti: smrt, sebevraždu, deprese, degeneraci, prázdnotu, samotu, noční můry atd.\n\n\n\n"}
{"id": "1059484", "url": "https://cs.wikipedia.org/wiki?curid=1059484", "title": "HP-35", "text": "HP-35\n\nHP-35 byl první kapesní vědecký kalkulátor představený firmou Hewlett-Packard v roce 1972. Tento kalkulátor měl elektronický displej a byl schopen řešit i náročnější vědeckotechnické výpočty.\n\nHP-35 používal postfixovou notaci. Stolní kalkulátory v roce 1972 zvládaly jen základní početní operace, model HP-35 už uměl i logaritmy a trigonometrické funkce, a to bez složitých pomocných výpočtů, stačilo stisknout jen jediné tlačítko. Stal se tedy prvním elektronickým logaritmickým pravítkem. Kalkulátor disponoval velkým číselným rozsahem, a to od 10 do 10, měl 35 kláves, LED displej s jedním řádkem, 10 číslic mantisa a 2 číslice exponent. Hlavní integrované obvody, v tomto případě byly - Mostek MK6020, MK6021, MK6022, MK6023, MK6024, které zahrnují tři ROM, kontrolní a časový čip, registr a aritmetický čip. HP-35 uměl numerické algoritmy, které překročily přesnost většiny sálových počítačů v té době. Za tři roky se ho prodalo přes 300 000 kusů. Na dnešní poměry se to může zdát jako malé číslo, ale kalkulátory v tomto období byly mnohem dražší než dnes. Model HP-35 se v roce 1972 prodával za 395 dolarů. Kalkulátor byl k dispozici v letech 1972–1975.\n\nVývoj kalkulátoru HP-35 trval dva roky, vývoj stál zhruba jeden milion dolarů a pracovalo na něm dvacet inženýrů. V Hewlett-Packardu původně plánovali vyrábět kapesní kalkulátory jen pro své inženýry, ale nakonec se rozhodli je prodávat a HP-35 se tak stal komerčním produktem.\nStávající kapesní kalkulačky v té době měly jen čtyři funkce, tzn. uměly jen sčítat, odčítat, násobit a dělit. Hewlett nazval tento kalkulátor HP-35, protože měl 35 kláves. Po uvedení na trh se stal kalkulátor HP-35 okamžitě hitem.\nV červenci 2007 představil Hewlett-Packard repliku kalkulačky HP-35, retro model HP-35s.\n\n\nDne 14. dubna 2009 byl Hewlett Packard oceněn programem IEEE Milestone, za první ruční vědeckou kalkulačku HP-35.\n"}
{"id": "1059488", "url": "https://cs.wikipedia.org/wiki?curid=1059488", "title": "TJ Sokol Tasovice", "text": "TJ Sokol Tasovice\n\nTJ Sokol Tasovice (celým názvem: Tělovýchovná jednota Sokol Tasovice) je český fotbalový klub, který sídlí v Tasovicích na Znojemsku v Jihomoravském kraji. Založen byl 9. března 1946. Od sezony 2010/11 hraje Moravsko-Slezskou Divizi D (4. nejvyšší soutěž). Klubové barvy jsou žlutá a modrá.\n\nSvé domácí zápasy odehrává na stadionu Tasanda s kapacitou 1 200 diváků.\n\nZdroj: \n\n\nZdroj: \n\n\n\nZdroj: \n\nPoznámky:\n\nTJ Sokol Tasovice „B“ byl rezervním týmem Tasovic, který naposled hrál v ročníku 2016/17, kdy sestoupil z I. B třídy Jihomoravského kraje a do dalšího ročníku nebyl přihlášen.\n\n\nZdroj: \n\n\n\nZdroj: \n\n"}
{"id": "1059489", "url": "https://cs.wikipedia.org/wiki?curid=1059489", "title": "Hřbitov Highgate", "text": "Hřbitov Highgate\n\nHřbitov Highgate (\"Highgate Cemetery\") je místem pohřbívání v severním Londýně ve Spojeném království. Hřbitov má dvě části, východní a západní (East a West). Je zde pohřbeno přibližně 170 000 lidí v asi 53 000 hrobech. Hřbitov je pozoruhodný jak pro osoby zde pohřbené, tak pro jeho \"de facto\" status přírodní rezervace.\nHřbitov se nachází po obou stranách ulice Swain's Lane v Highgate, vedle parku Waterlow. Hlavní brána je severně od Oakeshott Avenue. Další brána je na Chester Road. Rozkládá se na pomezí čtvrtí Camden, Haringey a Islington. Nejbližší zastávka hromadné dopravy je Archway.\n\n\n\n"}
{"id": "1059490", "url": "https://cs.wikipedia.org/wiki?curid=1059490", "title": "Místní referendum o zákazu hazardu v Olomouci", "text": "Místní referendum o zákazu hazardu v Olomouci\n\nMístní referendum o zákazu hazardu v Olomouci, které bylo vyhlášeno na základě petice olomouckých občanů, jež požadovala zákaz hazardních her na území města, proběhlo 12. prosince 2014. Pro zákaz hlasovalo 95,5 % zúčastněných voličů, ovšem referendum bylo z důvodu malé účasti prohlášeno za neplatné, neboť k urnám dorazilo jen 8,2 % oprávněných voličů, přičemž ze zákona byla nutná nejméně 35% účast.\n\nZastupitelstvo města Olomouce se pokusilo hazard ve městě omezit obecně závaznými vyhláškami schválenými v únoru a v prosinci roku 2013 (OZV č. 1/2013 a 5/2013). Počet míst na území města, kde bylo povoleno hraní hazardních her a provozování loterií, byl omezen z předchozích 113 adres na 57 plus dalších 14 míst povolených dočasně do konce roku 2014. Vyhlášky sice omezily množství heren, ovšem v jejich důsledku nedošlo téměř k žádnému snížení počtu hracích automatů a videoloterijních terminálů, spíše jen k jejich koncentraci na povolených adresách. Zatímco před rokem 2013 se v Olomouci jejich počet pohyboval mezi 1300 a 1500, pak v květnu 2014 činil 1299 ks, což je asi 1 hrací přístroj na 77 obyvatel. Podle iniciativy Olomouc bez hazardu jde o druhé nejhorší číslo v republice (po Teplicích). \n\nPrvní protestní protihazardní petice proběhla v Olomouci již v únoru 2013 v době přípravy první ze zmíněných vyhlášek. Celkem 1811 olomouckých občanů se v ní vyjádřilo proti záměru přeměnit budovu bývalého divadla v městské části Hodolany v kasino, což tato vyhláška výslovně umožňovala, ovšem rozhodnutí městského zastupitelstva nezvrátili.\n\nNa začátku května 2014 zahájil přípravný výbor, který tvořilo pět členů sdružení Občané pro Olomouc, sběr podpisů pod petici žádající vypsání místního referenda o úplném zákazu hazardních her na území města. Podpořily je v tom mj. Hnutí DUHA a Agentura rozvojové a humanitární pomoci Olomouckého kraje. 13. května pak svou kampaň na podporu petice zahájila občanská iniciativa Olomouc bez hazardu, jejíž představitelé argumentovali, že hazard je pro společnost finanční zátěží a je spojen s kriminalitou. Z politických stran a hnutí ji výslovně podpořilo jen zmíněné sdružení Občané pro Olomouc, v němž se před komunálními volbami 2014 v Olomouci spojily Strana zelených, Česká pirátská strana a někteří nezávislí kandidáti. Ostatní strany zachovaly zdrženlivý postoj, především kvůli obavám, že by město přišlo o příjmy, které z hazardu má.\n\nPodle zákona 22/2004 Sb. o místním referendu musí být návrh přípravného výboru na konání místního referenda ve městě s počtem 20 000 – 200 000 obyvatel podpořen podpisy alespoň 10 % občanů, což v případě Olomouce činilo 8160 obyvatel. Aktivistům se nakonec podařilo sehnat 8873 podpisů, které 12. srpna odevzdali úředníkům magistrátu, ovšem při kontrole bylo zjištěno, že asi 1000 podpisů je neplatných. Petiční výbor proto 28. srpna sběr podpisů obnovil a ještě téhož dne je opět odevzdal. Konečný počet obyvatel, kteří vyhlášení referenda podpořili, byl 8175.\n\nObčanům města měla být v referendu položena otázka „Souhlasíte s tím, aby statutární město Olomouc učinilo veškeré kroky vedoucí k zákazu provozování loterií a sázkových her, zejména výherních hracích přístrojů a interaktivních videoloterijních terminálů a jiných obdobných přístrojů uvedených v § 2 písm. e), g), i), j), l), m) a n) a v § 50 odst. 3 zákona o loteriích a jiných podobných hrách, a to na celém svém území?“. Zastupitelstvo města stanovilo termín jeho konání na 12. prosince 2014.\n\nAktivisté původně žádali, aby byl termín referenda spojen s termínem konání komunálních voleb 10.–11. října 2014, od čehož si slibovali vyšší účast. Městské zastupitelstvo to však zamítlo, což odůvodnilo technickými potížemi a údajně vyššími náklady v případě společného termínu. Jako další překážku vedení města uvedlo, že v referendu nelze rozhodovat o změně či zrušení městské vyhlášky, ovšem případný úspěch chystaného referenda by právě k takové změně vedl. Proto bylo údajně potřeba otázku nejprve konzultovat s Ministerstvem vnitra ČR.\n\nZástupci všech velkých politických stran ve městě se k záměru zakázat úplně hazard postavili negativně, byť současně připouštěli, že určitá regulace je potřeba. Jediným významnějším politickým subjektem, který ho otevřeně prosazoval, tedy zůstalo sdružení Občané pro Olomouc.\n\nAntonín Staněk (ČSSD), Aleš Jakubec (TOP 09), Milan Feranec (ANO) a Miroslav Marek (KSČM) vyjádřili obavu, že zákaz by vedl k rozšíření nelegálních heren. Martin Major (ODS) se obával, že prohibice by vedla k finančnímu výpadku v městském rozpočtu. Podobně se krátce před referendem vyjádřil také Antonín Staněk, který se mezitím po komunálních volbách v říjnu 2014 stal novým primátorem města. Podle něj se městské příjmy z heren pohybovaly mezi 90 a 100 milióny korun.\n\nZástupce iniciativy Olomouc bez hazardu a současně politického sdružení Občané pro Olomouc Michal Krejčí (Liberálně ekologická strana) argumenty oponentů odmítl s tím, že v jiných městech či městských částech, kde k zákazu přikročili, žádný výrazný nárůst ilegálních heren nezaznamenali. Jako nevýznamný označil i finanční argument, neboť zmíněná částka tvořila jen asi 4,5 procenta celého rozpočtu města.\n\nReferendum proběhlo v pátek 12. prosince 2014 v době od 14 do 22 hodin. Z celkového počtu 81 494 oprávněných olomouckých voličů svůj hlas odevzdalo 6685 občanů (t. j. 8,2 %), z nichž 6389 (t. j. 95,5 % zúčastněných a 7,8 % oprávněných voličů) hlasovalo pro zrušení hazardu, 247 proti a 21 občanů se zdrželo hlasování (tj. odevzdali hlasovací list bez vyznačené odpovědi). Požadavek zákona o místním referendu, aby se místního referenda zúčastnilo nejméně 35 % občanů zapsaných v seznamech oprávněných voličů, tedy nebyl splněn a referendum bylo prohlášeno za neplatné. Nejvyšší účast byla zaznamenána v jednom ze čtyř okrsků v místní části Hodolany, a to 16 %.\n\nHlasování probíhalo v 89 hlasovacích okrscích a na jeho zajištění se podílelo 400 lidí. Finanční náklady byly odhadnuty na 1,4 milionu korun.\n\nPodle olomouckého primátora Antonína Staňka výsledek znamenal, že Olomoučané podpořili vedení radnice v postupném omezování hazardu a nepřáli si jeho úplný zákaz. Pro další omezování se vyslovil i Michal Krejčí, který zdůraznil, že třebaže referendum nebylo platné, tak z občanů, kteří k němu dorazili, byla pro zákaz naprostá většina.\n\n"}
{"id": "1059491", "url": "https://cs.wikipedia.org/wiki?curid=1059491", "title": "FC Vracov", "text": "FC Vracov\n\nFC Vracov je moravský fotbalový klub z Vracova, který byl založen 20. května 1932. V sezoně 2014/15 klub sestoupil z I. B třídy Jihomoravského kraje – skupiny C, vrátil se tak po delší době do okresních soutěží. Od sezony 2017/18 se účastní III. třídy okresu Hodonín.\n\nNejslavnějšími odchovanci klubu jsou Martin Lejsal a Stanislav Chmela. Patří k nim také vracovský rodák Josef Somr, který byl brankářem A-mužstva v 50. letech a v pozdějším věku se účastnil několika zápasů za Starou gardu. Za klub hráli i bývalí prvoligoví hráči Karel Bernášek a brankář Stanislav Parák.\n\nZdroj: \n\n\n\nFC Vracov „B“ byl rezervním týmem Vracova, který naposled startoval v sezoně 2012/13 ve druhé nejnižší soutěži na Hodonínsku (9. nejvyšší soutěž).\n\n"}
{"id": "1059496", "url": "https://cs.wikipedia.org/wiki?curid=1059496", "title": "Ecuador Open Quito 2015", "text": "Ecuador Open Quito 2015\n\nEcuador Open Quito 2015 byl tenisový turnaj mužů na profesionálním okruhu ATP World Tour, hraný v místním areálu na otevřených antukových dvorcích. Konal se mezi 2. až 8. únorem 2015 v ekvádorské metropoli Quitu jako první ročník obnoveného turnaje.\n\nŘadil se do kategorie ATP World Tour 250. Do dvouhry nastoupilo dvacet osm hráčů a ve čtyřhře startovalo šestnáct párů. Celkový rozpočet činil 494 310 dolarů. Nejvýše nasazeným hráčem ve dvouhře se stal čtrnáctý tenista světa Feliciano López ze Španělska, který prohrál ve finále s dominikánským hráčem Víctorem Estrellou Burgosem. Ve 34 letech se tak stal nejstarším hráčem v otevřené éře tenisu, jenž vybojoval svůj první turnajový titul. Stal se také prvním dominikánským tenistou ve finále singlového turnaje. Deblovou soutěž opanovala německá dvojice Gero Kretschmer a Alexander Satschko. Všichni vítězové tak získali na okruhu ATP Tour premiérový titul.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n"}
{"id": "1059497", "url": "https://cs.wikipedia.org/wiki?curid=1059497", "title": "TJ Tatran Bohunice", "text": "TJ Tatran Bohunice\n\nTJ Tatran Bohunice (celým názvem: Tělovýchovná jednota Tatran Bohunice) je český fotbalový klub, který sídlí v brněnských Bohunicích v Jihomoravském kraji. Založen byl 20. července 1929. V sezoně 2014/15 vyhrál Přebor Jihomoravského kraje, postup do Divize D však z finančních důvodů odmítl. Od téže sezony hraje Přebor Jihomoravského kraje (5. nejvyšší soutěž).\n\nZdroj: \n\n\n\nZdroj: \n\n\n\nZdroj: \n\nPoznámky:\n\nTJ Tatran Bohunice „B“ byl rezervním týmem bohunického Tatranu, který se pohyboval mezi městskými a krajskými soutěžemi. K soutěžním zápasům nastupoval naposled v sezoně 2014/15.\n\n\nZdroj: \n\n\n\nZdroj: \n\nPoznámky:\n\n"}
{"id": "1059498", "url": "https://cs.wikipedia.org/wiki?curid=1059498", "title": "PBZ Zagreb Indoors 2015", "text": "PBZ Zagreb Indoors 2015\n\nPBZ Zagreb Indoors 2015 byl tenisový turnaj pořádaný jako součást mužského okruhu ATP World Tour, který se hrál v areálu na krytých dvorcích s tvrdým povrchem. Konal se mezi 2. až 8. únorem 2015 v chorvatském hlavním městě Záhřebu jako 11. ročník turnaje.\n\nTurnaj s rozpočtem 494 310 eur patřil do kategorie ATP World Tour 250. Nejvýše nasazeným hráčem ve dvouhře se stal dvacátý sedmý tenista klasifikace Ivo Karlović z Chorvatska, který vypadl ve druhém kole. Singlový titul vybojoval Španěl Guillermo García-López a deblovou trofej si odvezla dvojice Marin Draganja a Henri Kontinen.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1059499", "url": "https://cs.wikipedia.org/wiki?curid=1059499", "title": "Open Sud de France 2015", "text": "Open Sud de France 2015\n\nOpen Sud de France 2015 byl tenisový turnaj pořádaný jako součást mužského okruhu ATP World Tour, který se hrál v montpellierské aréně na krytých dvorcích s tvrdým povrchem. Konal se mezi 2. až 8. únorem 2015 ve francouzském městě Montpellier jako 28. ročník turnaje.\n\nTurnaj s rozpočtem 494 310 eur patřil do kategorie ATP World Tour 250. Nejvýše nasazeným ve dvouhře byl devatenáctý hráč světa a obhájce titulu Gaël Monfils z Francie, který v semifinále nestačil na krajana a pozdějšího vítěze Richard Gasqueta. Oba tenisté si tak oproti minulému ročníku vyměnili role. Deblovou soutěž vyhrála dvojice Marcus Daniell a Artem Sitak.\n\nKontroverzi na turnaji vyvolalo odstoupení Tunisana Maleka Džazírího, který se stal terčem podezření z účelového skrečování, aby se nemusel v dalším kole utkat s izraelským hráčem. V úvodní fázi dvouhry vyhrál první set proti Uzbekovi Denisu Istominovi. Následně zápas skrečoval pro zranění lokte. Ve druhém kole na něj čekal izraelský hráč Dudi Sela. Po výhře s Marcem Lópezem v úvodním kole deblové soutěže měl pár nastoupit proti česko-izraelské dvojici František Čermák a Jonatan Erlich.\n\nJiž o dva roky dříve byl Džazírí zapleten do podobného případu a nakonec očištěn. Skončené vyšetřování z 10. února 2015 ze strany organizace ATP daný úmysl hráče neprokázalo. V prohlášení ATP sdělila: \"„Důvodem je skutečně bolavý loket. Vysvětlení hráče i lékaře nás uspokojilo“.\"\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1059500", "url": "https://cs.wikipedia.org/wiki?curid=1059500", "title": "Akce Cihelna", "text": "Akce Cihelna\n\nAkce Cihelna je rozsáhlá vzpomínková akce zaměřená na oživenou historii, vojenskou historii a vojenskou techniku z 2. světové války a dalších období s dlouholetou tradicí, která se koná každoročně v druhé polovině srpna u města Králíky a v celé Králické pevnostní oblasti, v Pardubickém kraji. Hlavním bodem programu je několik bojových ukázek vojenskohistorických klubů (zaměřených v daném ročníku vždy na konkrétní historickou událost, převážně z druhé světové války), dále pak prezentace Armády České republiky, integrovaného záchranného systému, Police ČR a dalších účastníků, výstavy vojenské historické techniky a mnoho dalšího.\n\nHlavní program se odehrává vždy v pátek (tzv. generální nácvik akce) a v sobotu na předváděcí ploše u Vojenského muzea Králíky, mezi pěchotním srubem K-S 14 „U cihelny“ a výšinou, ve které byla v letech 1936–1938 vybudována dělostřelecká tvrz Hůrka. Předváděcím prostorem prochází silnice z Králík do Prostřední Lipky, která je v době akce pro dopravu uzavírána. Rozsáhlý doprovodný program pak probíhá po celý týden.\n\nJedná se o jednu z nejvýznamnějších akcí toho druhu v České republice. Hlavním pořadatelem je město Králíky a Armyfort s.r.o. (provozovatel Vojenského muzea Králiky). Akci podporují Pardubický kraj a Armáda ČR, která je také jejím aktivním účastníkem. Návštěvníci mají možnost zblízka vidět i celou škálu nejmodernější výzbroje a výstroje armády a to jak ve statických, tak i dynamických ukázkách.\nPřímou předchůdkyní současné rozsáhlé Akce Cihelna bylo v 90. letech několik ročníků mnohem skromnější Akce Bouda v prostorách u dělostřelecké tvrze Bouda, u pěchotního srubu K-S 24, asi 6 kilometrů západně od města Králíky. Na tu pak navázala v nových prostorách a posléze i s novým názvem Akce Cihelna.\n\nTradice bojových ukázek a připomínky významné historické události (září 1938) vznikla počátkem 90. let minulého století na Muzeu čs. opevnění – dělostřelecké tvrzi Bouda. První ročník se konal v září 1991, kdy členové různých vojensko-historických klubů a spolků představovali oživlé hlídky v podzemí i na povrchu tvrze. Návštěvnici si mohli prohlížet uniformy a malé ukázky výstroje a výzbroje.\n\nPrvní bojové ukázky proběhly v následujících letech u pěchotního srubu K-S 24. Hlavní téma akcí na tvrzi Bouda představovala Mobilizace na československém předválečném opevnění v roce 1938. Postupně se akce zaměřila na různá významná výročí z naší novodobé historie (mobilizace 1938, okupace 1939, významné bitvy, osvobození republiky 1945, konec II. světové války). Od roku 1993 na Akcích Bouda začala spolupracovat i Armáda ČR. Bouda se též stala jedním z mála míst, kde se ukázek účastnila skutečná a poslední pevnostní jednotka naší armády (ROTO).\n\nPoslední a největší vzpomínková akce na tvrzi Bouda se konala v květnu 1995. Den před jejím zahájením navštívila kolona historických vojenských vozidel s uniformovanými osádkami okolní města a obce v rámci propagační jízdy. Během víkendu pak návštěvníci mohli zhlédnout podzemí tvrze, tři bojové ukázky a po boji vždy i interiér bráněného srubu K-S 24, který nebyl do té doby součástí prohlídkové trasy, tak jak je tomu dnes v rámci kompletních prohlídek tvrze.\n\nTak jak každoročně vzrůstal rozsah akce a počet návštěvníků, stále více se ukazovalo, že terén kolem srubu K-S 24 je sice autentický, ale pro pořádání podobných ukázek málo vhodný. Proti původnímu stavu je celý pokrytý vzrostlým lesní porostem, oblast byla pro návštěvníky špatně dostupná, hluk a množství návštěvníků rušilo zvěř.\n\nV roce 1997 nabídlo město Králíky, aby se celá akce přesunula do vhodnějších prostor v bezprostředním okolí města. Bylo zvažováno několik lokalit, mimo jiné pěchotní sruby K-S 32 a K-S 16. Nakonec po vyhodnocení terénu, přístupnosti objektu, jeho stavu, historického významu a dalších aspektů byla zvolena současná lokalita: pěchotním srub K-S 14 „U cihelny“.\n\nPrvní ročník v nové lokalitě, ale ještě pod starým názvem se konal dnech 2. až 4. října 1998. Na bojišti na straně útočníka vystupovaly tři kolopásové obrněné transportéry a mnoho další techniky. Přes značnou nepřízeň počasí navštívilo akci Bouda 1998 velké množství lidí. Okolo 8000 diváků bylo v prostoru hlavní ukázky, Celkem za víkend Králicko, ukázky a pevnostní muzea navštívilo asi 20 000 lidí.\n\nPoprvé s novým názvem) Cihelna 1999 proběhla akce ve dnech 22. až 24. října 1999, přes opět špatné podzimní počasí znovu za velkého diváckého zájmu. Jedním z magnetů akce se stal parní rychlík, jedoucí z Brna až na bojiště. Mimo jiné byly vyrobeny dobové dopravní značky, které dotvářely kolorit akce a byly osazeny kolem silnice. Do Králík přijela celá řádka významných hostů, vojenských odborníků a zahraničních návštěvníků.\n\nS ohledem na počasí byl ročník 2000 Akce Cihelna poprvé přesunut do letního období (25. až 27. srpna 2000) a od té doby se akce koná vždy v srpnovém termínu. V roce 2001 proběhla akce v termínu 24. až 26. srpna 2001. Zájem veřejnosti opět vzrostl, doprovodný program akce, včetně dynamických a statických ukázek se zase rozrostl. Mimo jiné byl plně vyčištěn původní protitankový příkop. Akce se zúčastnili čtyři desítky klubů vojenské historie a historických vojenských jednotek, dále poprvé i četnější zástupci klubů a jednotek ze zahraničí.\n\nV roce 2002 měla akce proběhnout o víkendu ve dnech 23. až 25. srpna. V té době však naši republiku postihla rozsáhlá povodeň. Pořadatelé se rozhodli zrušit hlavní program akce. I někteří členové týmu patřili mezi povodněmi postižené, především však Armáda ČR a složky integrovaného záchranného systému soustředily síly a prostředky na pomoc postiženým územím.\n\nJiné nosné téma dostala akce v roce 2003. Připomínalo 58. výročí osvobození Československa spojeneckými vojsky a hlavním tématem historických ukázek se stala Ostravská operace. V rámci této operace na jaře 1945 sváděly jednotky Rudé armády a příslušníci 1. čs. samostatné tankové brigády kruté boje v náročném terénu, jejichž cílem bylo obsazení důležitého průmyslového centra severní Moravy. V rámci ukázky mohli diváci zhlédnout ukázky boje, kdy ustupující německé jednotky, stejně jako v roce 1945, opřely svá obranná postavení o čs. opevnění.\n\nV roce 2004 akce proběhla ve dnech 20. až 22. srpna. Hlavním tématem historických bojových ukázek bylo září 1938 a fiktivní boje v říjnu 1938 na československé hranici. Tentokrát počasí organizátorům a návštěvníkům nepřálo (v pátek nepřetržitě pršelo, celou sobotu zataženo, ale pršet začalo naštěstí až po slavnostním ukončení akce), přesto akce byla velmi úspěšná.\n\nV roce 2005 se akce konala 19. až 21. srpna. Hlavní historická ukázka byla s tématem Ostravská operace – jaro 1945, na kterou se těžká technika přesunovala i ze vzdálenosti několika set kilometrů. Dalším vrcholem byly ukázky leteckých sil Armády ČR. Celkový úspěch podtrhlo skvělé počasí po oba hlavní dny (pouze přípravu akce komplikovalo špatné počasí).\n\nV roce 2006 se hlavní ukázky opět zaměřily na rok 1938. Konkrétně na událostí z podzimu, kdy československá branná moc vedla boj s teroristickými jednotkami Sudetoněmeckého dobrovolnického sboru a po přijetí podmínek konference velmocí v Mnichově vojáci proti svému přesvědčení opouštěli bez válečného střetnutí dobře vybudovaná obranná postavení… Druhá část bojových ukázek byla věnovaná fiktivní válce o československé opevnění a tedy ukazovala divákům, jaký průběh by mohlo mít válečné střetnutí, pokud by československá politická reprezentace podmínky diktátu z Mnichova nepřijala. Další novinkou se stala ukázka boje Spojenecké kolony postupující Francií směrem k území nacistické říše na podzim roku 1944 a také ukázka těžké techniky Cvičení Varšavské smlouvy nazvaná Boj o přemostění.\n\nV roce 2007 se hlavní program konal ve dnech 17. až 19. srpna. Hlavní historické bojové ukázky měly téma Ostravská operace – jaro 1945. Připomenuly nejtěžší vojenské střetnutí, které se odehrálo na území naší současné republiky. Novinku stále představovala velká ukázka ze západní fronty roku 1944 (nasazeno okolo dvaceti kusů velké historické techniky) a také rozsáhlá ukázka cvičení vojsk z konce 70. let minulého století, s využitím množství těžké bojové techniky.\n\nV roce 2008 byla hlavní ukázka opět zaměřena na historického boje z roku 1938, dále zde byly např. prezentace historických klubů US Army: Bojová ukázka Na cestě do Říše – podzim 1944 a vzhledem k výročí srpna 1968 také Pietní akt k srpnovým událostem roku 1968.\n\nV roce 2009 se hlavní historická ukázka věnovala tématu Západní val 1944 – průlom, další historická ukázka se opět věnovala Ostravské operaci 1945, prezentace těžké bojové techniky Vojenského muzea Králiky byla dynamická ukázka s tématem 80. let minulého století.\n\nV roce 2010 se hlavní historická ukázka (jako jiné sudé roky) opět zaměřila na téma Mobilizace 1938, další historická ukázka předvedla opět těžké boje v rámci Ostravská operace 1945 a nechyběla ani prezentace těžké bojové technicky Vojenského muzea Králiky.\n\nV roce 2011 se akce konala od pátku 19. srpna do neděle 21. srpna. V pátek se konal jako obvykle generální nácvik akce, hlavní bojové ukázky však tentokrát proběhly jen v sobotu 20. srpna. Hlavní historická ukázka se věnovala tématu Ostravská operace 1945.\n\nV roce 2012 se akce konala od pátku 17. srpna do neděle 19. srpna. Jako v jiných sudých letech hlavní téma byla Mobilizace 1938, tentokrát v prostoru západně od silnice, protože součástí hlavní historické ukázky byl boj o pěchotní srub K-S 14 „U cihelny“, nechyběla ani prezentace bojové techniky Vojenského muzea Králiky.\n\nV roce 2013 se akce konala od pátku 16. srpna do neděle 18. srpna. Hlavní historická ukázka se věnovala tématu Ostravská operace 1945, další ukázka\nvyužila techniky Vojenského muzea Králiky. Prezentace Armády ČR zahrnovala dynamickou ukázka obrany vojenské kolony a ukázka psovodů, nechyběly ani ukázky dalších účastníků (integrovaného záchranného systému, Policie ČR, Celní správy ČR, Vězeňské služby ČR).\n\nZatím poslední ročník akce se uskutečnil od pátku 22. srpna do neděle 24. srpna 2014. Hlavní historická ukázka se opět věnovala tématu „Mobilizace 1938“, přičemž kromě ukázky zachycující historické události (obsazování pohraničí) byl předveden i alternativní scénář bojů o pohraničí. Páteční hlavní program provázela značná nepřízeň počasí. Po většinu odpoledne (s krátkými přestávkami) pršelo, krátce po zahájení hlavní historické ukázky se strhla taková průtrž mračen, že ukázka musela být zrušena a nevyužité nálože v jednotlivých objektech odpáleny.\n\nKromě hlavního programu v pátek a v sobotu na předváděcí ploše u Vojenského muzea Králíky je součástí Akce Cihelna i rozsáhlý doprovodný program ve městě Králíky a v celé Kralické pevnostní oblasti. Např. v roce 2014 se jednalo zejména o následující akce (obdobný doprovodný program byl i v předchozích letech):\n\n\n"}
{"id": "1059501", "url": "https://cs.wikipedia.org/wiki?curid=1059501", "title": "Open Sud de France 2015 – mužská dvouhra", "text": "Open Sud de France 2015 – mužská dvouhra\n\nDo soutěže mužské dvouhry na tenisovém turnaji Open Sud de France 2015 nastoupilo dvacet osm hráčů. Obhájcem titulu byl francouzský tenista Gaël Monfils, kterého v semifinále vyřadil Richard Gasquet a oplatil mu tak rok starou turnajovou porážku. ,\n\nVítězem dvouhry se stal čtvrtý nasazený Francouz Richard Gasquet, jenž ve finále zdolal polskou turnajovou pětku Jerzyho Janowicze. Za stavu 0–3 na gamy polský tenista zápas po devíti minutách skrečoval pro subfebrilii a počínající nemoc. Během duelu neuhrál ani jeden míč. V probíhající sezóně si tak šampion připsal premiérové turnajové vítězství, které představovalo jedenáctý singlový titul na okruhu ATP Tour. Open Sud de France již ovládl v roce 2006, kdy se hrálo v Lyonu.\n\nČtyři nejvýše nasazení hráči měli volný los do druhého kola.\n\n"}
{"id": "1059502", "url": "https://cs.wikipedia.org/wiki?curid=1059502", "title": "PBZ Zagreb Indoors 2015 – mužská dvouhra", "text": "PBZ Zagreb Indoors 2015 – mužská dvouhra\n\nDo soutěže mužské dvouhry na tenisovém turnaji PBZ Zagreb Indoors 2015 nastoupilo dvacet osm hráčů. Obhájcem titulu byl chorvatský tenista Marin Čilić, který se před zahájením odhlásil pro poranění paže.\n\nVítězem dvouhry se stal třetí nasazený Španěl Guillermo García-López, jenž ve finále zdolal italskou turnajovou pětku Andrease Seppiho po dvousetovém průběhu 7–6 a 6–3. V probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1059503", "url": "https://cs.wikipedia.org/wiki?curid=1059503", "title": "Ecuador Open Quito 2015 – mužská dvouhra", "text": "Ecuador Open Quito 2015 – mužská dvouhra\n\nDo soutěže mužské dvouhry na tenisovém turnaji Ecuador Open Quito 2015 nastoupilo dvacet osm hráčů. Jednalo se o úvodní ročník obnovené quitské události, když se již ve stejném městě hrál mužský turnaj v letech 1979–1982.\n\nVítězem dvouhry se stal osmý nasazený Dominikánec Víctor Estrella Burgos, jenž ve finále zdolal španělskou turnajovou jedničku Feliciana Lópeza po vyrovnaném třísetovém průběhu 6–2, 6–7 a 7–6. O šampionu rozhodoval až závěrečný tiebreak. V probíhající sezóně si Estrella Burgos připsal premiérové turnajové vítězství, které představovalo jeho první trofej na okruhu ATP Tour. Ve 34 letech se tak stal nejstarším hráčem v otevřené éře tenisu, jenž vybojoval svůj první turnajový titul. Jako první dominikánský tenista také postoupil do finále singlového turnaje.\nSedm z osmi nasazených naplnilo žebříčkové předpoklady, když postoupilo do čtvrtfinále.\n\nČtyři nejvýše nasazení hráči měli volný los do druhého kola.\n\n"}
{"id": "1059516", "url": "https://cs.wikipedia.org/wiki?curid=1059516", "title": "Načetínský potok", "text": "Načetínský potok\n\nNačetínský potok je hraniční vodní tok mezi Českou republikou a Německem v Krušných horách v Ústeckém kraji. Pramení v okrese Chomutov v národní přírodní rezervaci Novodomské rašeliniště západně od Jeleního vrchu v nadmořské výšce 825 m n. m. Potok měří 17,9 km, jeho povodí má rozlohu 84,2 km² a průměrný průtok v ústí je 1,1 m³/s.\n\nOd pramene potok teče asi 1,5 km k severu a potom se obrací na severovýchod. Protéká Načetínským rybníkem a za Načetínem se stává hraničním tokem, kterým je až ke svém ústí. Ze severu obtéká Kalek a potom pokračuje severním až severovýchodním směrem k zaniklé vsi Gabrielina Huť, ze západu míjí Brandov a v zaniklém Zeleném Dole se vlévá do Flájského potoka v nadmořské výšce 475 metrů.\n\nPojmenovanné pravostranné přítoky jsou Bílý potok v Kalku, Luční potok, Kovářský potok, Bystřička a Telčský potok v Gabrielině Huti, který je z nich největší.\n\nV údolí potoka mezi Kalkem a Brandovem stojí na německé straně několik starých průmyslových objektů. Na přelomu 13. a 14. století stával u Brandova na strmé Loupežnické skále blíže neznámý brandovský hrad.\n\n"}
{"id": "1059517", "url": "https://cs.wikipedia.org/wiki?curid=1059517", "title": "Telčský potok", "text": "Telčský potok\n\nTelčský potok (též \"Rudolický potok\") je potok na rozhraní okresu Chomutov a Most v Krušných horách. Je dlouhý 9,1 km, plocha povodí měří 21,3 km² a průměrný průtok v ústí je 0,27 m³/s. Potok spravuje státní podnik Povodí Ohře.\n\nPotok pramení na vrcholové části Krušných hor severoseverovýchodně od samoty Lesná v nadmořské výšce 885 metrů. Tomuto místu odpovídá lokalita s místním názvem \"Na Močále\", kde je ovšem v mapě vyznačen pouze občasný vodní tok a pramen Telčského potoka se nachází o 500 m dále na severozápad. Na některých mapách je první kilometr toku (od pramene k rybníku u samoty \"V Díře\") pojmenován jako \"Lužec\". Pod rybníkem se koryto rozdvojuje. Levá větev směřuje na jih ke Svahové a pravá, zde již shodně značená jako Telčský potok, se stáčí na severozápad. Cestou napájí Hraniční rybník a potom vtéká do Telčského údolí. Pod zaniklou vesnicí Gabrielina Huť se zprava vlévá do Načetínského potoka v nadmořské výsce 560 metrů.\n\nPotok na svém toku překonává výškový rozdíl přes 200 m a zejména v Telčském údolí má velký spád. Koryto je kamenité a v údolí ho lemují rozsáhlé skalní ortorulové výchozy. Při srpnových povodních v srpnu 2002 rozvodněný potok v Telčském údolí strhl většinu mostů a podemlel cestu. Obnoveny byly v roce 2004.\n\n"}
{"id": "1059522", "url": "https://cs.wikipedia.org/wiki?curid=1059522", "title": "Bombardier TRAXX", "text": "Bombardier TRAXX\n\nBombardier TRAXX je název rodiny elektrických a motorových lokomotiv, které jsou vyráběny společností Bombardier Transportation (resp. dříve Adtranz) v mnoha modifikacích. Montáž lokomotiv probíhá v závodech společnosti v Kasselu a Vado Ligure.\n\nKonstrukce lokomotiv TRAXX navazuje na platformu Eco2000 vytvořenou společností ABB-Henschel počátkem 90. let 20. století, kterou později převzala společnost Adtranz (po sloučení železničních divizí Daimler-Benz a ABB). Do této skupiny patří např. italské elektrické lokomotivy řad E405, E412 a E464. V roce 1997 pak Adtranz začal vyrábět střídavé elektrické lokomotivy německé řady 145, které lze považovat za první stroje z rodiny TRAXX, i když tehdy ještě nebyl uvedený název použit. Lokomotivy řady 145 pro DB Cargo začaly být vyráběny v závodě Berlin-Hennigsdorf (č. 145 001 až 010), ale další produkce již probíhala v Kasselu. \n\nV roce 1999 pak začala výroba dvoufrekvenčních (15 kV 16,7 Hz a 25 kV 50 Hz) lokomotiv, které byly později zpětně označeny jako TRAXX AC1. Jednalo se především o lokomotivy ve verzi F140 AC1 dodané pro dnešní DB Schenker Rail Deutschland jako řada 185 v počtu 200 kusů. Dále byly pro jiné dopravce a lokpooly dodávány tytéž lokomotivy v nákladní verzi F140 AC1 (v Německu řada 185, ve Švýcarsku Re482 a Re485) nebo osobních verzích P140 AC1 (lucemburská řada 4000) a P160 AC1 (německá řada 146). \n\nSamotný název TRAXX byl společností Bombardier Transportation oficiálně představen v roce 2003. a jedná se o zkratku z anglického výrazu „Locomotives Platform for Transnational Railway\nApplications with eXtreme fleXibility“. \nV roce 2004 vyjely první lokomotivy další generace TRAXXů, tedy TRAXX 2. Tentokrát již nešlo jen o dvoufrekvenční stroje (TRAXX AC2), ale také o vícesystémové lokomotivy (TRAXX MS). Oproti starším vozidlům TRAXX 1 již stroje TRAXX 2 splňovaly nové požadavky norem TSI Crash na bezpečnost při čelním střetu. V případě dvoufrekvenčních lokomotiv šlo o verze pro nákladní dopravu F140 AC2 (v Německu řada 185.2, ve Švýcarsku Re482.2, v Maďarsku 481 a ve Švédsku 241, resp. Litt Re) a pro osobní dopravu P160 AC2 (německá řada 146.2 a maďarská řada 480). \n\nVícesystémové lokomotivy byly v této počáteční fázi dodávány pouze jako nákladní v počtu několika desítek kusů pro provoz mezi Švýcarskem a Itálií a odebrány byly dopravcem SBB Cargo (21 kusů) a lokpoolem MRCE Dispolok (5 kusů).\n\nV srpnu 2006 byla představena lokomotiva E483 001, což byl první zástupce vylepšené verze platformy TRAXX 2, označované jako TRAXX 2 Evolution (TRAXX 2E). Příchod této platformy znamenal větší modularitu řešení, takže již výrobce začal nabízet čtyři základní verze: stejnosměrné elektrické lokomotivy (DC), střídavé elektrické lokomotivy (AC), vícesystémové elektrické lokomotivy (MS) a motorové (diesel-elektrické) lokomotivy (DE). Z těchto čtyř pilířů začaly být vyráběny jen tři (DC, MS, DE), neboť typ AC byl nadále nabízen v původní verzi F140 AC2. \n\nPilotním strojem rodiny TRAXX 2 Evolution byl výše zmíněný E483 001, který byl jako jediný kus ve stejnosměrném provedení vyroben v Kasselu, další již byly vyráběny v lokomotivce ve Vado Ligure. Tyto lokomotivy pro provoz na tratích napájených trakční soustavou 3 kV DC jsou vyráběny v nákladní verzi F140 DC pro dopravce v Itálii (řada E483), Španělsku (řada 253) a Polsku (řada E483, resp. 5170). Osobní verzi P160 DC pak odebral jako řadu EU47 pouze polský dopravce Koleje Mazowieckie. \n\nVýroba podtypu MS byla zahájena na základě 26kusové objednávky lokpoolu Angel Trains Cargo z roku 2005. Tyto lokomotivy začaly být dodávány v roce 2007 jako německá řada 186. V následujících letech se rozhodly do nákupu těchto lokomotiv investovat i další leasingové společnosti jako CBRail, Railpool či Akiem, ale také přímo dopravci, např. Euro Cargo Rail společně s DB Schenker Rail, BLS Cargo (švýcarská řada Re 486), český intermodální operátor Metrans (česká řada 386), Lokomotion Gesellschaft für Schienentraktion a ve verzi pro F160 MS pro rychlost 160 km/h také Nederlandse Spoorwegen. Lokomotivy F140 MS si objednala také Veolia Transport, ale nakonec nebyly odebrány a skončily u jiných zákazníků.\nDieselové verze byly zákazníkům dodávány rovněž ve verzích pro osobní dopravu (typ P160 DE) a nákladní dopravu (F140 DE), ale nejednalo se o velké série. 11 kusů lokomotiv P160 DE bylo dodáno německému dopravci Landesnahverkehrsgesellschaft Niedersachsen (řada 246), jiný zájemce pro tuto osobní verzi se dosud (2015) nenašel. Nákladní verzi F140 DE odebrala v počtu 10 kusů leasingová společnost CBRail, dopravce RheinCargo (5 kusů), Captrain Deutschland (3 kusy). Všechny tyto lokomotivy byly registrovány v Německu jako řada 285. 10 lokomotiv pak odebral polský dopravce Lotos Kolej, který ponechal německé označení BR285 a k tomu přibylo nejednoznačné polské řadové označení 365. Největší objednávka na stroje F140 DE přišla od francouzské společnosti SNCF Fret, která chtěla odebrat celkem 80 kusů (45 v první fázi). Později byly plány objednatele upraveny tak, že lokomotivy budou majetkem lokpoolu Akiem, který je stejně jako SNCF součástí skupiny Société nationale des chemins de fer français. Nakonec bylo vyrobeno jen 15 lokomotiv, které nebyly objednatelem odebrány a zůstaly tak majetkem Bombardier Transportation, který je nabízí k pronájmu či prodeji.\nNa úspěšný typ TRAXX AC2 navázalo v roce 2011 představení nové verze TRAXX AC3 Last Mile s inovovaným designem. Tyto dvoufrekvenční lokomotivy (15 kV 16,7 Hz a 25 kV 50 Hz AC) si zachovaly základní parametry TRAXXů druhé generace (jmenovitý výkon 5600 kW, tažná síla 300 kN) a nabízejí maximální rychlost dle požadavků zákazníka od 140 do 200 km/h). Novinkou je pomocný spalovací motor, který lokomotivě dodává výkon 180 kW na obvodu kol a tažnou sílu 300 kN při maximální rychlosti 50 km/h. Lokomotivy s tímto pomocným motorem tak umožňují přístavbu souprav na neelektrizovaných koncových úsecích tras nákladních vlaků, odtud vzniklo označení Last Mile (resp. plné označení TRAXX AC3 LM). Nabízena je samozřejmě i verze bez pomocného motoru s prostým označením TRAXX AC3. Vyvinuta byla i stejnosměrná verze (3 kV DC) s pomocným spalovacím motorem (DC LM), naopak podobná lokomotiva ve vícesystémové verzi (MS LM) zatím neexistuje, neboť taková lokomotiva by byla příliš těžká.\n\nPro účely testů byly nejdříve v letech 2011-2012 vyrobeny tři lokomotivy ve verzi TRAXX F160 AC3 LM (tedy nákladní verze pro rychlost 160 km/h s pomocným spalovacím motorem), které byly zaaregistrovány v Německu jako řada 187 (konkrétně šlo tedy o stroje 187 001, 187 002 a 187 003). Tyto lokomotivy byly později prodány společnosti Railpool. Přímo pro tuto leasingovou společnost bylo v letech 2012-2013 vyrobeno pět stejných lokomotiv (ev. č. 004 až 008), celkem jich tedy Railpool vlastní osm (stav v roce 2015). Pokračováním řady byla v roce 2014 výroba strojů 187 009 a 187 010, které sice mají nátěr Deutsche Bahn, ale jednalo se o demonstrační lokomotivy výrobce s určením pro případný prodej. V roce 2013 si pak další čtyři kusy F160 AC3 LM objednal Akiem, do konce roku odebral první dva kusy, které jsou rovněž registrovány v Německu (187 011 a 187 012). V lednu 2015 pak byl dodán první stroj F160 AC3 LM registrovaný mimo Německo: jde o lokomotivu se švýcarským číslem 487 001 pro dopravce Swiss Rail Traffic.\n\nV roce 2014 pak byla zahájena výroba lokomotiv AC3 bez pomocného spalovacího motoru na základě rámcové smlouvy, která byla uzavřena na dodávku 450 kusů pro společnosti ze skupiny Deutsche Bahn s cílem nahradit v letech 2015 až 2023 starší lokomotivy německých řad 139, 140, 151 a 155. Jedná se především o lokomotivy typu TRAXX F160 AC3 pro DB Schenker Rail. Tato společnost si v roce 2013 objednala 110 kusů těchto lokomotiv, které nesou označení 187.1 (v roce 2014 byly dodány první dvě lokomotivy 187 101 a 187 102). Dále byla zahájena výroba 20kusové série verze TRAXX P160 AC3 pro DB Regio (německá řada 147), z níž byl první kus 147 001 dodán v závěru roku 2014.\n"}
{"id": "1059525", "url": "https://cs.wikipedia.org/wiki?curid=1059525", "title": "Franziska Hildebrandová", "text": "Franziska Hildebrandová\n\nFranziska Hildebrandová (* 24. března 1987, Halle) je německá biatlonistka, dvojnásobná mistryně světa a dvojnásobná medailistka z juniorských šampionátů. Jejím dosavadním největším úspěchem jsou dvě zlaté medaile z ženské štafety na Mistrovství světa v biatlonu 2015 ve finském Kontiolahti a na Mistrovství světa v biatlonu 2017 v rakouském Hochfilzenu. Na šampionátu v roce 2016 v norském Oslu vybojovala se smíšenou štafetou stříbrné medaile a s ženskou štafetou skončila na bronzové pozici.\n\nVe světovém poháru ovládla dva sprinty, a to v rakouském Hochfilzenu a německém Ruhpoldingu v sezóně 2015/16. Dále dokázala mnohokrát zvítězit s německou štafetou.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n\n"}
{"id": "1059527", "url": "https://cs.wikipedia.org/wiki?curid=1059527", "title": "Alexandr Černý", "text": "Alexandr Černý\n\nAlexandr Černý (* 14. září 1954) je bývalý český fotbalista, útočník.\n\nV československé lize hrál za TJ SU Teplice. Nastoupil ve 30 ligových utkáních a dal 4 góly. Do Teplic přišel z Děčína. O větší počet ligových utkání jej připravilo dlouhodobé zranění, které mu způsobil hrubým faulem obránce Slavie Biroš. Ve druhé nejvyšší soutěži hrál i za Spartak Hradec Králové.\n\n"}
{"id": "1059530", "url": "https://cs.wikipedia.org/wiki?curid=1059530", "title": "Pavel Walter", "text": "Pavel Walter\n\nPavel Walter (* 2. září 1959) je bývalý český fotbalista, útočník.\n\nV československé lize hrál za TJ SU Teplice. Nastoupil ve 2 ligových utkáních. Po návratu z vojny se do kádru Teplic neprosadil a nastupoval ve druhé nejvyšší soutěži za Slovan Liberec. Hrál i za Baník Most.\n\n"}
{"id": "1059539", "url": "https://cs.wikipedia.org/wiki?curid=1059539", "title": "Raphaël Pujazon", "text": "Raphaël Pujazon\n\nRaphaël Pujazon (18. února 1918 El Campillo – 23. února 2000 Alès) byl francouzský atlet, běžec specializující se na 3000 metrů překážek. V roce 1946 se na této trati stal mistrem Evropy.\nByl několikanásobným mistrem Francie v bězích na 1500 metrů, 5000 metrů a 3000 metrů překážek. Největším úspěchem se pro něj stal titul mistra Evropy v běhu na 3000 metrů překážek z roku 1946. V této disciplíně startoval také na olympiádě v Londýně v roce 1948, zvítězil v rozběhu, finálový závod však nedokončil.\n\n"}
{"id": "1059555", "url": "https://cs.wikipedia.org/wiki?curid=1059555", "title": "Vasilij Berezuckij", "text": "Vasilij Berezuckij\n\nVasilij Vladimirovič Berezuckij (rusky Василий Владимирович Березуцкий; * 20. června 1982, Moskva, Sovětský svaz) je ruský fotbalový obránce a reprezentant, který hraje za klub CSKA Moskva.\nÚčastník EURA 2008 a Mistrovství světa 2014 v Brazílii.\n\nJeho bratr–dvojče Alexej Berezuckij je také fotbalovým obráncem a hráčem CSKA Moskva.\n\nBerezuckij hrál v Rusku profesionálně nejprve za FK Torpedo-ZIL. V roce 2002 odešel do celku CSKA Moskva. S CSKA získal řadu trofejí, mj. v ruské lize, ruském poháru a také v Poháru UEFA v sezóně 2004/05.\n\nBerezuckij debutoval v A-mužstvu Ruska 7. 6. 2003 v kvalifikačním zápase v Basileji proti domácímu týmu Švýcarska (remíza 2:2).\n\nZúčastnil se EURA 2008 v Rakousku a Švýcarsku, kde ruská sborná postoupila do semifinále.\nEvropského šampionátu EURO 2012 v Polsku a na Ukrajině se nezúčastnil kvůli zranění.\n\nItalský trenér Ruska Fabio Capello jej vzal na Mistrovství světa 2014 v Brazílii, kde Rusko obsadilo se dvěma body nepostupové třetí místo v základní skupině H.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde Rusko obsadilo se ziskem jediného bodu poslední čtvrté místo v základní skupině B. Berezuckij odehrál na turnaji všechny tři zápasy svého týmu ve skupině B.\n\n"}
{"id": "1059560", "url": "https://cs.wikipedia.org/wiki?curid=1059560", "title": "Diecéze Peng-pu", "text": "Diecéze Peng-pu\n\nDiecéze Peng-pu je diecéze římskokatolické církve, nacházející se v Číně.\n\nDiecéze zehrnuje část čínské provincie An-chuej.\n\nBiskupským sídlem je město Peng-pu.\n\nK roku 1950 měla: 64 334 věřících, 4 diecézní kněze, 41 řeholních kněžích, 15 řeholníků, 21 řeholnic a 23 farností.\n\nDne 21. února 1929 byl brevem \"Ea quae catholicae\" papeže Pia XI. vytvořen z části území apoštolského vikariátu Wu-chu nový vikariát Peng-pu.\n\nDne 11. dubna 1946 byl vikariát bulou \"Quotidie Nos\" papeže Pia XII. povýšen na diecézi.\n\nDne 3. července 2001 čínská vláda sjednotila tři diecéze provincie An-chuej, a to arcidiecézi An-čching, Peng-pu a Wu-chu, s přejmenováním na \"diecézi An-chuej\". Tato nová struktura není uznána Svatým stolcem. Biskup Joseph Zhu Huayu patřil do Vlasteneckého sdružení čínských katolíků kteří se nehlasí k římskému papeži, do roku 2001 byl biskupem této diecéze; se sloučením diecézí se stal jejím novým biskupem. Zemřel roku 2005.\n\nDne 3. května 2006 byl bez papežského souhlasu vysvěcen biskupem Joseph Liu Xinhong jako nový biskup An-chuej.\n\n\n"}
{"id": "1059561", "url": "https://cs.wikipedia.org/wiki?curid=1059561", "title": "Martin Gerbert", "text": "Martin Gerbert\n\nMartin Gerbert von Hornau (11. srpna 1720 Horb am Neckar, Württembersko – 3. května 1793, Svatý Blažej) byl nemecký teolog, historik a muzikolog, říšský opat kláštera sv. Blažeje, člen šlechtické rodiny Gerbertů z Hornavy.\n\nNarodil se jako \"Franz Dominikus Bernhard Gerbert von Hornau\". Vzdělání získal ve Freiburgu v Breisgau, Klingenau ve Švýcarech a v benediktinském opatství sv. Blažeje v Černém lese, kde byl roku 1737 vysvěcen. V roce 1744 byl ordinován knězem a později jmenován profesorem, nejprve filosofie a později teologie.\n\nV letech 1754 až 1764 publikoval a řadu teologických traktátů, jejichž hlavním cílem se zdá být změna rigidního scholastického systému v souvislosti s učením Otců církve, zejména svatého Augustina. V letech 1759 až 1762 cestoval do Německa, Itálie a Francie, hlavně za účelem prozkoumání sbírek spisů v různých klášterních knihovnách.\n\nV roce 1764 byl zvolen knížetem-opatem u svatého Blažeje, a své skvělé kvality prokázal jako vzorný panovník, jak jako opat, tak i jako kníže.\n\nBádání v archivech během jeho cest v Martinu Gerbertovi probudilo vášeň pro historický výzkum, a opatství sv. Blažeje se za jeho vedení stalo význčným centrem methodických historických studií. Zde například Marquard Herrgott sepsal svůj spis \"Monumenta domus Austriacae\", jehož první dva díly byly pro druhé vydání editovány Gerbertem, jenž také publikoval \"Codex epistolaris Rudolphi I., Romani regis\" (1772) a \"De Rudolpho Suevico comite de Rhinfelden, duce et rege, deque ejus familia\" (1785) (o Rudolfu Švábském).\n\nGerbert se však zajímal zvláště o duchovní teologii, liturgiologii, a především liturgickou hudbu. V roce 1774 publikoval dva svazky \"De cantu et musica sacra\", v roce 1777, \"Monumenta veteris liturgiae Alemannicae\" a roku 1784 \"Scriptores ecclesiastici de musica sacra\" ve třech dílech, sbírku předních autorů o chrámové hudbě od 3. století po vynález nototisku. Materiály pro svou práci shromáždil během svých cest, a ačkoli obsahuje mnoho textových chyb, jejich vydání mělo velký význam pro dějiny hudby v tom smyslu, že v nich zaznamenal texty, které by jinak byly pravděpodobně zničeny, či zůstaly neznámé. Jeho zájem o hudbu ho přivedl k blízkému přátelství s Christophem Willibaldem Gluckem.\n\nJako říšský kníže byl Gerbert oddaný zájmům habsburského domu, jako benediktinský opat však nesouhlasil s církevní politikou císaře Josefa II. Ve febroniánském hnutí brzy zaujal postoj zprostředkovatele, také díky jeho vlivu, který biskupa Hontheim jej přimělo k přehodnocení svých extrémních postojů. V roce 1768 bylo opatství sv. Blažeje zcela zničeno požárem, a to včetně knihovny a kostela. Nový velkolepý kostel, který byl roku 1783 vystavěn na spáleništi, byl až do svého opětovného vyhoření v roce 1874 připomínkou Gerbertova smyslu pro architekturu a zároveň vyjádřením jeho sympatií vůči Habsburkům.\n\nTaké na jeho žádost vznikl v podzemí kláštera mauzoleum pro rakouská knížata pohřbená mimo Rakousko, jejichž ostatky sem byly slavnostně převezeny. Ve spojitosti s vysvěcením pohřebiště publikoval spis \"Historia Nigrae Silvae, ordinis S. Benedicti coloniae\" (3 díly, St Blasien, 1783). Gerbert, kterého si velmi vážili jak katolíci tak protestanti, zemřel v opatství sv. Blažeje 3. května 1793.\n\nVětšina Martinem Gerbertem sepsaných či vydaných knih se nachází v originální verzi v inventáři \"Sbírky knížete-opata Gerberta\" klášterní knihovny v Oberriedu. Jeho knihy byly vytištěny téměř všechny v klášterní tiskárně u sv. Blažeje, od roku 1764 se místo tisku označeno textem \"Typis San-Blasianis\"\n\n"}
{"id": "1059570", "url": "https://cs.wikipedia.org/wiki?curid=1059570", "title": "Evropská univerzitní hokejová liga", "text": "Evropská univerzitní hokejová liga\n\nEvropská univerzitní hokejová liga (EUHL) je soutěž v ledním hokeji, které se účastní vysokoškolští studenti. Podmínkou je věk do třiceti let, účast na denním nebo externím studiu příslušné vysoké školy a absence profesionální smlouvy. Soutěž organizuje European University Hockey Association (EUHA) a jejím patronem je bývalý reprezentant Ľubomír Sekeráš, jehož jméno nese pohár pro vítěze. \n\nPrvní ročník se hrál v sezóně 2013/14 za účasti šesti týmů z České republiky a Slovenska. Do druhého ročníku nastoupilo devět škol a přibyl zástupce Rakouska. Základní část se hrála formou každý s každým, první čtyři týmy pak postoupily do play-off. Plánovalo se rozšíření ligy do celé Evropy a vytvoření čtyř geografických divizí. Po skončení druhého ročníku EUHL přibyl jeden zástupce Polska a k němu se přidala ještě ČVUT Praha, takže se liga poprvé rozšířila na 10 celků. Třetí ročník tak bylo možné odehrát s dlouhou základní částí a 6členným play-off.\n\nV ročníku 2016/17 ligu opustil jediný zástupce Rakouska, jehož místo zaujal další polský celek, avšak Novy Targ ligu rovněž už po pouhém roce opustil. Počet účastníků se tak snížil na 9 týmů, avšak play-off se odehrávalo poprvé s 8 týmy. Pro ročník 2017/18 by mělo dojít k rozšíření o zástupce Maďarska.\n\nPro sezónu 2017/18 rozšířilo ligu větší množství týmů, čímž došlo k výraznému zkvalitnění soutěže. Přidaly se dva celky z Brna (HC Masaryk University a Cavaliers Brno), University Shields Olomouc a KMH Budapešť.\n\nRočník 2018/19 byl rozšířen o severoevropské státy, a tak došlo k rozdělení ligy na severní a východní skupinu. Severní skupinu hrálo pět mužstev a východní skupinu dvanáct mužstev. Dle dostupných údajů však regulérní průběh měla pouze východní skupina, neboť dva z pěti účastníků severní skupiny nenastoupili ke svým zápasům.\n\nV Evropské univerzitní hokejové lize nastoupilo od jejího založení v roce 2013 celkem 10 klubů. Z toho 3 kluby odehrály všechny dosavadní sezóny. Jsou jimi univerzitní týmy .\n\npozn. * Engineers Praha vystupovali před sezonou 2018/19 pod jménem Technika Praha.\n\n\n"}
{"id": "1059573", "url": "https://cs.wikipedia.org/wiki?curid=1059573", "title": "Havanský psík", "text": "Havanský psík\n\nHavanský psík, též havanský bišonek (anglicky: \"Havanese\"), je malé společenské psí plemeno pocházející z ostrova Kuba.\n\nHavanský psík je známý již od 17. století a pochází ze západního Středozemí. Není jasné křížením kterých plemen vznikl, ale předpokládá se, že vznikl křížením boloňských psíků a pudlů , tato teorie ale není potvrzená. Na Kubu byl dovezen námořníky, kde byl po dlouhou dobu rozvíjen a šlechtěn. V minulosti bylo toto plemeno na Kubě známé jako \"blanquito de la Habana\". Při kubánské revoluci v 50. letech 20. století bylo ale toto plemeno úmyslně vymycováno novým režimem. Havanští psíci by nejspíše vyhynuli, několik z nich ale bylo propašováno z Kuby do USA, díky čemuž se plemeno podařilo zachovat.\n\nV České republice je plemeno rozšířené a oblíbené. Zastřešuje jej zde Klub chovatelů havanských psíků. Oficiální používaná zkratka je HAV.\nHavanský psík váží 3 - 6 kg (standard FCI ale hmotnost neuvádí) a jeho výška je 21 - 29 cm. Je to malý a statný psík statné konstrukce. Jeho srst je vlnitá, dlouhá a měkká. V dospělosti může měřit až 18 cm.\n\nBílá: Pouze čistě bílá barva. Pigment nosní houby a očních víček je černý.\n\nKrémová s bílou: Krémový jedinec s bílými znaky nad rozsah prstů a hrudi. Pigment nosní houby a očních víček je černý.\n\nKrémová: Škála barev od světle béžové až po červenou. Jsou možné bílé znaků na prstech a hrudi. Pigment nosní houby a očních víček je černý\n\nSobolí s bílou: Jedinec sobolí barvy s bílými znaky nad rozsah prstů a hrudi. Pigment nosní houby a očních víček je černý\n\nSobolí: Jedinec má jednotlivé černé chlupy nebo jejich konce v jiné barvě. Jsou možné bílé znaky na prstech, hrudi. Pigment nosní houby a víček je černý.\n\nHnědá s pálením: Znaky v místech nad očima, mordě, vnitřku uší, na hrudi, tlapkách a pod ocasem v barvě světlejší hnědé. Pigment nosní houby a očních víček je hnědý.\n\nHnědobílá: Hnědobílé zbarvení s pálením umístěným stejně jako u hnědé s pálením, Pigment nosní houby a očních víček je hnědý.\n\nHnědá: Celohnědý jedinec, popř. s bílými znaky pouze prstech a hrudi. Pigment nosní houby a očních víček je hnědý.\n\nČerná s pálením: Černý jedinec se znaky od hnědé po světle šedou v místech nad očima, mordě, vnitřku uší, na hrudi, tlapkách a pod ocasem. Pigment nosní houby a očních víček je černý.\n\nČernobílá s pálením: Černobílé zbarvení s pálením umístěným stejně jako u černé s pálením, Pigment nosní houby a očních víček je černý.\n\nČernobílá: Celočerný jedinec s bílými znaky nad rozsah prstů a hrudi. Pigment nosní houby a očních víček je černý\n\nČerná: Celočerný jedinec, možné bílé znaky na prstech a na hrudi. Pigment víček a nosní houby je černý.\n\nHavanští psíci jsou veselí, hraví a inteligentní a bystří. Je mrštný, rychlý a jeho pohyb je pružný. Je přívětivý a milý. Je velmi citlivý a špatně nese změnu majitele nebo odloučení od něj. Je velmi závislý na své rodině. Často se stává, že si vynucuje pozornost štěkáním . Mají rádi děti, ale některé dětské hry jim mohou být nepříjemné, proto je důležité včas děti seznámit s tím, jak se ke psu mají nebo nemají chovat. S ostatními psy vychází dobře. Pokud nejsou včas navyknuti na velká zvířata, mohou se jich v dospělosti bát a útočit na ně. K cizím jsou havanští psíci nedůvěřiví, ale ne agresivní ani bázliví. Nejsou to dobří hlídači.\n"}
{"id": "1059578", "url": "https://cs.wikipedia.org/wiki?curid=1059578", "title": "Sándor Rozsnyói", "text": "Sándor Rozsnyói\n\nSándor Rozsnyói (24. listopadu 1930 Zalaegerszeg – 2. září 2014 Sydney) byl maďarský atlet, běžec specializující se na 3000 metrů překážek. V roce 1954 se na této trati stal mistrem Evropy.\nZvítězil ve finále běhu na 3000 metrů překážek na mistrovství Evropy v Bernu v roce 1954, kde vytvořil první oficiální světový rekord na této trati časem 8:49,6. Před odletem na olympiádu v Melbourne tento rekord (mezitím několikrát překonaný) vylepšil 16. září 1956 v Budapešti na 8:35,6. Na olympiádě o několik týdnů později vybojoval v této disciplíně stříbrnou medaili. Po krvavém potlačení maďarského povstání se nevrátil do vlasti a žil v Rakousku. Zde vytvořil rakouský rekord v běhu na 5000 metrů časem 14:16,8, na evropském šampionátu ve Stockholmu v roce 1958 však startovat nemohl.\n\n"}
{"id": "1059579", "url": "https://cs.wikipedia.org/wiki?curid=1059579", "title": "The Airship", "text": "The Airship\n\n\"The Airship\" je debutové studiové album od amerického instrumentálního hudebního projektu Port Blue. Vyšlo 13. září 2007 a obsahuje 13 skladeb. Bylo složeno představitelem a tvůrcem Port Blue Adamem Youngem známého hlavně z projektu Owl City.\n\nInspirací pro album byla dětská novela \"\"Airborn\"\" napsaná kanadským spisovatelem Kennethem Oppelem. Názvy skladem jsou tak součástí děje či nadpisů kapitol knihy. Sám Adam knihu řadí mezi desítku svých nejoblíbenějších, a to dokonce na třetí místo.\n\nAlbum bylo nejdříve vydáno jen jako Pre-Production, tedy bylo neoficiálně zveřejněno na internetu. Názvy některých skladeb musely být kvůli copyrightu změněny. Také se místy objevují menší úpravy skladeb samotných.\n\n\"\"The Airship\"\" je k dostání na iTunes, Spotify a bylo zveřejněno také na oficiálním účtu Port Blue Music na SoundCloudu.\n"}
{"id": "1059581", "url": "https://cs.wikipedia.org/wiki?curid=1059581", "title": "Textileco (projekt)", "text": "Textileco (projekt)\n\nProjekt Textileco se zabývá sběrem nepotřebného oblečení a jeho dalším ekologickým zpracováním. Vznikl v roce 2012 na základě dohody vybraných zpracovatelských firem s Českým červeným křížem (ČČK) o vzájemné humanitární i finanční pomoci. V současnosti se o tento projekt stará společnost CORETEX CZ SE, která jej celý zastřešuje.\n\nDo projektu Textileco jsou zapojeny také zpracovatelské firmy působící v celé ČR, které se dlouhodobě zabývají maximálně účelným zpracováním použitého textilu a jeho co nejefektivnějším sběrem. Díky projektu Textileco a jeho partnerům se odložením nepotřebného oblečení do kontejneru dostane pomoci potřebným, kteří nemají finanční možnost si koupit oděvy nové nebo žádné.\n\nCílem projektu je tedy jeho ekologická, humanitární i ekonomická povaha.\n\n"}
{"id": "1059582", "url": "https://cs.wikipedia.org/wiki?curid=1059582", "title": "Jaklovecká dědičná štola", "text": "Jaklovecká dědičná štola\n\nJaklovecká dědičná štola byla důlním dílem, které bylo raženo ve vrchu Jaklovec v Slezské (Polské) Ostravě. Stala se základem mělkých a následně hlubinných dolů na Jaklovci.\n\nHistorický rozvoj dobývání černého uhlí na Jaklovci a v dalších důlních polích byl spjat s Jakloveckou dědičnou štolou. Je jednou ze tří štol ražených ve vrchu Jaklovec z pravého břehu Ostravice.\n\nRažba štoly podle projektu hormistra Antona Johna byla zahájena 30. května 1829 z pravého břehu řeky Ostravice v místě, kde uhlonosný karbon vycházel na povrch. Ražbu zahájil Franz Joseph hrabě Wilczek (1748 – 1834). Na financování se podíleli rovným dílem olomoucký arcibiskup kardinál Rudolpf arcivévoda Habsburský, majitel Rudolpfovy hutě a Franz Joseph hrabě Wilczek. Pozdější provoz v určených oblastech hradily správy obou investorů. \n\nRažbou štoly byly odkryty nové uhelné sloje a byly tak získány nové poznatky o jejich uložení. Tyto nové nálezy uhlí vedly hr. J. F. Wilczka k propůjčení důlního pole Boží požehnání v roce 1830 o rozloze dvou důlních měr tj. 9 ha.\n\n11. března 1830 uzavřely Vítkovické železárny s hr. F. J. Wilczkem smlouvu na spoluúčasti dolování, včetně podílu na ražení Jaklovecké dědičné štoly. Koncem srpna 1831 přestaly smlouvu plnit, protože nebyly Jakloveckou dědičnou štolou otevřeny nové uhelné sloje. Po nalezení nových slojí koncem července 1833 přistoupily opět k společnému ražení, včetně doplacení všech výloh za celou dobu, kdy bylo dodržování smlouvy přerušeno.\n\nŠtola se razila jihovýchodním směrem, po 1800 m se lomila k východu a její poslední část pokračovala severně. Celková délka štoly dosahovala 3160 m, dosahovala hloubky 60 m, pod údolím Burňa procházela v hloubce 30 m. Ražba vedla kolmo na směr slojí, kterých křižovala celkem 35. Štola byla podle tehdejších předpisů ražena v minimálním profilu 280x130 cm. Po jejím boku byla pro možnost odvádění vody vyhloubena stoka. Po celé trase byla vyhloubena řada světlíků, jam a nad jejím koncem byla v roce 1843 vyhloubena jáma Terezie, vzdálená 765 m jihovýchodně od Luční jámy.\n\nJaklovecká dědičná štola byla založena pro potřeby průzkumu pohoří na uhelné sloje, jejich těžení, za účelem odvodňování a větrání dolů na Jaklovci. Po projití svrchních hrušovských vrstev byly otevřeny sloje v jakloveckých vrstvách a v dalším úseku revíru hr. Wilczka i část slojí v porubských vrstvách, až po sloj Májová. Štola byla ražena až do roku 1840 a procházela důlními poli těžířů Rothschilda, Wilczka a Zwierziny.\n\nBezmála 50 let sloužila jako hlavní dílo těmto těžířům. Patřila mezi nejdelší štolu a nejdůležitější důlní dílo v OKR. Výška jejího ústí (fixovaná nivelačním kamenem) byla po mnoho desítek let základem a výchozím bodem nivelizační sítě v celém OKR.\n\nDobývání uhelných slojí v Jakloveckém důlním poli nad úrovní počvy Jaklovecké dědičné štoly směrem k povrchu započalo v letech 1836 až 1840. Později se štolové dobývání překrývalo s hlubinným až do roku 1865. Z celkové délky 3160 m bylo vyraženo v jakloveckém důlním poli 1138 m, v důlním poli hr. Wilczka 1 754 m. V prvním úseku se nacházely rothschidovské doly, mělké Jaklovecké doly, důl Jindřich a důl Terezie. V druhém úseku doly Trojice, Ema Lucie. Třetí úsek přes procházely důlním polem Zwierziny (doly Zwierzinovy číslo II - Josef a č. VII).až k Jan Michaeli (Michálka) a pokračovala dál ještě cca 200 m do sloje Josef, kde před jejím koncem byla vyhloubena mělká jáma Terezie. Její hloubka byla 41,7 m, produktivní karbon v hloubce 23,7 m, vyhloubena asi 1842–1843, byla jámou kutací pak větrní.\nPro větrání Jaklovecké dědičné štoly a okolních důlních děl byly na Jaklovci vyhloubeny jámy nazývané světlíky. V roce 1830 byl vyhlouben Světlík č. 1, vyzděný, hluboký 13,6 m, Světlík č. 2 vyzděný, hluboký 16,3 m a pravděpodobně i Světlík č. 3, vyzděný, hluboký 32 m. Světlík č. 4 byl pravděpodobně založen už v roce 1829, hloubka 42 m. Světlík číslo 5 byl založen v roce 1830, počáteční hloubka 45,4 m, později s postupující těžbou jakloveckých slojí byl prohlouben do 137,8 m.\n\nPro dobývání v západní části důlního pole byla vyhloubena výdušná jáma D, označovaná také jako Světlík sloje Makra. Jáma D byla hluboká 15,7 m. Pro větrání dolů ve východní části důlního pole byly ve vzdálenosti 250 m a 290 m na severovýchod od Světlíku č. 3 vyhloubeny jámy Výdušná C a Výdušná B. Jáma C měla hloubku 63,0 m a sloužila pro dobývání sloje Adolf i pro sloj Leopold.\n\nJaklovecká dědičná štola byla pravděpodobně od roku 1881 postupně likvidována v souvislosti s přeměnou dolů v dobývacích polích, kterými procházela, a ztrátou její funkce. Ostatní jámy se postupným slučováním důlních polí stávaly částečně jámami výdušnými nebo byly likvidovány jako nepotřebné. Po modernizaci Dolu Terezie a změnou dobývání byly likvidovány i ty větrní. Ve svahu vrchu Jaklovce jsou vidět ústí štoly Jan a Světlík E přebudovaná za 2. světové války na protiletecké kryty. Tyto objekty nepatří, jak je chybně uváděno, k zaústění Jaklovecké dědičné štoly.\n\nDobývaly se sloje porubských, jakloveckých, svrchních hrušovských vrstev ostravského souvrství.\n\nJaklovecké doly (důlní pole) náležely zčásti hraběti F. J. Wilczkovi a od roku 1842 z části Rothischildovi. Doly byly činné od roku 1829 asi do 1865, těžba uhlí probíhala mezi léty 1836 až 1865. Po roce 1860 se důlní pole stala součástí pozdějších hlubinných Rothschildovských dolů.\n\nS Jakloveckou štolou souvisí založení řady jam, které v průběhu nebo na základě poznatků ražby byly založeny: Jáma č. IV (1838), V, VI (Jindřich), Vilém (1835), Prokop (1841), Josef (1839), Neumann (1839), Göpel (před r. 1845), Johann (Jan), Terezie (1843), které sloužily jako jámy těžní nebo výdušné.\n\n"}
{"id": "1059583", "url": "https://cs.wikipedia.org/wiki?curid=1059583", "title": "Kritická geopolitika", "text": "Kritická geopolitika\n\nKritická geopolitika se řadí mezi moderní pluralistické, geopolitické školy a teorie. Kritická geopolitika je směr politické geografie. Na rozdíl od klasických přístupů se kritická geopolitika snaží poukazovat na problémy, které způsobuje sama geopolitika a které přináší do mezinárodních vztahů.\n\nPředstaviteli jsou Richard Ashley (odmítá universalismus mezinárodních vztahů, zdůrazňuje jedinečnost jednotlivin), Simon Dalby a hlavně Gearóid Ó Tuathail (Gerard Toal). Ó Tuathail se snaží ukazovat na nebezpečí geopolitiky, která není pouze vědou, ale hlavně metodou, která dává vládcům ospravedlnění organizovat, okupovat a spravovat prostor. Zjednodušeně řečeno, teoretikové se všemožně snažili své teorie přivést do praxe a právě v tomto je geopolitika problematickou vědeckou disciplínou.\n\nMackinderovy názory, rozdělení světa a vztahy mezi oblastmi hodnotí jako „racionalistický pohled imperialisty, který chce eliminovat nejasnost, nahodilost a chaos mezinárodních vztahů“. Kritickou geopolitiku vidí spíše jako snahu o změnu v uvažování, o změnu metod a o zabránění zjednodušujícím tendencím klasické geopolitiky. Dále se ve svých pracích pokouší vyhýbat národnímu subjektivismu a zařadit se tak svým „nadnárodním“ úhlem pohledu do metodického přístupu, který vyžaduje současná geopolitika.\n\nRichard Ashley o sobě dal vědět již na počátku 80. let, kdy začal vést polemiku s neorealisty a neorealistickou školou. Ve druhé polovině 80. let přišel s teorií tzv. \"disidentních mezinárodních vztahů\". Projekt, jenž nepoužívá pro mezinárodní vztahy jazyk a pojmosloví univerzalismu. Kritická geopolitika se snaží klást důraz na jedinečnost a originalitu, snaží se přirovnat svojí geopolitiku k činnosti disidenta. Disident se musí vzdát svých subjektivních, normativních soudů a názorů o globalizovaném světě a musí „zpřetrhat“ pouta se všemi a vším (s vlastní zemí, se svým pohlavím, jazykem a stát se pouze suverénní individualitou, která bude schopná objektivně zkoumat mezinárodní vztahy).\n\nMezinárodní vztahy jsou, dle jednotlivých autorů, kteří se hlásí k teorii disidentství v mezinárodních vztazích, nelineární, neurčité, nejisté, chaotické a bez řádu, téměř až anarchické, zatímco teorie mezinárodních vztahů běžně pracuje s rigidními kategoriemi, s jasně definovanými pojmy, se stejnými hodnotami a s jasně určenými entitami, které jsou ohraničené. Realita je dle jejich názoru pouze „deteritorializovaná“, to jsou místa, kde nejsou jasné identity jedince ani společnosti a o významu se vždy pochybuje. Cílem disidentních mezinárodních vztahů je „problematizovat teritorium globálního politického života a hranice vytvářející působení moderního diskursu, který odděluje subjekt od objektu, racionalitu od iracionality, vnitřek od vnějšku, a logiku historie podrobit skeptickému pochybování“.\n\nRichard Ashley se disidentstvím zabývá například ve své knížce \"Speaking the Language of Exile: Dissident Thought in International Studies\".\n\nNa teorii disidentních mezinárodních vztahů navazuje americký politický geograf Simon Dalby. Disidentní mezinárodní vztahy jsou podle jeho názoru „odlišnostní, heterogonostní“, která se odráží v koncepci terminologie kritické geopolitiky jako např. „jinaká“ osoba, „jiná“ skupina, „jiná“ kultura, rasa, národnost či politický systém, které se dostávají do kontrastu s pojmy jako „moje“ osoba, „naše“ skupina, „naše“ rasa atd. Specifikování rozdílnosti a jinakosti je podle Dalbyho názoru konstrukcí prostoru, do něhož se tato jinakost, nebo lépe odlišnost odsouvá, přičemž osoba, která specifikuje rozdílnost, je umístěna ve výhodnější pozici než jinakost, která se stává něčím podřadnějším.\n\nTerminologie jinakosti je spojena s „vyloučením“ a vyloučení má podle Dalbyho názoru vždy prostorovou dimenzi. Vyloučení jinakosti a přijetí stejnosti autor považuje za „nezbytný geopolitický moment“ neboli za „základní proces geopolitiky“, přičemž oba procesy (vyloučení a přijetí) se navzájem doplňují. Z geopolitického hlediska znamenají tyto procesy rozdělování území mezi jinakost a stejnost. Jinakost je podle jeho názoru vnímána jako rozdílná až přímo nepřátelská; „my jsme stejní co do národnosti, jazyka a kultury, zatímco oni pro nás znamenají hrozbu“. Proces vytváření identity a rozdílnosti je tedy procesem geopolitickým, neboť má vždy prostorový rozměr.\n\nSimon Dalby se kritickou geopolitikou zabývá například ve \"Writing critical geopolitics: Campbell, Ó Tuathail, Reynolds and disident skepticism\".\n\nGearóid O'Tuathail patří k nejvýznamnějším představitelům kritické, postmoderní geopolitiky. Tento profesor mezinárodních vztahů se zaměřuje na kritiku klasické geopolitiky z postmodernistické pozice. Klasická geopolitika dle jeho názoru není nevinnou vědou, nýbrž metodou, která dává vládcům ospravedlnění organizovat, okupovat a spravovat prostor. Geografické poznatky vždy spíše sloužily k tomu, aby se vládci seznamovali s objektem svého vládnutí a mohli jej efektivně spravovat. O'Tuathail zastává názor, že i dnes je boj o vlastnictví, ovládání a možnost spravovat prostor neoddělitelnou součástí světové politiky.\n\nProfesor O'Tuathail se snaží vysvětlovat nebezpečí klasické geopolitiky v tom, že například v Čečensku, v Kurdistánu či ve Východním Timoru se jurisdikce centralizovaných národních států ze všech sil snaží eliminovat, nebo přesunout rozdílnost na okraj společnosti. Idealizované mapy z centra se dle něho střetávají s aktivně prožívanou geografií na periferii, což má za následek kulturní konflikty, války a přesuny lidí. Gearóid O'Tuathail dále mluví o ohromném počtu uprchlíků, kteří utekli ze svých domovů v důsledku centralizovaného pojetí světa, které dle jeho názoru způsobili například etnické čistky ve Rwandě nebo na Balkáně, že v důsledku etnických válek na Kavkaze, represí v Turecku či v Iráku došlo k ohromným ztrátám lidských životů.\n\nProfesor Gearóid O'Tuathail se domnívá, že na začátku 16. století začíná moderní, klasické vidění světa, které negativně kritizuje. Na konci této epochy spatřuje konec církevního základu, na kterém geopolitika stála, a přešlo se na definici státní suverenity. Počátek této epochy se snaží vysvětlit na příkladu ovládnutí Irska Tudorovci. Pro stát Alžběty Tudorovské bylo Irsko novým územím, které mělo být obsazeno lepší zemí. Pro účely dobytí a porobení této oblasti sloužila kartografie, která měla mapovat „divoké a nezkrocené území“. Pod anglickou vládu se měli dostat všechny geografické aspekty země (lesy, jezera, slatiny a hory). Bez kartografických map bylo Irsko pro alžbětinskou administrativu pouze nečitelným prostorem, „dezorientujícím prostorem, jenž ještě nebyl územím“. Cílem Angličanů bylo změnit ovládnuté území na známé teritoriální území Impéria.\n\nSvět je považován za realitu, existující nezávisle na vědomí člověka. Vědomí člověka je od vnější objektivní reality odděleno. Vnímání je proces pasivního přijímání toku informací, které objekty okolního světa vyzařují. Oko pozorovatele je v. klasické geopolitice umístěno v centrálním, od subjektu odděleném, a tedy „neutrálním a objektivním“ bodě, jímž v historii bylo sídlo vlády či královské autority. Vzniká tak jakýsi panoramatický pohled na svět, vycházející z místa sídla moci. Na tomto konceptu vzniká, dle jeho názoru, moderní geografické vědění, které zajišťuje centralizaci a správu země pro expanzivní imperialisty. Koncept subjekt-objekt dává vlastně ospravedlnění expanzivním zemím, protože pokud subjekt je schopen zkoumat okolní objekty, může je také měnit dle svého záměru a ospravedlnění (kolonizace např. Velké Británie, Francie nebo Ruska apod.). Podle tohoto profesora je to „racionalistický pohled imperialisty, který chce eliminovat nejasnost, nahodilost a (barbarský) chaos mezinárodních vztahů“. Kritizuje tedy klasické geopolitiky zato, že vidí svět centralisticky a pouze egoistický pro sebe samého.\n\nProfesor O'Tuathail se domnívá, že postmodernistická geopolitika není pouze snahou několika jednotlivců, ale je aktivní součástí mezinárodních vztahů. Gerard O'Tuathail upozorňuje na problém racionality (racionalita vychází z toho, že všechno jde pochopit rozumem a dle rozumových soudů) a sociálního konstruktivismu (sociální konstruktivismus znamená, že lidské poznání nevzniká v přímém kontaktu smyslů s věcmi, nýbrž že je různě podmíněno našimi kategoriemi a prioritami; při konstrukci sociálního světa hraje velkou roli jazyk, který svět nejen zobrazuje, ale i spoluvytváří), ale především egocentrismu, který je součástí západní společnosti. V západní společnosti určujeme definici pojmu, avšak pokud chceme vědět, co ve skutečnosti geopolitika znamená, tak musíme nejdříve vědět opak pojmu, který definujeme. To znamená, že nemáme zkoumat, co geopolitika je, ale co už není.\n\nDalšími představiteli jsou např. Klaus Dodds nebo John A. Agnew. Jednotliví aktéři mezinárodních vztahů jsou motivovány různými aspekty (geopolitické zájmy, potrestání zlých a podpora dobrých, sféry vlivu, atd.). Tyto metafory a ostrakizace mají, jak upozorňuje Klaus Dodds, svoji heuristickou hodnotu a usnadňují nám orientaci ve spletitém mezinárodním prostředí. Avšak to dle kritických geopolitiků neznamená, že by si jednotliví aktéři mezinárodních vztahů mohli dělat, co chtějí, a na jejich politiku by mělo být pohlíženo nekriticky.\n\nKritická geopolitika se snaží objevovat zdroje geopolitických tematizací světa a snaží se porozumět rovněž tomu, jakým způsobem tento proces ovlivňuje naše chápání jednotlivých regionů, aktérů ale i celého mezinárodního systému, a jak se tato přesvědčení promítají do samotné zahraničně-politické aktivity jednotlivých národních států, nebo také nadnárodních institucí.\n"}
{"id": "1059584", "url": "https://cs.wikipedia.org/wiki?curid=1059584", "title": "Ludovico de Torres", "text": "Ludovico de Torres\n\nLudovico de Torres (1552 Řím – 8. července 1609 Řím) byl italský římskokatolický kněz, kardinál a arcibiskup Monreale.\n\nNarodil se roku 1552 v Římě. Jeho rodina pocházela ze španělské Málagy a v Římě se uadili v první polovině 16. století. Na Univerzitě v Perugii studoval právo a na Boloňské univerzitě získal doktorát \"utroque iure\" (kanonického i občanského práva). V Římě získal klerikální tonzuru. Poté odešel do Monreale, kde jeho strýc Luigi Torres byl arcibiskupem a roku 1572 byl jmenován jeho generálním vikářem. Dále se vrátil do Římě kde byl jmenován vikářem San Lorenzo in Damaso. Stal se kanovníkem Baziliky Panny Marie Sněžné a apoštolským zapisovatelem. Jeho blízkým přítelem byl básník Torquato Tasso. Dále pokračoval jako referendář Tribunálu apoštolské signatury.\n\nDne 22. ledna 1588 byl jmenován metropolitním arcibiskupem Monreale. Biskupské svěcení přijal 31. ledna 1588 z rukou kardinála Gabriela Paleottiho a spolusvětiteli byli arcibiskup Silvio Savelli a biskup José Esteve Juan.\n\nDne 11. září 1606 byl papežem Pavlem V. jmenován kardinálem. Kardinálský biret převzal 9. prosince 1606 s titulem kardinál-kněz ze San Pancrazio.\n\nDne 4. července 1607 byl jmenován knihovníkem Vatikánské apoštolské knihovny.\n\nZemřel 8. července 1609 v Římě. Pohřben byl v blízkosti hlavního oltáře svého titulárního kostela. Nyní jeho tělo leží v kapli Nejsvětější svátosti katedrály v Monreale.\n\n"}
{"id": "1059587", "url": "https://cs.wikipedia.org/wiki?curid=1059587", "title": "Římskokatolická farnost Čachrov", "text": "Římskokatolická farnost Čachrov\n\nŘímskokatolická farnost Čachrov je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPrvní zmínka o duchovní správě (plebánii) v Čachrově je z roku 1352. Tehdy náležel Čachrov do dnes již neexistujícího klatovského děkanátu. V témže roce je přípomínán poprvé farní kostel sv. Václava, je však jisté, že zde stál již dříve. V kostele je částečně zachována gotická výmalba, ovlivněná dvorskou malířskou hutí Karla IV.. Ve 30. letech 18. století byl kostel barokně upraven. Budova fary byla vystavěna v dnešní podobě v polovině 19. století. V letech 1989–1990 v Čachrově působil jako farní administrátor pozdější biskup v Českých Budějovicích a následně arcibiskup pražský a kardinál, Miloslav Vlk. Od roku 1991 je farnost administrována ex currendo z Velhartic.\n\n\nFarnost Čachrov je součástí farního obvodu Velhartice. Ve farním kostele sv. Václava jsou pravidelné bohoslužby, fara je využívána pro rekreační účely.\n\n"}
{"id": "1059588", "url": "https://cs.wikipedia.org/wiki?curid=1059588", "title": "Listohlod ovocný", "text": "Listohlod ovocný\n\nListohlod ovocný (\"Phyllobius pyri\") je jedním z mnoha druhů brouka početné čeledi nosatcovití (Curculionidae) a podčeledi Entiminae. Početná čeleď nosatcovitých (Curculionidae), zahrnuje přes 1080 druhů rozdělených do 180 rodů. Ve střední Evropě je zastoupena asi 25 druhy, vesměs nesnadno rozlišitelnými.\n\n\nListohlod ovocný je dlouhý nosatcovitý brouk – může dosáhnout délky 5–7 mm. Tělo je černé zavalitější, tykadla a nohy většinou smolně hnědé s širokými krovkami. Horní strana trupu je pokryta podlouhlými kovově zelenými nebo hnědavými šupinkami, čímž získávají výsledný barevný vzhled. Nicméně, pokud ošupení v průběhu času opadá, objeví se zprvu malé tmavé skvrny barvy těla, později pak mohou být skvrny i větší. Tykadla a nohy jsou načervenalé nebo hnědé, paličky tykadel jsou tmavší nebo až černé, někdy mohou býti nohy i tykadla zcela černé. Krovky mají žebrovaný vzhled, jsou černé nebo hnědé, pokryté lesklým našedlým, zlatým nebo měděným zbarvením ochlupení.\n\nNajdeme jej v listnatých i smíšených lesích; většinou na listnatých, řídce na jehličnatých stromech. Tento druh preferuje houštiny, lesní okraje, zanedbané parky a velké a staré zahrady.\n\nImago (dospělec) je hojným polyfágem na mnoha keřích a stromech. Listohlod ovocný se vyvíjí na ovocných stromech, většinou na hrušních a dalších listnatých stromech – dubu, buku, aj. Vykusuje díry do listů, obvykle od okraje čepele směrem k řapíku. Lze je však také nalézt na pupenech, které vyžírají. Škody nejsou významné, s výjimkou napadení ve školkách a hospodářsky využívaných sadech. Larva žije na travách a přezimuje „zavrtaná“ v půdě.\n\nObjevuje se od časného jara, jakmile začnou rašit listy rostlin. Imago je aktivní od března do července.\n\nVe většině Evropy (Belgie, Česká republika, Francie, Itálie, Lucembursko, Německo, Polsko, Slovensko) ve východní Palearktické oblasti a na Blízkém východě – Turecko, Moldávie, Írán, Irák, Arménie.\n\nNení zákonem chráněný, velmi hojný.\n\n\n\n"}
{"id": "1059590", "url": "https://cs.wikipedia.org/wiki?curid=1059590", "title": "Jovan Čirlič", "text": "Jovan Čirlič\n\nAkademik Jovan Čirlič (2. ledna 1920 Sremska Kamenica (Jugoslávie) – 13. Listopadu 1986 Liberec) Po pohnutém mládí, které prožil v Jugoslávii v době druhé světové války, kde se mimo jiné aktivně zapojil do odboje jako partyzán, byl později v poválečném Československu významnou akademickou osobností a profesorem v oboru textilní materiály Vysoké školy strojní a textilní v Liberci. Významným dílem přispěl k rozvoji zázemí VŠST.\n\nAkademik Jovan Čirlič studoval v letech 1938–1941 na bělehradské technice, ale v dubnu 1941, po okupaci Jugoslávie nacistickými vojsky musel studium přerušit a zapojil se do partyzánského odboje. V roce 1942 je uvězněn zprvu v koncentračním táboře Jasenovac v Chorvatsku, dále pak v Protektorátu Čechy a Morava poblíž Nového Světa u Olomouce, odkud začátkem roku 1945 uprchl. Po útěku z koncentračního tábora se aktivně účastnil českého domácího odboje. Vysokoškolská studia dokončil v letech 1945–1948 na VUT v Brně (zde získal titul inženýra a doktora technických věd) a dále se vzdělával od roku 1948 na Přírodovědecké fakultě v Brně kde byl v roce 1952 promován doktorem přírodních věd. Svou akademickou kariéru zahájil v letech 1949–1953 jako asistent na brněnském VUT. Od roku 1963 byl profesorem a dále v letech 1966–1969 a 1973–1985 rektorem na Vysoké škole strojní a textilní v Liberci. V roce 1975 jej ČSAV zvolila korespondentem a v roce 1977 akademikem. Věnoval se výzkumu textilních materiálů, především využívání syntetických vláken ve vlnařském průmyslu. Jako pedagog se podílel na přípravě návrhu optimalizace a racionalizace studia na technických vysokých školách.\n\nZa jeho působení ve funkci rektora VŠST došlo v roce 1977 ke zkrácení pětiletých studijních programů na 4 roky. Tento krok se však setkal u mnohých s kritikou. V roce 1977 došlo k zahájení prací na výstavbě nových kolejí a přilehlých sportovišť ve Starém Harcově.\n"}
{"id": "1059594", "url": "https://cs.wikipedia.org/wiki?curid=1059594", "title": "Kostel Panny Marie Pomocnice křesťanů (Nová Ves nad Nisou)", "text": "Kostel Panny Marie Pomocnice křesťanů (Nová Ves nad Nisou)\n\nKostel Panny Marie Pomocnice křesťanů v Nové Vsi nad Nisou je sakrální stavbou z 1. poloviny 20. století stojící na návrší uprostřed obce.\n\nPřed I. světovou válkou založila místní katolická obec \"Spolek pro výstavbu kostela\". S vlastní výstavbou se mohlo začít až teprve roku 1935. Dne 16. května 1935 byl slavnostně položen a posvěcen základní kámen a v témže roce byl kostel vysvěcen. Dne 24. června 1936 se uskutečnily kostelní slavnosti s velikou poutí, při níž byly vysvěceny a na věž vyzdviženy tři velké zvony o celkové hmotnosti jedna tuna a malý zvon – umíráček. Za II. světové války byly zvony použity pro válečné potřeby, čímž byly nenávratně ztraceny. V roce 2007 bylo v obci založeno občanské sdružení \"Novoveský okrašlovací spolek\", který má za jeden z hlavních cílů zachovat novoveský kostel.\n\nKostel je obdélný s polygonálním závěrem a sakristií po severní straně. V průčelí v jihozápadním nároží je hranolová věž. Před průčelím je předsíň o dvou arkádách. Kostel má plochý strop. Zařízení je moderní z období výstavby kostela.\n\n\n\n"}
{"id": "1059596", "url": "https://cs.wikipedia.org/wiki?curid=1059596", "title": "Nantucket", "text": "Nantucket\n\nNantucket je ostrov na atlantickém pobřeží Spojených států, ležící ve státě Massachusetts necelých 50 km jižně od Cape Cod. Má rozlohu 272,6 km² (z toho 124 km² připadá na pevnou zem) a žije na něm okolo deseti tisíc obyvatel. Spolu se sousedními ostrovy Tuckernuck a Muskeget tvoří Nantucket stejnojmennou obec a zároveň okres, který je nejmenší ve státě Massachusetts.\n\nOstrov vznikl asi před pěti tisíci lety z tillu nakupeného na konci Wisconsinského zalednění, který byl v důsledku stoupající mořské hladiny oddělen od severoamerické pevniny. Ostrov je rovinatý, povrch je pokryt pískem a křovinami. Klima je oceánské, s malými rozdíly mezi zimou a létem, mrzne jen vzácně. Časté mlhy daly ostrovu přezdívku „Dáma v šedém“. Silný slaný vítr vanoucí od moře způsobuje, že místní stromy (převážně zerav západní) jsou nízké a mají zkroucené kmeny.\n\nNázev ostrova pochází z domorodého jazyka Wampanoag, v němž znamená „vzdálená země“. Pro Evropany ostrov objevil v roce 1602 Bartholomew Gosnold. V roce 1641 Nantucket a sousední Martha's Vineyard zakoupil od britské koruny Thomas Mayhew, který ho roku 1659 prodal za třicet liber a dvě bobří čepice Tristramu Coffinovi. Ten zahájil osidlování ostrova, na kterém se usazovali zejména kvakeři. V roce 1746 byl postaven místní maják.\n\nV osmnáctém a devatenáctém století byl Nantucket světovým centrem lovu velryb a jejich zpracování. Na tuto dobu upomíná zdejší architektonická zvláštnost zvaná \"Widow's Walk\": ohrádka na střeše domu, z níž ženy vyhlížely vracející se lodě. Z Nantucketu pocházela také plachetnice Essex, jejíž zkáza inspirovala Hermana Melvilla k napsání románu \"Bílá velryba\". Tyto doby připomíná muzeum velrybářství, založené roku 1929.\n\nV druhé polovině 19. století se začal Nantucket vylidňovat v důsledku úpadku velrybářství, k němuž přispěl úbytek kytovců i rozvoj fosilních paliv. Později se ostrov stal oblíbenou prázdninovou destinací pro klidné prostředí a zachovalé historické stavby. V roce 1966 se stal památkovou zónou, kde se nesmějí stavět jiné než dřevěné domy. V létě se počet obyvatel ostrova zvedne až na padesát tisíc. Nemovitosti na Nantucketu patří k nejdražším v USA. Na ostrov se lze dostat přívozem nebo přistát na letišti Nantucket Memorial Airport.\n\n\n"}
{"id": "1059599", "url": "https://cs.wikipedia.org/wiki?curid=1059599", "title": "Jan Daniel Kapr z Kaprštejna", "text": "Jan Daniel Kapr z Kaprštejna\n\nJan Daniel Kapr z Kaprštejna († 13. listopadu 1625 u Hrdlořez) byl český šlechtic z rodu Kaprů z Kaprštejna, císařský rada a místosudí apelačního soudu.\nOženil se (proti vůli nevěsty) s mladičkou a krásnou slečnou Annou Marií z Greifenfelsu. Ta byla vnučkou Jana Piláta Rakovnického z Jenštejna.\n\nPo bitvě na Bílé hoře v roce 1620 jako soudní rada předsedal soudnímu procesu s účastníky stavovského povstání v roce 1621. Zároveň také skupoval levně zkonfiskované majetky, za což byl u české šlechty u veliké nenávisti. V letech 1622-1625 vlastnil Chvaly, o které později pro dluhy přišel. V roce 1622 dále také koupil statky Dubeč, Běchovice, Měcholupy a Kyje. Na Malostranském náměstí v Praze koupil zkonfiskovaný rohový dům, kde byla lékárna.\n\nDne 13. listopadu 1625 byl vylákán svou manželkou, aby za ní přijel do Dolních Počernic, ale v lese u Hrdlořez na něj čekal její milenec Adam Zapský ze Zap. Ten Jana Kapra, který jel v lehkém kočáru, zastřelil. Manželka Anna Marie a její milenec Adam Zapský byli později v roce 1626 za tento čin popraveni.\n"}
{"id": "1059600", "url": "https://cs.wikipedia.org/wiki?curid=1059600", "title": "Jan Pilát Rakovnický z Jenštejna", "text": "Jan Pilát Rakovnický z Jenštejna\n\nJan Pilát Rakovnický z Jenštejna (před 1545 – asi 1606) byl pražský kožešník, staroměstský měšťan, od roku byl 1590 konšelem a roku 1601 purkmistrem.\n\nInformace o jeho narození, vzdělání a úmrtí nemáme. Většina informací o něm pochází z jeho zápisků.\n\nJe autorem knihy \"Pamětní knížka o pražských událostech\". Zaznamenal v ní řadu zajímavostí, které souvisely především se Staroměstským náměstím v letech 1575–1605, neboť zde v domě \"U vysoké mříže\" bydlel. Originál jeho knihy se nedochoval a máme pouze mladší opisy ze 17. století.\n\nVnučkou Jana Piláta byla Anna Marie z Greifenfelsu, která byla manželkou císařského rady a sudího apelačního soudu Jana Daniela Kapra z Kaprštejna. \n"}
{"id": "1059610", "url": "https://cs.wikipedia.org/wiki?curid=1059610", "title": "The Albatross EP", "text": "The Albatross EP\n\n\"The Albatross EP\" je druhým oficiálně vydaným dílem amerického instrumentálního hudebního projektu Port Blue. Vyšlo 10. ledna 2008 a obsahuje 10 skladeb. Bylo složeno představitelem a tvůrcem Port Blue Adamem Youngem známého hlavně z projektu Owl City.\n\n\"\"The Albatross EP\"\" je optimistické, idealistické album složené z deseti krátkých medailonků či 'šplíchanců' mihotající se melodie, struktura a rytmus jsou podtrženy vrstvami nahrávek zvuků v přírodě. EP je dokonalý soundtrack pro éterické snění, pronikavý výběr atmosférické hudby zdobené třpytivými, elektronickými tóny.\n\nVšechny skladby jsou opravdu krátké. Ta nejdelší má pouhých 2:26.\n\nAlbum bylo nejdříve vydáno jen jako Pre-Production, tedy bylo neoficiálně zveřejněno na internetu někdy v roce 2007. Ovšem tato verze obsahuje z velké části jiné skladby.\n\nObrázek obalu alba je fotografie Adamova oblíbeného mostu. V jednom článku na svém blogu Adam píše o dívce, která mu dala velký nýt z tohoto mostu: \"\"Moje nejoblíbenější místo na celém světě je Canal Park v Duluthu v Minnesotě a snad nejoblíbenější věcí na celém světě je Duluth Aerial Lift Bridge usazený nad přístavem. Pohled na přístav v Sydney z ordinace zubaře ve filmu Hledá se Nemo je jen ubohým obrazem toho v Duluthu, ale možná o trošku víc průmyslovější a o hodně víc středozápadní. Duluth je mým bezpečným přístavem, moje bezpečné místo, pokud se to tak dá nazvat. Je tam taková květinová zahrada přímo na kopci, která shlíží na Duluth a kde bych se oženil se svou budoucí ženou, pokud by se mi ji podařilo přesvědčit a pokud by nechtěla spíš Howth v Irsku. Ale to už je jiný příběh...\"\"\n\n\"\"The Albatross EP\"\" je k dostání na iTunes, Spotify a bylo zveřejněno také na oficiálním účtu Port Blue Music na SoundCloudu.\n"}
{"id": "1059613", "url": "https://cs.wikipedia.org/wiki?curid=1059613", "title": "Chandak Sengoopta", "text": "Chandak Sengoopta\n\nChandak Sengoopta je britský vysokoškolský pedagog a historik medicíny indického původu.\n\nNarodil se a vyrůstal v Kalkatě v Indii, jeho mateřským jazykem je bengálština.\nV Kalkatě vystudoval lékařství a psychiatrii. Doktorát z dějin vědy zíslal na Johns Hopkins University v USA.\nPůsobí jako profesor dějin lékařství na Katedře dějin, klasických studií a archeologie na Birkbeck College Londýnské univerzity. Jako historik se zaměřuje na biomedicínské koncepty genderu, šílenství a normality. Je autorem několika knih, z nichž česky vyšla roku 2009 jeho studie o židovském filosofovi s názvem \"Otto Weininger, Sexualita a věda v císařské Vídni\".\n\n\n\n"}
{"id": "1059616", "url": "https://cs.wikipedia.org/wiki?curid=1059616", "title": "Naučná stezka SOOS", "text": "Naučná stezka SOOS\n\nNaučná stezka SOOS prochází územím národní přírodní rezervace SOOS a tematicky se zaměřuje na geologii, botaniku a zoologii. Její celková délka je cca 2 km a nachází se na ní 9 zastavení. Součástí jsou i informační panely, které nejsou umístěny přímo na trase naučné stezky – např. expozice dinosaurů, expozice muzea v budově či záchranná stanice pro poraněné dravce.\n\nZačátek naučné stezky je asi 200 m od železniční stanice Nový Drahov, u parkoviště před vstupem do NPR SOOS. Prochází areálem rezervace, zpřístupněným návštěvníkům, okolo \"Císařského pramene\" a na konci ústí na silničku na Kateřinu. Zde se stáčí doleva a po silnici okolo \"pramene Věra\" a podél Muzeální úzkokolejné železnice se vrací k železniční stanici.\n\n\n"}
{"id": "1059617", "url": "https://cs.wikipedia.org/wiki?curid=1059617", "title": "Mistrovství světa v alpském lyžování 2015 – superkombinace mužů", "text": "Mistrovství světa v alpském lyžování 2015 – superkombinace mužů\n\nSuperkombinace mužů na Mistrovství světa v alpském lyžování 2015 se konala na beavercreeské sjezdovce Birds of Prey v neděli 8. února 2015 jako třetí mužský závod šampionátu. Zahájení sjezdu proběhlo ve 10:00 hodin a druhá slalomová část odstartovala ve 14.15 hodin místního času. Závodu se zúčastnilo 47 závodníků z 21 zemí.\n\nObhájcem vítězství byl americký lyžař Ted Ligety. Úřadujícího olympijského vítěze v této disciplíně ze sočských her představoval Švýcar Sandro Viletta, jenž se závodu neúčastnil. \n\nMistrem světa se stal rakouský reprezentant Marcel Hirscher, který na světových šampionátech získal třetí titul mistra světa a čtvrtou medaili. Stříbrnou medaili vybojoval vítěz sjezdové části Kjetil Jansrud z Norska, pro nějž se jednalo o první medailový kov z této akce. Bronz si odvezl, vítěz sjezdové části, Americký lyžař Ted Ligety, který se tak podruhé umístil třetím místě v mistrovstvích světa a doplnil sbírku čtyř zlatých a jednoho bronzu. Nejvíce favorizovaný Francouz Alexis Pinturault obsadil pátou příčku se ztrátou jedenácti setin sekundy na medaili.\n\nČeský lyžař Ondřej Bank utrpěl těžký pád na posledním skoku sjezdu a vleže proťal cílový prostor. Časomíra jej po prvním kole klasifikovala na 25. místě, jako nejrychlejšího z Čechů. Před druhým kolem jej jury diskvalifikovala a díky tomu se do elitní třicítky posunul pozdější mistr světa Hirscher, jemuž původně patřila 31. příčka. Do slalomu se tak rozjel jako první a neporušenou trať využil k nejrychlejšímu času, který mu v závodu zajistil celkové prvenství. K této shodě okolností následně uvedl: \"„Bylo to hloupý štěstí. Kdybych zajel sjezd o půl sekundy rychleji, tak bych na medaili vůbec nedosáhl.“\" Bank byl po pádu v bezvědomí, utrpěl otřes mozku, tržnou ránu v obličeji i výron kotníku. \n"}
{"id": "1059618", "url": "https://cs.wikipedia.org/wiki?curid=1059618", "title": "Mistrovství světa v alpském lyžování 2015 – superkombinace žen", "text": "Mistrovství světa v alpském lyžování 2015 – superkombinace žen\n\nSuperkombinace žen na Mistrovství světa v alpském lyžování 2015 se konala na beavercreeské sjezdovce Raptor v pondělí 9. února 2015 jako čtvrtý ženský závod šampionátu. Zahájení sjezdu proběhlo v 10:00 hodin a druhá slalomová část odstartovala ve 14.15 hodin místního času. Soutěže se zúčastnilo 32 závodnic ze 16 zemí. Jednalo se o první kombinační závod v probíhající sezóně světového poháru.\n\nObhájkyní vítězství byla německá reprezentantka Maria Höflová-Rieschová, která již ukončila kariéru. Stejná lyžařka představovala i úřadující olympijskou vítězku v této disciplíně ze sočských her.\n\nMistryní světa se stala slovinská lyžařka a hlavní favoritka Tina Mazeová, průběžná vedoucí závodnice světového poháru, která na šampionátu ke zlatu a stříbru přidala třetí umístění na stupních vítězů. Stříbrnou medaili vybojovala Rakušanka Nicole Hospová, čímž zopakovala stejný výsledek jako z kombinačního závodu MS 2003 ve Svatém Mořici. Celkově se jednalo o její třetí stříbrný kov a osmou medaili ze světových šampionátů. Bronz si odvezla vítězka slalomové části Michaela Kirchgasserová z Rakouska, pro niž to byla druhá individuální medaile z mistrovstvích světa a úhrnem pátá.\n\nVe Vailu žijící rekordmanka v počtu výher ze světového poháru Lindsey Vonnová skončila ve sjezdu sedmá a v první třetině slalomové trati najela špičkou lyže do branky a byla diskvalifikována.\n"}
{"id": "1059619", "url": "https://cs.wikipedia.org/wiki?curid=1059619", "title": "Textileco (rozcestník)", "text": "Textileco (rozcestník)\n\nVýraz textileco má více významů:\n\n\n\n"}
{"id": "1059621", "url": "https://cs.wikipedia.org/wiki?curid=1059621", "title": "Code Geass", "text": "Code Geass\n\nCode Geass: Hangjaku no Lelouch ( コードギアス 反逆のルルーシュ, \"Kódo Giasu: Hangjaku no Rurúšu\", v českém překladu \"Code Geass: Revoltující Lelouch\", v oficiálním anglickém překladu Code Geass: Lelouch of the Rebellion) je japonský anime seriál z roku 2006, který vytvořilo studio Sunrise pod režijní taktovkou Goró Tanigučiho. Odehrává se v paralelním světě, kde dobyvačná Británie ovládla většinu světa včetně Japonska a hlavní hrdina, student Lelouch Lamperouge, se po získání tajemné schopnosti s názvem Geass rozhodne vést proti Británii vzpouru.\nPo úspěchu seriálu vznikla od stejných tvůrců v roce 2008 druhá řada s podtitulem R2. Na základě seriálu vzniklo také několik OVA, her, light novel a mang.\n\n"}
{"id": "1059622", "url": "https://cs.wikipedia.org/wiki?curid=1059622", "title": "Jagged Little Tapestry", "text": "Jagged Little Tapestry\n\nJagged Little Tapestry je třetí epizoda šesté série amerického hudebního televizního seriálu \"Glee\" a v celkovém pořadí stá edenáctá epizoda tohoto seriálu. Epizodu napsal jeden z tvůrců seriálu, Brad Falchuk, režíroval ji Paul McCrane a poprvé se vysílala ve Spojených státech dne 16. ledna 2015 na televizním kanálu Fox.\n\nV tomto díle se Rachel Berry a Kurt Hummel připravují na vedení New Directions, ale mají mezi sebou konflikty ohledně výukových metod. Kurtův rozchod s Blainem Andersonem přináší pocit úzkosti do skupiny. Becky Jackson si našla nového přítele, ale lhala mu o svém životě a trenérka Beiste musí učinit těžké rozhodnutí.\n\nKurt Hummel (Chris Colfer) je stále smutný z rozchodu a potkává svého bývalého snoubence Blaina Andersona (Darren Criss) s jeho novým přítelem Davem Karofskym (Max Adler). Kurt a Rachel Berry (Lea Michele) se rozhodnout použít Kurtovy pocity jako inspiraci pro práci New Directions. Úkolem členů je vytvořit mashup z písní z alb Jagged Little Pill od Alanis Morissette a Tapestry od Carole King. Trenérka Beiste (Dot-Marie Jones) a Sam Evans (Chord Overstreet), který nyní pracuje jako asistent fotbalové trenérky, se baví ohledně Beistiných zdravotních problémech s kolenem, když pobírá mnoho léků a má výbuchy vzteku. Spencer Porter (Marshall Williams) žádá o pozici quarterbacka, ale je odmítnut. Rachel a Kurt přivítají zpět bývalé členy New Directions, Pucka (Mark Salling), Quinn (Dianna Agron), Santanu (Naya Rivera), Brittany (Heather Morris) a Tinu (Jenna Ushkowitz), aby jim pomohli se zadáním a jejich učebními metodami, protože Rachel je optimistická a Kurt realistický díky rozchodu. Becky Jackson (Lauren Potter) sdělí Quinn a Tině, že má nového přítele Darrella (Justin Prentice), kterého chce všem představit, ale řekla mu, že byla členkou všech zájmových kroužků na McKinleyově střední, včetně sboru New Directions, takže ji Quinn a Tina pomohou se zpěvem.\n\nBecky představí Darrella ředitelce Sue Sylvester (Jane Lynch) a ta je překvapená, když zjistí, že Darrell netrpí Downovým syndromem jako Becky a začne se bát o její bezpečí. Santana požádá Brittany o ruku a ta souhlasí, ale Kurt vznese námitku, kvůli svému zlomenému srdci. Později Santana dlouze slovně uráží Kurta za jeho kritiku. Kurt se omluví Brittany za přerušení jejich zasnoubení a Brittany mu prozradí, že se Blaine a Dave k sobě přestěhovali, takže Kurt by se měl ve svém životě pohnout dál a přestat smutnit. Trenérka Roz Washington (NeNe Leakes), Sue, Quinn a Tina vyslýchají Darrella ohledně jeho záměrů s Becky, ale on je donutí uvědomit si, že se člověkem s Downovým syndromem by se mělo zacházet jako s kýmkoliv jiným a že jejich obavy jsou zbytečné.\n\nJane Hayward (Samantha Marie Ware) a Mason McCarthy (Billy Lewis Jr.) zpívají duet, který Rachel pochválí, ale Kurtovi to připomene jeho vztah s Blainem a jejich vystoupení zkritizuje. Sue konfrontuje trenérku Beiste kvůli jejímu vysokému užívání prášků a ta jí řekne, že má rakovinu. Becky se pokouší s Quinn a Tinou zpívat pro Darrela, ale nemůže, a tak ji Quinn, Tina, Santana a Brittany přesvědčí, že mu musí říct pravdu. Kurt se omluví Rachel, že nechal své emoce převládat nad učením, ale ta mu řekne, že Jane a Mason si cenili jeho kritiky a použijí ji jako motivaci pro příští lepší výkon. Rachel a Kurt si uvědomí, že ačkoliv jejich učební metody jsou různorodé, tak společně jsou dobrými učiteli. Sue a trenérka Beiste se setkávají se Samem a Beiste nakonec odhalí, že netrpí rakovinou, ale že jí byla diagnostikována porucha sexuální identity, že se celý život cítí jako muž a půjde na operaci pro změnu pohlaví. Beiste požádá Sama, aby převzal kontrolu nad fotbalovým týmem během její nepřítomnosti a Sue ji ubezpečuje, že na ní její místo bude stále čekat i po návratu z operace. Becky řekne Darrelovi pravdu a ten přijímá její omluvu. Rachel a Kurt sdělí členům New Directions, Jane, Masonovi, Madison McCarthy (Laura Dreyfuss) a Roderickovi (Noah Guthrie), že jsou o krůček blííže k tomu být na výběrovém kole soutěže školních sborů.\n\n"}
{"id": "1059623", "url": "https://cs.wikipedia.org/wiki?curid=1059623", "title": "Radovan Brenkus", "text": "Radovan Brenkus\n\nRadovan Brenkus (* 30. leden 1974, Bardejov) je slovenský spisovatel, překladatel a kritik. \n\nRadovan Brenkus ukončil studia na Přírodovědecké fakultě Univerzity Pavla Jozefa Šafárika, v oboru matematika a fyzika. V Košicích působil jako pedagog, později jako odborný pracovník v Ústavu experimentální fyziky Slovenské akademie věd. Publikuje v časopisech doma i v zahraničí. Mnohé jeho práce odvysílal Slovenský rozhlas, byly zveřejněny v zahraničních antologiích. Překládá díla z polštiny. Příležitostně se věnuje literární kritice, psaní kritických studií a esejů. Pracuje ve vydavatelství Pectus v Košicích, které založil v roce 2006.\n\nJe pokračovatelem literární moderny. V poezii pozoruje, analyzuje a dešifruje chaotický, unavený svět, pranýřuje panující mravnost, rozdíly jeho vnímání zvenku i zevnitř. Inspiračními zdroji jsou destruktivní vyprázdněnost, nicota, omezující pseudobytí. Symbolikou pesimismu a dekadence ukazuje samotu jedince, jeho pokaždé obskurnější stav a nejistou budoucnost.\n\nMotivem jeho prózy je hledání smyslu existence, vědomí pomíjivosti, smrt. Mimo jiné píše neoromantickým stylem. Kritizuje existencialismus a pokrok civilizace, kterým je člověk přinucen hledat vlastní pud sebezáchovy. Surrealistické postavy jeho povídek se zmítají mezi ideálním a reálným, narušují přijatý řád. Prostřednictvím expresivního a mystického symbolismu, dramatických a groteskních scén zobrazuje vzpouru proti elitářství a úpadku současné společnosti. V kondenzované a zároveň výrazné charakteristice situací a postav poskytuje prostor pro katarzi.\n\n\n\n\n"}
{"id": "1059630", "url": "https://cs.wikipedia.org/wiki?curid=1059630", "title": "Naučná stezka České Budějovice", "text": "Naučná stezka České Budějovice\n\nBezejmenná naučná stezka v Českých Budějovicích spojuje park Stromovka, Sokolský ostrov a park Na Sadech. V terénu není značená turistickou značkou, pouze informačními panely. Otevřena byla v říjnu 2008, zaměřená je na živočichy žijící ve městech a tematicky by měla navazovat na NS Po hrázích Vrbenských rybníků.\n\nNaučná stezka začíná u dětského hřiště v parku Stromovka, dále vede po mostě přes silnici I/3 a po Dlouhé lávce na Sokolský ostrov. Prochází po ostrově podél slepého ramene Malše, posléze Mlýnskou, Panskou a Hradební ulicí, odbočuje vlevo do Krajinské ulice a končí kousek za mostkem přes Mlýnskou stoku.\n\n\n"}
{"id": "1059634", "url": "https://cs.wikipedia.org/wiki?curid=1059634", "title": "Eurovision Song Contest 2001", "text": "Eurovision Song Contest 2001\n\nEurovision Song Contest 2001 je 46. ročník Velké ceny Eurovize který se konal 12. května v\nDánské Kodani. Se 198 body vyhrála dvojce z Estonska Tanel Padar & Dave Benton kterou doprovázela skupina 2XL.Píseň se jmenovala \"Everybody\" Na druhém místě se 177 body se umístila další dvoje tentokrát z Dánska. Byly to Rollo & King s písní \"Never Ever Let You Go\". A do třetice všeho dobrého byla na 3. místě další dvojce, tentokrát z Řecka, konkrétně Nikos Panagiotidis a Helena Paparizou pod názvem Antique. Píseň se jmenovala \"(I Would) Die for You\". Letos svůj návrat uskutečnili Bosna a Hercegovina, Řecko, Litva, Polsko, Portugalsko a Slovinsko. Kvůli špatným umístěním v posledních 5 letech museli odstoupit Rakousko, Belgie, Kypr, Finsko, Makedonie, Rumunsko a Švýcarsko. V tomto roce se nevrátil žádný interpret z minulých let (naposledy se stalo v roce 1989).\n"}
{"id": "1059635", "url": "https://cs.wikipedia.org/wiki?curid=1059635", "title": "Rubimeg", "text": "Rubimeg\n\nRubimeg (\"Malus domestica\" 'Rubimeg') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v listopadu, skladovatelné jsou do února. Odrůda je považována za středně odolnou vůči houbovým chorobám.\n\nByla vyšlechtěna v ČR. Odrůda vznikla zkřížením odrůd 'Rubín' a 'Megumi'. Odrůdu zaregistrovala firma Sempra Praha, a. s. v roce 2003.\n\nRůst odrůdy je bujný, později střední. Koruna je spíše rozložitá. Pravidelný řez je vhodný, zejména letní řez. Plodonosný obrost na dlouhých i krátkých výhonech.\n\nPlodí středně brzy, průměrně ale pravidelně.\n\nPlod je kulovitý, velký až velmi velký. Slupka hladká, bledě zelené zbarvení je překryté červenou barvou s žíháním. Dužnina je krémová s nasládlou chutí.\n\nOdrůda je středně odolná proti strupovitosti jabloní a odolná k padlí. Podle jiných zdrojů je středně odolná k padlí.\n\nJe vhodná ke skladování a přímému konzumu. Odrůdu lze použít do všech poloh. Přestože je růst odrůdy bujný až střední, je doporučováno pěstování odrůdy na slabě a středně rostoucích podnožích ve tvarech jako zákrsky, čtvrtkmeny a vřetena. Na bujnějších podnožích je odrůda doporučována pro polokmeny a vysokokmeny. \n"}
{"id": "1059636", "url": "https://cs.wikipedia.org/wiki?curid=1059636", "title": "Tajemství (muzikál)", "text": "Tajemství (muzikál)\n\nTajemství je české muzikálové drama s mystickým příběhem, které mělo premiéru 31. 3. 2005 v Divadle Kalich. Jeho autorem je Daniel Landa.\n\nV roce 2005 bylo vydáno CD s hudbou z tohoto muzikálu a později vyšlo i DVD se záznamem představení v Divadle Kalich z 2. 2. 2007, ve kterém hraje hlavní roli Lucie Vondráčková.\n\nBěhem první poloviny roku 2015 má v Divadle Kalich po dlouhé době proběhnout 20 dalších repríz tohoto muzikálu, v hlavní roli se představí Markéta Procházková.\n"}
{"id": "1059637", "url": "https://cs.wikipedia.org/wiki?curid=1059637", "title": "Odstrčil", "text": "Odstrčil\n\nOdstrčil je české příjmení, které se může vztahovat k následujícím osobnostem:\n\n\n"}
{"id": "1059638", "url": "https://cs.wikipedia.org/wiki?curid=1059638", "title": "Rubinstep", "text": "Rubinstep\n\nRubinstep (\"Malus domestica\" 'Rubinstep') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do dubna. Odrůda je považována za středně a méně odolnou vůči houbovým chorobám. Pody jsou považovány za atraktivní.\n\nByla vyšlechtěna v ČR. Odrůda vznikla zkřížením odrůd 'Rubín' a 'Clivia'. Odrůdu zaregistrovala firma Sempra Praha, a. s. v roce 2003.\n\nNezbytná je důkladnou probírka plůdků pro zvětšení plodů a zabránění střídavé plodnosti.\n\nRůst odrůdy je bujný, později střední. Pravidelný řez je vhodný, koruna je během vegetace, především v počátečních letech, zahušťována výhony. Vhodný je zejména letní řez. Plodonosný obrost na dlouhých i krátkých výhonech.\n\nPlodí středně brzy, bohatě a s probírkou pravidelně.\n\nPlod je kulovitý, střední. Slupka suchá, bledě zelené zbarvení, které během skladování žloutne, je překryté oranžovou barvou s červeným žíháním. Dužnina je krémová s nasládlou chutí, aromatická.\n\nOdrůda je středně odolná proti strupovitosti jabloní a málo odolná k padlí. Podle jiných zdrojů je středně odolná k padlí a málo odolná k strupovitosti jabloní.\n\nJe vhodná ke skladování a přímému konzumu. Odrůdu lze použít do teplých poloh a na vhodná stanoviště středních poloh. Odrůda preferuje vlhké propustné půdy. Přestože je růst odrůdy bujný až střední, je doporučováno pěstování odrůdy na slabě a středně rostoucích podnožích ve tvarech jako zákrsky, čtvrtkmeny a vřetena.\n"}
{"id": "1059640", "url": "https://cs.wikipedia.org/wiki?curid=1059640", "title": "Lužec (potok)", "text": "Lužec (potok)\n\nLužec (též \"Nivský potok\") je potok v Krušných horách v okrese Chomutov. Pramení necelé dva kilometry severozápadně od Svahové v nadmořské výšce okolo 825 metrů. Je dlouhý 7,4 km, plocha jeho povodí měří 15,2 km² a průměrný průtok v ústí je 0,11 m³/s. Potok spravuje státní podnik Povodí Ohře.\n\nNejprve teče krátce na sever a napájí Kachní rybník, u kterého se stáčí k východu a posléze k jihu. Na některých mapách je tato zdrojnice označená jako Nivský potok a Lužec přitéká od rybníka u samoty V Díře, pod jehož hrází se odděluje od Telčského potoka. Tato druhá zdrojnice pramení severně od Lesné. Asi 750 m severovýchodně od Svahové se na potoce nachází Helenčiny vodopády o celkové výšce čtyři metry. Potok dále pokračuje úzkým údolím k jihu, míjí Nivský mlýn mezi Boleboří a Pyšnou a u Drmal se vlévá do Podkrušnohorského přivaděče v nadmořské výšce 330 metrů. Původně ústil do Bíliny na okraji Jirkova poblíž Mlýnského rybníka.\n\nPřibližně na pátém říčním kilometru se nachází odběrný objekt, kde se čerpá voda pro Nivský přivaděč, který převádí vodu z potoka do povodí Bíliny nad vodní nádrží Jirkov.\n"}
{"id": "1059644", "url": "https://cs.wikipedia.org/wiki?curid=1059644", "title": "Českotřebovská vrchovina", "text": "Českotřebovská vrchovina\n\nČeskotřebovská vrchovina je geomorfologický podcelek ve východní části Svitavské pahorkatiny, ležící v okresech Ústí nad Orlicí a Svitavy v Pardubickém kraji, v okrese Rychnov nad Kněžnou v Královéhradeckém kraji a v okrese Blansko v Jihomoravském kraji.\n\nÚzemí podcelku se rozkládá zhruba mezi sídly Kostelec nad Orlicí (na severu), Choceň, Litomyšl a Polička (na západě), Letovice a Olešnice (na jihu), Dolní Dobrouč, Mladějov na Moravě a Březina (na východě). Uvnitř podcelku leží okresní města Ústí nad Orlicí a Svitavy, dále města Česká Třebová a Brandýs nad Orlicí.\n\nPodcelek Českotřebovská vrchovina (dle značení Jaromíra Demka VIC–3A) geomorfologicky náleží do celku Svitavská pahorkatina. Dále se člení na tři okrsky: Hřebečovský hřbet (VIC–3A–1) na východě, Ústecká brázda (VIC–3A–2) uprostřed a Kozlovský hřbet (VIC–3A–3) na západě.\n\nVrchovina sousedí s dalším podcelkem Svitavské pahorkatiny, Loučenskou tabulí na západě, a s celky Orlická tabule na severozápadě, Podorlická pahorkatina na východě, Boskovická brázda na jihu a Hornosvratecká vrchovina na jihozápadě.\n\nKompletní geomorfologické členění celé Svitavské pahorkatiny uvádí následující tabulka:\n\nNejvyšším bodem Českotřebovské vrchoviny, potažmo celé Svitavské pahorkatiny, je \"Baldský vrch\" (692 m n. m.).\n\nV tabulce jsou uvedeny vrcholy s výškou nad 600 m n. m..\n"}
{"id": "1059645", "url": "https://cs.wikipedia.org/wiki?curid=1059645", "title": "Unitop", "text": "Unitop\n\nUnitop (\"Malus domestica\" 'Unitop') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v říjnu, skladovatelné jsou do ledna. Odrůda je náchylnou vůči některým chorobám, odrůdu je doporučeno pěstovat s chemickou ochranou.\n\nByla vyšlechtěna v ČR. Odrůda vznikla zkřížením odrůd 'Golden Delicious' a 'Diadém'. Odrůdu zaregistroval Ing. Petr Hajduček – Uniplant, Skrbeň, v roce 2004.\n\nRůst odrůdy je slabý. Koruna s rozložitým habitem během vegetace zahušťuje. Je doporučen letní řez. Plodný obrost je ve shlucích i jednotlivě, v některých případech je třeba probírky plůdků proti drobnoplodosti plodů.\n\nPlodí záhy, bohatě a s probírkou plůdků pravidelně.\n\nPlod je kulovitý, střední. Slupka drsná, žlutozelené zbarvení je překryté červeným žíháním. Dužnina je nažloutlá se sladce navinulou chutí.\n\nOdrůda je náchylná k strupovitosti jabloní a náchylná k padlí.\n\nJe vhodná ke skladování a přímému konzumu. Odrůdu lze použít do chráněných stanovišť středních a teplých poloh. Preferuje vlhkou propustnou půdu. Je doporučováno pěstování odrůdy na slabě a středně rostoucích podnožích ve tvarech jako zákrsky, čtvrtkmeny a vřetena.\n"}
{"id": "1059646", "url": "https://cs.wikipedia.org/wiki?curid=1059646", "title": "Peregrino Anselmo", "text": "Peregrino Anselmo\n\nJuan Peregrino Anselmo (30. dubna 1902, Montevideo – 27. října 1975) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa ve fotbale 1930. Roku 1935 pak mistrovství Jižní Ameriky. V národním týmu působil v letech 1927–1934 a odehrál za něj 8 utkání, v nichž vstřelil 3 góly, všechny tři na mistrovství světa 1930, jeden Rumunsku, dva v semifinále Jugoslávii.\nCelou svou kariéru (1922–1935) strávil v Peñarolu Montevideo. Třikrát se s ním stal mistrem Uruguaye (1928, 1929, 1932).\n\nRoku 1962 krátce vedl Peñarol jako trenér.\n"}
{"id": "1059647", "url": "https://cs.wikipedia.org/wiki?curid=1059647", "title": "Pablo Dorado", "text": "Pablo Dorado\n\nPablo Dorado (22. června 1908 – 18. listopadu 1978) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa ve fotbale 1930. V národním týmu působil v letech 1929-1932 a odehrál za něj 7 utkání, v nichž vstřelil 3 góly, dva z nich na mistrovství světa 1930, jeden Rumunsku, dva ve finále Argentině.\n\nPůsobil v uruguayském klubu Bella Vista Montevideo a argentinském River Plate Buenos Aires, s nímž se stal mistrem Argentiny (1932).\n"}
{"id": "1059648", "url": "https://cs.wikipedia.org/wiki?curid=1059648", "title": "Salsa (omáčka)", "text": "Salsa (omáčka)\n\nSalsa je španělský a italský výraz označující obecně omáčku. V mexické kuchyni označuje specifickou pikantní omáčku vyrobenou z různých druhů zeleniny a ovoce (nejčastěji z rajčat či kukuřice), která je určena k namáčení tortilly nebo různých chipsů, případně k dochucení rozličných pokrmů. \n\nRecept na salsu je znám už ze spisů z období aztécké říše a v nespočetných obměnách se používá dodnes. Pokud jde o pikantnost, mexická salsa se připravuje a prodává v provedení od \"mild\" přes \"medium\" až po \"hot\", tedy od jemné přes střední až po pálivou. \n\n"}
{"id": "1059649", "url": "https://cs.wikipedia.org/wiki?curid=1059649", "title": "Lorenzo Fernández", "text": "Lorenzo Fernández\n\nLorenzo Fernández (20. květen 1900, Redondela – 16. listopad 1973, Montevideo) byl uruguayský fotbalista narozený ve Španělsku. Nastupoval především na postu obránce.\n\nS uruguayskou reprezentací vyhrál mistrovství světa ve fotbale 1930. Má zlatou medaili z olympijských her roku 1928. Dvakrát vyhrál s urugujskou reprezentací mistrovství Jižní Ameriky (1926, 1935). V národním týmu působil v letech 1925-1935 a odehrál za něj 31 utkání, v nichž vstřelil 4 góly.\nS Peñarolem Montevideo se stal čtyřikrát mistrem Uruguaye (1928, 1929, 1932, 1935).\n\nV letech 1941–1942 vedl Peñarol jako trenér, roku 1950 krátce i Liverpool.\n"}
{"id": "1059650", "url": "https://cs.wikipedia.org/wiki?curid=1059650", "title": "Tonář", "text": "Tonář\n\nTonář, či tonarium, tonarius nebo tonale, je soustava gregoriánských zpěvů tónových stupnic (modů), jak se praktikoval již od raného středověku.\n\nDějiny tonáře jako chorálně-didaktického díla začínají v 9. století a končí v pozdním středověku. Tonáře jsou významnými pomocníky pro výzkum sporných tonalit jednotlivých melodií a slouží k výuce chorální teorie.\n\nVýznačnými autory byli Regino z Prümu, Hartker od sv. Havla, Odo z Cluny, či Berno z Reichenau.\n\n\n"}
{"id": "1059651", "url": "https://cs.wikipedia.org/wiki?curid=1059651", "title": "Santos Iriarte", "text": "Santos Iriarte\n\nVictoriano Santos Iriarte, zvaný též El Canario (2. listopadu 1902 – 10. listopadu 1968) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa ve fotbale 1930. V národním týmu působil v letech 1930-1931 a odehrál za něj 5 utkání, v nichž vstřelil 2 góly, oba na mistrovství světa 1930, Jugoslávii a ve finále Argentině.\nS klubem Peñarol Montevideo se stal mistrem Uruguaye (1932).\n"}
{"id": "1059653", "url": "https://cs.wikipedia.org/wiki?curid=1059653", "title": "Heterodoxní ekonomie", "text": "Heterodoxní ekonomie\n\nJako heterodoxní ekonomie se souhrnně označují přístupy a školy ekonomického myšlení vymezující se vůči středoproudé (mainstreamové, ortodoxní) ekonomii. Heterodoxním ekonomům na mainstreamových ekonomiích vadí, že se v nich vždy nachází implikace toho, že bez různých reálných světových konfliktů by ekonomie fungovala hladce, dosáhla by plné zaměstnanosti s téměř perfektním využitím zdrojů a zůstala by tak, snad jen otřásaná mírnými vnějšími otřesy.\n\nHeterodoxní ekonomie spojuje kritika neoklasické ekonomie.\n\nMezi heterodoxní směry spadá například institucionální ekonomie, evoluční ekonomie, ekologická ekonomie, feministické směry, postkeynesiánská ekonomie nebo neomarxistická ekonomie. Tyto směry obvykle spojuje důraz na historické, politické, sociální a institucionální faktory analýzy, na rozdíl od středoproudé ekonomie, v jejímž jádru stojí předpoklady racionality, individualismu a dosažitelnosti ekonomické (tržní) rovnováhy.\n\nPo neoklasické revoluci, která proběhla roku 1870, několik heterodoxních škol ekonomického myšlení napadlo dominantní postavení neoklasické ekonomie. Heterodoxní školy tohoto období zahrnovaly obhájce různých forem merkantilismu, jako jsou disidenti americké školy a obhájcové neortodoxních měnových teorií, jako je například sociální úvěr. Jiné heterodoxní školy působící před a během Velké hospodářské krize zahrnovaly technokracii a georgismus.\n\nFyzikální vědci a biologové jako první použili toky energie k vysvětlení sociálního a ekonomického vývoje. Joseph Henry, americký fyzik a první tajemník Smithsonova institutu, poznamenal, že \"základním principem politické ekonomie je to, že fyzickou práci člověka může zlepšit pouze... transformace hmoty ze surového stavu na umělý stav… vynaložením toho, co se nazývá moc nebo energie. \"\n\nVzestup a absorpce do hlavního proudu keynesiánské ekonomiky (která působila, že poskytuje koherentnější politickou reakci na nezaměstnanost než neortodoxní měnová nebo obchodní politika), přispěla k poklesu zájmu o heterodoxní ekonomiku.\n\nPo roce 1945 neoklasická syntéza keynesiánské a neoklasické ekonomie vyústila v jasně definovanou mainstreamovou pozici, založenou na rozdělení oboru na mikroekonomii a makroekonomii (rozděleno mezi keynesiánské a monetaristické názory na takové otázky, jako je role měnové politiky). Rakouská škola a postkeynesiánci, kteří s touto syntézou nesouhlasili, vystupovali jako jasně definované heterodoxní školy.\n\n\n\nZdroj tabulky\n"}
{"id": "1059654", "url": "https://cs.wikipedia.org/wiki?curid=1059654", "title": "Ernesto Mascheroni", "text": "Ernesto Mascheroni\n\nErnesto Mascheroni (21. listopad 1907, Montevideo – 3. červenec 1984, Montevideo) byl uruguaysko-italský fotbalista. Nastupoval především na postu obránce.\n\nS uruguayskou reprezentací vyhrál mistrovství světa ve fotbale 1930. V národním týmu působil v letech 1930–1939 a odehrál za něj 13 utkání. V letech 1934–1936 působil v Itálii (hrál za Ambrosianu Milán), během této doby dvakrát nastoupil i za italský národní tým, což FIFA tehdy ještě umožňovala.\nS Peñarolem Montevideo se stal čtyřikrát mistrem Uruguaye (1932, 1936, 1937, 1938).\n"}
{"id": "1059658", "url": "https://cs.wikipedia.org/wiki?curid=1059658", "title": "Pedro Petrone", "text": "Pedro Petrone\n\nPedro Petrone Schiavone (11. květen 1905, Montevideo – 13. prosinec 1964, Montevideo) byl uruguayský fotbalista. Nastupoval především na postu útočníka. Pro svou mimořádnou střeleckou kvalitu si získal přezdívku \"Artillero\" (Kanonýr).\n\nS uruguayskou reprezentací vyhrál mistrovství světa ve fotbale 1930. Má též zlatou medaili ze dvou olympijských her, roku 1924 (nejlepší střelec turnaje) a 1928. Dvakrát vyhrál s národním týmem mistrovství Jižní Ameriky (1923, 1924). Na obou těchto turnajích byl nejlepším střelcem. V národním týmu působil v letech 1923–1930 a odehrál za něj 29 utkání, v nichž vstřelil 24 góly.\nS Nacionalem Montevideo se stal třikrát mistrem Uruguaye (1924, 1933, 1934). Hrál i v Evropě, za Fiorentinu, v roce 1932 se v jejím dresu stal s 25 góly nejlepším střelcem italské ligy.\n"}
{"id": "1059659", "url": "https://cs.wikipedia.org/wiki?curid=1059659", "title": "Domingo Tejera", "text": "Domingo Tejera\n\nDomingo Tejera (22. července 1899, Montevideo – 30. červen 1969) byl uruguayský fotbalista. Nastupoval především na postu obránce.\n\nS uruguayskou reprezentací vyhrál mistrovství světa ve fotbale 1930. Roku 1920 též mistrovství Jižní Ameriky. V národním týmu působil v letech 1922–1932 a odehrál za něj 20 utkání..\nCelou svou kariéru strávil v klubu Montevideo Wanderers, stal se s ním jednou mistrem Uruguaye (1931).\n"}
{"id": "1059661", "url": "https://cs.wikipedia.org/wiki?curid=1059661", "title": "Santos Urdinarán", "text": "Santos Urdinarán\n\nSantos \"Vasquito\" Urdinarán (30. března 1900, Montevideo – 14. července 1979, Montevideo) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa ve fotbale 1930. Má též zlatou medaili ze dvou olympijských her, roku 1924 a 1928. Třikrát vyhrál s uruguayskou reprezentací mistrovství Jižní Ameriky (1923, 1924, 1926). V národním týmu působil v letech 1923–1932 a odehrál za něj 22 utkání, v nichž vstřelil 2 góly.\nS Nacionalem Montevideo se stal šestkrát mistrem Uruguaye (1919, 1920, 1922, 1923, 1924, 1933).\n"}
{"id": "1059662", "url": "https://cs.wikipedia.org/wiki?curid=1059662", "title": "Robert Pelikán", "text": "Robert Pelikán\n\nRobert Pelikán (* 18. října 1979 Praha) je český advokát, od března 2015 do června 2018 ministr spravedlnosti ČR v Sobotkově a poté i první Babišově vládě, od prosince 2017 do června 2018 předseda Legislativní rady vlády, od října 2017 do června 2018 poslanec Poslanecké sněmovny PČR, v letech 2014 až 2015 první náměstek ministryně spravedlnosti, člen hnutí ANO 2011.\n\nPochází z právnické rodiny, jeho matkou je známá profesorka a soudkyně Irena Pelikánová, otec Dragutin Pelikán se zabýval právními dějinami. Jeho bratr Tomáš je advokátem, nevlastní bratr Petr Pelikán je arabistou a honorárním konzulem Súdánské republiky. Robert Pelikán je rozvedený a má jednoho syna.\n\nPůvodně chtěl studovat filosofii, nakonec ale v letech 1998 až 2003 vystudoval Právnickou fakultu Univerzity Karlovy v Praze (získal titul Mgr.) a působil zde jako externí spolupracovník katedry občanského práva, po roce 2018 jako odborný asistent na katedře obchodního práva. Roku 2010 zde získal titul doktora práv a o rok později Ph.D. Odborně se věnuje především soutěžnímu, obchodnímu a civilnímu právu.\n\nPracovně začínal jako advokátní koncipient v kanceláři Císař, Češka, Smutný a spol. (2002 až 2007, kdy složil advokátní zkoušku), poté byl advokátem v mezinárodní advokátní kanceláři Linklaters (2007 až 2009) a nakonec v roce 2009 spoluzaložil advokátní kancelář Vrána & Pelikán. Jako advokát zastupoval řadu klientů, například rodinu, jejímuž synovi v roce 2009 amputoval eskalátor v pražském metru tři prsty. Hájil také město Karlovy Vary ve sporu se skupinou firem o vlastnictví sportovně-kulturního centra KV Arena. Po vstupu do veřejné správy v roce 2014 výkon advokacie dočasně pozastavil.\n\nV říjnu 2018 bylo oznámeno, že Pelikán posiluje coby spolupracující advokát pražský tým mezinárodní advokátní kanceláře Wolf Theiss, kde působí také jako člen nově vzniklé skupiny Korporátní šetření.\n\nV srpnu 2012 jej ministr průmyslu a obchodu Martin Kuba nominoval na člena rady Českého telekomunikačního úřadu, později ale jeho nominaci stáhl. Podle spekulací za tím stál Pelikánův blog, v němž kritizoval politiku vlády Petra Nečase. Na podzim 2013 se stal členem Rady ekonomických poradců hnutí ANO 2011. V únoru 2014 si jej na Ministerstvo financí přivedl Andrej Babiš a udělal z něj ředitele právní sekce. Post zastával do června 2014, kdy byl po odchodu Hany Marvanové jmenován prvním náměstkem ministryně spravedlnosti pro sekci justiční a legislativní. Prosazoval např. zásadní novelu nového občanského zákoníku a chtěl také změnit zákon o státním zastupitelství.\n\nV únoru 2015 podala ministryně spravedlnosti Helena Válková demisi s účinností k 1. březnu 2015. Andrej Babiš následně oznámil, že kandidátem hnutí ANO 2011 na post nového ministra spravedlnosti bude právě Robert Pelikán. Prezident Miloš Zeman jej jmenoval do funkce dne 12. března 2015. Pozornost médií upoutal tím, že jako ministr jezdil do práce místo autem na kole. Členem hnutí ANO se stal 6. listopadu 2015.\n\nPředseda TOP 09 Miroslav Kalousek v únoru 2016 Pelikána obvinil, že je agentem Ruska. Kalousek prohlásil: „Ministr spravedlnosti je podle mého názoru opravdu aktivní spolupracovník ruských zpravodajských služeb, ale nemůžu to nijak doložit, nebývají na to písemné důkazy. Ale když se někdo tak chová, tak to tak asi bude.” Pelikán označil Kalouskovo obvinění za „opilecké hulákání”.\n\nVe volbách do Poslanecké sněmovny PČR v roce 2017 kandidoval za hnutí ANO na 2. místě jeho kandidátky v Praze. Získal 14 699 preferenčních hlasů a byl zvolen poslancem. Na přelomu listopadu a prosince 2017 se stal kandidátem na post ministra spravedlnosti ČR ve vznikající první vládě Andreje Babiše. Dne 13. prosince 2017 jej prezident Miloš Zeman do této funkce jmenoval. Ve stejný den byl zvolen též předsedou Legislativní rady vlády.\n\nDne 7. dubna 2018 oznámil v rozhovoru pro server Aktuálně.cz, že odchází z politiky (skončí jako ministr a poslanec, řadovým členem hnutí zůstane). Svůj odchod vysvětlil Robert Pelikán především názorovými neshodami s většinou hnutí ANO. Dne 19. června 2018 se pak vzdal mandátu poslance, předseda Poslanecké sněmovny Radek Vondráček jeho rezignaci přijal a jako náhradnice za něj nastoupila ředitelka neziskovky Plus 50 Monika Červíčková. Pelikán se nechal slyšet, že se vrátí k advokacii a k výuce na Právnické fakultě UK. Dne 27. června pak vzhledem ke jmenování nové vlády Andreje Babiše skončil i ve funkci ministra spravedlnosti.\n"}
{"id": "1059664", "url": "https://cs.wikipedia.org/wiki?curid=1059664", "title": "Transformismus", "text": "Transformismus\n\nTransformismus (latinsky \"transformatio\" – přeměna) je předdarwinovský směr výkladu vzniku druhů, odporující kreacionismu, biologická teorie předpokládající, že organismy nevznikly přímo stvořením, ale tvořily se jedny z druhých postupnou změnou a přeměnou z předchozích na nové druhy. \n\nCentrem rozvoje této teorie byla Francie. Pojem \"transformismus\" zavedl v roce 1837 francouzský zoolog Étiennem Saint-Hilairem, ale první transformistickou teorii zformuloval Jean-Baptiste de Lamarck ve spisu \"Filozofie zoologie\" (\"Philosophie zoologique\") roku 1809. Lamarck tvrdil, že\nLamarck vycházel z toho, že organismy se mění vlivem:\nTakto nabyté rysy jsou předávány následným pokolením. Jeho koncepce byla alternativou teorie typů a druhů Cuviera a koncepcí jednoty plánu stavby Geoffroye Saint-Hilaira.\n\nTransformistická teorie byla pojmenována lamarkismem a lamarckovské činitelé byly využívané v pozdějších teoriích, nazývaných neolamarkismem. V 19. století pojem \"transformismus\" byl nahrazen \"evolucionismem\".\n"}
{"id": "1059666", "url": "https://cs.wikipedia.org/wiki?curid=1059666", "title": "Charkovské národní akademické divadlo opery a baletu M. V. Lysenka", "text": "Charkovské národní akademické divadlo opery a baletu M. V. Lysenka\n\nCharkovské národní akademické divadlo opery a baletu M. V. Lysenka, známé pod zkratkou ChNATOB, je divadlo věnované opeře a baletu v ukrajinském městě Charkově. Bylo založeno roku 1925, od roku 2010 nese nynější název. Ve stávající budově působí od sezóny 1991–1992, historickou budovu dnes využívá Charkovská oblastní filharmonie. Operní představení se hrají v původních jazycích děl, zejména ruštině, ukrajinštině, italštině a francouzštině. Je jedním z desíti ukrajinských divadel (z toho pěti operních a baletních), kterým byl přiznán statut „národního divadla“.\n\nCharkov byl od roku 1726 střediskem hudebního školství, první divadlo v Charkově bylo otevřeno roku 1780 a z téhož roku jsou zprávy i o prvních operních představeních; z nyní ukrajinských měst v té době fungovalo (německé) operní divadlo pouze ve Lvově, který se však patřil Habsburské monarchii. Provoz zajišťovaly po dalších téměř sto let střídající se divadelní společnosti, z nichž operu provozovaly zejména společnosti italské. Hrály se opery Mozarta, Paisiella, Cimarosy i ruských skladatelů jako M. M. Sokolovského (\"Mlynář-čaroděj, podvodník a dohazovač\"), později například opery Spontiniho, Spohra a Cherubiniho. Roku 1841 se poprvé hrál Glinkův \"Život za cara\". Za „zlatý věk“ italské opery lze považovat léta 1864–1871, kdy byla představení italských společností středem charkovského kulturního života. Společnosti většinou přivezly malý soubor sólistů a hudebníků a sestavily orchestr a případný sbor z místních hudebníků, na repertoáru měly v této době kolem tuctu titulů nejpopulárnějších italských oper (Rossini, Bellini, Donizetti, Verdi) a zástupců francouzské velké opery (Meyerbeerův \"Robert ďábel\", Halévyho \"Židovka\" – hraná ovšem pod názvem \"Dcera kardinála\" – a podobně). Italské společnosti v Charkově vstupovaly i po celá 70. a 80. léta 19. století, ale s klesajícím ohlasem.\n\nRovněž historie baletu v Charkově začíná rokem 1780, kdy se v městském divadle konala představení petrohradského baletního souboru P. I. Ivanického. Baletní provoz však zůstal až do 20. století omezen na příležitostná představení kočovných baletních souborů: v roce 1816 soubor Ivana Fjodoroviče Štejna, ve 20. letech 19. století opět soubory Štejnův a Ljudviga Jurjeviče Mlotkovského, v roce 1843 soubor T. Ivanovové, v roce 1848 soubor K. Bogdanova, v roce 1852 soubor M. Piona, koncem 50. let 19. století soubor E. I. Andrejanovové a P. Maloverna.\n\nOd roku 1867 působilo v Kyjevě stálé ruskojazyčné operní divadlo, jehož prvním provozovatelem byl petrohradský podnikatel Ferdinand Berger. Jeho soubor zvali pravidelně od roku 1868 k vystupování v Charkově tehdejší ředitelé charkovského divadla, Věra Ljudvigovna a Nikolaj Nikolajevič Djukovovi (představení probíhala v budově na Pavlovském náměstí). Díky mecenátu V. Paščenka byl konečně zformován stálý soubor z bývalých nevolníků a ze sólistů bývalé společnosti Gaetana Garcii, dovezených Djukovovými z Konstantinopole, a zahájil činnost dne 26. prosince 1874 (podle juliánského kalendáře) v nové budově na Jekatěrinoslavské ulici (nyní vulica Poltavskyj Šljach).\n\nVedení souboru převzal nejprve Ferdinand Georgijevič Berger, který v té době opustil Kyjev, avšak již v září 1875 zemřel. Podnikání se pak ujal zpěvák Alexandr Semjonovič Rapport. Za jeho vedení byl soubor stabilizován a jeho kvalita vzrostla. Zde začínal své ruské působení významný dirigent Josef Přibík (Josip Vjačeslavovič Prybik, 1853–1937). Po zrušení Emžského ukazu se divadlo otevřelo i ukrajinskému jazyku a měly zde roku 1883 premiéry definitivní verze Lysenkovy \"Vánoční noci\" i \"Černomořců\".\n\nV polovině 80. let 19. století však soubor přestal působit a v letech 1886–1891 v Charkově stálé divadlo nebylo, pouze hostovaly různé společnosti – například roku 1886 společnost Savvy Mamontova z Moskvy, která poprvé seznámila Charkovany s díly skladatelů Mocné hrstky.\nTeprve v roce 1890 se obnovil stálý soubor pod vedením P. Lukoviče. Byl jen skromný (8 sólistů a dva páry tanečníků), avšak kvalitní, jeho hvězdou byl mladý tenorista Michail Efimovič Medveděv (vl. jm. Meer Chajmovič Bernštejn, 1852–1925) a v Charkově hostovali i sólisté z Kyjeva, Moskvy a Petrohradu. Divadlo se usídlilo v přestavění budově bývalého Komerčního klubu na Rymarské ulici, od roku 1910 se některá představení konala v divadle-cirkuse „Kolosseum“, ale jak poznamenávala soudobá kritika, „které z obou divadel je horší, je těžko říci“, i hlavní budova byla stísněná a chybělo jí řádné orchestřiště. Podnikatelé se rychle střídali až do roku 1908, kdy vedení divadla převzalo „umělecké sdružení“ charkovských měšťanů pod vedením S. Akimova. Rovněž v uměleckém souboru byla velká fluktuace, ač jím prošla řada talentů, a úroveň režie, výpravy i provedení velmi kolísala. Mezi dirigenty vynikl Václav Suk, Eugenio Esposito, později Lev Petrovič Štejnberg, M. Bukša, A. Pazovskij, prvním významným operním režisérem se stal roku 1910 Mykola Boholjubov. Mezi častějšími významnými hosty byli tenorista Leonid Vitaljevič Sobinov, basista Fjodor Ivanovič Šaljapin a místní rodák tenorista Ivan Alexejevič Alčevskij.\n\nRepertoár se orientoval na vzor petrohradského a moskevského divadla, obsahoval populární italské opery (od přelomu století se prosazuje Giacomo Puccini – \"Tosca\", \"Madame Butterfly\"), francouzské opery (Gounod: \"Faust\", \"Romeo a Julie\", Georges Bizet: \"Carmen\", Giacomo Meyerbeer: \"Robert ďábel\", \"Hugenoti\", Jules Massenet: \"Král z Lahoru\", \"Navařanka\") méně německé (Karl Goldmark: \"Královna ze Sáby\", Engelbert Humperdinck: \"Perníková chaloupka (opera)\", později Richard Wagner: \"Valkýra\"). Společnost ovšem uváděla hojně i ruské tituly, zejména Petra Iljiče Čajkovského (\"Mazepa\", \"Piková dáma\", \"Evžen Oněgin\", \"Opričnik\", \"Čarodějka\"), skladatele Mocné hrstky (Modest Petrovič Musorgskij: \"Boris Godunov\", Alexandr Porfirjevič Borodin: \"Kníže Igor\", Nikolaj Andrejevič Rimskij-Korsakov: \"Sněguročka\", \"Sadko\", \"Carská nevěsta\") i jiných (Anton Rubinštejn: \"Kupec Kalašnikov\", Michail Michajlovič Ippolitov-Ivanov: \"Asja\" a \"Zrada\", zvláště populární byl Nápravníkův \"Dubrovskij\"). V premiéře uvedlo charkovské divadlo bez velkého ohlasu pouze operu Váši Suka \"Lesův pán\" (16. února 1900) a dětskou operu \"Veliká řepa\" Volodymyra Ivanovyče Sokalského (1863–1919), chystaná opera \"Valerie\" Volodymyra Vjačeslavovyče Puchalského (1848–1933) nakonec uvedena nebyla.\n\nPo celou dobu společnost uváděla vedle oper i operety a činohry: například roku 1900, když byl podnikatelem A. Cereteli, měla společnost v repertoáru 23 oper z celkem 56 titulů.\n\nZa občanské války v Rusku byl Charkov – od prosince 1917 prohlášený za hlavní město Ukrajinské sovětské socialistické republiky – několikrát dobyt vojsky jednotlivých válčících stran. Charkovské operní divadlo se od roku 1918 nazývalo Národní opera, v jeho repertoáru byly například \"Carská nevěsta\", \"Démon\" a \"Carmen\", ale jeho provoz byl pochopitelně nepravidelný. Po definitivním dobytí města Rudou armádou koncem roku 1919 byl proveden dekret o zestátnění divadel a Národní opera byla od října 1920 reorganizována pod názvem Ruská státní opera. Divadlo od počátku disponovalo vynikajícím souborem sólistů (jeho hvězdou byl hrdinný tenor Jurij Stepanovyč Kyporenko-Domanskyj), ale repertoár, režie i výprava byly tradiční, nevýrazné a provinciální: příčiny byly jednak ekonomické (nedostávalo se peněz na obnovu kostýmů, výpravy ani notového materiálu), jednak politické, neboť úloha a podoba operního divadla v novém režimu byla zpočátku značně nejistá. Významnější činnost začala až s příchodem dirigenta Arije Mojsejoviče Pazovského (1887–1953): začal \"Evženem Oněginem\", následovaly \"Piková dáma\", \"Carmen\", \"Carská nevěsta\", \"Mazepa\", \"Boris Godunov\",\"Démon\" (Rubinštejn), \"Aida\" (Verdi), \"Židovka\" a \"Camorra\" Eugenia Esposita. Za Pazovského nástupce, Čecha Jana Palice (Ivan Palicyn), se hrály dále opery \"Ruslan a Ludmila\" (Glinka), \"Sadko\", \"Tannhäuser\" (Wagner), \"Lohengrin\" (Wagner), \"Othello\" (Verdi), \"Tosca\", \"Bohéma\" (Puccini), \"Zlatý kohoutek\" (Rimskij-Korsakov) a jiné. Operní program byl hojně doplňován operetními inscenacemi.\n\nTeprve v této době začaly být u charkovského divadla uváděny samostatné balety (v Kyjevě již od roku 1893), přičemž v čele baletního souboru stál Pavel Konstantynovyč Jorkyn (1891–1953). Prvními inscenacemi byly \"Coppélia\" (Léo Delibes), \"Koníček hrbáček\" (Cesare Pugni) a choreografické scény na různé melodie pod názvem \"Rudá hvězda\".\n\nOd rozpadu kyjevské společnosti Mykoly Sadovského za první světové války nepůsobilo žádné ukrajinskojazyčné hudební divadlo, i když se uskutečnila řada krátkodechých pokusů o jeho zformování. V rámci oficiální politiky ukrajinizace, kterou komunistická strana na Ukrajině ve 20. letech 20. století sledovala, však neustávaly snahy o poukrajinštění operního divadla. Šlo se cestou pokusného inscenování některých děl v Ukrajinštině. Charkovské operní divadlo uvedlo v letech 1923–1924 v ukrajinštině operu \"Halka\" polského skladatele Stanislava Moniuszka a operu \"Kateryna\" ukrajinského skladatele Mykoly Arkase v hlavní roli s jednou z nejvýznamnějších postav ukrajinské opery 1. poloviny 20. století, Marijou Lytvynenko-Volgemut. V téže době slavily v charkovském činoherním divadle úspěchy inscenace \"Kateryny\" a \"Záporožce za Dunajem\" s Panasem Saksahanským, další ukrajinskou herecko-pěveckou legendou (Saksahanskyj a Lytvynenko-Volgemut se stali prvními ukrajinskými národními umělci).\n\nTestem připravenosti charkovského souboru i diváků na skutečně ukrajinskojazyčný provoz se stala posmrtná premiéra Lysenkovy opery \"Taras Bulba\" 3. října 1924, na níž se podíleli ditigent V. Štejnberg, režisér M. Boholjubov a výtvarník O. Petrenko. Pod dojmem rozhodného úspěchu této inscenace pak 23. dubna roku 1925 Rada lidových komisařů USSR rozhodla o zřízení státní ukrajinské opery v Charkově – oficiální název zněl Ukrajinská státní metropolitní opera, od roku 1931 pak Charkovské divadlo opery a baletu –, jež byla otevřena 3. října 1925 programově moderní a antiromantickou inscenací Musorgského \"Soročinského jarmarku\".\n\nPrvní šéf divadla Serhij Karhalskyj formuloval jeho úlohu takto: „Naší úlohou i naší touhou je postavit na zříceninách staré opery velký ústav evropského rozměru i rozhledu, v kterém by se ukrajinským jazykem uváděla nejnovější operní literatura v co nejvzornějších inscenacích a současně rozvíjela naše současná ukrajinská lidově-revoluční opera. Budujeme svůj ústav s absolutním zaměřením na masového, pracujícího diváka.“\n\nJiž v následujícím roce byla reorganizována a „ukrajinizována“ též operní divadla v Kyjevě a Oděse; problémy s přechodem na nový režim zpočátku pomáhalo řešit jejich sdružení v Jednotě státních operních divadel s myšlenkou, že tyto tři kolektivy se budou na svých působištích střídat; toto uspořádání se však ukázalo jako nepraktické a vydrželo jen jednu sezónu.\n\nRežie charkovské opery v tomto období byla značně avantgardní, pod vlivem významného režiséra Lese Kurbase a jeho charkovského divadla Berezil. Základy položil ruský režisér Josif Michajlovič Lapickij, jeho žák Jemil Jungvald-Chilkevyč, dále zde působili například Nikolaj Michaljevič Foregger von Greifenthurm, Volodymyr Manzij nebo Serhij Karhalskyj. Mezi dirigenty tohoto období vynikli Lev Štejnberg, Mychajlo Verykivskyj, Arnold Marhuljan a mladý Veniamin Tolba. Z výtvarníků nejvíce působil Oleksandr Chvostenko-Chvostov. Mezi sólisty opery patřili Marija Lytvynenko-Volgemut, Jurij Kyporenko-Domanskyj, Ivan Patoržynskyj, Mychajlo Hryško, Zoja Hajdaj a další.\n\nRepertoár první sezóny (vedle \"Soročinského jarmarku\" to byl Gounodův \"Faust\", d'Albertova \"Nížina\", Rossiniho \"Lazebník sevillský\", Rimského-Korsakova \"Pohádka o caru Saltanovi\", Borodinův \"Kníže Igor\", Leoncavallovi \"Komedianti\", Verdiho \"Aida\" a \"Madonin klenot\" Wolfa-Ferrariho) dokládá důraz na klasická ruská díla a z mezinárodního repertoáru na díla verismu. Podobný byl výběr i v následujících letech, spíše výjimkou bylo uvedení experimentální soudobé opery německého skladatele Maxe Branda \"Strojník Hopkins\".\n\nTeprve postupně a za velkých diskusí docházelo od ukrajinizace divadla, ve smyslu změny zpívaného jazyka z ruštiny na ukrajinštinu, k rozvoji vlastního ukrajinského repertoáru. Díla ukrajinských skladatelů se dostala na repertoár až s určitým odstupem. Teprve roku 1928 obnovilo charkovské divadlo inscenaci Lysenkova \"Tarase Bulby\", uvedlo také jeho \"Vánoční noc\". Záslužné bylo první nastudování folklorizující opery \"Kupalo\" haličského skladatele Anatola Vachnjanyna, která za jeho života (zem. 1908) nemohla být provedena. Prvním současným skladatelem na charkovské scéně se stal Borys Janovskyj, jeho opera na revoluční \"Výbuch\" zde měla premiéru roku 1927. Následovaly další soudobé ukrajinské opery – \"Rozštěp\" Volodymyra Femelidiho, \"Jabloňové zajetí\" Olesi Čyška, \"Zlatá obruč\" Boryse Ljatošynského, \"Karmeljuk\" Valentyna Kostenka. Právě charkovské divadlo vypsalo koncem 20. let u nejvýznamnějších ukrajinských skladatelů zakázky na operní ztvárnění významných děl ukrajinské literatury; tento záměr došel jen částečného naplnění, vedl však přinejmenším ke vzniku nejvýznamnější ukrajinské opery meziválečného období, Ljatošynského \"Zlaté obruče\".\n\nV roce 1931 uvedlo divadlo operu \"Abesalom a Eteri\" zakladatele gruzínské hudby Zakarije Paliašviliho (větší ohlas mělo až obnovené nastudování roku 1937).\n\nBaletní soubor nového divadla uspořádal choreograf Robert Balanotti; jeho premiérou bylo Čajkovského \"Labutí jezero\". Po něm brzy převzal vedení souboru Michail Fjodorovič Mojsejev, který vedle klasických děl jako \"Korzár\" a \"Don Quijote\" uvedl roku 1927 první soudobé dílo, balet \"Červený mák\" Reinholda Glièra. Vedle Mojsejeva a místního Jorkyna pracovali v charkovském divadle v tomto období mnozí významní ruští choreografové (Vladimir Alexandrovič Rjabcev, Asaf Michajlovič Messerer, Vasilij Konstantinovič Litviněnko, Nikolaj Michaljevič Foregger von Greifenthurn, Kasjan Jaroslavič Golejzovskij, Nikolaj Alexandrovič Botolov). Experimentální avantgardní balet vstoupil do Charkova roku 1928 v Golejzovského choreografii baletů \"Josef Překrásný\" a \"Groteska\" Sergeje Nikiforoviče Vasilenka. Významným počinem se stala světová premiéra baletní pantomimy Viktora Alexandroviče Oranského \"Fotbalista\", která proběhla roku 1930 ještě před premiérou v moskevském Velkém divadle, pro které byl balet napsán. Choreografii měl N. M. Foregger který dohlížel i na zpracování další premiéry, prvního ukrajinského baletu s názvem \"Ferendži\". Skladatel Borys Janovskyj v něm zpracoval téma z indického odboje proti anglickým kolonialistům a moderní choreografie využívala i prvky estrádního tance. Brzy poté (1931) následovala další významná premiéra, totiž balet \"Pan Kaňovskyj\" Mychajla Verykivského, v němž V. K. Litviněnko poprvé zkombinoval klasický balet a ukrajinský lidový tanec.\n\nV roce 1934 se hlavní město Ukrajinské SSR přesunulo do Kyjeva. Charkovské divadlo bylo za ztracený status první operní a baletní scény Ukrajiny odškodněno titulem „akademické“ a nazývalo se nyní Charkovské akademické divadlo opery a baletu. Při této příležitosti změnila působiště i řada umělců a mnoho pěveckých, tanečních i hudebních hvězd přešlo do kyjevského divadla. V Charkově zůstali například dirigenti Arnold Evadijovič Marhuljan, S. Maslovska, Mykola Dmytrovyč Pokrovskyj a zejména mladý Veniamin Savelijovyč Tolba, režiséři Josif Michajlovič Lapickij a Volodymyr Mychajlovyč Skljarenko nebo výtvarník Anatolij Galaktionovyč Petryckyj.\n\nV repertoáru 2. poloviny 30. let se nově objevila pouze díla, která se osvědčila na jiných scénách. Charkovským jevištěm prošly široce hrané tzv. písňové opery, nejlépe ztělesňující estetické požadavky stalinského socialistického realismu: \"Tichý Don\" a \"Rozrušená země\" Ivana Ivanoviče Dzeržinského na náměty M. A. Šolochova, opera \"V bouři\" Tichona Nikolajeviče Chrennikova, opera \"Křižník Potěmkin\" charkovského rodáka Olese Semenovyče Čyška, jež měla úspěšnou premiéru v Leningradě, nebo opera \"Perekop\" skladatelů Julije Mejtuse, Vsevoloda Rybalčenka a Mychajla Tice. Při příležitosti 125. výročí narození ukrajinského národního básníka Tarase Ševčenka byla u ukrajinských skladatelů objednána řada děl; pro charkovské divadlo napsal skladatel Valentyn Kostenko operu \"Nazar Stodolja\" podle Ševčenkovy hry.\n\nHrál se rovněž klasický repertoár, zejména italský a ruský, vybírána byla přednostně díla umožňující využít scénickou pompu a monumentalismus, který v této době na operním jevišti převažoval. Nejvýznamnější inscenací byly Meyerbeerovi \"Hugenoti\" – v režii J. Lapického, dekoracích A. Petryckého a pod taktovkou A. Marhuljana se v Charkově sešla hvězdná sestava tehdejšího ukrajinského operního zpěvu: Marija Lytvynenko-Volgemut jako Markéta z Valois, Oleksandra Žukovska jako Valentina, Jurij Kyporenko-Domanskyj jako Raoul, Ivan Patoržynskyj jako Marcel, Mychajlo Hryško jako Nevers a Mychajlo Romenskyj jako Saint-Bris. Klasická ukrajinská zpěvohra \"Natalka Poltavka\" v citlivé úpravě V. Kostenka příznivě kontrastovala s monumentalizujícím přepracováním, které v té době nabízela kyjevská opera.\n\nBaletní repertoár v této době obohatili \"Cikáni\" S. N. Vasilenka, \"Egyptské noci\" Antona Stěpanoviče Arenského a především populární \"Plameny Paříže\" a \"Bachčisarajská fontána\" Borise Vladimiroviče Asafjeva. Jedinou vlastní premiéru připravil soubor na jaře roku 1941, kdy poprvé uvedl balet \"Světlana\" významného místního skladatele Dmytra Klebanova.\n\nBrzy po napadení Sovětského svazu Německem v červenci 1941 bylo rozhodnuto o evakuaci všech operních divadel před postupující frontou. Značná část charkovského souboru tak odešla a dorazila až na Sibiř a do střední Asie, kde působila v kazašském Leninogorsku, Šeleku (Čiliku), poté delší dobu v Čitě, až v říjnu roku 1942 byla spojena se souborem kyjevské opery a usadila se v Irkutsku. Do října roku 1942, kdy byl sloučen s kyjevským souborem, uspořádal soubor charkovského divadla 80 představení a 800 koncertů u vojska, v nemocnicích a na podobných místech. Přitom část souboru zůstala v Charkově a pod patronací německých okupantů zde bylo operní divadlo v provozu prakticky po celou dobu německé přítomnosti.\n\nV Irkutsku spojené divadlo pěstovalo tradiční repertoár (\"Ivan Susanin\", \"Lazebník sevillský\", \"Madam Butterfly\", \"Traviata\", \"Natalka Poltavka\", \"Záporožec za Dunajem\", \"Bachčisarajská fontána\", \"Coppélia\"), ale nevyhýbalo se ani zcela novým dílům, jako byl balet Volodymyra Joryše \"Noc běsů\" a zejména Verykinského opera \"Děvečka\", která si získala popularitu jak v Irkutských podmínkách, tak po návratu na Ukrajinu, kdy ji zařadili na repertoár v Kyjevě i Charkově.\n\nV roce 1944 se mohly evakuované ukrajinské soubory vrátit do svých působišť. Charkovskému divadlu bylo při této příležitosti uděleno jméno zakladatele ukrajinské hudby Mykoly Lysenka a divadlo se nyní nazývalo Charkovské akademické divadlo opery a baletu M. V. Lysenka. Posílila je část souboru neobnoveného operního divadla z Dněpropetrovsku. Provoz zahájili relativně pozdě až 24. května 1945 \"Ivanem Susaninem\".\n\nI nové sezóny začaly tradičním repertoárem (\"Carská nevěsta\", \"Lazebník sevillský\", \"Maškarní ples\"), prvním novým přírůstkem do repertoáru byly roku 1947 opera \"Sevastopolci\" ruského skladatele Mariana Viktoroviče Kovala a následně premiéra opery Dmytra Klebanova a Oskara Sandlera \"Jediným životem\", napsaná ke 30. výročí říjnové revoluce. Obě díla rychle zmizela z repertoáru. Konec 40. a počátek 50. let byly dobou zostřeného ideologického tlaku na umění spojeného se jménem Andreje Ždanova a charkovské divadlo se v této době drželo repertoáru z ruské klasiky (\"Kníže Igor\" 1949, \"Piková dáma\" 1950, \"Panna orleánská\" 1951, \"Opričnik\" 1955), děl národního klasika Mykoly Lysenka (roku 1956 \"Taras Bulba\" v definitivní verzi Revuckého a Ljatošynského, doinstrumentované dětské opery \"Pan Kocký\" a \"Zima a jaro\") nebo těch oper sovětské doby, které již byly ideologicky prověřeny (\"V bouři\", \"Tichý Don\", \"Rodina Tarasova\" Dmitrije Kabalevského, k nimž se po přepracování roku 1953 přiřadil i \"Bohdan Chmelnický\" Kosťantyna Daňkevyče). Za inscenaci \"Borise Godunova\" z roku 1951 získalo divadlo Stalinovu cenu.\n\nV roce 1954 uvedlo charkovské divadlo poprvé v Sovětském svazu operu Antonína Dvořáka \"Rusalka\"; hrála se zde pod názvem \"Láska rusalky\", protože pod názvem \"Rusalka\" znali diváci spíše stejnojmennou operu Alexandra Sergejeviče Dargomyžského. Teprve po začátku postalinského politického uvolnění, roku 1957 se divadlo osmělilo k další vlastní premiéře, opeře \"Bukovinci\" mladého skladatele Marka Karminského; později originální skladatel zde však představil příliš tradiční a nevýrazné dílo.\n\nVětší repertoárovou pestrost si mohl dovolit baletní soubor, který vedle klasických děl (\"Labutí jezero\", \"Coppélie\", \"Don Quijote\", \"Korzár\", \"Bajadéra\" aj., k nimž se přiřadily i Glièrův \"Červený mák\" a Daňkevyčova \"Lileja\") dával řadu nových děl sovětských autorů: \"Doktor Bolíto\" I. V. Morozova (1950), \"Mládí\" M. I. Čulakiho (1950), \"Larencia\" A. A. Krejna (1952), \"Šurale\" F. Z. Jarullina (1953), \"Lajma\" A. Ja. Lepina (1955), \"Kavkazský zajatec\" B. V. Asafjeva (1956), \"Džungle velkoměsta\" A. Ja. Lepina (1959). Divadlo uvedlo rovněž díla místních skladatelů, balet Anatolije Olexandrovyče Bojarského \"Masky\" (1957) a balety Volodymyra Mykolajovyče Nachabina \"Danko\" (1948), \"Jarní pohádka\" (1954) a zejména skladatelovo vrcholné dílo \"Tavrija\" (1959). V čele souboru stáli choreografové V. K. Litviněnko a A. A. Berezova, později též N. V. Danilova a v letech 1954–1966 I. K. Kovtunov.\n\nV této době působili v Charkově například dirigenti Volodymyr Piradov, Isidor Zak, L. Chudolij, režiséři V. Skljarenko, M. V. Avach, scénograf I. S. Nazarov a jiní.\n\nRoku 1960 se divadlo představilo v Moskvě na Dekádě ukrajinského umění a získalo při té příležitosti Řád rudého praporu práce.\n\nNa repertoáru charkovského divadla se v tomto období objevovaly soudobých sovětských skladatelů, jak z Ukrajiny, tak z jiných republik. Jevištěm zde úspěšně prošel \"Nazar Stodolja\" Kosťantyna Daňkevyče (1961), méně úspěšně pak opery importované v 70. a 80. letech: předválečná opera \"V bouři\" (1971) a nová \"Frol Skobejev\" (1973) Tichona Chrennikova, \"Daisi\" Zacharije Paliašviliho (1972), nová verze \"Mladé gardy\" Julije Mejtuse (1975), \"Vlajkonoši\" Oleksandra Bilaše (1986).\n\nDivadlo uvedlo v tomto období řadu světových operních premiér, zejména skladatelů působících v Charkově, avšak žádná neměla zásadní význam. Nejvýraznější a nejúspěšnější z nich byla opera významného charkovského skladatele a hudebního pedagoga Dmytra Klebanova \"Komunista\" (\"Vasyl Hubanov\"), uvedené v první verzi roku 1965 a ve druhé roku 1967 jako hlavní příspěvek divadla k oslavám 50. výročí Říjnové revoluce. Inscenaci dirigoval Je. Duščenko, režii měl Ju. Lekov a titulní roli zpívala tehdejší hvězda charkovského ansámblu, barytonista Mykola Manojlo. Jen malý ohlas měla roku 1981 další Klebanovova rozměrná opera \"První máj\" o charkovském prvomájovém průvodu roku 1900. Zjevným neúspěchem byla sentimentální opera Nineli Juchnovské \"Pavlo Korčagin\" (1961) podle známého románu Nikolaje Ostrovského \"Jak se kalila ocel\". Jediná opera skladatele Jarovynského \"Poručík Schmidt\" (1970) byla obecenstvem přijata poměrně příznivě, ale neměla velký umělecký význam. Zajímavější podněty přinesla spolupráce divadla se skladatelem starší generace Hermanem Žukovským, při níž uvedlo jeho lyrickou operu \"Na krok k lásce\" (1973, znovu 1982) a operní monolog \"Volžská balada\" (1975) interpretovaný M. Manojlem, k němuž se divadlo vrátilo ještě později roku 1984, kdy jej zkombinovalo se Žukovského symfonickou básní \"Obelisk\" do podoby opery-baletu pod názvem \"Věčné jméno tvé\". V roce 1978 se poprvé hrála lyrická opera \"Irkutská historie\" Marka Karminského. Později charkovské divadlo nastudovalo i dvě nová menší díla významného místního rodáka Vitalije Hubarenka. Byla to nejprve lyrická hudební novela \"Pamatuj na mne\" (v Charkově původně hraná jako \"Nezapomenutelné\"), nastudovaná roku 1980 a později spojená do jedné inscenace s Hubarenkovým baletem \"Kamenný vládce\"; tato inscenace získala divadlu Státní cenu T. H. Ševčenka. Následovala komická opera \"Dohazovačem proti své vůli\" na námět klasika ukrajinského divadla 19. století H. Kvitky-Osovjanenka (1985).\n\nJádro repertoáru však tvořila klasická díla domácí i světové operní literatury: divadlo uvedlo nové inscenace Arkasovy \"Kateryny\" (1965), \"Tarase Bulby\" (1971), \"Záporožce za Dunajem\" (1978) a \"Natalky Poltavky\" (1983), k nejzajímavějším inscenacím patřily \"Evžen Oněgin\", \"Manon Lescaut\", první charkovské uvedení \"Chovanštiny\", \"Čarodějka\", \"Piková dáma\", \"Carská nevěsta\" \"Don Carlos\", dále se hrály například \"Sněguročka\", \"Carmen\", \"La traviata\", \"Maškarní ples\", \"Trubadúr\", \"Othello\", \"Fra Diavolo\", \"Lakmé\", \"Lucia di Lammermoor\", \"Tosca\", \"Bohéma\" a jiné.\n\nZ tanečních děl byl na dlouhou dobu jedinou domácí premiérou balet Jurije Ščurovského \"Píseň o přátelství\" (1961). Baletní repertoár však sestával jak z klasických děl (\"Labutí jezero\", \"Giselle\", \"Don Quijote\", \"Louskáček\", \"Šípková Růženka\", \"Coppélie\", \"Korzár\"…), tak ze soudobých děl autorů sovětského svazu včetně ukrajinských: Prokofjevovy \"Romeo a Julie\" a \"Kamenný kvítek\", Chačaturjanův \"Spartacus\", Nachabinův \"Mešťan z Toskánska\", \"Lesní píseň\" … Skorulského, \"Kamenný vládce\" Vitalije Hubarenka, \"Břeh naděje\" a \"Stvoření světa\" Andreje Pavloviče Petrova, \"Carmen-suita\" Rodiona Ščedrina, \"Člověk, který se směje\" Borise Isaakoviče Zejdmana a další.\n\nOporami operního souboru byli v tomto období například basista Jevhen Ivanovič Červonjuk, baryton Mykola Fedorovyč Manojlo, sopranistka Ljubov Vasylivna Popova nebo tanečníci a choreografové Teodor Kosťantynovyč Popesku, Svitlana Ivanivna Kolyvanova a Valentyna Fedorivna Arkanova. Působili zde též například dirigenti Jevhen Vasyljovyč Duščenko, Jarema Antonovyč Skybynskyj nebo Leonid Mychajlovyč Džurmij, stále režisér Volodymyr Mychajlovyč Skljarenko a noví režiséři Ju. Lekov, I. Černyčko, L. Kukoljevyč, V. Lukašov a další.\n\nV době rozpadu Sovětského svazu byla dostavěna nová budova divadla: v roce 1989 byl odevzdán do užívání malý sál, o dva roky později velký a na sezónu 1991/92 se soubor definitivně přestěhoval do nové budovy a začal využívat celý komplex.\n\nPodobně jako v jiných divadlech Ukrajiny a východní Evropy se pád komunismu odrazil na větší umělecké volnosti, současně však velká část uměleckého personálu mohla využít svobody pohybu a najít uplatnění na západních scénách, což se odrazilo na umělecké úrovni. Především jsou divadla nyní vystavena tržnímu tlaku, ztratila část dříve bohatých státních dotací, a proto musí přizpůsobovat svůj provoz potřebě najít financování: vede to ke konzervativnímu výběru repertoáru a častým zájezdům souboru. Rovněž charkovské divadlo (operní i baletní soubor) uspořádalo řadu zájezdů do zemí Západní Evropy, Severní i Jižní Ameriky i Asie. Z odchovanců charkovské scény se v této době světově prosadili například Oleksandr Vostrjakov, Dmytro Popov, Vladislav Verestnikov, Maksym Paster nebo Alexandra Durseněva. Na operní repertoár, sestávající téměř výhradně z klasických kusů světové opery především 19. století, se v tomto období dostala jediná domácí novinka, a to opera \"Básník\" Levka Koloduba věnovaná postavě národního barda Tarase Ševčenka. V roce 2008 uvedlo divadlo také scénické rekviem skladatele Jevhena Stankovyče na slova básníka Dmytra Pavlyčka \"Panychida za zemřelé hladem\".\n\nOd roku 1997 je charkovské operní a baletní divadlo jedním z nejvýznamnějších pořadatelů festivalu \"Charkov umělecký\". Od roku 2000 pořádají orchestr a zpěváci divadla pravidelné promenádní koncerty v Charkově.\n\nDne 23. února 2010 udělil prezident Ukrajiny Viktor Juščenko divadlu titul „národní“. Divadlo tak získalo svůj stávající název Charkovské národní akademické divadlo opery a baletu M. V. Lysenka.\n\nV letech 2013–15 byly v repertoáru ChNATOBu tyto opery:\n\n\n\n\n\n\nOdhlédneme-li tedy od dětských oper, hrála se jen jediná opera žijícího autora nebo autora zemřelého před méně než 75 lety.\n\nVe stejné době mělo divadlo na repertoáru dále dvacet baletních inscenací: \"Bajadéra\" (Ludwig Minkus), \"Carmen-suite\" (Rodion Ščedrin), \"Coppélia\" (Léo Delibes), \"Don Quijote\" (Minkus), \"Giselle\" (Adolphe Adam), \"Chopiniana\" (na hudbu Fryderyka Chopina), \"Koníček hrbáček\" (Ščedrin), \"Labutí jezero\" (Petr Iljič Čajkovskij), \"Louskáček\" (Čajkovskij), \"Paquita\" (Minkus), \"Petruška\" (Igor Fjodorovič Stravinskij), \"Pták Ohnivák\" (Stravinskij), \"Dáma a chuligán\" (na hudbu Dmitrije Šostakoviče, \"Sněhurka a sedm trpaslíků\" (Bogdan Pawłowski), \"Svěcení jara\" (Stravinskij), \"Šípková Růženka\" (Čajkovskij), \"Tisíc a jedna noc\" (Fikret Amirov), \"Zastávka kavalerie\" (Ivan Ivanovič Armsgejmer), balet \"Kolo Štěstěny\" na hudbu Carla Orffa a Maurice Ravela a komponovaný baletní večer na hudbu Gounoda, Čajkovského, Webera a Chopina.\n\nOd 17. prosince 2013 je ředitelem divadla Oleg Oriščenko, v divadle dále (k sezóně 2014/2015) působí jako umělecký ředitel Vladimir Boldyrjev, jako hudební ředitel Viktor Ploskina, jako umělecká ředitelka baletu Světlana Kolyvanova, jako hlavní sbormistr Alexej Černikin, jako hlavní scénografka Naděžda Švec, dále například dirigenti zasloužilí umělci Vitalij Kucenko, Pavel Baginskij, Oleksandr Holoboroďko, pěvci národní umělci Jelena Romaněnko a Nikolaj Koval a zasloužilí umělci Tamara Garmaš, Jelena Starikova, Jelena Skvorcova, Taťjana Žukova, Alexandr Šuljak, Sergej Šadrin, Dmitrij Makljuk a Čaturanga Bilaonov a tanečníci zasloužilí umělci Alexej Burakov a Irina Kljujeva.\n\n\nBudova na Rymarské ulici čp. 21 byla postavena v roce 1829 neznámým architektem. V roce 1855 ji nabyl podnikatel Zarudnyj a přestavěl ji pro konání divadelních představení. Poté stavba přešla do majetku Komerčního klubu a v letech 1884–1885 byla podstatně rekonstruována pro potřeby operního divadla (architekt B. G. Michalovskij). Ze strany od parku byla přistavěna jevištní část, hlediště bylo přestavěno ve stylu francouzské renesance a využitím motivů jednoho ze slavnostních sálů Tuilerijského paláce v Paříži. V dolní části stěn sálu se nacházejí párové sloupy korintského řádu s kanelurami zakončené zalamovaným kladím. Nad každým párem sloupů jsou umístěny sochy ženských postav s křídly podpírající balkón horního patra. Zábradlí balkónu i lóží jsou ozdobeny štukovým dekorem. V medailónech pod stropem jsou rozmístěny basreliéfové portréty slavných skladatelů. Počátkem 20. století bylo do piana nobile vestavěno nové mezipatro s lóžemi, aby se zvětšil počet míst v sále. Top narušilo celistvost původní architektonické kompozice. Na počátku 30. let 20. století byl k budově ze severní strany přistavěn nový vestibul se šatnou, hladký strop byl nahrazen kazetovým (architekt Viktor Karlovyč Trocenko). V roce 1938 získala fasáda divadla rysy ruského klasicismu (architekt Vladymyr Mykolajevyč Pety). V roce 1947 byly interiéry restaurovány architektem Valentinem Ivanovičem Puškarjovem.\n\nNa konci 60. let 20. století byla budova v havarijním stavu (plnou rekonstrukci podstoupila teprve v letech 2009—2011). Proto bylo přijato rozhodnutí postavit novou divadelní budovu.\n\nStarou budovu dostala do užívání Charkovská oblastní filharmonie.\n\nOd sezóny 1991—1992 pracuje divadlo v nové postmoderní budově na Sumské ulici čp. 25/27.\n\nNová budova divadla se vyznačuje značně svérázným projektem, který jeho autoři v čele se Serhijem Mykolajevyčem Mirhorodským, hlavním architektem Ukrajinské SSR, projektovali ne pro Charkov, nýbrž pro Kyjev. Stavba budovy trvala neobyčejně dlouho: 21 let (1970—1991). Projekt vypracoval kolektiv architektů ústavu KievZNIIEP (Kyjevský zonální vědeckovýzkumný a projektový ústav stavebnictví) sestávající ze S. N. Mirhorodského (vedoucího projektu), V. D. Jelizarova, M. V. Čupryny, R. M. Hupala a A. P. Zybina. Na tomto místě se nacházela rotunda s balustrádou (svérázný symbol Charkova, symetrický se známou Zrcadlovou fontánou), podzemní bunkr vedení štábu civilní ochrany a památka architektury 19. století, ve které bylo umístěno mlékařské učiliště.\n\nArchitektura budovy je založena na kontrastu velké převislé „desky“ dvou horních pater a složitého tvarování vchodových vestibulů, foyerů a jiných místností nižších pater. Divadlo má dva sály: velký s 1500 místy a malý s 400 místy. Vchod do sálu s pokladnami zdobí dekorativní kompozice s názvem „Hudba M. V. Lysenka“ sochaře S. Jastrebova. Budova je obložena artickým pěnovcem. Stojí na šesti pilířích o rozměrech 3 krát 6 metrů, které překrývají kovové traverzy o délce 100 metrů a hmotnosti 100 tun. V podzemní části se nachází garáž. V roce 2007 byly rekonstruovány fontány před budovou divadla a prostranství před divadlem obdrželo název „Náměstí fontán“ („Ploščaď fontanov“). Generálním dodavatelem stavby byla společnost АО Trest Žilstroj-1.\n\nPodle původních záměrů mělo být v hlavním sále místo pro 4000 diváků a jeviště mělo být velmi velké — aby se jím mohly procházet demonstrace a dokonce bojová technika. Budova měla být dokončena za jednu pětiletku — k 30. výročí Dne vítězství. K postavení zjevně naddimenzované stavby se však nedostávalo prostředků a stavba byla na mnoho let zakonzervována. Podle slov tehdejšího předsedy výkonného výboru městské rady Jurije Hurového překročily skutečné náklady na stavbu divadla čtyřnásobně plánované náklady. Pro velké rozměry se budově přezdívá „letadlová loď“.\n\n\nZčásti: \n\n"}
{"id": "1059667", "url": "https://cs.wikipedia.org/wiki?curid=1059667", "title": "Ekologická ekonomie", "text": "Ekologická ekonomie\n\nEkologická ekonomie je specifický směr v rámci heterodoxní ekonomie. Zabývá se především environmentálními souvislostmi ekonomické činnosti (produkce a spotřeby). Často se přitom svými předpoklady ohledně pojetí ekonomiky jako celku, ale i chování jednotlivých aktérů v ní, vymezuje vůči středoproudé environmentální ekonomii, vycházející z neoklasické ekonomie.\n\nJedná se o ideologicky a metodologicky značně různorodý obor. Ekonomiku bere jako součást ekosystému Země, s nímž je propojena energetickými a materiálovými toky. Ekonomika podle ekologické ekonomie funguje také v kontextu vlastnických práv a dalších sociálních institucí (v tomto ohledu má ekologická ekonomie blízko k určitým proudům institucionální ekonomie), které využívání ekosystémů lidmi regulují. Mezi důležitá témata patří i etické aspekty jako limity ekonomického růstu, meze tvorby bohatství, epistemologie hodnoty či psychologické a sociální dopady ostentativního konzumu.\n\nEkologická ekonomie definuje své cíle jako hledání cesty k ustálenému (rovnovážnému) stavu ekonomiky a spravedlivé distribuci zdrojů, a to nejen z hlediska současné, ale i budoucích generací. Optimální alokace zdrojů, kterou se zabývá neoklasická ekonomie, je podřízena cílům optimálního měřítka a spravedlivé distribuce. Část ekologické ekonomie je silně kritická ke konceptu ekonomického růstu, který označuje za jednu z hnacích sil současného extrémního tlaku na zemské ekosystémy. Navrhuje nahradit jej konceptem ekonomického či udržitelného nerůstu.\nEkologická ekonomie se formálně ustavila jako vědní disciplína ke konci 80. let 20. století, v neinstitucionalizované podobě však existuje mnohem déle. Obvykle se její kořeny datují do 18. století k autorům jako John Stuart Mill, Thomas Malthus (zabývajícími se především mezemi růstu ekonomiky) či Adam Smith (zabývající se sociálními otázkami spojenými s ekonomickou produkcí a spotřebou). V podobném duchu se mezi myšlenkové zakladatele ekologické ekonomie řadí John Ruskin nebo William Stanley Jevons.\n\nV 19. století se objevuje kritika středoproudé ekonomie z řad biologů, fyziků, chemiků a ekologů, kteří namítají, že ekonomika by měla být analyzována nejen z hlediska trhu (nabídky a poptávky), ale také z hlediska materiálních a energetických toků. Mezi hlavní tehdejší autory píšící na toto téma patří Sergej Podolinskij a později i laureát Nobelovy ceny za chemii Frederick Soddy.\n\nVe 20. století představoval jednoho z hlavních inspirátorů ekologické ekonomie americko-rumunský matematik a ekonom Nicholas Georgescu-Roegen, který aplikoval druhý termodynamický zákon na ekonomické myšlení. Podle něj lidská činnost, především pokud užívá neobnovitelné energetické a minerální zdroje, směřuje k čím dál větší entropii (míře neuspořádanosti). Georgescu-Roegen bývá uváděn i jako hlavní inspirátor současného hnutí nerůstu, snaze o sociálně spravedlivé snížení materiálového a energetického průtoku ekonomikou.\n\nDůrazem na sociální aspekt ekonomické činnosti se vyznačuje další z myšlenkových otců ekologické ekonomie Joseph C. Kumarappa. Tento indický ekonom a spolupracovník Gándhího byl radikálním kritikem industriální společnosti, která podle něj vede k závislosti, nesvobodě a nezaměstnanosti. Kumarappa prosazoval namísto toho ekonomickou lokalizaci a kooperativní výrobu.\n\nEkologická ekonomie usiluje v první řadě o zakotvení ekonomické analýzy do širšího biofyzikálního a společenského kontextu fungování ekonomiky. Základní postuláty, východiska a tzv. preanalytické vize dominující neoklasické ekonomické teorie považuje za překonaná a nereflektující realitu (například opomíjení vstupů ve formě energií a materiálů do procesu výroby a spotřeby, nebo výstupů - odpadů a znečištění - v ekonomickém koloběhu). Ekologická ekonomie usiluje o pluralitu přístupů, metodami se pohybuje v rozpětí od matematického modelování, přes kritické metody jako typu diskurzivní analýzy, po ryze kvalitativní přístupy jako například zúčastněné pozorování.\n\nMezi jednotlivými proudy ekologické ekonomie se vede debata o tzv. silné a slabé udržitelnosti. Hlavní spor se odehrává kolem přesvědčení, nakolik je lidmi vytvořený kapitál zaměnitelný s přírodními zdroji. Někteří ekologičtí ekonomové namítají, že v mnoha případech lze přírodní kapitál těžko nahradit - a tedy jeho hodnotu (resp. hodnotu tzv. ekosystémových služeb) těžko vyčíslit penězi. Kritici konceptu ekosystémových služeb poukazují především na to, že vyčíslení hodnoty přírody v peněžních jednotkách de facto umožňuje s přírodou „obchodovat“ a vyhodnocovat, jak moc se ji „vyplatí“ zachovat bez ohledu na komplexní pohled na problematiku udržitelnosti a složité ekosystémové vazby, pokud do hodnocení nejsou zahrnutá i jiná než ryze ekonomická kritéria.\n\nKriticky se staví ekologická ekonomie k tradičnímu (neoklasickému) pojetí občin neboli commons, které obvykle vychází ze známého případu tzv. „tragedy of the commons“ („tragédie občiny“), popsané v roce 1968 Garettem Hardinem. Hardin argumentuje, že rivalita a zároveň nelimitovaný přístup k přírodnímu zdroji časem vedou k jeho vyčerpání nebo degradaci. Ekologická ekonomie ale poukazuje na to, že Hardin ve skutečnosti popisoval spíš tzv. volný přístup („open access“), zatímco za commons se obvykle označují zdroje s regulovaným přístupem (například správcem). Problematikou commons se zabývala i Elinor Ostrom, držitelka Nobelovy ceny za ekonomii.\n\nEkologičtí ekonomové Joan Martínez-Alier a Clive Spash argumentují, že koncept externalit, často používaný v environmentální ekonomii pro vyčíslení zásahů do přírody a životního prostředí, je ve skutečnosti mylný, protože nelze hovořit o \"nezamýšlených\" dopadech, nýbrž o dopadech zamýšlených, pouze nezapočítaných a nereflektovaných v nákladech dané ekonomické činnosti.\n\nMatematické modelování získává v ekologické ekonomii na důležitosti hlavně v makroekonomických otázkách typu transformace na nízkouhlíkovou ekonomiku nebo mapování dopadů ekonomiky bez růstu. Z často používaných metod lze uvést input-output analýzu, systémovou dynamiku, či stock-flow modely. Řada modelů se také soustřeďuje na analýzu energetických a materiálových průtoků ekonomikou. Někteří autoři ale vnímají používání modelů kriticky.\n\n\n\n\n\n"}
{"id": "1059670", "url": "https://cs.wikipedia.org/wiki?curid=1059670", "title": "PBZ Zagreb Indoors 2015 – mužská čtyřhra", "text": "PBZ Zagreb Indoors 2015 – mužská čtyřhra\n\nDo soutěže mužské čtyřhry na tenisovém turnaji PBZ Zagreb Indoors 2015 nastoupilo šestnáct dvojic. Obhájcem titulu byl nizozemsko-rumunský pár Jean-Julien Rojer a Horia Tecău, jehož členové se turnaje nezúčastnili.\n\nSoutěž čtyřhry vyhrála druhá nasazená chorvatsko-finská dvojice Marin Draganja a Henri Kontinen, jejíž členové ve finále zdolali francouzsko-indický pár Fabrice Martin a Purav Raja po dvousetovém průběhu 6–4 a 6–4. Každý z vítězů si do žebříčku ATP připsal 250 bodů.\n\n"}
{"id": "1059673", "url": "https://cs.wikipedia.org/wiki?curid=1059673", "title": "Ecuador Open Quito 2015 – mužská čtyřhra", "text": "Ecuador Open Quito 2015 – mužská čtyřhra\n\nDo soutěže mužské čtyřhry na tenisovém turnaji Ecuador Open Quito 2015 nastoupilo šestnáct dvojic. Jednalo se o úvodní ročník obnovené quitské události, když se již ve stejném městě hrál mužský turnaj v letech 1979–1982.\n\nSoutěž čtyřhry vyhrála nenasazená německá dvojice Gero Kretschmer a Alexander Satschko, jejíž členové ve finále zdolali dominikánsko-brazilský pár VVíctor Estrella Burgos a João Souza, hrající z pozice náhradníků, po dvousetovém průběhu 7–5 a 7–6. Oba němečtí šampioni vybojovali na okruhu ATP Tour premiérové tituly. Každý z vítězů si do žebříčku ATP připsal 250 bodů.\n\n"}
{"id": "1059675", "url": "https://cs.wikipedia.org/wiki?curid=1059675", "title": "Open Sud de France 2015 – mužská čtyřhra", "text": "Open Sud de France 2015 – mužská čtyřhra\n\nDo soutěže mužské čtyřhry na tenisovém turnaji Open Sud de France 2015 nastoupilo šestnáct dvojic. Obhájcem titulu byl pár Nikolaj Davyděnko a Denis Istomin, jehož členové nestartovali společně. Davyděnko ukončil v říjnu 2014 profesionální kariéru. Spoluhráčem Istomina se stal ruský tenista Alexandr Kudrjavcev, s nímž v úvodním kole nestačil na Inglota s Mergeou.\n\nSoutěž čtyřhry vyhrála nenasazená novozélandská dvojice Marcus Daniell a Artem Sitak, jejíž členové ve finále zdolali favorizované britsko-rumunské turnajové jedničky Dominica Inglota s Florinem Mergeou. Po rovnocenném rozdělení úvodních dvou sad 3–6 a 6–4, rozhodl o vítězích až dlouhý supertiebreak dvoubodovým rozdílem míčů [16–14]. Každý z vítězů si připsal druhý titul na okruhu ATP Tour a do žebříčku získal 250 bodů.\n\n"}
{"id": "1059685", "url": "https://cs.wikipedia.org/wiki?curid=1059685", "title": "Ducati 1098", "text": "Ducati 1098\n\nDucati 1098 je motocykl kategorie superbike, vyvinutý firmou Ducati, vyráběný v letech 2007-2009. Předchůdcem byl typ Ducati 999, nástupcem se stal model Ducati 1198, menší verzí byl model Ducati 848. V Mistrovství světa superbiků získal na Ducati 1098 v roce 2008 titul mistra světa Troy Bayliss.\n\nPohonnou jednotkou je pro Ducati typický dvouválec s osami válců svírajícími úhel 90 stupňů. Agregát Testastretta s objemem 1098 cm³ má čtyři ventily na válec s desmodromickým rozvodem.\n\nRám je trubkový, příhradový. Brzdový systém Brembo s dvojicí kotoučů na předním kole. Plně stavitelné zavěšení zadního kola s progresivní charakteristikou Showa monoshock. Hliníková jednostranná kyvná vidlice se zdvihem 127 mm\n\n\n"}
{"id": "1059687", "url": "https://cs.wikipedia.org/wiki?curid=1059687", "title": "FC Velké Karlovice + Karolinka", "text": "FC Velké Karlovice + Karolinka\n\nFC Velké Karlovice + Karolinka je moravský fotbalový klub, který vznikl roku 2000 spojením klubů FC Velké Karlovice a Sport Karolinka. Reprezentant obce Velké Karlovice a města Karolinka hraje od sezony 2017/18 Přebor Zlínského kraje (5. nejvyšší soutěž).\n\nPoznámky:\n\n"}
{"id": "1059690", "url": "https://cs.wikipedia.org/wiki?curid=1059690", "title": "Malá kopa", "text": "Malá kopa\n\nMalá kopa ( , 1637 m n. m.) je hora v Západních Tatrách na Slovensku. Nachází se v jižní rozsoše Sivého vrchu (1805 m) mezi vrcholy Veľká kopa (1648 m) na severu a Babky (1566 m) na jihozápadě. Od Veľké kopy je oddělena sedlem Predúvratie (1585 m), od Babek sedlem Babková priehyba (1491 m). Východní svahy klesají do Jalovecké doliny, západní svahy spadají do Huňové doliny. Směrem k Babkové priehybě se nachází předvrchol vysoký 1566 m. Z něj vybíhá hřbet Rigeľ, který směřuje na jih k polaně Červenec, kde se stáčí k jihozápadu, a pokračuje až k vrcholu Mních (1460 m), za nímž klesá do Jalovské doliny. Na východních svazích Malé kopy se rozkládá polana Medvedie.\n\n(všechny trasy vedou pouze po úbočí, samotný vrchol je nepřístupný)\n"}
{"id": "1059693", "url": "https://cs.wikipedia.org/wiki?curid=1059693", "title": "Metoda řetězových zlomků", "text": "Metoda řetězových zlomků\n\nMetoda řetězových zlomků je numerický algoritmus navržený k řešení integrálních rovnic teorie rozptylu\njako jsou Lippmann-Schwingerova rovnice nebo Faddeevovy rovnice. Byla vyvinuta Jiřím Horáčkem a T. Sasakawou na Tohoku University v Sendai v Japonsku v roce 1983. \nMetoda řeší integrální rovnici tvaru\npomocí iterací, přičemž konstruuje řetězový zlomek pro T-matici\nMetoda existuje ve dvou variantách. V první z nich (označené zkratkou MCFV) konstruujeme aproximace operátoru potenciální energie formula_3 ve formě separabilní funkce ranku 1, 2, 3 ... Ve druhé variantě (metoda MCFG) konstruujeme separabilní aproximace Greenova operátoru. Aproximace jsou konstruovány pomocí vektorů z Krylovova prostoru formula_4. Tyto metody lze rovněž chápat jako resumaci (obecně divergentní) Bornovy řady pomocí Padého aproximantů. Metoda MCFV je rovněž úzce svázána se Schwingerovým variačním principem. Z numerického hlediska metoda vyžaduje stejnou výpočetní náročnost jako konstrukce členů Bornovy řady, ale mnohem rychleji konverguje.\n\nPrvním krokem odvození metody je zavedení separabilní aproximace potenciálu\nIntegrální rovnice se separabilním potenciálem se dá snadno vyřešit. Řešení původního problému pak lze vyjádřit jako\npomocí funkce formula_7, která řeší modifikovanou Lippmann-Schwingerovu rovnici\nkde formula_9\nZbytkový potenciál formula_10 je průhledný pro přicházející vlny\ntj. jde o slabší operátor, než původní potenciál.\nNová rovnice pro formula_12 má stejný tvar jako původní rovnice a můžeme ji dále řešit stejnou úpravou.\nTo vede na rekurentní relace\nDá se ukázat, že T-matici pro původní problém můžeme vyjádřit ve formě řetězového zlomku\nkde jsme zavedli\nPři praktických výpočtech nahradíme nekonečný řetězový zlomek konečným tak, že položíme \nTo je ekvivalentní předpokladu, že zbytkové řešení\nje zanedbatelné. To je rozumný předpoklad, neboť zbytkový potenciál formula_19 má všechny vektory\nformula_20 ve svém nulovém prostoru. Dá se ukázat, že potenciál konverguje k nule a řetězový zlomek konverguje k přesné T-matici.\n\nDruhá varianta algoritmu vychází z konstrukce aproximací Greenova operátoru \ntentokrát pomocí vektorů\nVyjádření T-matice řetězovým zlomkem zůstává v platnosti, ale s trochu modifikovanou definicí koeficientů formula_23.\n\nUkazuje se, že výrazy pro T-matici, vycházející z obou metod dávají určitou třídu variačních principů, což zdůvodňuje rychlou konvergenci. Ve speciálním případě první iterace metodu MCFV dostaneme stejný výsledek jako ze Schwingerova variačního principu s použitím testovací funkce formula_24. V případě metody MCFV reprodukují vyšší iterace s N členy řetězového zlomku 2N členů Bornovy řady. Pro metodu MCFG je to dokonce 2N+1 členů. Dále se dá ukázat, že obě metody dají přesné řešení Lippmann-Schwingerovy rovnice pokud je potenciál operátor konečného ranku. Počet iterací je pak roven ranku potenciálu. Metoda řetězových zlomků byla úspěšně používána v jaderné a molekulové fyzice. \n"}
{"id": "1059695", "url": "https://cs.wikipedia.org/wiki?curid=1059695", "title": "Pařížanka", "text": "Pařížanka\n\nPařížanka může být:\n\n"}
{"id": "1059696", "url": "https://cs.wikipedia.org/wiki?curid=1059696", "title": "Karel Kraft", "text": "Karel Kraft\n\nKarel Kraft (24. února 1926 – 11. ledna 2015) byl český učitel, esperantista, autor slovníků a propagátor díla Přemysla Pittera.\n\nNarodil se v mlynářské rodině v Příbrami. Měl jediného sourozence, Jiříka, který v dětství zemřel na zápal plic. Při studiu na příbramském reálném gymnáziu jej zastihla válka. Jako samouk se z odporu k protektorátně povinné němčině učil angličtinu, francouzštinu a také ruštinu s doma ukrývaným ruským uprchlým vězněm. Ke konci války místo příprav na maturitu, musel nuceně pracovat pro Němce. Maturitu tak mohl složit až po válce.\n\nPředtím v květnu 1945 převedl tajně německého dezertéra domů do Bavorska. Odtud přes okupační zóny v Německu se z touhy po dobrodružství dostal až do Francie. Protože však u sebe neměl požadovaný finanční obnos, byl záhy uvězněn pro potulku a následně spolu s bývalými vězni z koncentračních táborů repatriován zpět do Čech.\n\nTouha po poznání světa a poznatky z válečných a poválečných krutostí jej přivedly k hledání humanistických cílů. Zajímal se o hinduismus a další východní filosofie, které jej přivedly na cestu vegetariánství, což bylo a možná pro mnohé je jen podivínstvím, pro Karla Krafta však zásadní věc.\n\nZačal se také učit esperanto. Esperantskému hnutí byl věrný celý život a věnoval mu neuvěřitelnou energii a čas. Dopisoval si a přátelil se s esperantisty z celého světa. Navštěvovali jej Holanďané, psal relace do esperantského vysílání polského rozhlasu, japonských časopisů, lékařům v Číně posílal nejen tam nedostatkový hroznový cukr, ale i informace pro jejich divadlo „Signala lumo”, česky semafor po vzoru divadla Suchého a Šlitra.\n\nV profesní rovině jako čerstvý maturant absolvoval učitelský kurz a stal se vychovatelem. Když byl v roce 1948 vedoucím ozdravovacího pobytu pro válkou poznamenané děti, seznámil se v Peci pod Sněžkou se svou budoucí manželkou, která zde byla na praxi jako kuchařka po absolvování rodinné školy. Ke konci roku 1948 byl povolán na dvouletou vojenskou službu. Po návratu do civilu se stal učitelem v Hříměždicích a v roce 1950 se oženil se svou životní láskou.\n\nV roce 1951 nastoupil jako řídící do školy v Rosovicích, kde se mu v roce 1952 v den, kdy zemřel anglický král Jiří, narodil syn. Od roku 1953 učil na jednotřídce v Županovicích až do zátopy v roce 1955. Županovice si oblíbil, v roce 1957 zakoupil parcelu a začal stavět chatu. Později ji svépomocí přestavěl na domek, do kterého se v sedmdesátých letech přestěhoval.\n\nPo zátopě Slapské nádrže byl přemístěn jako řídící do školy v Obořišti, kde se mu narodila dcera Hana. Začal dálkově studovat psychopedii, dnes nazývanou speciální pedagogika a přešel jako vychovatel do výchovného ústavu v Obořišti.\n\nPro svou životní filosofii a pedagogickou práci zde však nenašel pochopení u svých nadřízených a politických činitelů a tak odešel učit na dobříšskou školu. Zde pokračoval v pořádání výletů ve skautském duchu. Ne však dlouho. Na začátku normalizace, 28. listopadu 1969, byl z dobříšské základní školy vyhozen, zejména pro svoji aktivitu v později zakázané Společnosti pro lidská práva a pro odpor proti nemorálním praktikám po sovětské okupaci.\n\nZačal pracovat jako pomocný dělník v příbramských uranových dolech a když se mu naskytla příležitost většího výdělku, odešel pracovat jako bagrista na stavbu vodního přivaděče Želivka. Později byl řidičem na dispečinku dopravy rozvodných závodů. Nakonec do důchodu odešel od zemědělského stavebního podniku jako mistr na melioracích.\nJeho touha znovu vyučovat na škole se mu splnila až 28. listopadu 1989, na den přesně po dvaceti letech. Politicky prozíravými okresními činiteli byl přijat na dobříšskou „starou” školu a dokončil svůj poslední školní rok. Pak ještě pomáhal v borotické škole s výukou informatiky, matematiky a angličtiny.\n\nKarel Kraft pracoval v pedagogické sekci Českého esperantského svazu, v její zkušební komisi. Pod vedením Zdeňka Hršela a společně s Miroslavem Malovcem se pustil do přípravy nového esperantsko-českého a česko-esperantského kapesního slovníku pro tehdejší Státní pedagogické nakladatelství, rukopis byl připraven v roce 1989, avšak po roce 1990 nakladatelství oznámilo, že už nemůže slovník vydat. Esperantisté se tedy rozhodli vydat slovník sami, každou část samostatně. Znamenalo to přepsat celý strojopis slovníku do počítače společně s M. Malovcem (protože Z. Hršel nedokázal s počítači pracovat a nechtěl být uveden ani jako spoluautor). Konečnou redakci provedl Karel Kraft a slovník vyšel v letech 1995 (esperantsko-česká část) a 1998 (česko-esperantská část). Za tuto práci dostal čestné členství Českého esperantského svazu.\n\nZ esperanta do češtiny přeložil brožurku o správném způsobu vyjednávání s Japonci a knihu o základech korejského náboženství vonbulizmu.\n\nJeho hlavním dílem je esperantsky napsaný životopis Přemysla Pittera, křesťanského kazatele a pacifisty, který se věnoval zejména výchově a péči o děti žijící v mizerných životních podmínkách: nejprve z dělnických čtvrtí na Žižkově, následně o uprchlíky z Německa před Hitlerem, nepolevil ani za války, kdy tajně navštěvoval židovské rodiny a po válce jeho „zámky“ byly asi jediné místo, kde se spolu vychovávaly děti židovské a německé. Za to ho doma čekalo odsouzení a v zahraničí vyznamenání, v Německu, Švýcarsku a v Izraeli titulem \"Spravedlivý mezi národy\". V ČR se dočkal vyznamenání TGM až in memoriam.\n\nKarel Kraft byl i pozván na setkání tzv. Pittrerových dětí, které se v stáří sešly ve Štiříně roku 2006.\n\n\n\nVše vyšlo v nakladatelství KAVA-PECH.\n\n"}
{"id": "1059698", "url": "https://cs.wikipedia.org/wiki?curid=1059698", "title": "The Pacific EP", "text": "The Pacific EP\n\n\"The Pacific EP\" je třetím vydaným dílem amerického instrumentálního hudebního projektu Port Blue. Vyšlo 7. března 2013 a obsahuje 5 skladeb. Ovšem vyšlo pouze na Port Blue Music účtě na stránkách SoundCloud. Na iTunes či Spotify dostupné není. Bylo složeno představitelem a tvůrcem Port Blue Adamem Youngem známého hlavně z projektu Owl City.\n\n\"The Pacific EP\" vzniklo už někdy mezi roky 2004 a 2005, ale nebylo oficiální až do března roku 2013. 7. března 2013 management Adama Younga 'Foundations Artist Management' nahrál EP o pěti skladbách na SoundCloud na oficiální Port Blue účet. Že se opravdu jedná o oficiální účet Port Blue, a tedy že album je dílem Adama Younga, potvrdila skupina Windsor Airlift: \"Všechny písně na The Pacific EP jsou od Adama. Parking Lot Fireworks bylo nahráno 4. července při ohňostrojové show tuším v roce 2006. Windsor Airlift vlastně hrála skladby z The Pacific EP na jedné naší poslední show s Adamem v Minneapolis.\" Informací o vydání alba tedy bylo poskrovnu.\n\n\"The Pacific EP\" začalo vznikat krátce po \"Maybe I'm Dreaming\" - albu Owl City. Poté, co Owl City podepsalo smlouvu s Universal Republic, musel Adam věnovat mnohem více času Owl City, které potřebovalo vydat nové album. Navíc muselo také vyrazit na tour. Owl City byla teď prací na plný úvazek, tak všechny ostatní projekty ustoupily do pozadí.\n\nNeoficiálně byla zveřejněna na internetu jedna píseň z alba už před vydáním v roce 2013 - už v roce 2009 byla známa \"Base Jumping\". Také koloval asi půl minutový kousek písně nazvaný \"On Marlin Isle (preview)\", který měl být údajně součástí \"The Pacific EP\", ale nakonec Windsor Airlift, se kterou Adam nějaký čas spolupracovala, uvedla, že se tato píseň nachází na dosud nevydaném albu \"\"How I Became A Sailor\"\"\n"}
{"id": "1059699", "url": "https://cs.wikipedia.org/wiki?curid=1059699", "title": "Ducati Panigale", "text": "Ducati Panigale\n\nDucati Panigale je motocykl kategorie superbike, vyvinutý firmou Ducati, vyráběný v letech 2012–2014. Tento motocykl je vyráběn ve verzích 899, 1199, 1199 S a Panigale R. Předchůdcem byl typ Ducati 1198, nástupcem se stal model Ducati Panigale 1299.\n\n"}
{"id": "1059700", "url": "https://cs.wikipedia.org/wiki?curid=1059700", "title": "Na Chlumku (Svitavská pahorkatina)", "text": "Na Chlumku (Svitavská pahorkatina)\n\nNa Chlumku (495 m n. m.) je vrch v okrese Ústí nad Orlicí v Pardubickém kraji. Leží asi 0,5 km východně od obce Leština, na katastrálním území Leštiny a podřazené vsi Podhořany u Nových Hradů.\n\nGeomorfologicky vrch náleží do celku Svitavská pahorkatina, podcelku Loučenská tabule a okrsku Vraclavský hřbet, jehož je to nejvyšší bod.\n"}
{"id": "1059701", "url": "https://cs.wikipedia.org/wiki?curid=1059701", "title": "Ducati Streetfighter", "text": "Ducati Streetfighter\n\nDucati Streetfighter je motocykl kategorie streetfighter/naked bike, vyvinutý firmou Ducati na základě motocyklu Ducati 1098. Vyráběný byl v letech 2009-2015 ve verzích 848, 1098 a Streetfighter S.\n\n"}
{"id": "1059702", "url": "https://cs.wikipedia.org/wiki?curid=1059702", "title": "Ducati 851", "text": "Ducati 851\n\nDucati 851 je motocykl kategorie superbike, vyvinutý firmou Ducati, vyráběný v letech 1991-1993. Předchůdcem byl typ Ducati 750 F1, nástupcem je Ducati 888. V Mistrovství světa superbiků získal na Ducati 851 v roce 1990 titul mistra světa Raymond Roche.\n\nPohonnou jednotkou je pro Ducati typický dvouválec do L s osami válců svírajícími úhel 90 stupňů a objemem 888 cm³, který má čtyři ventily na válec a desmodromický rozvod.\n\n\n"}
{"id": "1059704", "url": "https://cs.wikipedia.org/wiki?curid=1059704", "title": "Carit Etlar", "text": "Carit Etlar\n\nCarit Etlar, vlastním jménem Johan Carl Christian Brosbøll (7. srpna 1816, Fredericia – 9. května 1900, Kodaň) byl dánský romantický spisovatel především dobrodružných příběhů.\n\nNarodil se v rodině obchodníka a strávil mnoho času na obchodních cestách po Jutském poloostrově. Získal tím smysl pro přírodu a svobodný život a oblíbil si také příběhy o dánských cikánech a dalších společenských vyvržencích. V šestnácti letech odešel z domova do Kodaně, protože nechtěl být kupcem, jako jeho otec. Jako nadaný kreslíř získal sponzory, kteří mu umožnili studovat na Královské akademii výtvarných umění. Čám dál tím více však převládala v jeho zájmech literatura. Po řadě časopisecky vydaných básních a povídkách vydal roku 1839 pod pseudonymem Carit Etlar román \"Smuglerens Søn\" (Pašeráků syn), který měl velký úspěch. Opustil proto své výtvarné studie a začal se zcela věnovat literatuře. Svá studia dokončil roku 1844 na Kodaňské univerzitě.\n\nRoku 1848 sloužil v dánské armádě a zúčastnil se první šlesvické války. Od roku 1853 pracoval v Královské dánské knihovně. Ze zdravotních důvodů musel své zaměstnání roku 1885 opustit. Věnoval se pak cestování, navštívil mino jiné Korsiku a strávil také více než rok na moři, aby poznal život námořníků.\n\nJeho díla se vyznačují na úkor historické přesnosti barvitým dobrodružným dějem a jsou v nich zdůrazňovány lidové a vlastenecké tendence. Jeho postavy jsou většinou tvořeny na základě stejného archetypu jako je například d'Artagnan. Za svůj život vydal na devadesát titulů (povídkové knihy, romány i divadelní hry) a byl literárně činný až do konce života. Dnes je připomínám především jako autor románu \"Gjøngehøvdingen\" (1853, Náčelník Gøngů, česky jako Poslání náčelníka Svena) a jeho pokračování \"Dronningens Vagtmester\" (1855, Královnin strážný).\n\n\n\n"}
{"id": "1059705", "url": "https://cs.wikipedia.org/wiki?curid=1059705", "title": "Ducati Hypermotard", "text": "Ducati Hypermotard\n\nDucati Hypermotard je motocykl kategorie supermotard, vyvinutý firmou Ducati, vyráběný v letech 2013-. Předchůdcem byla první verze Ducati Hypermotard. Vyráběn je ve verzích Hypermotard, Hypermotard SP a v cestovní verzi Hyperstrada.\n\n"}
{"id": "1059706", "url": "https://cs.wikipedia.org/wiki?curid=1059706", "title": "Swimming With Dolphins", "text": "Swimming With Dolphins\n\nSwimming With Dolphins je americký hudební elektronický projekt založený Adamem Youngem (známým z jeho hlavního projektu Owl City) a Austinem Toftem na jaře v roce 2008 v Mineapollis, Minnesotě. Jedná se o synth popové písně.\n\nPodle Austina Tofteho jméno skupiny vzniklo podle \"nějakých starých dokumentárních filmů Jacques Cousteau z 80. let\". Adam Young nebyl nikdy frontmanem skupiny, ani hlavním zpěvákem, ale vytvářel synthy, programoval a byl producentem skupiny.\n\nPro oficiální znázornění Swimming With Dolphins Austin s Adamem oblékli speciální kostýmy. Austin byl jako potápěč ve starém skafandru a Adam použil leteckou masku, která pak také byla součástí jeho dalšího projektu Sky Sailing.\n\nInspirací pro projekt Swimming With Dolphins byli podle Austina umělci jako ATB, Prince, M83, Air a Van Morrison.\n\nV roce 2008 vydala skupina své debutní EP \"Ambient Blue\"\" \"a navíc zveřejnila cover verzi \"Fast Car\" od interpretky Tracy Chapman jako svůj B-Sides singl k tomuto EP. Na \"Ambient Blue \"se nachází skladba \"Silhouettes\", ve které zpívá Breanne Düren známá jako členka Owl City při koncertech a také jako doprovodná zpěvačka na některých písních Owl City. Breanne byla Adamovi představena právě prostřednictvím Austina a jak Breanne, tak Austin zpívají na Adamově albu \"Maybe I'm Dreaming. \"Austin byl také u počátků koncertů Owl\" \"City\" \"v roce 2008\".\"\n\nKvůli stále rostoucí popularitě projektu Owl City se Adam rozhodl Swimming With Dolphins ke konci roku 2008 opustit. Místo něj se ke skupině přidávají Sarah Beintker a Torrie James, které doprovázejí Austina při koncertech. Austin tedy už bez Adama 21. června 2010 podepisuje smlouvu s nahrávací společností Tooth & Nail Records a asi po roce pod jejich záštitou vydává první studiové album s názvem \"Water Colours. \"5. srpna 2011 Austin na YouTube nahrává oficiální video k prvnímu singlu z tohoto alba - \"Sleep To Dream\". K této písni a ještě k další písni \"Holiday\" z nového alba přispěla Sarah svým zpěvem. Objevují se zde také umělci jako Sunsun a Mod Sun.\n\n2.8.2010 je Adam v jednom rozhovoru dotazován na Swimming With Dolphins: \"\"Tvůj kamarád Austin ze Swimming With Dolphins právě podepsal smlouvu s Tooth & Nail Records. Musí být úžasné vidět kamaráda, jak to dokázal. Můžeme očekávat, že budeš spolupracovat na jeho novém albu?\"\" Adam odpovídá: \"\"Je to neuvěřitelné a nemohl bych být za Austina šťastnější. Dal do projektu spoustu nápadů, času a energie, tak si to štěstí určitě zaslouží. Už se strašně těším, až si poslechnu to nové album. Naneštěstí jsou naše programy tak odlišné, často naprosto rozdílné, že je to dost těžké sejít se a pracovat společně na hudbě.\"\"\n\nOd roku 2011 Austin vydal několik nezávislých singlů a připravoval si tak cestu pro budoucí album \"Catharsis\". O tomto blížícím se díle mluvil v rozhovoru s Chrisem Herlihy v září roku 2013. V tomto měsíci také na svém SoundCloudovém účtu zveřejnil ukázku z nového alba ve formě instrumentálního singlu \"Tromsø\", ke kterému bylo na Vimeo představeno také video.\n\nPro to, aby mohlo být album vydáno, Austin vyhlásil sbírku - kampaň, kterou později pozměnil tak, že z každého příspěvku daroval jeden dolar organizaci Blue Freedom na podporu delfínů, neboť, jak sám uvedl, \"\"jsou to stvoření, která velmi inspirovala název tohoto hudebního projektu.\"\"\n\nJenže vydání alba je zatím stále odkládáno. Nejdříve na rok 2014, kdy Austin řekl, že album je velmi blízko dokončení, a poté až na rok 2015. Austin 21. srpna 2014 uvedl, že brzy oznámí oficiální seznam skladeb \"Catharsis\", což se stalo 29. srpna, kdy navíc předvedl obal singlu z alba jménem \"Summer Skin\". Tato skladba byla 23. září vydána na SoundCloudu Swimming With Dolphins.\n\n18. prosince 2014 Austin oznamuje, že \"Catharsis\" bude brzy vydáno.\n\n"}
{"id": "1059709", "url": "https://cs.wikipedia.org/wiki?curid=1059709", "title": "Mirbelieae", "text": "Mirbelieae\n\nMirbelieae je tribus (seskupení rodů) čeledi bobovité dvouděložných rostlin. Zahrnuje téměř 700 druhů ve 25 rodech. Vyskytuje se s výjimkou 1 rodu pouze v Austrálii. Zástupci tohoto tribu jsou nejčastěji keře, často s tuhými nebo redukovanými listy a motýlovitými květy ve žlutých až červených barvách. Náležejí k významným a osobitým složkám australské flóry.\n\nZástupci tribu \"Mirbelieae\" jsou beztrnné nebo trnité či ostnité keře, řidčeji byliny nebo liány.\nListy jsou střídavé, vstřícné nebo přeslenité, drobné a erikoidní až středně velké, většinou tuhé nebo řidčeji bylinné, řapíkaté až přisedlé. Nejčastěji jsou jednoduché, řidčeji lichozpeřené, trojčetné či dlanitě složené nebo jednolisté. Na okraji jsou celokrajné, podvinuté, zubaté, vroubkované či ostnité. Některé druhy mají listy přeměněné na fylódia nebo více či méně až zcela redukované a jejich funkci přebírají zelené stonky. Palisty jsou volné, nitkovité až šídlovité nebo chybějí.\n\nKvěty jsou jednotlivé nebo uspořádané v hroznech či svazečcích, řidčeji i v jiných typech květenství (vrcholíky, hlávky, klasy, nepravé okolíky aj.). Kalich je pětilaločný, pravidelný až dvoupyský.\nKoruna je většinou motýlovitá, různých barev, často žlutá, oranžová nebo červená s tmavým středem. Korunní lístky jsou téměř přisedlé nebo častěji nehetnaté.\nPavéza je na vrcholu vykrojená nebo řidčeji zaokrouhlená, na bázi bez přívěsků. U rodu \"Leptosema\" je pavéza redukovaná a květy nemají klasický motýlovitý vzhled květů bobovitých. Křídla jsou volná, člunek je na vrcholu bez zobanu. Tyčinek je 10 a jsou volné nebo výjimečně na bázi srostlé a přirostlé ke koruně (rod \"Phyllota\"). Semeník je přisedlý až stopkatý a obsahuje 2 až mnoho vajíček. Lusky jsou kulovité až protáhlé, stopkaté až téměř přisedlé, pukající 2 chlopněmi Obsahují 1 až mnoho semen. Semena některých druhů mají míšek.\n\nTribus \"Mirbelieae\" zahrnuje 25 rodů a asi 686 druhů. Největší rody jsou \"Daviesia\" (135 druhů), \"Gastrolobium\" (109), \"Pultenaea\" (104) a \"Jacksonia\" (74 druhů). Tribus je rozšířen téměř výhradně v Austrálii. Rod \"Gompholobium\" přesahuje dvěma druhy na Papuu-Novou Guineu a Malé Sundské ostrovy, monotypický rod \"Stonesiella\" je endemitem Tasmánie. Převážná většina druhů tribu se vyskytuje v jižních oblastech Austrálie, zejména na jihozápadním, jižním a východním pobřeží. Vyskytují se zejména jako tvrdolisté až erikoidní keře v podrostu řídkých eukalyptových lesů, často na chudých, písčitých či lateritických půdách. Mnohde tvoří nápadnou složku vegetace a v některých oblastech i dominují. Vyskytují se od úrovně moře až do subalpínských poloh. Některé druhy rostou v bažinatých oblastech či podél vodních toků. Rod \"Isotropis\" se vyskytuje i na pouštích centrální části australského kontinentu.\n\nPodle charakteristické barvy květů se těmto rostlinám v Austrálii říká \"egg and bacon\", tedy vajíčka se slaninou.\n\nTribus \"Mirbelieae\" v současné podobě byl ustaven v roce 1981. Před tím byly rody tohoto tribu součástí tribu \"Podalyrieae\".\nNejblíže příbuzným tribem jsou \"Bossiaeeae\", podle výsledků některých molekulárních studií dokonce tento tribus tvoří vývojovou větev uvnitř tribu \"Mirbelieae\" a měl by do něj být vřazen. Obě tyto skupiny jsou blízce příbuzné malému jihoafrickému tribu \"Hypocalypteae\".\n\n\nNěkteré nápadně kvetoucí druhy chorizémy (\"Chorizema\") a jiných rodů jsou v Austrálii pěstovány jako okrasné rostliny.\n\n\"Almaleea\", \"Aotus\", \"Callistachys\", \"Chorizema\", \"Daviesia\", \"Dillwynia\", \"Erichsenia\", \"Euchilopsis\", \"Eutaxia\", \"Gastrolobium\", \"Gompholobium\", \"Isotropis\", \"Jacksonia\", \"Latrobea\", \"Leptosema\", \"Mirbelia\", \"Otion\", \"Oxylobium\", \"Phyllota\", \"Podolobium\", \"Pultenaea\", \"Sphaerolobium\", \"Stonesiella\", \"Urodon\", \"Viminaria\"\n"}
{"id": "1059715", "url": "https://cs.wikipedia.org/wiki?curid=1059715", "title": "Jaroslav Švejda", "text": "Jaroslav Švejda\n\nJaroslav Švejda (31. července 1915 Valašské Klobouky – 26. září 1986 Brno) byl český lékař, profesor patologie na Lékařské fakultě Masarykovy univerzity (dříve LF UJEP v Brně) a ředitel Masarykova onkologického ústavu (dříve Výzkumný ústav klinické a experimentální onkologie v Brně).\n\nLékařskou fakultu MU začal studovat ještě před druhou světovou válkou, už během studií pracoval jako demonstrátor v jejím I. patologicko-anatomickém ústavu (I. PAÚ), během uzavření českých vysokých škol zde byl zaměstnán jako pomocný asistent a po absolvování fakulty roku 1945 se zde stal odborným asistentem. Roku 1950 se na lékařské fakultě habilitoval a o sedm let později byl jmenován profesorem pro patologickou anatomii, zároveň se stal přednostou I. PAÚ. Vědeckou hodnost doktora věd získal roku 1963. V období normalizace ale musel patologicko-anatomický ústav opustit, roku 1976 byl přesto jmenován ředitelem Výzkumného ústavu klinické a experimentální onkologie v Brně (VÚKEO), kde už od konce svých studií působil jako externí pracovník a kde zůstal až do své smrti.\n\nV roce 1968 byl krátce děkanem Lékařské fakultě Masarykovy univerzity.\n"}
{"id": "1059720", "url": "https://cs.wikipedia.org/wiki?curid=1059720", "title": "Po hrázích Vrbenských rybníků", "text": "Po hrázích Vrbenských rybníků\n\nPo hrázích Vrbenských rybníků je naučná stezka na okraji Českých Budějovic, resp. jejich čtvrti České Vrbné. Prochází částí přírodní rezervace Vrbenské rybníky. Její celková délka je cca 4 km a nachází se na ní 10 zastavení.\n\nTrasa začíná na hrázi Nového vrbenského rybníka, asi 850 m od autobusové zastávky České Vrbné směrem na Hlubokou nad Vltavou. Odtud pokračuje po modré turistické značce, přičemž vlastní rybník nechává po levé straně. Míjí další z rybníků a kolem rybníka Domín přichází na rozcestí, kde modrá značka zatáčí prudce doprava. Tady se NS rozděluje – vlevo míří odbočka po společné hrázi rybníků Domín a Černiš k Českým Budějovicím do lokality \"Hvízdal\", u sídliště Vltava. Druhá část nadále kopíruje modrou značku, kterou asi po 700 m opouští a odbočuje vpravo. Chvíli téměř sleduje Dehtářský potok, vede po hrázi Starého vrbenského rybníka a kolem dalšího rybníka směrem k silnici I/20. Před ní se napojuje na silničku, stáčí se doprava a vrací se na začátek.\n\n\n"}
{"id": "1059722", "url": "https://cs.wikipedia.org/wiki?curid=1059722", "title": "Třída Constitution", "text": "Třída Constitution\n\nTřída \"Constitution\" je ve sci-fi seriálech a filmech \"Star Trek\" třída hvězdných lodí, které ve 23. století využívala Hvězdná flotila Spojené federace planet. Jednalo se o těžké křižníky, které patřily ve své době k nejlepším plavidlům Flotily co se týče zbraňového, diplomatického a vědeckého vybavení i komfortu pro osádku. \n\nNejznámější lodí této třídy byla USS \"Enterprise\" (NCC-1701), která byla vypuštěna v roce 2245 pod vedením kapitána Roberta Aprila. Po něm velení převzal kapitán Christopher Pike a následně v první polovině 60. let 23. století James T. Kirk. \"Enterprise\" byla zničena v roce 2285. Osudy této lodě i její posádky popisují hraný seriál \"Star Trek\", animovaný seriál \"Star Trek\" a celovečerní filmy \"\", \"\" a \"\".\n\nOd 70. let 23. století byly lodě třídy \"Constitution\" přestavovány na modernizovanou verzi (tzv. refit). Tato plavidla disponovala větší palebnou silou a lepšími obrannými systémy. Mimo rekonstrukce byla stavěna i zcela nová plavidla této upravené třídy. V následujícím desetiletí vznikl prototyp zcela nové třídy \"Excelsior\", která lodě třídy \"Constitution\" ve službě postupně nahradila.\n\nZe seriálů a filmů jsou známy tyto lodě třídy \"Constitution\":\n\n\n"}
{"id": "1059723", "url": "https://cs.wikipedia.org/wiki?curid=1059723", "title": "Kamenec (Svitavská pahorkatina)", "text": "Kamenec (Svitavská pahorkatina)\n\nKamenec (337 m n. m.) je vrch v okrese Ústí nad Orlicí v Pardubickém kraji. Leží asi 0,5 km severně od obce Vraclav na jejím katastrálním území.\n\nGeomorfologicky vrch náleží do celku Svitavská pahorkatina, podcelku Loučenská tabule a okrsku Vraclavský hřbet.\n"}
{"id": "1059724", "url": "https://cs.wikipedia.org/wiki?curid=1059724", "title": "Vnější Mandžusko", "text": "Vnější Mandžusko\n\nVnější Mandžusko () je označení pro oblast na východě Asie, která byla dříve za dynastie Čching nárokována Čínou jako součást Mandžuska. V 19. století, v době oslabení Čínského císařství povstáním tchajpingů a francouzsko-britskou invazí (1856-1860) během druhé opiové války došlo k uzavření Ajgunské smlouvy (1858) a Pekingské smlouvy (1860), kterými se Vnější Mandžusko stalo součástí Ruska.\n\nOd Vnitřního Mandžuska odděluje Vnější Mandžusko tok řek Ussuri a Amur, na severu je ohraničeno Stanovým pohořím a na východě Tichým oceánem. Největší města Vnějšího Mandžuska jsou Vladivostok a Chabarovsk.\n"}
{"id": "1059725", "url": "https://cs.wikipedia.org/wiki?curid=1059725", "title": "Arcidiecéze remešská", "text": "Arcidiecéze remešská\n\nArcidiecéze remešská (lat. \"Archidioecesis Montis Remensis\", franc. \"Archidiocèse de Reims\") je starobylá francouzská římskokatolická arcidiecéze, založená v průběhu 3. století. Na arcidiecézi byla povýšena ve 4. století. Leží na území departementu Ardensko a arrondissementu Remeš, jejichž hranice přesně kopíruje. Sídlo arcibiskupství i katedrála Notre Dame se nachází v Remeši. Arcidiecéze je hlavou remešské církevní provincie.\n\nOd roku 2018 je arcibiskupem-metropolitou Mons. Eric de Moulins-Beaufort.\n\nBiskupství bylo v Remeši založeno v průběhu 3. století, na arcibiskupství bylo povýšeno ve 4. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také remešská arcidiecéze, jejíž území bylo včleněno zčásti do diecéze Meaux a zčásti do métské diecéze; k obnovení arcidiecéze došlo 6. října 1822.\n\nRemešská katedrála měla velký význam v době existence Francouzského království, jakožto místo korunovací francouzských králů.\n\nDo remešské církevní provincie náleží diecéze Amiens, Beauvais-Noyon-Senlis, Châlons, Langres, Soissons-Laon-Saint-Quentin a Troyes.\n\n\n"}
{"id": "1059728", "url": "https://cs.wikipedia.org/wiki?curid=1059728", "title": "Útok Fluhrera, Mantina a Šamira", "text": "Útok Fluhrera, Mantina a Šamira\n\nÚtok Fluhrera, Mantina a Šamira () je v informatice název kryptografického útoku na běžně používanou proudovou šifru RC4. Útok umožňuje z velkého množství zachycené šifrované komunikace pomocí kryptoanalýzy získat symetrický klíč šifry RC4, což útočníkovi umožňuje šifrovanou komunikaci nejen odposlouchávat, ale i měnit.\n\nÚtok Fluhrera, Mantina a Šamira působí na určité metody odvozování klíče, ale nepůsobí na SSL (TLS) založené na RC4, protože SSL generuje dekódovací klíče pro RC4 pomoc hashovaní, což znamená, že rozdílné SSL session mají nesouvisející klíče.\n\nÚtok Fluhrera, Mantina a Šamira (FMS) publikovaný v roce 2001 v Weaknesses in the Key Scheduling Algorithm of RC4 zneužívá slabost v algoritmu ke generování klíče RC4 šifry k rekonstrukci klíče z několik zachycených zakódovaných zpráv. FMS útok získal popularitu v nástrojích jako AirSnort, weplab a aircrack-ng, které mohou být použity na WEP zakódovanou síť.\nPříklad algoritmu pro generování RC4 klíče:\n\nNásledující generátor pseudonáhodných čísel bude také použit:\n\nZáklad FMS útoku je v použití slabých inicializačních vektorů (IV) použitých s RC4. RC4 rozkódovává byte po byte s keystreamem z prga(). RC4 používá klíč k inicializaci konečného automatu přes ksa() a poté průběžně úpravuje stav a generuje nové byte keystreamu z nového stavu. Teoreticky keystream funguje jako náhodná Vernamova šifra, protože generátor pseudonáhodných čísel kontroluje výstup každého kroku.\n\nS určitými IV může útočník, který zná první byte keystreamu a prvních m bytů klíče odvodit (m + 1) byte klíče. To je možné z důvodu slabosti v generátoru pseudonáhodných čísel použitém k vytvoření keystreamu. Vzhledem k tomu, že první byte plaintextu pochází z WEP SNAP hlavičky, může útočník předpokládat, že lze odvodit první byte keystreamu z \"B\" ⊕ 0x\"AA\". Poté pouze potřebuje IV ve formě (\"a\" + 3, \"n\" − 1, \"x\") pro index klíče \"a\" se začátkem v 0, místo pro hodnotu prvku n (256 protože byte tvoří 8 bitů) a nějaké X. Pro začátek útoku útočník potřebuje jen IV ve tvaru (3, 255, x). WEP používá 24-bit klíče, což dělá každou hodnotu jeden byte dlouhou.\n\nNa začátku útočník využívá IV jako první tři prvky K[ ]. Naplní S-box S[ ] sekvencí hodnot od 0 do n jako to dělá RC4 při inicializaci S[ ] ze známého K[ ]. Poté provede první tři opakování ksa() k začátku inicializace S-boxu.\n\nPo třetím kroku útočník možná může (ovšem ne definitivně) odvodit čtvrtý byte klíč použitím výstup keystreamu O a spočítáním (O − \"j\" − \"S\"[\"i\"]) mod \"n\" = \"K\"[\"i\"], s hodnotou i = 3 v prvním kroku.\n\nV tuto chvíli útočník ještě nemá čtvrtý byte klíče. Tento algoritmus negeneruje další byte klíče, generuje možnou hodnotu klíče. Sbíráním několika zpráv, například WEP paketů, a opakováním těchto kroků vygeneruje útočník několik možných hodnot. Správná hodnota se objeví znatelně vícekrát než jiné. Útočník může hodnotu klíče rozhodnout rozpoznáním této hodnoty a použít jí jako další byte. V tuto chvíli může začít útok znovu pro pátý byte klíče.\n\nPřestože útočník nemůže zaútočit na slova klíče mimo pořadí, může zprávy ukládat pro pozdější sekvenční útok na pozdější slova, jakmile zná slova předcházející. Znovu potřebuje pouze zprávy se slabým IV a může zahodit ostatní. Skrz tento proces může nashromáždit velké množství zpráv pro útok na celý klíč. Ve skutečnosti může ukládat jen krátkou část začátku těchto zpráv, právě tolik k pokračování útoku.\n\n"}
{"id": "1059729", "url": "https://cs.wikipedia.org/wiki?curid=1059729", "title": "Přírodní park Přebuz", "text": "Přírodní park Přebuz\n\nPřírodní park Přebuz je chráněné území – přírodní park v blízkosti obce Přebuz () v Karlovarském kraji v okrese Sokolov. Nachází se v Přebuzské hornatině v západní části Krušných hor při státní hranici s Německem. Nejvyšší nadmořskou výškou v parku je vrchol Špičáku v 991 m n. m., který se nachází přibližně 3,7 km západně od Přebuzi a je nejvyšší horou okresu Sokolov. V pramenné oblasti říčky Rolavy je rozsáhlý komplex vrchovištních rašelinišť. Mezi nejcennější patří Velké jeřábí jezero a Velký močál, které byly samostatnými národními přírodními rezervacemi až do roku 2012, kdy se staly součástí nově vyhlášené (vyhlášení 1. července 2012) národní přírodní rezervace Rolavská vrchoviště. Na území přírodního parku, zejména v okolí Přebuzi a Rolavy (), jsou místa zasažená rozsáhlou hornickou činností, která zde probíhala v minulosti od 12. století až do poloviny 20. století. Jediným městem v přírodním parku je Přebuz, která je svým počtem obyvatel 75 (údaj k 1. lednu 2012) nejmenším městem v České republice.\n\nPřírodní park Přebuz byl vyhlášen v roce 1980 jako oblast klidu, v roce 1992 došlo k přejmenování klidové oblasti na přírodní park.\n\nPodloží celého území přírodního parku tvoří granity krušnohorského plutonu. Geologové pracující v 19. století v terénu dělili granit do několika typů. Zavedli pojmenování horská žula a krušnohorská žula, které se používá dodnes. Horská žula bývá většinou starší (332–323 milióny let), krušnohorská žula mladší (325–290 milióny let). Na řadě místech pronikají územím žíly žulového porfyru (např. Čertova hora 987 m n. m.) a žilných pegmatitů (např. vrch Šišák 855 m n. m.). Zvětráváním vymodelovaný blok žulového porfyru vytváří přírodní památku Kamenný hřib.\nGeologické mapování v oblasti přineslo nové poznatky o tom, že jádra vrchovišť původně vznikla na vývěrech podzemních vod.\nDalší vývoj pak směřoval k dešťovému typu rašelinišť.\n\nOblast je odvodňována do Ohře. Významnějšími vodními toky v přírodním parku jsou řeky Rolava a Rotava. Řeka Rolava pramení v národní přírodní rezervaci Rolavská vrchoviště pod Jeřábím vrchem (965 m n. m.) v blízkosti státní hranice s Německem. U zaniklé osady Chaloupky opouští přírodní park a pokračuje přes Nejdek až do Karlových Varů, kde se vlévá do Ohře. Říčka Rotava pramení u Přebuzi a území opouští u obce Šindelová. Protéká obcí Rotava a vlévá se do řeky Svatavy. Oblast je pramennou oblastí řek Wilzsch a Cvikovské Muldy (Zwickauer Mulde), které pramení na vrchovištích a pokračují za německou hranici.\n\nOblast parku je chráněna především pro specifické složení vegetace. Najdete zde rozsáhlé porosty borovice bahenní, území vrchovišť je lemováno podmáčenými smrčinami, kde v mechovém patře roste sedmikvítek evropský (\"Trientalis europaea\"), třtina chloupkatá (\"Calamagrostis villosa\"), brusnice borůvka (\"Vaccinium myrtillus\"). V podmáčených depresích po vytěžených rašeliništích vznikla mozaika různorodých biotypů s bohatými vřesovišti, na kterých roste vlochyně bahenní (\"Vaccinium uliginosum\") a kyhanka sivolistá (\"Andromeda polifolia\"). Tam, kde došlo při těžbě rašeliny k obnažení až na minerální podloží, roste plavuň vidlačka (\"Lycopodium clavatum\"). Zvodnělé příkopy s rašeliníky (\"Sphagnum\") doprovází rosnatka okrouhlolistá (\"Drosera rotundifolia\") a rosnatka anglická (\"Drosera anglica\"). Na trvale zaplavených plochách podél říčky Rolavy roste vzácně zdrojovka potoční (\"Montia hallii\"). Na smilkových loukách roste prha arnika (\"Arnica montana\") a prstnatec listenatý (\"Dactylorhiza longebracteata\").\n\nNa území parku žije ze savců jelen lesní (\"Cervus elaphus\"), známý také pod názvem jelen evropský, z ptáků tetřev hlušec (\"Tetrao urogallus\"), tetřívek obecný (\"Tetrao tetrix\"), bekasina otavní (\"Gallinago gallinago\"), čáp černý (\"Ciconia nigra\"), chřástal polní (\"Crex crex\"), jestřáb lesní (\"Accipiter gentilis\"), krahujec obecný (Accipiter nisus), ostříž lesní (Falco subbuteó), vodouš kropenatý (Tringa ochropus), bramborníček hnědý (Saxicola rubetra), hýl rudý (Carpodacus erythrinus), krkavec velký (\"Corvus corax\"), ořešník kropenatý (\"Nucifraga caryocatactes\"), kulíšek nejmenší (\"Glaucidium passerinum\"), z plazů zmije obecná (\"Vipera berus\"), hojně zejména v okolí bývalého areálu úpravny cínových rud a zajateckého tábora a pracovního tábora v Rolavě, ještěrka živorodá (\"Zootoca vivipara\") a užovka obojková (\"Natrix natrix\"). Společenstva s unikátní biodiverzitou hmyzu jsou vázaná na ruiny areálu úpravny cínové rudy.\n\n V části území probíhala od 12.–13. století hornická činnost. Nejprve se jednalo o rýžování kasiteritu (cínové ruda) v okolí Přebuzi, pramenné oblast říčky Rolavy a mezi zaniklými obcemi Rolavou a Chaloupky. Později došlo k postupnému přechodu od rýžování k hlubinnému dobývání. S ohledem na velikost hald a obvalů mělo dobývání značný rozsah. Nejvyššího rozmachu dosahovala těžba cínových rud v 16. století. V dalším období docházelo k úpadku, těžba zanikla počátkem 19. století. K obnovení těžby došlo na počátku 20. století. V letech 1946 až 1947 se zde prováděl uranový průzkum. V letech 1953 až 1958 (ložisko Přebuz) a v letech 1965 až 1966 (ložisko Rolava) se prováděl průzkum na cín. Specifickým místem jsou pozůstatky mohutných železobetonových staveb u cesty z Rotavy do Jelení. Jedná se o centrální úpravnu cínové rudy vybudovanou během druhé světové války. V prostoru byl postaven i zajatecký tábor a pracovní tábor. V dolech i úpravně pracovali především váleční zajatci a totálně nasazení dělníci. Těžební i úpravárenská činnost zde probíhaly až do konce války. V květnu 1945 přešel důlní závod do správy československého státu a brzy nato byl uzavřen. Pozůstatky mohutných železobetonových staveb (skelet úpravny, zásobníky rudy, kruhový zahušťovač rmutu) jsou zde dodnes.\n\nČást území přírodního parku, zejména v okolí Přebuzi a Rolavy, byla zasažena těžbou rašeliny na zimní otop, která probíhala v 19. století a první polovině 20. století. Těžbou rašeliny bylo nejvíc narušeno vrchoviště Velké jeřábí jezero.\n\nNa území přírodního parku se nachází maloplošná chráněná území:\n\n"}
{"id": "1059731", "url": "https://cs.wikipedia.org/wiki?curid=1059731", "title": "Josef Jedlička", "text": "Josef Jedlička\n\nJosef Jedlička (16. března 1927 Praha – 5. prosince 1990 Augsburg) byl český prozaik a esejista, po roce 1968 v emigraci. Po většinu života nesměl v Československu publikovat.\n\nPo 2. světové válce studoval v Praze filosofii, v roce 1948 byl však ze studia vyloučen. V letech 1953–1968 žil v Litvínově, kde napsal prózu \"Kde život náš je v půli se svou poutí\". Posléze emigroval do Západního Německa, kde pracoval pro rozhlasovou stanici Svobodná Evropa a kde se v 80. letech oženil s básnířkou Violou Fischerovou.\n\nJedličkova nejvýraznější próza \"Kde život náš je v půli se svou poutí\", jejíž název odkazuje na Dantovo \"Peklo\", je situována do průmyslového Litvínova 50. let. Text nemá jasnou dějovou linii, jde zejména o prolínání epizodických příběhů s lyrizujícími a úvahovými odbočkami. Novela vyjadřuje deziluzi z vývoje, kterým se ubíralo Československo po roce 1948:\n\nPróza byla poprvé knižně vydána během politického uvolnění v roce 1966 a kritikou byla přijata velmi příznivě. Jedlička je také autorem rozsáhlé vzpomínkové prózy \"Krev není voda\", souboru esejů \"České typy\" a řady článků a rozhlasových pořadů. Některé jeho práce byly přeloženy do němčiny a francouzštiny.\n\n\n"}
{"id": "1059737", "url": "https://cs.wikipedia.org/wiki?curid=1059737", "title": "Učení dona Juana", "text": "Učení dona Juana\n\nUčení dona Juana je první román Carlose Castanedy s podtitulem Cesta poznání Indiánů kmene Yaqui vydaný v roce 1968.\n\nNa rozdíl od následujících autorových knih je \"Učení dona Juana\" rozděleno na dvě samostatné části. První část nazvanou \"Učení\" představují poznámky, které si Castaneda vedl během svého učení u indiánského čaroděje Juana Matuse popisující události, které se odehrály v období od 23. června 1961 do 29. října 1965. Druhá část podává vědecký rozbor nazvaný \"Strukturní analýza\". Toto uspořádání vychází ze skutečnosti, že se jedná o autorovu univerzitní magisterskou práci v oboru antropologie.\n\nCarlos Castaneda je roku 1960 studentem antropologie na Kalifornské univerzitě v Los Angeles a v době započetí příběhu první z cyklu jeho knih cestuje na jihozápad USA, aby tam sbíral studijní materiál o užívání halucinogenních rostlin a hub při rituálech tamějších Indiánů. Na doporučení jednoho svého přítele se seznámí s Indiánem z kmene Yaqui, který má v této oblasti údajně mimořádné zkušenosti. Setkají se na autobusovém nádraží v jednom arizonském městečku při hranicích Mexika a domluví se, že ho Indián Juan Matus zvaný don Juan bude do svých vědomostí o léčivých rostlinách, zvláště pak o peyotlu (druh kaktusu \"Lophophora williamsi\"), zasvěcovat. Neuvědomuje si však, že se zároveň stává jeho čarodějským učněm a dovídá se, že don Juan, narozený pravděpodobně roku 1891 nepochází z Arizony, ale z indiánského kmene Yaqui ze Sonorské poušti čili Sonory rozkládající se na rozhraní USA a Mexika.\nCarlos Castaneda začíná pravidelně dojíždět do domku dona Juana, kde je zaučován postupům přípravy halucinogenních nápojů a kuřáckých směsí stejně jako do základů čarodějství. Don Juan se snaží vysvětlit nejdůležitější aspekt čarodějství, že je zcela zásadní oprostit se od naučeného vnímání světa, od popisového rámce, který je všem lidem od dětství vštěpován. Carlos, jakožto univerzitní student a systematik, se zprvu nedokáže oprostit od racionalizace všech nových sdělení a poznatků, pokouší se je vysvětlit v rámci oblasti svého „normálního“ poznání a paranormální jevy popisovat pomocí fyzikálních zákonů. Don Juan se jej od tohoto přístupu snaží odklonit za pomoci halucinogenních přípravků z \"Ďáblova kořene\" čili durmanu (\"datura\") a houby lysohlávky mexické (\"Psilocybe mexicana\"). Prvním úkolem, který Carlos úspěšně splní, je nalezení nejbezpečnějšího místa na verandě don Juanova domku pomocí vnitřního zraku, tedy mimozrakového \"vidění\". Carlos začne vnímat prostředí pomocí barevných shluků, které mu pomohou bezpečné místo nalézt.\n\nV následující fázi učení don Juan zprostředkovává Carlosovo setkání s  Meskalitem, duchem-učitelem obývajícím peyotlové rostliny. Iniciace tohoto důležitého střetnutí se odehrává po požití peyotlu obsahujícího psychotropní alkaloid meskalin, má zdárný průběh a don Juan si pochvaluje, jak si Meskalito Carlose oblíbil a získal ho za svého spojence. Do vyprávění občas vstupuje don Juanův přítel don Genaro Flores, který bude hrát důležitou roli v dalších knihách.\n\nPoslední setkání Carlose s Meskalitem, který se již stal jeho učitelem a spojencem, což je pocta, jaké se dostává jen těm, kteří k němu přistupují s čistými úmysly, má formu obřadu zvaného \"mitote\" a účastní se ho ještě \"peyotleros\" ve složení dvou starších mužů a čtyř mladých učňů. Po požití 14 peyotlových \"knoflíků\" (sušených skrojků) Carlos uvidí Meskalita v lidské podobě.\n\nPomocí vývaru z durmanu a tabákové směsi z lysohlávek don Juan pokračuje v zasvěcování Carlose do světa mystických spojenců a nepřátel. Učí ho věštění z rozhovorů s čarodějnými ještěrkami, jejichž řeči ve stavu rauše porozumí a proměňování se v havrana. Don Juan si je tou dobou již vědom, že Carlos Castaneda je vhodným adeptem na jeho následovníka a tak, aby si jej k sobě uvázal, použije lest, tvrdíc že je v nebezpečí před čarodějkou la Catalinou a bez Carlosovy pomoci jí bude přemožen a zahyne. Dobře při tom ví, že ho v tom Carlos nenechá, což se také potvrzuje, a tak Carlos zůstává v jeho učení.\n\nDruhou část knihy tvoří strukturní analýza shrnující dosavadní Castanedovo poznání, které nabyl v učení u dona Juana, zejména rozpracovává pojem \"vědoucí\" osoby, jejích pravidel a spojenců. Dělí se na Operační řád, Koncepční řád, Shrnutí a dva dodatky.\n\nKniha nezvykle vychází v České republice během dvou let ve dvou různých překladech u dvou různých vydavatelů, neboť došlo k pochybení ve věci užití autorských práv (viz následující oddíl \"Vydání\"). Autorská práva na většinu Castanedova díla zakoupilo nakladatelství Volvox Globator. Oba překlady (viz následující oddíl \"Vydání\") jsou kvalitní, jednotlivá vydání se však liší svými dodatky.\n\nVydání nakladatelství Reflex obsahuje úvodní poznámku věhlasného antropologa Waltera Goldsmitha (profesora Kalifornské univerzity v dobách Castanedových studií), rozhovor Sama Keena s Carlosem Castanedou z prosince1972 pro časopis \"Psychology Today\", poznámky překladatele a velmi zajímavý doslov Dr. Zdeňka Neubauera \"Útěšné svědectví Carlose Castanedy\", obsahující rozbor knihy a zaměření na problematiku často napadané autentičnosti Castanedova díla s konstatováním, že většina odpůrců vůbec nepochopila hlavní poslání knihy, kterým je hloubka jeho vlastního sdělení.\n\nVydání nakladatelství Volvox Globator obsahuje předmluvu překladatele Miroslava Krůty pojednávající o jeho vztahu k dílu, doslov v podobě vysvětlení některých stěžejních termínů spolu se zdůvodněním způsobu jejich překladů a poznámku redakce o právních otázkách vztahujících se k autorským právům na vydávání Castanedových knih.\n\nAmerická\nAnglická\nŠpanělská\nČeská\n"}
{"id": "1059745", "url": "https://cs.wikipedia.org/wiki?curid=1059745", "title": "Černá (přítok Flájského potoka)", "text": "Černá (přítok Flájského potoka)\n\nČerná ( ) je potok, který pramení v Krušných horách v okrese Chomutov. Pramen potoka se nachází v rašeliništi, které je součástí přírodní rezervace Prameniště Chomutovky v nadmořské výšce 895 m n. m. severovýchodně od vrcholu Jelení hory. Od pramene teče asi dva kilometry k východu, potom se obrací na sever a po dosažení hranice s Německem ji jako hraniční potok kopíruje po celý zbytek toku na českém území. Délka české (resp. česko-německé) části toku je 15,6 km, plocha povodí 37,7 km² a průměrný průtok na hranici s Německem je 0,45 m³/s. Celková délka je asi 33 km, rozloha povodí 125 km² a průtok v ústí do Flájského potoka 2,29 m³/s.\n\nPodél hranice potok vytváří mnoho meandrů a teče převážně směrem na severovýchod. Cestou míjí na německé straně vesnice Satzung, Reitzenhain a Kühnhaide. Naproti nim stávaly na české straně vesnice Jilmová, Pohraniční a Kienhaid, ale všechny zanikly ve druhé polovině 20. století. Severně od zaniklé Kienhaidy se potok stáčí na sever a vtéká do Německa. Zde protéká skalnatým údolím, ve kterém na pěti kilometrech prudce klesne o 140 m k Pobershau. Dále mine vesnici Niederlauterstein a v Pockau se vlévá do Flájského potoka.\nPřestože potok přijímá řadu drobných přítoků, jen málo jich je pojmenovaných. Z české strany to jsou zprava Pohraniční potok a Lesní potok a v Německu potom \"Königshaubächel, Ullersdorfer Bach, Wildbach\" a \"Knesenbach.\"\n\nV údolí pod Kühnhaide se z potoka odděluje umělý kanál \"Grüne Graben,\" který v minulosti přiváděl vodu do dolů v Pobershau. Kolem kanálu vede turistická trasa pro pěší a cyklisté mohou využít cyklotrasu přímo podél řeky. V údolí se nachází četné výchozy místních rul, ze kterých je pravděpodobně nejznámější skála Katzenstein. Na opačném břehu, naproti Katzensteinu, se nachází obtížně přístupné zbytky hradu Raubschloss. Další umělý kanál zásobuje vodou malou vodní elektrárnu pod Pobershau. V Niederlautersteinu se nachází turisticky atraktivní zřícenina hradu Lauterstein.\n"}
{"id": "1059746", "url": "https://cs.wikipedia.org/wiki?curid=1059746", "title": "Eric Bertrand Bailly", "text": "Eric Bertrand Bailly\n\nEric Bertrand Bailly (* 12. dubna 1994, Bingerville) je fotbalový obránce z Pobřeží slonoviny, hráč klubu Manchester United. Nastupuje i za fotbalovou reprezentaci Pobřeží slonoviny.\n\nS profesionálním fotbalem začal ve španělském klubu RCD Espanyol. Koncem ledna 2015 přestoupil za cca 5,7 milionu eur do Villarrealu.\n\n8. 6. 2016 přestoupil do anglického Manchesteru United, se kterým podepsal čtyřletou smlouvu.\n\nV A-mužstvu Pobřeží slonoviny debutoval na začátku roku 2015.\n\nPředstavil se na Africkém poháru národů 2015 v Rovníkové Guineji, kde se s týmem probojoval do finále proti Ghaně a získal zlatou medaili. Finálové utkání se po výsledku 0:0 rozhodovalo v penaltovém rozstřelu a skončilo poměrem 9:8. Bailly svůj pokus proměnil.\n\n"}
{"id": "1059749", "url": "https://cs.wikipedia.org/wiki?curid=1059749", "title": "Fredrikstad", "text": "Fredrikstad\n\nFredrikstad je město na jihovýchodě Norska. Při sčítání lidu roku 2012 mělo 75 583 obyvatel a bylo tak šestým největším v Norsku. Velmi blízko Fredrikstadu leží město Sarpsborg a obě tak vytvářejí souměstí s více než 120 000 obyvateli. Fredrikstad byl založen roku 1567 dánským králem Frederikem II. Největší historickou památkou je opevnění starého města. Městem protéká nejdelší norská řeka Glomma. Bývalo významným přístavem, ale dnes v něm převládá chemický průmysl. Do roku 1877 název města zněl \"Frederiksstad\", v letech 1877–1888 \"Fredriksstad\", od roku 1889 pak Fredrikstad. Ve městě sídlí fotbalový klub Fredrikstad FK.\n\n"}
{"id": "1059751", "url": "https://cs.wikipedia.org/wiki?curid=1059751", "title": "Seydou Doumbia", "text": "Seydou Doumbia\n\nSeydou Doumbia (* 31. prosince 1987, Abidžan) je fotbalový útočník z Pobřeží slonoviny, v současnosti hráč klubu AS Řím na hostování v Newcastle United FC. Nastupuje i za fotbalovou reprezentaci Pobřeží slonoviny.\nV A-mužstvu Pobřeží slonoviny debutoval 24. 5. 2008 na turnaji Kirin Cup v zápase proti domácímu týmu Japonska (porážka 0:1).\n\nZúčastnil se Mistrovství světa 2010 v Jihoafrické republice.\n\nZúčastnil se mj. i Afrického poháru národů 2015 v Rovníkové Guineji, kde se s týmem probojoval do finále proti Ghaně a získal zlatou medaili. Finálové utkání se po výsledku 0:0 rozhodovalo v penaltovém rozstřelu a skončilo poměrem 9:8. Doumbia svůj pokus proměnil.\n\n"}
{"id": "1059758", "url": "https://cs.wikipedia.org/wiki?curid=1059758", "title": "Černá voda (přítok Pressnitz)", "text": "Černá voda (přítok Pressnitz)\n\nČerná voda () je potok v Krušných horách. Pramení v sedle mezi vrcholy Macecha a Meluzína v nadmořské výšce 1 035 metrů Od pramene směřuje na severovýchod a protéká přírodní rezervací Horská louka u Háje, kde do poloviny 20. století stála osada Königsmühle. Odtud pokračuje do Kovářské, za kterou se stáčí na sever k Černému Potoku, pod kterým vtéká do Německa. Délka české části toku je patnáct kilometrů, plocha povodí 35,4 km² a průměrný průtok na hranici s Německem je 0,4 m³/s. V Německu protéká městem Jöhstadt a po pěti kilometrech se v nadmořské výšce 595 metrů. vlévá do Přísečnice. Na svém toku přijímá velké množství drobných přítoků. Mezi významnější patří pravostranné přítoky Písečný potok a potok Milíře jižně od Kovářské.\n\nNa říčním kilometru 3,45 stojí jez, jehož součástí je štola dlouhá 2 926 metrů, která převádí vodu do vodní nádrže Přísečnice. Délka koruny jezu je 69,5 metru. Maximální kapacita štoly je 7,7 m³/s.\n"}
{"id": "1059763", "url": "https://cs.wikipedia.org/wiki?curid=1059763", "title": "Georg Caspar Wecker", "text": "Georg Caspar Wecker\n\nGeorg Caspar Wecker (pokřtěn 2. dubna 1632 Norimberk – 20. dubna 1695 tamtéž) byl německý barokní varhaník a hudební skladatel. Dnes je znám především jako jeden z prvních učitelů Johanna Pachelbela.\n\nWecker se narodil a prakticky celý život strávil v Norimberku. Základní hudební vzdělání získal u svého otce Johanna a již ve věku 15 let hrál veřejně na chrámové varhany. Od roku 1651 sloužil jako varhaník v kostele sv. Walpurgy, v roce 1654 se stal varhaníkem v chrámu Frauenkirche a o čtyři léta později v Egidienkirche, což bylo třetí nejvýznamnější místo tohoto druhu ve městě. Zde pobyl 28 let, až konečně se dočkal postavení varhaníka v hlavním norimberském chrámu té doby, kostele sv. Sebalda. Toto místo zastával až do své smrti v roce 1695.\n\nByl vyhledávaným učitelem hry na klávesové nástroje a kompozice. Mezi jeho žáky vynikli zejména Johann Krieger a Johann Pachelbel. Z jeho skladatelské činnosti se dochovalo jen velmi málo: několik kantát, přibližně 40 písní a varhanní fuga.\n\n\n\n"}
{"id": "1059764", "url": "https://cs.wikipedia.org/wiki?curid=1059764", "title": "Charles Romley Alder Wright", "text": "Charles Romley Alder Wright\n\nCharles Romley Alder Wright (1844 Southend, Essex – 25. července 1894) byl britský chemik, fyzik a výzkumný pracovník v St. Mary's Hospital Medical School. \nByl jedním ze zakládajících členů Královského institutu chemie Velké Británie a Irska. První člověk, který syntetizoval heroin (rok 1874).\n"}
{"id": "1059769", "url": "https://cs.wikipedia.org/wiki?curid=1059769", "title": "Jakub Hromada", "text": "Jakub Hromada\n\nJakub Hromada (* 25. května 1996, Košice) je slovenský fotbalový záložník a mládežnický reprezentant, od července 2017 hráč klubu SK Slavia Praha. Mimo Slovensko a Česko působil na klubové úrovni v Itálii. Mezi jeho fotbalové vzory patří brazilský fotbalista Ronaldinho a český záložník Pavel Nedvěd.\n\nSvoji fotbalovou kariéru začal ve východoslovenském klubu KAC Jednota Košice, kde hrál v žákovských kategoriích. V létě 2011 odešel ve svých 15 letech do nedalekého Zemplínu Michalovce, kde začal hrát za starší dorost. Na jaře 2012 v utkání 33. kola hraného 27. 5. 2012 proti MFK Dolný Kubín (výhra 4:2) debutoval ve věku 16 let v prvním týmu, když odehrál 45 minut. V létě 2012 podepsal tříletý kontrakt s italským Juventusem FC, kde hrál za mládežnické výběry. Před druhou polovinou sezóny 2013/14 se vydal na půl roku hostovat do mužstva FC Janov.\n\nV únoru 2015 přestoupil z Juventusu do týmu UC Sampdoria, kde podepsal kontrakt na 3,5 roku. Od jarní části sezony 2014/15 působí na hostováních v jiných týmech.\n\nPo přestupu do Sampdorie byl obratem poslán na půlroční hostování do druholigového italského mužstva FC Pro Vercelli 1892. V klubu během půl roku neodehrál žádné ligové střetnutí.\n\nNa konci července 2015 se zapojil do tréninku s týmem FK Senica. V následujícím měsíci zamířil do Senice na dvouleté hostování s opcí, opačným směrem (do Sampdorie Janov) odešel taktéž na hostování fotbalista ze senické mládeže Michal Tomič. Hromada dostal dres s číslem 6, které nosil v minulosti v Senici tehdejší kapitán Tomáš Kóňa. V dresu Senice debutoval ve slovenské nejvyšší soutěži v 5. kole hraném 15. srpna 2015 proti ŠK Slovan Bratislava (remíza 1:1), když ve 13. minutě vystřídal Luboše Huška. První dva střelecké zásahy za Senici si připsal v ligovém utkání 8. kole proti \"svému\" MFK Zemplín Michalovce (výhra 3:1), když skóroval nejprve v osmé a poté ve třicáté minutě. Ve 20. minutě si dal vlastní gól. V rozmezí 12.-14. kola se třikrát gólově prosadil. Postupně dal po jedné brance do sítě FC DAC 1904 Dunajská Streda (prohra 2:3), MFK Ružomberok (výhra 1:0) a MFK Skalica (výhra 3:0). Celkem za Senici odehrál 25 střetnutí v lize, ve kterých vsítil pět branek.\n\nPřed sezonou 2016/17 zamířil na roční hostování s opcí do Viktorie Plzeň. Ve Viktorce rozšířil početnou slovenskou enklávu.\n\nV dresu Plzně debutoval v nejvyšší soutěži 7. srpna 2016 v utkání 2. kola na domácí půdě proti mužstvu Bohemians Praha 1905 (remíza 1:1), na hřiště přišel v 81. minutě namísto Patrika Hrošovského. V 6. kole proti Slovanu Liberec (výhra 2:1) vstřelil svůj první gól v dresu Viktorie, když ve 21. minutě jeho střela z 18 metrů trefila \"šibenici\" brány Martina Dúbravky. Po prvním poločase byl kvůli zranění vystřídán Ergysem Kaçem.\n\nS týmem si zahrál 4. předkolo - play-off Ligy mistrů UEFA 2016/17 proti bulharskému Ludogorci Razgrad. Plzeň zápasy výsledkově nezvládla (prohra 0:2 a remíza 2:2) a musela se spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko). K druhému zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Hromada přišel na hrací plochu v poslední minutě namísto Ergyse Kaçeho, střetnutí skončilo bezbrankovou remízou. Ve 3. kole proti Giurgiu (prohra 1:2) se objevil pouze na laviččce náhradníků. V odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016, kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\nV ePojisteni.cz lize Plzeň skončila na konečném 2. místě za vítěznou Slavií Praha, Hromada po odchodu trenéra Romana Pivarníka příliš šancí na hřišti nedostával. Po skončení sezóny Viktoria na hráče neuplatnila opci.\n\nV červnu 2017 přestoupil do klubu SK Slavia Praha (mistrovského týmu sezóny 2016/17 v ČR), kde podepsal tříletý kontrakt platný od července 2017.\n\nHrál za slovenské reprezentační výběry U15, U16, U17, U18, U19. V listopadu 2015 jej nominoval trenér slovenské reprezentace U21 Pavel Hapal pro kvalifikační zápas proti Nizozemsku, ve výběru nahradil Miroslava Káčera z MŠK Žilina. V březnu 2016 si připsal první start v dresu U21 a vsítil svůj premiérový gól za tento výběr. Se slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.\nTrenér Pavel Hapal byl nucen ho v červnu 2017 z 23členné závěrečné nominace na šampionát v Polsku vyřadit kvůli zranění, nahradil jej Miroslav Káčer.\n\n"}
{"id": "1059774", "url": "https://cs.wikipedia.org/wiki?curid=1059774", "title": "José Luis Lacunza Maestrojuán", "text": "José Luis Lacunza Maestrojuán\n\nJosé Luis kardinál Lacunza Maestrojuán OAR (* 24. února 1944, Pamplona) je panamský římskokatolický kněz pocházející ze Španělska a biskup diecéze David.\n\nVstoupil do Řádu augustiniánů rekoletů v provincii Nuestra Señora de la Consolación. Prve studoval v Menším semináři augustinánských otců svatého Josefa v Artiedě, pak navštěvoval kurzy filosofie v Zaragoze. Teologii studoval ve Větším augustiniánském semináři Nuestra Señora de la Consolació v Pamploně. Doživotní sliby složil 16. září 1967. Na kněze byl vysvěcen 13. července 1969. Asi o dva roky později byl poslán do Ciudad de Panamá, kde byl rektorem Colego San Agustín a poté Universidad Católica Santa María La Antigua. Půsoil také jako předseda Federace katolických škol.\n\nDne 30. prosince 1985 jej papež Jan Pavel II. jmenoval pomocným biskupem arcidiecéze Panamá a titulárním biskupem z Parthenie. Biskupské svěcení přijal 18. ledna 1986 z rukou arcibiskupa José Sebastiána Laboa Gallega a spolusvětiteli byli arcibiskup Marcos Gregorio McGrath a biskup José Agustín Ganuza García. Tuto funkci vykonával do 29. října 1994, kdy byl ustanoven biskupem Chitré.\n\nDne 2. července 1999 byl jmenován biskupem diecéze David. Působil jako předseda panamské biskupské konference.\n\nDne 14. února 2015 jej papež František na konzistoři jmenoval kardinálem s titulem kardinál-kněz ze San Giuseppe da Copertino.\n\n"}
{"id": "1059776", "url": "https://cs.wikipedia.org/wiki?curid=1059776", "title": "Rudolf Jašík", "text": "Rudolf Jašík\n\nRudolf Jašík (2. prosince 1919, Turzovka - 30. července 1960, Bratislava) byl slovenský prozaik, básník a publicista.\n\nNarodil se jako nejstarší ze tří synů v rodině kysuckého řezníka, který v roce 1924 zkrachoval a pak se vydal do Kanady za prací. Na Kysucích ho vychovávala babička s finanční podporou matčiny sestry R. Jašíka, která žila v USA. Vzdělání začal získávat v roce 1928 na gymnáziu v Nitře, kde bydlel na koleji. Jelikož po smrti babičky doma nebylo dost peněz, odešel v roce 1935 vyučit se do Baťových závodů v Zlíně. Vedle zaměstnání po večerech pokračoval ve vzdělávání na obchodní akademii. Po neshodách ho v roce 1938 propustili ze zaměstnání a také vyloučili ze školy. Vrátil se na Kysuce a žil v Turzovce.\n\nZa ilegální šíření letáků ho v Trenčíně v lednu roku 1940 uvěznili na 5 měsíců. Během vazby se „politicky vzdělával“ a učil se ruštinu. Po propuštění narukoval k dělostřeleckého pluku v Ružomberku a aktivně bojoval na ukrajinském frontě, kde ho odsoudili za sabotáž (ničení děl a jiného vojenského materiálu), dostal však amnestii. Pokusil se o přechod k sovětskému vojsku (do sovětského zajetí), ale nakonec se nemocný vrátil a brzy na to ho odveleli na Kavkaz. Za protiválečné a protifašistické názory byl degradován a odsouzen do vojenského vězení, až byl v roce 1944 propuštěn z armády a přidal se k partyzánům. Po válce pracoval v Baťovanoch (dnešní Partizánske) v závodním časopise \"Svobodná práce\" a organizoval Leninův kroužek pro marxistickou výchovu mládeže.\n\nAngažoval se také politicky, stal se členem KSČ, později byl členem národního výboru a tajemníkem výboru Národní fronty v Partizánském. Spolupracoval také s deníkem Pravda a redigoval Hlas nitranského kraje. V roce 1947 onemocněl tuberkulózou a několik měsíců se léčil v Tatrách. V letech 1949-1952 byl v Baťových závodech vedoucím kulturně-propagačního oddělení a v letech 1952-1955 pracoval na krajském národním výboru v Nitře jako inspektor pro muzea a památky, od roku 1955 byl předsedou Krajského výboru svazu zaměstnanců státních orgánů v Nitře.\n\nZemřel ve věku 41 let po operaci žaludku. Pochován je v Partizánském.\n\nSvou literární kariéru začal v roce 1940, nejprve jako básník řadící se mezi nadrealisty, později začal psát povídky. První literární pokusy zůstávaly často jen v rukopisné podobě a později je hodně sám zničil. Jeho díla odrážely politické a umělecké názory, ale také jeho cit pro vztah člověka k přírodě a emocionální vnímání mládí. První uveřejnil v \"Svobodné práci\" v roce 1945. V baladických příbězích zachytil život Kysuckého lidu (\"Na břehu průzračné řeky\") i protifašistický odboj (\"Náměstí svaté Alžběty\", nedokončená Trilogia \"Mrtví nezpívají\") . Rozvíjel umělecké postupy Báseň v próze, které podtrhují baladicky ladění a osudovost příběhů (novely \"Pověst o bílých kamenech\", \"Černé a bílé kruhy\").\n\n"}
{"id": "1059778", "url": "https://cs.wikipedia.org/wiki?curid=1059778", "title": "Volby do zastupitelstva města Plzně 2010", "text": "Volby do zastupitelstva města Plzně 2010\n\nVolby do zastupitelstva města Plzně v roce 2010 proběhly 15 a 16. října 2010 v rámci celostátních komunálních voleb. Dosavadní primátor města Pavel Rödl se jich účastnil v čele uskupení Občané.cz. Vítězem voleb se však stala ODS v čele s mladým učitelem Martinem Baxou. Ta získala 14 křesel, ale stejně získala i druhá ČSSD. Obě strany poté vytvořily koalici a primátorem se stal právě Baxa.\n\n"}
{"id": "1059779", "url": "https://cs.wikipedia.org/wiki?curid=1059779", "title": "Jiří Ženíšek", "text": "Jiří Ženíšek\n\nJiří Ženíšek (* 27. listopadu 1952) je bývalý český fotbalista, útočník.\n\nV československé lize hrál za TJ SU Teplice. Nastoupil v 51 ligových utkáních a dal 6 gólů. Odchovanec Teplic. Z Teplic odešel do Ústí nad Labem, po sestupu Teplic z ligy se na podzim 1979 vrátil. Později hrál i za Dubí.\n\n"}
{"id": "1059781", "url": "https://cs.wikipedia.org/wiki?curid=1059781", "title": "Gomfolobium", "text": "Gomfolobium\n\nGomfolobium (\"Gompholobium\") je rod vyšších dvouděložných rostlin z čeledi bobovité (\"Fabaceae\"). Jsou to nízké keře s jednoduchými nebo složenými listy a nápadnými motýlovitými květy v různých barvách. Vyskytují se v počtu 44 druhů téměř výhradně v Austrálii. Některé druhy mají význam jako okrasné rostliny a skalničky.\n\nZástupci rodu gomfolobium jsou beztrnné poléhavé nebo přímé keře dorůstající výšky do 1 metru. Listy jsou střídavé, jednoduché, lichozpeřené, trojčetné, dlanitě složené nebo jednolisté, řapíkaté. Květy jsou jednotlivé nebo ve vrcholových či úžlabních hroznech, vrcholících, hlávkách či svazečcích. Květy jsou motýlovité, stopkaté. Kalich je tvořen 5 laloky které jsou delší než kališní trubka. Koruna je v různých barvách, nejčastěji žlutá, oranžová, červená, růžová, purpurová nebo hnědá, korunní lístky jsou na bázi krátce nehetnaté. Pavéza je na vrcholu zaokrouhlená až vykrojená, na bázi bez přívěsků. Křídla jsou volná, lístky člunku jsou srostlé, na vrcholu bez zobanu. Tyčinek je 10 a jsou volné. Semeník obsahuje 3 až mnoho vajíček a nese prohnutou nitkovitou čnělku. Plodem je kulovitý až vejcovitý, stopkatý, nafouklý lusk obsahující zpravidla několik semen. Semena nemají míšek.\n\nRod gomfolobium zahrnuje 44 druhů. Je rozšířen v Austrálii, 2 druhy se vyskytují na Papui-Nové Guineji a Malých Sundských ostrovech. Centrum druhové diverzity je v jihozápadní Austrálii. Gomfolobia rostou v mírných až tropických oblastech se sezónním obdobím sucha. Nejčastěji se vyskytují v podrostu tvrdolistých lesů a na planinách na pobřeží či na svazích hor na písčitých či štěrkovitých půdách.\n\nGomfolobium je jediný rod celého tribu \"Mirbelieae\", který se vyskytuje mimo Austrálii (včetně Tasmánie).\n\nNěkteré druhy gomfolobií jsou pěstovány jako okrasné rostliny a pěstují se i jako skalničky. Nejsou udávány ze žádné české botanické zahrady.\n"}
{"id": "1059784", "url": "https://cs.wikipedia.org/wiki?curid=1059784", "title": "Jaroslav Jambor", "text": "Jaroslav Jambor\n\nJaroslav Jambor (* 4. prosince 1943) je bývalý slovenský fotbalista, útočník. Po skončení aktivní kariéry působí jako trenér a fotbalový funkcionář, působil jako prezident Únie futbalových trénerov Slovenska.\n\nZačínal v Trenčianské Turné, jako dorostenec přestoupil do Jednoty Trenčín. Během vojny působil 4 měsíce v Dukle Praha a pak v Dukle Olomouc. Po vojně přestoupil do TŽ Třinec. Po dvou letech přestoupil do ligového týmu TJ SU Teplice. Po roce v Teplicích hrál za Litvínov a TJ Gottwaldov. Do ligy se vrátil do Jednoty Trenčín. Za Teplice ve 3 ligových utkáních a dal 1 gól.\n\n"}
{"id": "1059789", "url": "https://cs.wikipedia.org/wiki?curid=1059789", "title": "Kostel Nanebevzetí Panny Marie (Nová Ves)", "text": "Kostel Nanebevzetí Panny Marie (Nová Ves)\n\nŘímskokatolický kostel Nanebevzetí Panny Marie v Nové Vsi u Chrastavy je sakrální stavbou stojící na hřbitově při silnici přibližně uprostřed vsi nad pravým břehem říčky. Od roku 1966 je kostel chráněn jako kulturní památka.\n\nKostel byl postaven nákladem ovdovělé hraběnky Kateřiny z Redernu, rozené Šlikové v letech 1616–1617. Původně byl evangelickým chrámem, později po rekatolizaci území se stal římskokatolickým kostelem. Upraven byl v roce 1680 a v roce 1782 \"B.(R.) Ullrichem\" do současné podoby. Obvodové zdi z období výstavby se však zachovaly.\n\nKostel je orientovaný, obdélný, hladký s polygonálním presbytářem se sakristií po jižní straně, která je datována do roku 1680. Na západní straně je věž, která je v hodní části oktogonální a pochází z roku 1617. Věž má dvojí helmu a byla upravována roku 1697. Tři kostelní zvony z roku 1619 byly odlity v Žitavě. Od roku 1889 jsou na kostele věžní hodiny, které jsou po opravě funkční. Kostel má polokruhová okna. Ve dvou oknech jsou s malované terče a rodové znaky Redernů (Kryštofa Rederna a Kateřiny Šlikové-Redernové), které pocházejí z roku 1618.\n\nUvnitř má kostel rovný strop a dřevěnou trojramennou kruchtu z roku 1769. Kruchta je uprostřed dvoupatrová. Je zde 13 obrazů křížové cesty v barvotisku na poprsnici kruchty.\n\nPo rekatolizaci byl kostel vybaven barokním zařízením. Hlavní oltář má sloupovou portálovou architekturu se sochami sv. Jáchyma a sv. Anny z roku 1727 a novější obraz. Boční oltář zasvěcený sv. Anně má rokokovou pilířovou kompozici. Jsou na něm sochy sv. Petra a sv. Pavla. Je dílem z období kolem roku 1769. Ze stejného období je i kazatelna. Barokní socha sv. Jana Evangelisty pochází zřejmě z období kolem roku 1730. V kostele je kamenná renesanční křtitelnice z období kolem roku 1617. Křtitelnice je kalichového tvaru, se znakem \"Davida Heina z Löwenthalu\" s dřevěným víkem datovaným do roku 1755. Osmiramenný bronzový lustr je datovaný k roku 1690.\n\n\n\n"}
{"id": "1059791", "url": "https://cs.wikipedia.org/wiki?curid=1059791", "title": "Prosinec 2014", "text": "Prosinec 2014\n\n\n\n\n\n\n\n\n\n\n\n"}
{"id": "1059798", "url": "https://cs.wikipedia.org/wiki?curid=1059798", "title": "Seven Sisters (stanice metra v Londýně)", "text": "Seven Sisters (stanice metra v Londýně)\n\nSeven Sisters je jednou ze stanic londýnského metra a National Rail nacházející se v londýnské městské části Seven Sisters v obvodu Haringey. Stanici obsluhují Victoria Line a železniční společnost National Express East Anglia. Nachází se v tarifní zóně 3. Je v docházkové vzdálenosti od stanice South Tottenham, která spadá pod London Overground.\n\nStanici postavila společnost Great Eastern Railway (GER), konkrétně Stoke Newington & Edmonton Railway 22. července 1872. 1. ledna 1878 GER otevřela další větev směrem na severozápad do stanice Palace Gates. Kvůli nevýnosnosti však byla větev v roce 1963 zavřena a trať demontována.\n\nPrvní úsek spolu i se stanicí na Victoria Line otevřeli 1. září 1968, i když přestup se železniční stanicí byl umožněn až v prosinci toho roku. Původní vstup do stanice společnost GER vybudovala na sever od současné železniční stanice s vyústěním na West Green Road, ale v roce 1872 byl otevřen vchod na opačné jižní straně z přístupem na Seven Sisters Road. Původní vchod byl v tom roce uzavřen. Druhý vchod do stanice zahrnuje hlavní vestibul Victoria Line a nachází se na obou stranách High Street kousek za křižovatkou s Seven Sisters Road (přístup přes podchod). Victoria Line má ve stanici tři nástupiště, kde jedno z nich je vyhrazeno pro soupravy směřující z centra do depa Northumberland Park.\n\nÚsek na Victoria Line mezi stanicemi Finsbury Park a Seven Sisters je nejdelším podzemním úsekem v síti. Během plánování se uvažovalo, že stanici Manor House na Piccadilly Line by přebudovali na stanici Victoria Line, přičemž Piccadilly Lin] by pokračovala v nových tunelech přímo do následující stanice Turnpike Lane. Návrh byl však zamítnut z důvodu velkých omezení a vysoké ceny.\n\n\n\n"}
{"id": "1059805", "url": "https://cs.wikipedia.org/wiki?curid=1059805", "title": "Pavel Kalina", "text": "Pavel Kalina\n\nPavel Kalina (* 25. července 1965 Praha) je český historik umění a architektury, který se zaměřuje na interdispciplinární výzkum dějin architektury a umění doby gotické, renesanční i barokní. Působí na Fakultě architektury ČVUT.\n\nProfesor Pavel Kalina studoval Estetiku a dějiny umění na Filosofické fakultě Univerzity Karlovy v letech 1985-1989. Studium zakončil diplomní prací na téma \"Architektonická plastika pražské parléřovské huti na Svatovítské katedrále\". V letech 1993-1994 studoval Filosofii a dějiny umění na Central European University v Praze. V následujícím roce 1995 obhájil kandidátskou disertaci na Akademii věd České republiky v oboru Teorie a dějiny výtvarných umění prací \"Oplakávání Krista. Příspěvky k dějinám evropské vizuální kultury 11.-16.století\".\n\nOd roku 1994 působil jako odborný asistent na Fakultě architektury ČVUT, kde mezi jeho spolupracovníky patřil například Dobroslav Líbal. Habilitoval se na Fakultě architektury ČVUT v roce 2001 prací \"Panovnické fundace v Čechách ve středověku\". Roku 1999 obdržel stipendium Nadace Andrew W. Mellona a pobýval v Centru renesančních studií Harvardské Univerzity ve Florencii. Roku 2001 obdržel stipendium Samuela H Kresse a pobýval na Institut für Kunstgeschichte Vídeňské univerziy. Profesorem Dějin architektury a památkové péče je od roku 2008. Téhož roku pobýval jako hostující profesor v Center for Advanced Studies in Visual Arts of the National Gallery, Washington D.C.\n\n\n\n\n"}
{"id": "1059807", "url": "https://cs.wikipedia.org/wiki?curid=1059807", "title": "Goldstar (odrůda jablek)", "text": "Goldstar (odrůda jablek)\n\nGoldstar (\"Malus domestica\" 'Goldstar') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v října, dozrává v lednu, skladovatelné jsou do dubna. Odrůda je považována za velmi odolnou vůči některým houbovým chorobám, odrůdu lze pěstovat bez chemické ochrany. Naproti tomu je u odrůdy uváděna náchylnost na hořkou pihovitost, zejména v prvních letech. Nevyžaduje chemickou ochranu.\n\nByla vyšlechtěna v ČR. Odrůda vznikla zkřížením odrůd \" 'Rubín' \" × \" 'Vanda' \". Odrůdu zaregistrovala firma ÚEB ČR ve Střížovicích.\n\nRůst odrůdy je střední. Koruna je spíše rozložitá. Pravidelný řez je vhodný, zejména letní řez.\n\nPlodí záhy, bohatě a pravidelně.\n\nPlod je ploše kulovitý, velký. Slupka suchá bez ojínění, žlutozelené zbarvení je na osluněné části lehce překryto oranžovým líčkem. Dužnina je krémová se sladce navinulou chutí, velmi dobrá.\n\nOdrůda je rezistentní proti strupovitostí jabloní a vysoce odolná k padlí. Je náchylná k fyziologické chorobě, hořké pihovitosti.\nJe vhodná ke skladování a přímému konzumu. Odrůdu lze použít do všech poloh s vlhkou propustnou půdou s dostatkem výživy. Je doporučováno pěstování odrůdy na všech podnožích a adekvátně k podnoži ve všech tvarech.\n"}
{"id": "1059809", "url": "https://cs.wikipedia.org/wiki?curid=1059809", "title": "Indigofereae", "text": "Indigofereae\n\nIndigofereae je tribus (seskupení rodů) čeledi bobovité dvouděložných rostlin. Zahrnuje téměř 800 druhů v 7 rodech, z nichž největší je rod indigovník. Zástupci tribu jsou dřeviny převážně se zpeřenými listy a motýlovitými květy v hroznech. Jsou rozšířeny v tropech a subtropech celého světa, zejména v Africe. Z indigovníku pravého se získávalo barvivo indigo, jiné druhy mají využití v medicíně. Asijský druh \"Cyamopsis tetragonoloba\" je zdrojem guarové gumy a používá se jako zelenina.\n\nZástupci tribu \"Indigofereae\" jsou keře a stromy. Rostliny jsou často šedavě nebo stříbřitě chlupaté, chlupy mají tvar T. Listy jsou nejčastěji lichozpeřené, řidčeji trojčetné, jednolisté nebo bez lístků. Palisty jsou obvykle drobné. Květy jsou motýlovité, uspořádaní v úžlabních hroznech. Koruna je obvykle růžová, červená nebo purpurová, řidčeji bílá nebo žlutá. Tyčinky jsou převážně dvoubratré s 1 tyčinkou volnou, výjimečně všechny srostlé. Semeník obsahuje 1 až mnoho vajíček. Plodem je lusk pukající 2 chlopněmi, řidčeji jsou plody kožovité a nepukavé. Mezi semeny jsou přehrádky. Semena jsou kulatá nebo hranatá.\n\nTribus \"Indigofereae\" zahrnuje asi 768 druhů v 7 rodech. Největší rody jsou indigovník (\"Indigofera\", asi 700 druhů) a \"Microcharis\" (36 druhů).\n\nTribus je rozšířen v tropech a subtropech celého světa, největší druhová diverzita je v tropické Africe (včetně Madagaskaru) a v Asii. V Americe a Austrálii se vyskytuje pouze rod indigovník a pantropický druh \"Indigastrum parviflorum\", v Asii od Pákistánu po Indonésii navíc kulturní druh \"Cyamopsis tetragonoloba\". Některé africké rody zasahují do Arábie. Rody \"Phylloxylon\" a \"Vaughania\" je endemické rody Madagaskaru.\n\n\nIndigovník pravý (\"Indigofera tinctorium\") je stará kulturní rostlina, z níž se získávalo modré barvivo indigo. Některé druhy indigovníku mají využití v medicíně nebo se pěstují jako okrasné keře.\nZe semen \"Cyamopsis tetragonoloba\" se získává guarová guma a mladé lusky slouží v Asii jako zelenina.\n\n\"Cyamopsis\", \"Indigastrum\", \"Indigofera\", \"Microcharis\", \"Phylloxylon\", \"Rhynchotropis\", \"Vaughania\"\n"}
{"id": "1059810", "url": "https://cs.wikipedia.org/wiki?curid=1059810", "title": "Ousmane Viera", "text": "Ousmane Viera\n\nOusmane Viera Diarrassouba (* 21. prosince 1986, Daloa) je fotbalový obránce z Pobřeží slonoviny, v současnosti hráč klubu Çaykur Rizespor. Nastupuje i za fotbalovou reprezentaci Pobřeží slonoviny.\nS reprezentačním výběrem Pobřeží slonoviny do 23 let se zúčastnil Letních olympijských her 2008 v Pekingu, kde jeho tým vypadl ve čtvrtfinále s Nigérií. Viera nastoupil ve všech 4 zápasech Pobřeží slonoviny na turnaji.\n\nV A-mužstvu Pobřeží slonoviny debutoval 7. 9. 2013 v kvalifikačním zápase proti týmu Maroka (remíza 1:1).\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\nZúčastnil se i Afrického poháru národů 2015 v Rovníkové Guineji, kde s týmem získal zlatou medaili.\n\n"}
{"id": "1059813", "url": "https://cs.wikipedia.org/wiki?curid=1059813", "title": "Kimbanguismus", "text": "Kimbanguismus\n\nKimbanguismus ( \"Église de Jésus Christ sur la Terre par son envoyé spécial Simon Kimbangu\" \"Církev Ježíše Krista a jeho zástupce na Zemi Simona Kimbangua\") je křesťanská církev pocházející z rovníkové Afriky. Jejím zakladatelem byl Simon Kimbangu (1887-1951), baptistický kazatel z vesnice Nkamba v tehdejším Belgickém Kongu. Od dubna 1921 začal hlásat novou víru založenou na svých zjeveních. Předpověděl brzký konec kolonizátorů a konal zázraky, podle ústní tradice dokázal i vzkřísit mrtvé. Jeho učení mělo mezi domorodci velký ohlas, v září 1921 proto belgické úřady Kimbangua zatkly a odsoudily k doživotnímu odnětí svobody. V roce 1951 zemřel ve věznici v Lubumbashi, jím založená církev však stále získávala nové příznivce. V roce 1959 byli kimbanguisté uznáni v Kongu jako legální náboženství a v roce 1969 byli přijati do Světové rady církví.\n\nKimbanguismus uznává Nicejské vyznání, považuje však za vtělení Ducha svatého samotného Kimbangua na základě veršů z Janova evangelia: \"„Milujete-li mne, budete zachovávat má přikázání; a já požádám Otce a on vám dá jiného Přímluvce, aby byl s vámi na věky – Ducha pravdy, kterého svět nemůže přijmout, poněvadž ho nevidí ani nezná. Vy jej znáte, neboť s vámi zůstává a ve vás bude.“\" Toto náboženství se svou přísností blíží evangelikalismu: kimbanguisté mají zakázán šamanismus, mnohoženství (oboje je v Africe běžné i u lidí, kteří se formálně hlásí ke křesťanství), tělesné odhalování, tanec, používání alkoholu, tabáku a vepřového masa. Nejdůležitějšími svátky jsou 6. duben (začátek Kimbanguovy misijní činnosti), 12. říjen (den Kimbanguovy smrti) a vánoce, které však kimbanguisté slaví 25. května, v den narození Kimbanguova syna a náboženského předáka Dialungany. Náboženské texty jsou psány zvláštním písmem mandombe. Centrem církve je Nkamba, označovaná věřícími jako nový Jeruzalém. Hlavou společenství je od roku 1992 Kimbanguův vnuk Simon Kimbangu Kiangani. Počet příslušníků církve se odhaduje na šest a půl milionu, nejpočetnější komunita je v Demokratické republice Kongo, kde se hlásí ke kimbanguismu téměř desetina obyvatel.\n\n"}
{"id": "1059818", "url": "https://cs.wikipedia.org/wiki?curid=1059818", "title": "Orazio Spinola", "text": "Orazio Spinola\n\nOrazio Spinola (1547 Janov – 24. června 1616 Janov) byl italský římskokatolický kněz, arcibiskup Janova a kardinál.\n\nNarodil se roku 1547 v Janově, jako třetí z devíti dětí markýzů později věvodů Giovannimu Spinolovi a Gironimě Dorii. Studoval na Padovské univerzitě kde získal doktorát \"utroque iure\" (z kanonického a občanského práva). Odešel do Říma za pontifikátu papeže Sixta V. Stal se referendářem Tribunálu apoštolské signatury. Dne 17. března 1597 byl jmenován vice-legátem v Bologni. Byl mu udělen titul apoštolským protonotářem \"supernumerarius participantium\".\n\nDne 20. prosince 1600 byl ustanoven metropolitním arcibiskupem Janova a roku 1605 vice-legátem v Ferraře. Biskupské svěcení přijal 1. dubna 1601 z rukou arcibiskupa Alfonsa Paleottiho.\n\nDne 11. září 1606 byl papežem Pavlem V. jmenován kardinálem. Kardinálský biret převzal 9. ledna 1616 s titulem kardinál-kněz ze San Biagio dell'Anello.\n\nZemřel 24. června 1616. Pohřben byl v kapli svatého Jana Křtitele v katedrále v Janově.\n\n"}
{"id": "1059820", "url": "https://cs.wikipedia.org/wiki?curid=1059820", "title": "Summit Země", "text": "Summit Země\n\nKonference OSN o životním prostředí a rozvoji, také známá jako Summit Země nebo také \"Rio konference\" byla hlavní konference OSN, která se konala v Rio de Janeiro ve dnech 3. až 14. června 1992.\n\nZúčastnilo se jí 172 vlád světa se 116 osobně přítomnými svými hlavami států a nebo vlád. Zástupci 2400 nevládních organizací s 17 000 lidmi tvořili paralelní nevládní \"Globální fórum\", který měl na konferenci poradní status.\n\nPo dvaceti letech se v roce 2012 se také v Rio de Janeiro konala \"Konference OSN o udržitelném rozvoji\", běžně se tak nazývala Summit Rio + 20, nebo také Rio 2012. Konala se ve dnech 20. až 22. června 2012.\n\nSummit Země vyústil v přijetí těchto dokumentů:\n\nKromě toho byly nachystány významné právně závazné dohody k podpisu:\n\nKritici však poukazují na to, že mnoho z dohod uzavřených v Riu nebyla realizováno, pokud jde o tak zásadní otázky, jako je boj proti chudobě a nutnost čištění životního prostředí.\n"}
{"id": "1059822", "url": "https://cs.wikipedia.org/wiki?curid=1059822", "title": "Rudná (základní sídelní jednotka)", "text": "Rudná (základní sídelní jednotka)\n\nRudná je základní sídelní jednotka v osadě Dušníky, která je součástí města Rudná v okrese Praha-západ. Od roku 1951 je to severovýchodní část Rudné. Leží při silnici II/605, která bývala před otevřením dálnice hlavní silnicí z Prahy do Plzně, Dušníky leží blíže Praze než Hořelice, druhá část Rudné. Evidenčně se dnes Rudná nečlení na části. Má pouze jednu řadu popisných čísel, dosud však existuje katastrální území Dušníky u Rudné, jako základní sídelní jednotka jsou však Dušníky vedeny pod názvem Rudná. \n"}
{"id": "1059825", "url": "https://cs.wikipedia.org/wiki?curid=1059825", "title": "Windsor Airlift", "text": "Windsor Airlift\n\nWinsor Airlift je americký hudební elektronický projekt založený Adamem Youngem (známým hlavně z jeho hlavního projektu Owl City), Andy Johnsonem a Anthony Johnsones na jaře v roce 2002 v Owatonně, Minnesotě. Jedná se o skladby typu ambient a post-rock.\n\n\"\"Jsme instrumentální post rocková skupina. Milujeme Ježíše Krista. Milujeme hudbu. Milujeme vás.\"\" – Windsor Airlift\n\nWinsor Airlift vznikla na podzim roku 2002 v malém městečku Owatonna v Minnesotě jako punk popová skupina. Své první dílo vydali 25. dubna 2003, nazvali ho \"The Basement EP\", a také pořádali své první vystoupení. Do poloviny roku 2003 pak vystupovali na dalších koncertech, např. Sunshine Festival, Bethel Church a Ironwood Springs.\n\nPo svém vystoupení na Battle of the Bands v roce 2003 se rozhodli změnit své žánrové zaměření a začali psát hudbu ovlivněnou ambientní skupinou Unwed Sailor. Ke konci roku 2003 vydali své další dílo \"Selections for a Fallen Soldier\", což bylo hned na jaře 2004 následováno \"Selections for a Fallen Soldier, Vol. II\".\n\nKe konci roku 2004 se Windsor Airlift zúčastnili souboje kapel Club 3 Degrees, ale po třetím kole se rozhodli ze soutěže odstoupit. V této době skupina začala vytvářet krátké filmy, které se měly pouštět na starých televizích jako doprovod k jejich písním při koncertech.\n\nDalší EP s názvem \"Hotels\", obsahující čtyři skladby, bylo vydáno z kraje roku 2005. Vydali také dvě další alba – \"Moonfish Parachutist\" a \"Qiu!\", která byla nahrána ve sklepě u Adama, a ke konci roku 2006 pak ještě EP \"Ocean City Park\". Během let 2005 až 2006 hráli na koncertech a psali hudbu spolu se svým kamarádem a dodatečným členem Michaelem DeMarsem. V roce 2007 Windsor Airlift hrálo dokonce dvakrát s Unwed Sailor, a to v The Vaudeville Mews v Des Moines, Iowě.\n\nKvůli narůstající popularitě Adamova projektu Owl City se Windsor Airlift po nějakou dobu téměř zastavilo. Adam a Andy spolupracují na další tvorbě prostřednictvím internetu a vydávají album \"Beneath The Crystal Waves\".\n\nDva dny před svatbou Andyho v roce 2009 vydává Windsor Airlift album In \"We Rule!\", což je zároveň poslední Adamovou tvorbou v projektu, neboť od té doby se začal věnovat převážně jen Owl City.\n\nWindsor Airlift vydává v říjnu 2010 další album \"Flight\", které obsahovalo ještě kousky vytvořené před Adamovým odchodem. Zhruba v této době se Windsor Airlift rozhodla vydat kompilaci, která obsahovala EP \"Ocean City Park\" a \"Beneath The Crystal Waves\".\n\n22. prosince 2011 Windsor Airlift odstartovali soutěž o návrh obalu alba pro blížící se album \"\"The Meadow\"\", které vydali 20. ledna 2012. Už 9. března 2011 k tomuto albu vydali na MySpace demo píseň z alba. Pár dnu po vydání \"\"The Meadow\"\" Anthony Johnson publikoval na Tumblr blogu články vysvětlující inspiraci pro toto album.\n\n28. dubna 2012 Windsor Airlift uspořádali koncert ve svém rodném městečku Owatonně, kde se k nim přidal i bývalý člen Michael DeMars. Dva dny poté se účastnili také koncertu spolu se skupinami Carinthia a Swimming With Dolphins ve the Varsity Theater v Minneapolis, ze kterého vzniklo 25. května album \"\"Live at the Varsity Theater\"\".\n\n30. května 2013 skupina nahrála na YouTube video prozrazující záměr vytvořit nové album \"\"Moonfish Parachutist 2\"\". Píseň z tohoto videa \"Silhouette Harbor\" byla právě z budoucího alba, jenže to dosud nebylo vydáno a skladba byla později přesunuta na album \"\"Music\"\".\n\nV září 2013 Windsor Airlift oznámila, že bude vybírat peníze, aby mohla k albu \"\"Music\"\" vytvořit CD. Také vyhlásili další soutěž o návrh obalu alba., které bylo 23. září 2013 vydáno a do dvou dnů poté se umístilo na 84. příčce na iTunes electronic charts. 22. září vychází také krátké EP \"\"The Forest Sings to Distant Shores\"\" o třech skladbách.\n31. prosince 2013 je vydán single \"December\", který je později na určitou dobu zdarma ke stažení.\n\n6. dubna 2014 vydalina instagramu krátkou ukázku ze skladby, na které pracovali A asi po týdnu oznámili, že píseň se jmenuje \"Beginnings\".\n\n10. srpna znovu vydali své debutové album \"Moonfish Parachutist\" jako zdarma ke stažení na Dropboxu.\n\n30. srpna vystupovali Windsor Airlift spolu s Unwed Sailor v the Vaudeville Mews v Des Moines, Iowě, kde se k nim znovu přidal Michael DeMars jako kytarista. Z tohoto vystoupení vydali krátký záznam a zveřejnili jej na YouTbe.\n\n3. prosince Windsor Airlift vydali vánočně zaměřené EP o pěti skladbách s názvem \"Music for Christmas\".\n\nWindsor Airlift přináši mix kytary, basskytary, klavíru, kláves, syntetizérů a bicí. Jelikož je to instrumentálně založená skupiny, v písních nevystupují žádní zpěváci, maximálně se tam nachází kousky z filmů či zvukových záznamů slavných projevů. Pro Windsor Airlift je také typické, že na koncertech hrají otočení zády k publiku, aby se pozornost nevěnovala jim, ale jejich hudbě.\n\nWindsor Airlift byla původně punk-popová skupina ovlivněná křesťanskými kapelami jako Relient K, Philmore a Ace Troubleshooter. Jejich současné zaměření na ambientní post-rockový žánr je silně ovlivněno skupinou Unwed Sailor. Dalším významným vlivem je jejich křesťanská víra a pohled na svět. To lze vidět třeba v písni \"Owl\" (kde je také kousek ze zvukového záznam filmu \"Trosečník\") z EP \"Hotels\".\n\nAnthony Johnson v jednom Windsor Airlift documentárním záznamu uvedl, že dříve, když skupina potřebovala inspiraci, tak rozbíjeli různé věci, což vysvětluje tu řadu videí, které zveřejňovali na YouTube a kde házejí a rozbíjejí staré televize a další věci.\n\nV roce 2004 Andy Johnson, Anthony Johnson a Adam Young vytvořili elektronický hudební projekt \"The Atlantic\". Vydali pár písní a pak se na řadu let odmlčeli. Andy a Anthony projekt znovu rozjeli v roce 2010, ale už ne pod názvem \"The Atlantic\", ale přejmenovali jej na \"Glacier Island\". Od té doby skupina vydala dvě alba nazvaná \"From Pelican Shores\" (2010) a \"The Campfire Lullabies\" (2012). Obě alba byla 16. srpna, jen s dvouroční mezerou.\n\nPíseň \"Boat\" z alba \"From Pelican Shores\" se vztahuje ke stejnojmenné skladbě \"Boat\" z prvního díla Windsor Airlift \"The Basement EP\", a to s odlišným zvukem a žánrem.\n\n2. května 2013 bylo na YouTube zveřejněno video pro píseň \"Nostalgia\" z alba \"The Campfire Lullabies\".\n\n10. května 2013 hráli Glacier Island na vystoupení ve Wooly's v Des Moines, Iowě, ze které Andy zveřejnil na YouTube záznam.\n\nRoku 2006 Andy Johnson a Anthony Johnson vytvořili vedlejší projekt nazvaný \"The Perfect Theory\". Spousta z jejich písní byla produkována Waldorf College, což je škola, kterou navštěvovali Andy a Anthony. Adam Young vystupoval v písních \"Prom Song\" a \"Without You Baby\". \"The Perfect Theory\" byl ukončen roku 2009.\n\nV roce 2007 zakládají Andy Johnson, Anthony Johnson a Adam Young další ambientní instrumentální projekt s názvem Dolphin Park. Vydali čtyři písně, které se později staly součástí EP \"Beneath The Crystal Waves\" z roku 2008 projektu Windsor Airlift. Také singl \"The Theme for Moonglow\" od Windsor Airlift pochází původně z \"Dolphin Park\".\n\nTrojice Andy Johnson, Anthony Johnson a Adam Young během let 2005 až 2007 vytvořila ještě mnoho další projektů.\n\nV roce 2007 Andy a Anthony dávají vzniknout malému projektu o jedné písni \"Casey's Pizza\". Žánrem měl být rap.\n\nZ kraje roku 2012 vydává Andy sólo worship album \"Love Songs\". A ke konci téhož roku vytváří projekt \"Lantern Music\", jehož cílem je usnadnit a zpříjemnit dětem zapamatování si Bible.\n\nObčas Andy vytvoří nějaký cover písní Owl City, např. \"Sky Diver\" či \"Metropolis\". I když už Adam není členem Windsor Airlift, na jejich facebookových stránkách je stále napsán jako člen. Windsor Airlift také zveřejňovali informace o vydání nového alba \"The Pacific EP\" Adamova vedlejšího instrumentálního projektu Port Blue. Na jejich stránkách na Facebooku se rovněž nachází fotografie s Adamem z dob jejich společného dětství.\n\n\n\n\n\n\n\n\n"}
{"id": "1059833", "url": "https://cs.wikipedia.org/wiki?curid=1059833", "title": "Teleskopická plnicí hubice", "text": "Teleskopická plnicí hubice\n\nTeleskopická plnicí hubice (také plnicí či vyprazdňovací rukávec) se používá pro bezprašnou expedici prašných a sypkých materiálů na ložné plochy nákladních automobilů, železničních vagónů, přepravníků cisternového typu, na volné skládky či na nákladní lodě, tzv. shiploadery. \n\nPlnicí hubice nacházejí uplatnění zejména v provozech cementáren, vápenek, výrobnách stavebních směsí, tepelných elektrárnách, teplárnách, kamenolomech, potravinářství, chemickém průmyslu nebo při vysokokapacitních nakládkách do lodí. \n\nTeleskopická plnicí hubice se navrhuje podle typu přepravníku, pro který se bude používat. Určuje se jaký bude mít plnicí výkon (tj. jaké množství materiálu bude hubicí expedováno), granulometrie, fyzické vlastnosti materiálu (abrazivita, lepivost, vlhkost, náchylnost ke korozi, výbušnost, použití pro potravinářství atd.), sypná hmotnost, teplota materiálu včetně teploty okolí a zástavbové rozměry (délka hubice ve staženém a roztaženém stavu). Plnicí hubice se vyrábějí nejčastěji se vstupním průměrem DN300 s plnicím výkonem do 250 m³/h. \n\nMaximální plnicí výkony se pohybují do 4000–5000 m³/h, což se většinou vztahuje k vysokokapacitní nakládce do lodí.\n\nHubice se v základním provedení skládají ze základové desky s elektrovrátkem, který spouští a zvedá hubici. Dopravní svod je tvořen vnitřními kónickými miskami (variantně měchem či tubusy) a vnějším odprašovacím měchem. \n\nRozlišuje se několik typů spodních dílů v závislosti na typu nakládky – při nakládce do cisteren je tvořen těsnícím a uzavíracím kuželem (zabraňuje vypadávání materiálu po ukončení nakládky) a čidlem plnění (vibrační, kapacitní, rotační). Spodní díl pro nakládku na volné plochy je tvořen prachotěsným zvonem.\n\nMateriálové provedení se volí v závislosti na materiálu, který se plnící hubicí nakládá - obyčejně postačuje ocel S235, pro potravinářství a chemický průmysl se volí nerezová ocel a pro abrazivní materiály Hardox či Trellex.\n"}
{"id": "1059834", "url": "https://cs.wikipedia.org/wiki?curid=1059834", "title": "Josef Litera", "text": "Josef Litera\n\nJméno a příjmení Josef Litera má více nositelů:\n\n"}
{"id": "1059837", "url": "https://cs.wikipedia.org/wiki?curid=1059837", "title": "Josef Zwierzina", "text": "Josef Zwierzina\n\nJosef Zwierzina, též Zwieřina (5. února 1775 Ronov nad Doubravou – 31. března 1858 Olomouc) byl český podnikatel, jeden z protagonistů měšťanského podnikání v uhelném průmyslu nejen na Ostravsku. \n\nNarodil se 5. února 1775 v Ronově nad Doubravou nedaleko Kutné Hory v rodině obchodníka s mědí a huťmistra Johanna Zwierziny. Od otce se naučil základním znalostem z oblasti dolování rud a výroby železa a záhy si získal pověst odborníka. Na počátku 19. století vstoupil do služeb hraběnky Trautmannsdorfové, která se pokoušela obnovit dolování rud v okolí Jemnice na Českomoravské vrchovině. Poté si ho najala bruntálská komenda Řádu německých rytířů, kde se podílel na přestavbě hutí a hamrů v Ludvíkově – malé osadě pod Pradědem. Zde se mj. seznámil si s předním skotským hutníkem Johnem Baildonem a získal řadu cenných zkušeností. Na krátký čas přijal místo báňského inspektora u knížete Windischgrätze. V závěru napoleonských válek vstoupil jako dobrovolník do domobranecké legie knížete Schwarzenberga a zúčastnil se s ním polního tažení. Roku 1814, po skončení války, se rozhodl nevrátit se do Windischgrätzových služeb a začal samostatně podnikat. Ještě téhož roku mu byly propůjčeny železnorudné důlní míry v okolí Chvaletic. Vytěženou rudu zpracovával v hedvíkovské vysoké peci a v hamrech v lokalitě Pařížov nedaleko Třemošnice. Ale již roku 1817 prodal málo prosperující železárny svému bratrovi Václavovi a sám zde krátký čas setrval ve funkci technického ředitele. Po dalším finančním úpadku závodu se s omezenými finančními prostředky vypravil do Olomouce, kde vstoupil do služeb kapituly olomouckého arcibiskupství. Jen co nashromáždil potřebné prostředky, zapojil se znovu do podnikání, získal celou řadu železnorudných důlních měr na střední Moravě. V roce 1826 uvedl do provozu nové železárny v Mariánském Údolí u Olomouce. Přestože podnik prosperoval, musel se J. Zwierzina vypořádat s celou řadou problémů. Vedle překážek kladených rakouským byrokratickým aparátem vystupovala do popředí zejména otázka dřeva pro výrobu dřevěného uhlí. Jelikož nedisponoval vlastními zdroji kvalitního tvrdého dřeva potřebného k provozu uhelné huti, byl vydán na milost a nemilost majitelům lipnického dominia – knížecímu rodu Dietrichsteinů. To jej vedlo k tomu, že se začal zajímat o palivo nové – černé kamenné uhlí. Roku 1835 započal s tavbou surového železa na směsi dřevěného a kamenného uhlí, které nakupoval právě na Ostravsku. A odtud byl již krůček k rozhodnutí získat vlastní doly. V Polské (Slezské) Ostravě však narazil na na silný odpor majitele zdejšího panství hraběte Stanislava Wilczka, který se podařilo prolomit jen díky intervenci kutnohorského c. k. distriktního horního soudu. \n\nJosef Zwierzina zahájil v roce 1838 kutací práce v budoucím dobývacím poli v Polské (Slezské) Ostravě. J. Zwierzina využil volných míst v kutacích polích hr. Wilczka a hr. Salma. 4. prosince 1839 mu byly, na základě kladných výsledku kuteb, propůjčeny první dvě důlní míry. Značný počet kutacích děl, vyhloubených v zájmovém prostoru, které byly polohově rozptýleny se staly základem sporu mezi hr. Wilczkem a J. Zwierzinou. Spory se vedly dlouhou dobu a byly vyřešeny až za Johanna hr. Wilczka. 24. ledna 1848 byl spor vyřešen demarkační a deliminační smlouvou, ve které kromě vymezení hranic byla dohodnuta i vzájemná výměna důlních jam, propůjček a důlních práv.\n\nV létech 1843 až 1844 obdržel rovněž důlní propůjčky v Porubě na Karvinsku.\n\nI nadále byl J. Zwierzina vystaven silnému tlaku hraběte Wilczka, k němuž se záhy připojili i Rothschildové, kterým se podařilo prostřednictvím Zwierzinových věřitelů získat kontrolu nad celým jeho majetkem. Zwierzina se ve svém podnikání potýkal s problémy, vyplývající z omezených finančních prostředků – investic. Byl nucen odprodat nejen hutě v Mariánském údolí a rudné doly, ale ohrožen byl také důlní majetek na Ostravsku a v Karviné. V létech 1847 až 1853 musel předat do užívání, jako krytí své půjčky, slezskoostravská důlní díla Rothschildům, roku 1850 jim pak zcela odstoupit propůjčky v Porubě. \n\nTento nerovný boj, ve kterém na jedné straně figuruje nejsilnější bankovní skupina monarchie, na straně druhé pak společensky ještě ne zcela emancipovaný reprezentant sílícího měšťanstva, byl ukončen až ve druhé polovině 40. let 19. století. Jak je výše uvedeno, Rothschildové J. Zwierzinu zcela vytlačili z hutního podnikání a silně omezili také jeho investorské možnosti. Přesto se mu podařilo udržet nejen poměrně rozsáhlý majetek, ale zejména pozice mezi báňskými podnikateli na Ostravsku. Po jeho smrti 31. března 1858 byly v pozůstalosti nemovitosti v Olomouci a Moravské Ostravě, kamenouhelné doly v Polské (Slezské) Ostravě, pozemky na velkostatku Biskupice a další. Po jeho smrti převzalo jeho podíly sedm dědiců, kteří roku 1878 založili Zwierzinovo těžířstvo, jehož důlní aktivity, přestože náleželo k nejmenším v revíru, pokračovaly až do meziválečného období.\n\nJedním z jeho synů byl Eduard Zwierzina (1830–1894), majitel dolu v Moravské Ostravě a poslanec Moravského zemského sněmu, který spáchal sebevraždu v lese poblíž svého dolu. V politice byl aktivní i další z jeho synů Hermann Zwierzina (1825–1873), který v 60. letech rovněž zasedal na zemském sněmu a byl také starostou Moravské Ostravy.\n\nZískáním prvních propůjček v roce 1838 J. Zwierzina zahájil kutací práce v Polské (Slezské) Ostravě. Tato činnost měla tři etapy. První etapa se vyznačovala hloubením kutacích jam za účelem získání důlních polí. Druhá mělkým dolováním a třetí hlubinným dobýváním. Jednotlivé etapy se do určité míry překrývaly.\n\nPrvní etapa hornické činnosti probíhala v létech 1838 až 1856. V roce 1839 byly hloubeny kutací jámy a většina jam byla hloubena na později předaném území, které po podpisu výše uvedené smlouvy se stalo definitívním důlním polem. Mezi nimi byly např. jámy Zwierzina č. II, Zwierzina č. III, Zwierzina č. VII, Jáma č. 6, Muzika, August atd., které se staly po udělení propůjček základem pro mělké doly a některé z nich sloužily i pro hlubinné dobývání. Další jámy spolu s důlními mírami získal od hr. Wilczka na podkladě demarkační smlouvy. Známým mělkým dolem byl důl na jámě Zwierzina č. III, která byl hluboký 52 m. Propůjčka důlní míry k této jámě byla původně udělena Johannu hr. Wilczkovi, ale ta byla spolu s jámou počátkem roku 1848 předána J. Zwierzinovi. Důl sloužil pro dobývání sloje Josefské, která byla otevřena překopem, vyraženým od této jámy. Činnost dolu byla ukončena před rokem 1864. Pozůstatkem po tomto dolu je název přilehlé Zwierzinovy hornické kolonie Na Třetím.\n\nDalší mělký důl na jámě č. II – sv. Aloisie, předal hr. Wilczek počátkem roku 1848 s důlním polem o 4 důlních mírách (18 ha). Jáma byla založena asi v roce 1843, měla hloubku 55 m. V roce 1864 byl důl mimo provoz.\n\nProvozovaným dolem byl důl na jámě č. 6. Žádost o udělení kutacího oprávnění byla podána 13. 12. 1838. Důlní míra byla udělena 4. 12. 1839. Jáma č. 6 byla hluboká 43,8 m, byla využívána i jako větrní pro důl Zwierzina č. II, a to pro dobývání sloje Korunní princ v létech 1878 až 1881.\n\nVe třetí etapě Zwierznovy hornické činnosti byla provozována trojice hlubinných dolů: důl č. II, důl č VII a Františka. U těchto dolů byly některé funkce jam společné jako např. odvodňování a větrání. Rovněž těžbu doly vykazovaly společně. Rozloha Zwierzinových dolů od roku 1898 byla 53 ha a zůstala nezměněna až do roku 1933.\n\nVlečkové napojení Zwierzinových dolů na železnici Báňské dráhy bylo povoleno v roce 1861.\n\n"}
{"id": "1059849", "url": "https://cs.wikipedia.org/wiki?curid=1059849", "title": "Hakuhó Šó", "text": "Hakuhó Šó\n\nHakuhó Šó, japonským písmem 白鵬 翔 (* 11. března 1985 v Ulánbátaru jako \"Mönchbatyn Davádžargal\") je mongolský zápasník sumó, šedesátý devátý držitel titulu jokozuna a jeden ze tří jokozunů, kteří jsou na počátku roku 2015 aktivní. Je příslušníkem profesionální stáje Mijagino, měří 193 centimetrů a váží 157 kilogramů.\n\nJeho otec Džigdžidín Mönchbat získal pro Mongolsko stříbrnou medaili v zápase na olympiádě v Mexiku. Mönchbatyn odešel v patnácti letech trénovat sumó do Japonska, získal zápasnický pseudonym Hokuhó, což japonsky znamená „Bílý pták Noh“. V květnu 2004 se poprvé dostal do nejvyšší divize \"makúči\" a v listopadu téhož roku získal \"zlatou hvězdu\", jak se ve světě sumó označuje vítězství nenasazeného borce nad jokozunou, když senzačně porazil Asašorjúa. V květnu 2006 vyhrál v Tokiu svůj první velký turnaj a v květnu 2007 ho Japonská asociace sumó jmenovala jokozunou.\n\nJe držitelem historického rekordu 33 vítězných turnajů, z toho jedenáct absolvoval bez jediné porážky. V roce 2009 vyhrál 86 zápasů, což je největší počet vítězství jednoho zápasníka v kalendářním roce, a v roce 2010 vyhrál 63 zápasů v řadě, což ho řadí na druhé místo historických tabulek. V roce 2010 obdržel cenu japonského premiéra pro nejlepšího profesionálního sportovce země.\n\n"}
{"id": "1059856", "url": "https://cs.wikipedia.org/wiki?curid=1059856", "title": "Smečno (zámek)", "text": "Smečno (zámek)\n\nZámek Smečno je původně gotický hrad přestavěný ve druhé polovině 16. století na renesanční zámek. Stojí ve stejnojmenné obci ve Středočeském kraji. V současné době je veřejnosti přístupný pouze park, neboť vnitřní prostory slouží pro potřeby domova pro osoby se zdravotním postižením.\n\nPrvní písemná zmínka o zdejší tvrzi, která původně stávala na místě dnešního zámku, je z roku 1252. Majitelem panství tehdy byl vladyka Boleslav ze Smečna, jehož potomci Smečno roku 1322 prodali jistému Vítkovi z pozdějšího rodu Kamenických ze Smečna.\n\nV letech 1416–1418 Smečno s tvrzí koupil rod Martiniců, kterým se panství na pět set let stalo domovským. Markvart z Martinic byl prvním z řady majitelů z tohoto rodu. Poté, co se jeho hlavou stal Bořita z Martinic, dvorní maršálek králů Ladislava Pohrobka a Jiřího z Poděbrad, zažilo panství celkový rozkvět a před rokem 1460 byla stará tvrz přestavěna na gotický hrad.\n\nSmečno (tehdy zvané Muncifaj, což byla zkomolenina latinského – \"buková hora\") bylo roku 1510 povýšeno na městečko a roku 1515 na město. Jeho majitel, Hynek Bořita z Martinic, se roku 1522 stal nejvyšším zemským sudím. Okolo roku 1586 se Jiří Bořita z Martinic rozhodl přestavět staré a dobovým nárokům na bydlení renesančního aristokrata již nevyhovující sídlo. Z původní stavby ponechal pouze věže a jinak nechal vystavět nový zámek v renesančním stylu. Po třicetileté válce 1630 prošel zámek důkladnou přestavbou, další úpravy zámku a parku proběhly ve druhé čtvrtině 18. století, kdy došlo i ke stavbě barokní sala terreny.\n\nPodobu tvrze ani pozdně gotického hradu neznáme. Je pravděpodobné, že měl obdélný nebo mírně lichoběžníkový půdorys. Z jeho staveb se ve hmotě zámku dochovala nejspíše spodní část věže v jihozápadním nároží a především hradní kaple s polygonálním závěrem. Gotického původu by mohla být také vstupní věž v ose severního křídla.\n\nZámek má čtyři jednopatrová křídla kolem nepravidelně obdélného dvora a je obklopen příkopem, původně vodním. Z východního křídla mírně vystupuje polygonální věž s vnějšími pilíři, v jejímž přízemí se nachází kaple svaté Anny z roku 1460. Na nárožích zámku jsou masivní pilíře. V severním křídle je mohutná čtverhranná vstupní věž s ochozem a renesančními arkádami pod střechou. Bohatě zdobeným portálem v přízemí věže se do zámku vstupuje po mostě přes příkop. Ve východním i západním křídle jsou v obou podlažích zazděné arkády, ve východním křídle je manýristický portál z roku 1630.\n\nPozdně gotická kaple svaté Anny z roku 1460 je obdélná s pětibokým závěrem a síťovou klenbou, na svornících jsou znaky Bořity z Martinic a jeho ženy Anny z Kunvaldu. Nad oltářem je pozdně gotická archa s reliéfy svaté Anny a dalších světic, na zadní straně čtyři malované světice. V patře je velký sál se štukovým stropem, chodba jižního křídla má malované renesanční stropy, ve východní části trámový malovaný strop. Před zámkem jsou dva obelisky z 18. století.\n\nV zámeckém parku, upraveném po anglickém způsobu, jsou sochy Pomony, Flóry, Samsona a Herkula z první poloviny 18. století. Sala terrena je obdélná patrová stavba s mansardovou střechou, postavená snad podle návrhu Kiliána Ignáce Dientzenhofera ze druhé čtvrtiny 18. století. Na severní straně má bohatě zdobený trojosý rizalit se štítem. Vnitřek je klenut plackovou klenbou s freskou Jana Karla Kováře z doby kolem roku 1745.\n\n\n"}
{"id": "1059858", "url": "https://cs.wikipedia.org/wiki?curid=1059858", "title": "Kostel svatého Mikuláše (Třebušín)", "text": "Kostel svatého Mikuláše (Třebušín)\n\nKostel svatého Mikuláše v Třebušíně je barokní sakrální stavbou tvořící dominantu obce. Je chráněn jako kulturní památka České republiky.\n\nKostel, zřejmě gotický, je zmiňován roku 1384, ale románský kostelík zde stával pravděpodobně již dříve. Stavba byla během husitských, ale také následujících válek poničena, a roku 1709 bylo započato s výstavba barokního kostela. Kapli sv. Jana Nepomuckého s dynamicky prolamovaným půdorysem stavěl v roce 1724-1725 nejspíše Octavio Broggio, který touto kaplí východně od presbytáře doplnil stavbu. V letech 1751-1752 došlo k úpravě střech. Vzhled kostela se významně změnil v roce 1902, kdy věž tvořená pouze nízkou dřevěnou zvonicí byla nahrazena vysokou vyzděnou horní částí věže. Do té doby věž nad úrovní hlavní římsy lodi završovala nízká dřevěná zvonice s valbovou střechou. Kostel plně sloužil svému účelu až do roku 1945. Poté došlo k vysídlení původního německy mluvícího obyvatelstva, počet návštěvníků bohoslužeb se snížil a kostel začal chátrat. K výrazné opravě došlo v letech 1992–2003, za vydatné finanční pomoci vysídlených obyvatel žijících v Německu a jejich potomků.\n\nJednolodní podélný kostel s výraznými bočními kaplemi a užšími emporovými přístavbami po obou bocích, takže půdorys vytváří křížovou dispozici. V západním průčelí je hranolová věž. Na východní straně se nachází presbytář s půlkruhovým závěrem, který tvoří zároveň stěnu přilehlé nižší centrální kaple členitého půdorysu, příčně obdélné, se široce zkosenými rohy a proláklými stěnami. Zvenčí jsou všechna nároží zaoblena a provázena pilastry. Okna jsou s trojdílnými záklenky.\nUvnitř má kostel plackové klenby a pilastrové svazky. V západní části lodi se nachází varhanní kruchta a empory. Ve východní kapli zasvěcené sv. Janovi je klášterní (valená) klenba s lucernou.\n\nČást vybavení snad pochází i z předchozího kostela. Hlavní oltář je barokní, rámový. Jeho titulní obraz pochází od \"J. Ongerse\" z roku 1721. Obraz se nachází v členitém rámu se zlacenými řezanými pentlemi a je nesen dvěma anděli. Boční oltář Nejsvětější Trojice s rokokovými vázami a zlacenými doplňky, který se nachází v severní kapli, pochází z 2. čtvrtiny 18. století. Boční sloupový, v černozlatém stylu, raně barokní oltář sv. Josefa, který se nachází v jižní kapli pochází z roku 1672. Kazatelna s rokajovými řezbami pochází ze 3. čtvrtiny 18. století. Kamenná křtitelnice mušlovitého tvaru je z 18. století. Barokní obraz sv. Vavřince, který je v presbytáři, je z roku 1728. Na pilířích se nachází šest barokních sošek z 18. století: sv. Anna, Pieta, sv. Jan Nepomucký, sv. Kateřina, sv. Barbora a sv. Václav. Období chátrání v rozmezí let 1946-1991 přečkala i většina vnitřního vybavení.\n\nKostel obklopuje hřbitov. V okolí kostela byl zjištěn val a příkop, snad pozůstatky johanitské tvrze. Nad kostelem je pozdně barokní socha sv. Jana Nepomuckého datovaná v nástavci letopočtem 1747. Budova zděné patrové fary s mělkým osovým rizalitem pochází z roku 1713. V 19. století byla fara přestavěna.\n\n\n"}
{"id": "1059860", "url": "https://cs.wikipedia.org/wiki?curid=1059860", "title": "Heliodor (odrůda jablek)", "text": "Heliodor (odrůda jablek)\n\nHeliodor (\"Malus domestica\" 'Heliodor') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v listopadu, skladovatelné jsou do dubna. Odrůda je považována za rezistentní vůči některým chorobám, odrůdu lze pěstovat bez chemické ochrany. Jde o diploidní odrůdu.\n\nS ohledem na zbarvení lze předpokládat, že název kultivar 'Heliodor' byl zvolen podle ceněné drahokamové odrůdy minerálu berylu.\n\nByla vyšlechtěna v České republice. Odrůda vznikla zkřížením odrůd \" 'Golden Delicious' \" × \" 'Topaz' \". Odrůdu zaregistroval Ústav experimentální botaniky AVČR Střížovice.\n\nRůst odrůdy je střední až bujný. Koruna je spíše rozložitá. Řez je vhodný, zejména letní řez.\n\nPlodí střeně brzy, průměrně ale pravidelně. Podle jiných zdrojů plodí hojně.\n\nPlod je kulatě kuželovitý, střední velikosti. Slupka hladká, žlutozeleně zbarvená. Dužnina je krémová se sladce navinulou chutí, dobrá.\n\nOdrůda je rezistentní proti strupovitostí jabloní a poměrně odolná k padlí. Podle jiných zdrojů je jen málo náchylná k padlí a netrpí sazovitostí.\n\nJe vhodná ke skladování a přímému konzumu. Odrůdu lze použít do středních poloh, a pro drobné pěstitele, pro ekologické pěstování bez chemické ochrany.\n"}
{"id": "1059861", "url": "https://cs.wikipedia.org/wiki?curid=1059861", "title": "Asociace malých a středních podniků a živnostníků ČR", "text": "Asociace malých a středních podniků a živnostníků ČR\n\nAsociace malých a středních podniků a živnostníků České republiky (AMSP ČR) byla založena v roce 2001 a je hlavním reprezentantem nejširšího podnikatelského segmentu v ČR. Zastřešuje malé a střední podniky (MSP), živnostníky a dále spolky, cechy a sdružení zastupující konkrétní profesní zájmy malých podnikatelů. \n\nAMSP ČR je právnickou osobou vzniklou na základě zákona č. 83/1990 Sb., o sdružování občanů. AMSP ČR deklaruje na své webové stránce tři základní pilíře, kterých se chce držet a na kterých chce stavět: Nezávislost – Fakta – Základna. Předsedou představenstva asociace je Karel Havlíček, místopředseda vlády a ministr průmyslu a obchodu ve vládě Andreje Babiše. \n\nČlenská základna Asociace malých a středních podniků a živnostníků ČR je dle jejich webových stránek nejčastěji zastoupena firmami z těchto oborů:\n\nZákladnu AMSP ČR tvoří jak kolektivní členové (asociace, profesní spolky, cechy, svazy, sdružení klastry), tak konkrétní podnikatelé, dále členové pracovních platforem, čestní členové a projektoví členové. S ohledem na rozsah a zaměření základny diversifikovala asociace veškeré služby tak, že vytváří speciální služby pro následující segmenty: začínající podnikatelé, řemeslníci, rodinné firmy, malé restaurační provozovny, malé obchodní provozovny, drobní pěstitelé a producenti, ženy v podnikání a plánuje oslovit i podnikatele 55+. Současně vytváří odborný servis napříč jednotlivými podnikatelskými segmenty, a to na bázi daňově-sociálního, exportního, inovačního, vzdělávacího, bankovního a dotačního výboru. Jednotlivé výbory slouží rovněž jako připomínková místa pro státní instituce.\n\nNa webových stránkách AMSP ČR nikde není uveden ani přibližný počet členů.\n\nMezi hlavní aktivity AMSP ČR se řadí zejména interní projekty asociace, kterými jsou:\n\nAMSP ČR je oficiálním připomínkovým místem k připravované legislativě, účastní se klíčových jednání ministerstev k novým opatřením týkajícím se podnikatelského prostředí. Předkládá zásadní stanoviska a názory za segment malého a středního podnikání v odborných týmech ministrů. Předkládá zásadní stanoviska a názory za segment malého a středního podnikání v odborných týmech ministrů. Podkladem pro stanoviska AMSP ČR jsou především názory a doporučení členských firem z praxe a rovněž výsledky nezávislých průzkumů, které asociace realizuje k jednotlivým tématům.\n\nSpolupracuje s předními společnostmi a institucemi v České republice. Dlouhodobě má uzavřenu řadu dohod o vzájemné spolupráci s partnerskými organizacemi jak v České republice, tak v zahraničí, a to zejména z oblasti Visegrádské čtyřky.\n\nAMSP ČR je autorem materiálů na podporu podnikání malých a středních firem a živnostníků – „Návrhy na urychlení rozvoje malých a středních podniků“ (červen 2006) a „Návrhy na tlumení dopadů hospodářské krize na malé a střední podniky“ (leden 2009). Od roku 2009 pracuje na projektu unikátních průzkumů o názorech podnikatelů na problémové oblasti podnikání – viz sekce \"Nepřehlédněte\". Výsledky průzkumů nastartovaly řadu klíčových jednání.\n\nAMSP ČR je realizátorem či partnerem několika mezinárodních projektů za podpory Evropské unie:\n\n"}
{"id": "1059862", "url": "https://cs.wikipedia.org/wiki?curid=1059862", "title": "Nicolò Grimaldi", "text": "Nicolò Grimaldi\n\nNicolò Francesco Leonardo Grimaldi, zvaný Nicolini (pokřtěn 5. dubna 1673 Neapol – 1. ledna 1732 tamtéž) byl italský zpěvák-kastrát (mezzosoprán) a příležitostný hudební skladatel.\n\nNarodil se v Neapoli v prosté rodině. Otec se jmenoval Nicola Francesco Leonardo Grimaldi a matka Barbara Santoro. Neměli nic společného s proslulým šlechtickým rodem Grimaldiů. Nicméně nejen on, ale i jeho sourozenci se proslavili. Bratr \"Antonio Maria\" se stal slavným tenorem a často společně v Neapoli zpívali. Sestra Kateřina se provdala za skladatele Nicolu Faga.\n\nUčil se na neapolské konzervatoři \"della Pietà dei Turchini\" a již ve věku dvanácti let vystoupil v opeře \"Difendere l'offensore ovvero La Stellidaura vendicante\" svého učitele Francesco Provenzaleho . Rovněž zpíval sopránová sóla v neaposké katedrále a Královské kapli. Jeho původně jasný soprán získal v průběhu let na barvě a postupně převzal mezzosopránové party.\n\nMezi léty 1697 a 1731 zpíval mnoho rolí v různých italských městech a spolupracoval s takovými skladateli, jako byli Alessandro Scarlatti, Nicola Porpora, Leonardo Vinci a Johann Adolf Hasse. Skladatelé Carlo Francesco Pollarolo, Attilio Ariosti, Antonio Lotti, Giovanni Bononcini, Antonio Maria Bononcini, Antonio Caldara, Tomaso Albinoni, Leonardo Leo a Riccardo Broschi mu psali role přímo na tělo.\n\nNicolini poprvé navštívil Londýn v roce 1708. Jeho pěvecké výkony byly rozhodující pro úspěch italské opery seria v Londýně. Kritici vysoce hodnotili nejen jeho zpěv, ale i herecké mistrovství. V roce 1711 vytvořil titulní roli v opeře \"Rinaldo od\" Georga Friedricha Händela, jejíž úspěch byl i základem Händelovy úspěšné kariéry v Anglii. V roce 1715 zpíval hlavní roli i v další Händelově opeře \"Amadigi\". V Londýně pobýval až do roku 1717 a zpíval nejčastěji v různých pasticiích.\n\nV letech 1727-1730 vystupoval s Farinelim v Itálii. V roce 1731 měl zpívat v Neapoli v první opeře \"Salustia\" od Giovanniho Battisty Pergolesiho, ale onemocněl a zemřel během zkoušek.\n\n\n"}
{"id": "1059865", "url": "https://cs.wikipedia.org/wiki?curid=1059865", "title": "Karmína (odrůda jablek)", "text": "Karmína (odrůda jablek)\n\nKarmína (\"Malus domestica\" 'Karmína') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do února. Odrůda je považována za rezistentní vůči některým chorobám, odrůdu lze pěstovat bez chemické ochrany.\n\nByla vyšlechtěna v ČR. Odrůda vznikla zkřížením nepojmenovaných hybridů ÚEB 308/3 a ÚEB 725/6. Odrůda byla zaregistrována v ČR, vyšlechtěna v Ústavu experimentální botaniky AVČR, Střížovice. \n\nOdrůda je dobrým opylovačem a je poměrně odolná k namrznutí. Pro vysokou násadu je třeba dosažení kvalitních plodů včasné probírky plůdků.\n\nRůst odrůdy je střední až slabý. Koruna je rozložitá, zahušťuje spíše slabě. Řez v předjaří je vhodný.\n\nPlodí záhy, bohatě a pravidelně.\n\nPlod je ploše kulovitý, střední. Slupka hladká, karmínově červeně zbarvená. Dužnina je bílá se nakyslou chutí, navinulá, aromatická, dobrá.\n\nOdrůda je rezistentní proti strupovitostí jabloní a vysoce odolná k padlí. Během skladování se na plodech někdy vytváří jonathanová skvrnitost \n\nJe vhodná ke skladování a přímému konzumu. Odrůdu lze použít do všech středních a teplých poloh, kde je však třeba probírky plodů. Ve vyšších polohách a na bujně vzrůstných podnožích jsou plody malé.\n"}
{"id": "1059871", "url": "https://cs.wikipedia.org/wiki?curid=1059871", "title": "The Hurt Locker, Part One", "text": "The Hurt Locker, Part One\n\nThe Hurt Locker, Part One je čtvrtá epizoda šesté série amerického televizního hudebního seriálu \"Glee\" a v celkovém pořadí stá dvanáctá epizoda tohoto seriálu. Epizodu napsal a režíroval jeden hlavních z tvůrců seriálu, Ian Brennan a poprvé se vysílala ve Spojených státech dne 23. ledna 2015 na televizním kanálu Fox. Jedná se o první část dvoudílné epizody, jejíž druhá část, s názvem The Hurt Locker, Part Two, byla odvysílána o týden později.\n\nŘeditelka Sue Sylvester organizuje speciální soutěžní kolo mezi New Directions a konkurenčními sbory Vocal Adrenaline a Warblers. Sue má ovšem postranní úmysly a zhypnotizuje Sama Evanse, aby uskutečnila své plány, včetně vytvoření falešného vztahu mezi Samem a Rachel Berry a vyvolání sporu pro jejího dávného rivala Willa Schuestera.\n\nŘeditelka Sue Sylvester (Jane Lynch) pozve Willa Schuestera (Matthew Morrison), nynějšího vedoucího sboru Vocal Adrenaline, zpěv na McKinleyovu střední, aby zakopali válečnou sekeru. Během rozhovoru však shledá, že je velice otravný a tak se rozhodne s ním nadále bojovat. Pozve Becky Jackson (Lauren Potter) do skladiště, které pojmenovala „smrtelné trýznění“ a prozradí, že tajně podporovala vztah mezi Kurtem Hummelem (Chris Colfer) a jeho bývalým snoubencem Blainem Andersonem (Darren Criss) a že pracuje na tom, aby se dali znovu dohromady. Sue řekne Kurtovi, že zorganizovala soutěžní klání pro ostatní sbory, aby znemožnili New Directions. Rachel Berry (Lea Michele) a Will se baví ohledně této události a Rachel ho prosí, aby jeho sbor nebyl příliš dobrý a nevystrašil tak její sbor, ale nevědí, že je Sue tajně nahrává. Sue poté rychle zhypnotizuje Sama Evanse (Chord Overstreet), aby se zamiloval do Rachel, políbil ji, pak se probudil a nic si nepamatoval. Blaine Anderson (Darren Criss) sdělí Rachel a Kurtovi, že Warblers je nebudou šetřit, ale jejich rozhovor přeruší telefonní hovor od Blainova nového přítele Dava Karofskeho (Max Adler), který objeví živého medvěda v jejich společném bytě. Rachel a Sam jsou spolu na večeři, Sam je zhypnotizován a začíná se jí dvořit.\n\nKurt viní Sue z umístění medvěda do Blainova bytu, k čemuž se ona přizná. Blaine začne dávat Samovi a Rachel lekce klavíru, ale přeruší je Sue, která Sama opět zhypnotizuje. Blaine a Dave si vyjdou na večeři, kde je mnoho Davových bývalých partnerů a Blaine zjistí, že Dave chodil s mnoha urostlými muži. Večeři jim překazí Sue, která jim ukáže, že v rodokmenu mají příbuzného, tudíž jsou Blaine a Dave bratranci ze třetího kolena. Sue navštíví Carmelskou střední školu, odkud pochaází Vocal Adrenaline a setká se s ředitelkou Abigail Figgins-Gunderson (Iqbal Theba), která je Figginsovi velmi podobná a Sue ji ukazuje záznam, kdy Will slibuje Rachel loajalitu vůči New Directions. Rachel a Kurt povzbuzují členy New Directions, Jane Hayward (Samantha Marie Ware), Rodericka (Noah Guthrie), Masona McCarthyho (Billy Lewis Jr.) a Madison McCarthy (Laura Dreyfuss) ohledně soutěže a všichni si uvědomí, že jejich šance jsou velice malé a navíc nemají ani dostatečný počat členů sboru. Will konfrontuje Sue ohledně její zrady, kterou přizná a zároveň mu řekne o přetrvávající vůči němu. Will ji ujistí, že New Directions budou pokračovat i až bude ona ze školy pryč.\n\nKurt a Blaine se baví ohledně Suiných pokusů rozeštvat Blaina a Dava a Kurt přiznává, že se později chystá jít na rande s novým mužem, díky čemuž se Blaine začne chovat divně. Rachel a Sam pokračují v lekcích hraní na klavír, flirtují spolu a nakonec se i políbí. Druhý den si Sam nic nepamatuje. Sue poté Sama opět zhypnotizuje k její další hře a to, aby ukradl Willovu poštu. Kurt jde na schůzku s Walterem (Harry Hamlin), kterého znal pouze z internetu a naživo zjistí, že Walter je mnohem starší než on, teprve nedávno si uvědomil, že je gay a má ženu a děti. Po několika trapných okamžicích se nakonec Kurt s Walterem dohodnou, že začnou jako přátelé. Will uvidí Sama, který se snažil ukrást jeho poštu a Sam mu pod vlivem hypnózy řekne, že ho k tomu donutila Rachel. Will je rozzlobený a řekne svému sboru, Vocal Adrenaline, vedeným Clintem (Max George), aby do svého vystoupení dali všechno, sbor ho ale neuznává pro jeho učební metody. Vystoupení Vocal Adrenaline je vysoce povedené, čímž naženou strach New Directions i Warblers, zatímco je Sue s pýchou sleduje.\n\n"}
{"id": "1059880", "url": "https://cs.wikipedia.org/wiki?curid=1059880", "title": "Volby do zastupitelstva města Plzně 2006", "text": "Volby do zastupitelstva města Plzně 2006\n\nVolby do zastupitelstva města Plzně proběhly v roce 2006 proběhly v rámci obecních voleb v pátek 20. a sobotu 21. října. Zvoleno bylo celkem 47 zastupitelů. \n\nVítězem voleb se stala Občanská demokratická strana, která získala 22 zastupitelů. Koalici vytvořila s KDU-ČSL a Pravou volbou pro Plzeň. Primátorem se stal Pavel Rödl.\n"}
{"id": "1059883", "url": "https://cs.wikipedia.org/wiki?curid=1059883", "title": "Desmodieae", "text": "Desmodieae\n\nDesmodieae je tribus (seskupení rodů) čeledi bobovité dvouděložných rostlin. Zahrnuje asi 530 druhů ve 30 rodech a je rozšířen v teplejších oblastech téměř celého světa. Jsou to byliny i dřeviny se složenými listy a motýlovitými květy. Plody bývají charakteristicky článkované. V České republice se jako okrasné dřeviny celkem zřídka pěstují lespedézie a křivočlunek. Rostlina \"Codyriocalyx motorius\" je známa pohyby listů viditelnými okem.\n\nZástupci tribu \"Desmodieae\" jsou byliny nebo keře, výjimečně stromy nebo liány. Listy jsou zpeřeně trojčetné, zpeřené nebo jednolisté, s palisty. Květy jsou uspořádány v úžlabních nebo vrcholových hroznech či latách, výjimečně ve svazečcích nebo okolících. Kalich je zakončen 4 nebo 5 zuby nebo je dvoupyský. Křídla jsou stejně dlouhá nebo delší než člunek a často jsou srostlá s jeho bází. Tyčinky jsou dvoubratré s jednou tyčinkou volnou nebo jsou srostlé. Plody jsou článkované (někdy tvořené jediným článkem) a nepukavé, řidčeji pukající 2 chlopněmi. Semena většinou nemají míšek.\n\nTribus \"Desmodieae\" zahrnuje 30 rodů a asi 530 druhů. Největší rody jsou stužkovec (\"Desmodium\", 275 druhů), křivočlunek (\"Campylotropis\", 37) a lespedézie (\"Lespedeza\", 35 druhů).\nTribus je rozšířen v tropech, subtropech a teplých oblastech mírného pásu téměř celého světa. V květeně Evropy není zastoupen žádným původním druhem. V Severní Americe a východní Asii zasahuje i do chladnějších až subboreálních oblastí.\n\nAsijský druh \"Codyriocalyx motorius\" má trojčetné listy a je známý eliptickými pohyby menších postranních lístků, jimiž rostlina optimalizuje příjem světla. Pohyb je viditelný okem.\n\n\nNěkteré druhy lespedézií (\"Lespedeza\") a křivočlunků (\"Campylotropis\") a stužkovec \"Desmodium elegans\" se pěstují jako okrasné rostliny.\nSemena některých druhů rodu \"Uraria\" jsou jedlá.\nMnohé druhy tohoto tribu mají využití v medicíně či jako krmivo. V botanických zahradách se jako zajímavost pěstuje bizarně vypadající \"Christia vespertilionis\".\n\n\"Akschindlium\", \"Alysicarpus\", \"Aphyllodium\", \"Arthroclianthus\", \"Campylotropis\", \"Christia\", \"Codariocalyx\", \"Dendrolobium\", \"Desmodiastrum\", \"Desmodium\", \"Droogmansia\", \"Eleiotis\", \"Hanslia\", \"Hegnera\", \"Hylodesmum\", \"Kummerowia\", \"Leptodesmia\", \"Lespedeza\", \"Mecopus\", \"Melliniella\", \"Monarthrocarpus\", \"Nephrodesmus\", \"Ohwia\", \"Ougeinia\", \"Phyllodium\", \"Pseudarthria\", \"Pycnospora\", \"Tadehagi\", \"Trifidacanthus\", \"Uraria\"\n\n"}
{"id": "1059887", "url": "https://cs.wikipedia.org/wiki?curid=1059887", "title": "Volby do zastupitelstva města Plzně 2002", "text": "Volby do zastupitelstva města Plzně 2002\n\nVolby do zastupitelstva města Plzně v roce 2002 proběhly v rámci obecních voleb v pátek 1. a sobotu 2. listopadu. Brno mělo pouze jeden volební obvod, zvoleno bylo celkem 47 zastupitelů.\n\nVítězem voleb se stala potřetí Občanská demokratická strana a Česká strana sociálně demokratická skončila na druhém místě. Primátorem zůstal Jiří Šneberger. Koalici vytvořila ODS, Pravá volba pro Plzeň, KDU-ČSL a Koalice US-DEU a SNK.\n\n"}
{"id": "1059893", "url": "https://cs.wikipedia.org/wiki?curid=1059893", "title": "Audiovizuální výchova", "text": "Audiovizuální výchova\n\nAudiovizuální výchova (také filmová výchova) představuje součást mediální gramotnosti a oblast mediální výchovy. Je zaměřena na vzdělávání v oblasti kinematografie, včetně zahrnutí schopnosti pochopení procesu tvůrčího zpracování filmu. Oblasti filmové výchovy je přikládán zvláštní význam Evropskou unií, jež vytvořila expertní skupinu k mediální a filmové výchově, které se účastní zástupci všech členských států [Ministerstvo kultury 2007].\n\nFilmová edukace nebylo příliš diskutované téma až do komplexní změny společnosti v roce 1989, kdy se role medií v každodennosti výrazně posílila. První práce s filmem se prosadila v první polovině 30. let. V důsledku systémových omezení registrace filmů po roce 1934 nepronikala příliš mnoho kulturně – výchovných filmů na plátna běžných kin v Československu. Širší nabídka domácích filmů se týkala již filmů, které mají možnost zahrnout zvukové spektrum, které se mohlo vysílat pomocí nových přístrojů (např. Osvětové kino MLÚ bylo na zvuk adaptováno až od roku 1935). Rozšíření nabídky bylo umožněno činností zájmových spolků a hnutí, které začali pořádat pravidelné filmové večery pro více či méně uzavřenou společnost diváků. Uvádění kulturně – výchovných filmů bylo výhradně součástí spolků, neboť kinaři byli neochotni tyto filmy vysílat. I přes rozvoj kulturně výchovných filmů v rámci domácí tvorby se tyto filmy na běžných plátnech kin prosazovaly výhradně ve formě týdeníků, grotesek, reportáží, respektive živých novin, a to vše se záměrem zábavné podívané. „Na rozdíl od zábavnosti bylo společným rysem spolkového uvádění filmů posilování vzdělávacího aspektu představení.“\nNa druhou stranu se v té době objevují avantgardisté, kteří se snaží o zušlechťování, zkulturňování a formování mediální vzdělanosti diváka. Nešlo u nich pouze o vzdělání ve smyslu vzdělávání filmem, ale hlavně vzdělávání o filmu. To představovalo uvádění filmů v doprovodu s přednáškou, diskuzí, besedou. Tímto se legitimizovalo a institucionalizovalo také uvádění filmů ve školách. „Jedním z leitmotivů diskurzu o vzdělávacím potenciálu filmu byla od počátku o diferenciaci školního filmu, o jeho funkční odlišení, od filmů kulturně – výchovného.“\n\nPokusy v polovině 60. let ztroskotaly především na nepřipravenosti učitelů, proto byly v roce 1966 v ČSFÚ zahájeny přednášky na fakultách pedagogiky vedeny především vědeckými pracovníky Filmového ústavu. Tyto přednášky byly ovšem přerušeny. V roce 1969 byly publikovány definitivní výsledky práce na koncepci filmové výuky na základních a středních školách. Koncept (zohledňoval věkové kategorie a zahrnul filmové kluby mládeže a filmové kroužky) obsažený v této publikaci zapříčinil vznik nového předmětu estetika, pokrývající filmovou výchovu v kontextu literatury a estetiky. Koncept výuky filmu na školách z roku 1969 zahrnuje filmovou výchovu v jednotlivých povinných a povinně volitelných předmětech základních a středních škol a organizovaných volnočasových aktivitách mládeže. Filmový výchova v 2. – 9. třídě měla být součástí povinného předmětu český jazyk a literatury, ve vyšších ročnících pak součástí povinného předmětu estetika. Normalizace zapříčinila přerušení kontinuity rozvoje Filmových klubů mládeže a situace se stala poněkud nepřehledná. „Základní školy byli odkázáni na Dětské filmové kluby pod domy pionýrů, učňovská mládež byla organizována odbornými Domy kultury (komerční vysílání) a středním školám se náhrady Filmových klubů mládeže nedostalo na celostátní úrovni vůbec. Existovali však i paralelní modely např. Filmový podnik hlavního města Prahy pořádal abonentní cyklus pro studenty středních škol, seznamující se s historií a stylistickými postupy kinematografie, který měl na počátku 80. let 1200 účastníků.“ V polovině 80. let se začala znovuobjevovat aktivita hnutí filmových klubů.\n\nPřed rokem 1989 nebyl důležitý pro státní instituce příjem peněz z těchto půjčoven, ale možnost nastolování agendy. I pro kina výhodné, více či méně organizované projekce v rámci dosažení procent návštěvnosti na socialistické filmy v rámci plnění kulturně – politických úkolů.Do roku 1989 se vymezovalo toto pojetí do tří trendů: 1. Film jako součást výuky, 2. Pokusy zavedení filmu do školních osnov, 3. Filmové kluby dětí a mládeže. V poválečném Československu se rozvíjela distribuce 16mm filmů prostřednictvím Ústřední půjčovny filmů, programována školní filmová představení.\n\nPo roce 1989 může za slabší přítomnost koncepčního využití filmu především nezájem o teoretickou reflexi dané problematiky, protože první přehledový text se objevil na Slovensku až v roce 2006. Větší problémem je dnes ale špatná vybavenost škol, nízké procento učitelů chtějících využívat audiovizuální edukaci a samotné filmy, které by k tomu byly vhodné.\n\nAudiovizuální výchova se dnes uplatňuje v rámci Rámcových vzdělávacích programů, protože v individualizovanějších učebních plánech je možné více využívat film a další média. V ČR se realizují projekty filmového a mediálního vzdělávání (např. Film a škola, Rozumět médiím, „Film aktivně“, kurz filmové historie). Existují také projekty mající za cíl dosáhnout zkvalitnění recepce filmu a audiovizuální kultury u žáků a učitelů díky aktivní práce s médii. Další možností je vzdělávat ve volném čase prostřednictvím víkendových seminářů, školní filmové kluby, LAN turnaje počítačových her.\n\nAudiovizuální výchova v užším vymezení je v podstatě synonymum pro filmovou výuku. Její zastánci preferují výuku dějin filmového umění filmovými projekcemi doprovázenými lektorskými úvody. Jiné pojetí spatřují někteří pedagogové v možnosti výukového filmu. Bohužel jsou tyto koncepce v rámcových vzdělávacích programech téměř nevyužitelné.\n\nAudiovizuální výchova v širším pojetí neoperuje pouze s filmem, propojuje narativní i nenarativní film, počítačové hry, praktickou audiovizuální tvorbu a jejich reflexi.\n\n\"„Filmová výchova představuje historicky, terminologicky i obsahově neujasněný soubor problémů nacházející se v průsečíku zájmů pedagogiky, filmové vědy, estetiky, sociologie, mediálních studií a dalších sociálních a uměnovědných disciplín. Tradiční označení filmová výchova nebo nauka, audiovizuální výchova, mediální výchova a mnohé další variace označují prakticky totéž: odborně fundované aktivity vedoucí k posilování kompetencí žáků a studentů v oblasti filmové historie, audiovizuální kultury, masových médií a také vlastní audiovizuální praxe. Vzhledem k dosažení žádoucího cíle, jímž by měl být kvalitativní posun ve znalostech a z nich vycházejí schopnost kritického přístupu k filmu a dalším médiím a tvůrčí práci s nimi, se jeví jako nevhodnější institucionálně zaštítěná a systematicky prováděná výchovně – vzdělávací činnost.“\"\n\nMediální část spadá pod uměleckou výchovu, která je součástí již povinné školní docházky a dále se dá studovat na všech úrovních vzdělávacího systému. Filmovou výchovu zajišťuje Ministerstvo kultury a informací a Národní filmové centrum a je zaměřena na všechny věkové skupiny. Projekce probíhají v kinech třikrát do roka a jsou doprovázené setkáními s filmaři. Vyučující pravidelně absolvují tematické vzdělávací semináře. \n\nMaďarsko je klíčový reprezentant mediální edukace ve střední Evropě. \nPočátky audiovizuální edukace zde spadají již do 60. let 20 stol. Cílem bylo ilustrovat filmem dějiny literatury. V 80. letech se rozšířila nabídka o předmět Kultura pohyblivého obrazu a mediální poznávání, ve kterém se řeší dokumentární, experimentální a animované filmy, ale také praktická práce s médiem a natáčí se vlastní filmy. Od roku 1996 se vyučuje i na základních školách a filmům se dostává cca 30 – 40 % času ve zbylém čase se probírají alternativní média. Učitelům jsou poskytovány rekvalifikační kurzy. Jejich cílem je vychovávat z žáků uvědomělé konzumenty médií, posilovat kritický přístup k médiím a formovat jejich estetický vkus. V roce 2006 bylo v Maďarsku zahájeno vysokoškolské vzdělávání učitelů mediální výchovy a ve školním roce 2013/14 měla být mediální výchova již plnohodnotným předmětem.\n\nV UK je nejdůležitější institucí Britský filmový institut, Center For The Study of Children, Youth and Media. Ti nabízí materiály, tematicky zaměřené konference atd. Systematický souhrn zkušenosti Britů s filmovou edukací shrnuje studie Moving Images in the Classroom. Mají bohaté zkušenosti se studiem mediální kultury a to zejména s moderní kulturou. Bohužel mají názorovou dichotomii ohledně kvality filmů.\n\nZde sice obor mediální edukace nedosáhl uznání u tradičních oborů, nicméně úspěšnost amerických badatelů je značně silná. Američtí badatelé nevnímají edukační činnost jako podřízenou subdisciplínu, ale jako zastřešující obor, pod nějž spadá např. výchova k občanství, výchova ke zdravému životnímu stylu, nebo rizikové chování. Značný důraz na vlastní mediální praxi studentů v podobě školních novin, videoesejí, videoanket atd. Zaměřují se také na nové mediální přístroje. Také jsou charakteristické zapojením rodičů ve volnočasových aktivitách.\n\nPro uskutečnění filmového vzdělávání záleží především na analytických schopnostech učitele, kritického promýšlení témat vztahujících se k využitelnosti audiovizuálních prostředků k výchově. K tomu musí překonat tradiční styly výuky a definice nízkého a vysokého. Je důležité, aby témata a způsob výuky koreloval s každodenní filmovou a mediální zkušeností studentů. Audiovizuální edukace by se měla soustředit na integraci systematického posilování citlivosti žáků vůči projevům média, pěstování jejich kritického a analytického myšlení a navyšování recepčních zkušeností skrze postupně se zvyšující náročnost mediálních obsahů.\n\nPočátky výroby školního filmu a jeho užívání: „S úlohou filmu jako didaktické pomůcky se setkáváme od počátků kinematografie. V roce 1936 byl film v Československu zařazen mezi vyučovací pomůcky Výnosem Ministerstva školství a národní osvěty, jenž vyjednával zejména předpisy o školním filmu, jeho zavádění do škol, schvalování a úpravě. Od roku 1912 pak probíhala pravidelná představení pro děti a mládež.“\nAvšak někteří v tomto předvádění filmů viděli hrozbu vycházející z jejího negativního vlivu na mládež, proto byl zaveden kompromis, který zahrnoval kontrolu, cenzuru a usměrňování obsahu snímku. „Do programů pro školy byly zařazovány domácí i zahraniční dokumentární filmy, hrané filmy s historickými náměty, jež byly posouzeny jako kulturně-výchovné a vhodné pro mládež.“ Později byl dříve užívaný film nahrazován výukovými snímky.\n\nDíky ukotvení klíčové kompetence audiovizuální výchovy v obsahu nových vzdělávacích programů jsou pak žáci v průběhu výuky seznámeni se základními funkcemi a účinky filmu prostřednictvím filmové výchovy, přičemž si tyto funkce a účinky následně ověřují prostřednictvím školní videotvorby. Tím se audiovizuální výchova významným způsobem podílí na utváření a posilování mediální gramotnosti žáků z hlediska jejich porozumění informacím z filmu a jejich kritického zhodnocení a osvojení si základních filmových postupů a jejich tvůrčího zpracování.\n\n"}
{"id": "1059894", "url": "https://cs.wikipedia.org/wiki?curid=1059894", "title": "Water Colours", "text": "Water Colours\n\n\"Water Colours\" je první studiové album a druhé dílo amerického elektronického hudebního projektu Swimming With Dolphins. Vyšlo 13. května 2011 na iTunes a obsahuje 10 skladeb plus na iTunes navíc digitální booklet. Bylo složeno Austinem Toftem po odchodu Adama Younga známého hlavně z projektu Owl City.\n\nAlbum vzniká asi rok poté, co Austin uzavře smlouvu s hudební nahrávací společností Tooth & Nail Records. 5. srpna 2011 Austin na YouTube nahrává oficiální video k prvnímu singlu z tohoto alba – \"Sleep To Dream\". Ovšem sám singl byl dostupný již před vydáním alba. K této písni a ještě k další písni \"Holiday\" z nového alba přispěla členka skupiny při tour Sarah Beintker svým zpěvem. Na \"Water Colours\" se objevují také umělci jako Sunsun a Mod Sun. Název skladby \"Jacques Cousteau\" je podle francouzského oceánografa jménem Jacques Cousteau. A také samotné jméno skupiny je inspirováno touto významnou osobností.\n\nAlbum od kritiků získalo vcelku pozitivní hodnocení s tím, že popisují album jako chytlavé a plné \"živého, sladkého synthpopu\" spolu s \"přemýšlivým textem\".\n\nNa žebříčku U.S. Billboard Heatseekers Albums se umístilo na 31 místě a na U.S. Billboard Christian Albums na 40. příčce.\n\nSwimming With Dolphins\n\nDalší\n\nK albu vznikly dva lyrické videoklipy, které byly zveřejněny na YouTube, a to k písním \"Sleep To Dream\" a \"Good Times\".\n\nPoté byl zveřejněn také celý videoklip k písni \"Sleep To Dream\".\n"}
{"id": "1059895", "url": "https://cs.wikipedia.org/wiki?curid=1059895", "title": "Fabeae", "text": "Fabeae\n\nFabeae je tribus (seskupení rodů) čeledi bobovité dvouděložných rostlin. Zahrnuje pouze 5 rodů a asi 330 druhů, rozšířených zejména v mírném pásu severní polokoule. Jsou to byliny povětšině se zpeřenými listy a s motýlovitými květy. Náležejí sem významné luštěniny (hrách, čočka, bob) i plané rostliny (vikev, hrachor) rozšířené v české přírodě.\n\nZástupci tribu \"Fabeae\" jsou jednoleté nebo vytrvalé byliny. Mohou být přímé, poléhavé nebo šplhavé pomocí úponků na listech. Listy jsou obvykle sudozpeřené a se středním vřetenem listu končícím úponkou, štětinou nebo žlázkou, řidčeji lichozpeřené nebo bez listové čepele a redukované na fylodia. Lístky jsou celokrajné nebo pouze výjimečně zubaté. Palisty jsou často velké a listovité, palístky chybějí. Květy jsou jednotlivé nebo v úžlabních hroznech či svazečcích. Kalich je zvonkovitý, zakončený 5 stejnými nebo nestejnými zuby. Koruna je klasicky motýlovitá. Tyčinek je 10, jedna tyčinka je volná nebo do různé míry srostlá se zbývajícími. Semeník obsahuje 2 až mnoho vajíčko|vajíček. Lusky jsou zpravidla zploštělé a pukající 2 chlopněmi. Obsahují 2 až mnoho semen, výjimečně jen jedno. Semena jsou kulovitá, zploštělá, čočkovitá nebo podlouhlá.\n\nTribus \"Fabeae\" zahrnuje 5 rodů a asi 330 druhů. Největší rody jsou hrachor (\"Lathyrus\") a vikev (\"Vicia\"), oba zahrnují po 160 druzích. Tribus je rozšířen především v mírném pásu severní polokoule, rody vikev a hrachor mají největší areál rozšíření a oba zasahují i do východní Afriky a mírného pásu Jižní Ameriky. Jeden druh vikve roste i na Havaji. Rody hrách a čočka se vyskytují v oblasti od Středomoří po západní Asii. Rod \"Vavilovia\" obsahuje jediný druh, který je endemitem Kavkazu.\n\nV přírodě České republiky jsou jako původní rostliny zastoupeny rody hrachor (\"Lathyrus\") a vikev (\"Vicia\").\n\n\nČočka jedlá a hrách setý náležejí mezi významné luštěniny, v minulosti se hojně pěstoval i bob obecný. Hrachory a vikve jsou výživné pícniny. Některé hrachory jsou pěstovány jako okrasné rostliny.\n\n\"Lathyrus\", \"Lens\", \"Pisum\", \"Vavilovia\", \"Vicia\"\n"}
{"id": "1059900", "url": "https://cs.wikipedia.org/wiki?curid=1059900", "title": "Office for Metropolitan Architecture", "text": "Office for Metropolitan Architecture\n\nOffice for Metropolitan Architecture (OMA) je architektonická kancelář, která vznikla v roce 1975 v nizozemském Rotterdamu.\n\nArchitektonickou kancelář OMA založil v roce 1975 nizozemský architekt Rem Koolhaas spolu se svou ženou, malířkou Madelon Vriesendorpovou, řeckým architektem, spolužákem ze studií v Londýně, Eliou Zenghelisem a jeho ženou Zoe Zenghelisovou. Spolupracovníky, resp. partnery byli do roku 1987 Zaha Hadid a Kees Christiaanse.\n\nV roce 1998 založil Rem Koolhaas agenturu AMO, která se věnuje produkci, včetně výstav, kampaním, kurátorské a publikační činnosti a dalším aktivitám, které nezahrnují přímo architektonickou tvorbu, ale úzce s ní souvisí. V roce 2008 byla AMO kurátorem výstavy \"Dubai Next\" ve Vitra Design Museum v Německu\n\nVedení architektornické kanceláře OMA je organizováno formou partnerské spolupráce. Kromě Rema Koolhaase jsou spolupracujícími partnery Ellen van Loon, Reinier de Graaf, Shohei Shigematsu, Iyad Alsaka, David Gianotten, Chris van Duijn, Ippolito Pestellini Laparelli a Jason Long. Kanceelář OMA s hlavním sídlem v Rotterdamu, má pobočky v New Yorku, Pekingu, Hongkongu, Dauhá a Dubaji a zaměstnává více než 200 pracovníků z 35 zemí světa.\n\nArchitektonická tvorba kanceláře OMA se kromě moderního designu, vyznačuje koncepčním přístupem k prostorovému pojetí stavebního procesu. Při hledání optimálního způsobu řešení složitých úkolů využívají architekti diagramy, které slouží jako podklad při rozhodování o metodě výstavby.\n\n\n\n\n"}
{"id": "1059903", "url": "https://cs.wikipedia.org/wiki?curid=1059903", "title": "Ambient Blue", "text": "Ambient Blue\n\n\"Ambient Blue\" je první EP a zároveň první dílo amerického elektronického hudebního projektu Swimming With Dolphins. Vyšlo 2. září 2008 na iTunes a obsahuje 5 skladeb. Bylo společným dílem Austina Tofteho a Adama Younga známého hlavně z projektu Owl City.\n\nPro obal alba Austin s Adamem oblékli speciální kostýmy. Austin byl jako potápěč ve starém skafandru a Adam použil leteckou masku, která pak také byla součástí jeho dalšího projektu Sky Sailing.\n\n\"Ambient Blue\" je debutní EP  a navíc zveřejnila cover verzi \"Fast Car\" od interpretky Tracy Chapman jako svůj B-Sides singl k tomuto EP. Na \"Ambient Blue\" se nachází skladba \"Silhouettes\", ve které zpívá Breanne Düren známá jako členka Owl City při koncertech a také jako doprovodná zpěvačka na některých písních Owl City. A právě kvůli Owl City Adam krátce po vydání alba odchází z Swimming With Dolphins.\nO \"Ambient Blue\" a o spolupráci s Adamem mluvil Austin v rádiovém rozhovoru s Chrisem Herlihy v září roku 2013.\n\nSwimming With Dolphins\n\nDalší\n"}
{"id": "1059905", "url": "https://cs.wikipedia.org/wiki?curid=1059905", "title": "Lars Larsson", "text": "Lars Larsson\n\nLars Larsson (17. června 1911 Lidingö – 29. ledna 1993 tamtéž) byl švédský atlet, běžec specializující se na 3000 metrů překážek. V roce 1938 se na této trati stal mistrem Evropy.\n\nV roce 1936 startoval na olympiádě v Berlíně v běhu na 3000 metrů překážek, ve finále doběhl šestý. O dva roky později zvítězil v této disciplíně na evropském šampionátu v Paříži. Jeho osobní rekord na této trati – 9:07,0 pochází z roku 1940.\n\n"}
{"id": "1059907", "url": "https://cs.wikipedia.org/wiki?curid=1059907", "title": "Babková priehyba", "text": "Babková priehyba\n\nBabková priehyba ( , 1491 m n. m.) je sedlo v Západních Tatrách na Slovensku. Nachází se v jižní rozsoše Sivého vrchu (1805 m n. m.) mezi vrcholy Malá kopa (1637 m n. m.) na severovýchodě a Babky (1566 m n. m.) na jihozápadě. Jihovýchodním směrem klesá od sedla dolina Červenec, která níže přechází do Sokolího žľabu, a ústí do Jalovecké doliny. Na opačné straně spadá od sedla dolina Červený skok, která ústí do Huňové doliny. Sedlo je částečně zatravněno a částečně zarůstá klečí. Podloží tvoří sedimentární horniny, především vápence.\n\n"}
{"id": "1059909", "url": "https://cs.wikipedia.org/wiki?curid=1059909", "title": "Mistrovství světa v alpském lyžování 2015 – soutěž družstev", "text": "Mistrovství světa v alpském lyžování 2015 – soutěž družstev\n\nSoutěž družstev na Mistrovství světa v alpském lyžování 2015 se konala na sjezdovce Raptor v úterý 10. února 2015 jako sedmý závod šampionátu. Start se uskutečnil ve 14:15 hodin místního času. Zúčastnit se jej mohlo 16 nejlepších reprezentačních týmů podle celkového bodového hodnocení zemí v žebříčku Mezinárodní lyžařské federace (FIS) před zahájením šampionátu. Jako poslední šestnáctá byla nasazena argentinská reprezentace, přestože nezískala do klasifikace žádné body. \n\nObhájcem mistrovského titulu se stalo družstvo Rakouska, které opět zvítězilo. Zlaté medaile vybojovalo ve složení Eva-Maria Bremová, Michaela Kirchgasserová, Marcel Hirscher a Christoph Nösig (náhradníky byli Nicole Hospová a Philipp Schörghofer), Druhé místo překvapivě obsadila Kanada a na třetí příčce dojel tým Švédska.\n\nÚčast v soutěži si zajistilo 16 nejlepších národních týmů podle celkového bodového hodnocení žebříčku FIS před zahájením mistrovství světa. Každý tým tvořilo čtyři až šest lyžařů, z toho minimálně dvě ženy a dva muži.\n\nFormát soutěže vycházel z vyřazovacího systému (pavouku), kdy se vždy dvě družstva utkala systémem KO; vítěz postoupil do dalšího kola, poražený vypadl. V každém takovém vzájemném duelu proti sobě nastoupily dvě dvojice lyžařů a dvě dvojice lyžařek na paralelních tratích slalomu. Rozdělovány byly čtyři body, pokud po čtyřech jízdách došlo na nerozhodný stav 2–2, pak o postupu rozhodl nižší součet dvou nejrychlejších týmových časů, a to vždy jednoho mužského a jednoho ženského.\n\nNasazení družstev kopírovala pozici na žebříčku FIS. \n\nCelkové pořadí států dle žebříčku FIS před zahájením šampionátu. Přestože argentinský tým nezískal do žebříčku žádné body, byl do soutěže zařazen jako šestnáctý startující.\n\nKaždý stát mohl sestavit družstvo ze čtyř až šesti závodníků.\n\nSoutěž družstev probíhala vyřazovacím systémem.\n"}
{"id": "1059912", "url": "https://cs.wikipedia.org/wiki?curid=1059912", "title": "Velká Trasovka", "text": "Velká Trasovka\n\nVelká Trasovka (též \"Pstružný potok\" nebo \"Malá Střela\") je potok v okrese Karlovy Vary. Potok je dlouhý 20,4 km, plocha povodí měří 86,8 km² a průměrný průtok v ústí je 0,47 m³/s. Spravuje ho státní podnik Povodí Vltavy.\n\nPotok pramení v Doupovských horách ve Vojenském újezdu Hradiště na východních svazích hory Hradiště v nadmořské výšce 860 metrů. Odtud teče na jih, míjí bývalý Dolní Kleiův mlýn a opouští vojenský prostor. Za vesnicí Luka se stáčí k jihovýchodu a protéka mírně zvlněnou zemědělskou krajinou podhůří Doupovských hor. Západně od vsi Skřipová se stáčí na jih a nad Václavským mlýnem u Štoutova vtéká do Tepelské vrchoviny. Do Střely se vlévá z levé strany v nadmořské výšce 470 metrů asi půl kilometru západně od železniční zastávky Protivec.\n\n\"(L = levý, P = pravý)\"\n"}
{"id": "1059913", "url": "https://cs.wikipedia.org/wiki?curid=1059913", "title": "Einsiedeln", "text": "Einsiedeln\n\nEinsiedeln je obec ve Švýcarsku v kantonu Schwyz, asi 30 km jihovýchodně od Curychu. Má téměř 15 tisíc obyvatel a leží při západním břehu přehradního jezera Sihlsee v nadmořské výšce 880 m. Obec je lyžařské středisko a nejznámější poutní místo ve Švýcarsku díky klášteru benediktinů, který byl založen roku 935. Barokní socha Panny Marie z Einsiedeln je i na rampě Pražského hradu, kaple jsou v Oseku a v Lovosicích.\nRoku 835 přišel na toto místo mnich Meinrad z kláštera Reichenau a žil zde o samotě jako poustevník. Podle pověsti byl zabit dvěma lupiči, které však dva velcí havrani dohnali k soudu. Proto má obec ve znaku dva černé havrany. Roku 934 shromáždil kněz Eberhard ze Štrasburku zdejší poustevníky a založil benediktinský klášter, který císař Ota I. roku 947 potvrdil. V letech 1031-1039 byl po požáru kláštera postavena trojlodní románská bazilika, na jejímž půdorysu stojí i současný barokní kostel. Klášter byl bohatě obdarován a vyňat z pravomoci světských pánů, což vedlo k různým sporům. Klášter byl zastávkou poutníků na cestě do Santiago de Compostela, kteří sem od 14. století putovali i kvůli sošce \"černé\" Matky Boží, a u kláštera vznikla i současná obec. V letech 1516-1518 působil v klášteře jako farář pozdější reformátor Ulrich Zwingli a roku 1526 klášter vymřel. Byl obnoven 1533 a v letech 1674-1735 vznikla barokní novostavba kláštera s poutním kostelem Panny Marie a svatého Mořice podle plánů Caspara Moosbruggera.\n\nRozsáhlá barokní budova s kostelem Panny Marie a sv. Mořice z let 1719-1735 stojí na náměstí naproti radnici. Pozdně barokní kostel podle plánů J. Moosbruggera patří mezi nejvýznamnější barokní stavby ve Švýcarsku. Má výrazně plastické průčelí se dvěma věžemi, vnitřek je bohatě vyzdoben a na stropě jsou rozsáhlé fresky od bratří Asamů. U vchodu stojí kaple s černou Madonou, dřevěnou pozdně gotickou soškou, kterou saze ze svíček za staletí úplně pokryly. Od 17. století má soška zvonovité vyšívané roucho podle španělského zvyku.\n\nV klášteře byla od počátku významná písařská škola a z doby jejího vrcholu koncem 10. století se dodnes zachovalo 67 iluminovaných rukopisů v knihovnách po celém světě. V současnosti má knihovna asi 250 tisíc knih, 1230 rukopisů a 1040 prvotisků. Zvláště významné jsou rukopisy se záznamem církevního zpěvu v neumách z 10. století, jedny z nejstarších notových záznamů. Klášter provozuje také známé humanistické gymnázium.\n\nEinsiedeln je také vyhledávané středisko zimních sportů s areály Hoch Ybbrig a Brunni a skokanským můstkem z roku 2005. Také blízká přehradní nádrž Sihlsee, která zásobuje elektrickým proudem švýcarské železnice, nabízí mnoho příležitostí ke koupání a vodním sportům.\n\nTuristé kromě toho navštěvují různé divadelní festivaly, zejména představení \"Welttheater\", které se koná každých 5-6 let před fasádou kláštera. Početné folklorní festivaly organizuje každý rok řada občanských sdružení. Vedle klášterní knihovny má obec i moderní knihovnu podle návrhu architekta Mario Botty, která je plně věnována architektuře. V obci sídlí významné katolické nakladatelství Benziger.\n\nEinsiedeln je konečná stanice železniční trati z Curychu, která je součástí příměstské železniční dopravy (linky S13 a S40) s nádražím v centru obce.\n\n"}
{"id": "1059914", "url": "https://cs.wikipedia.org/wiki?curid=1059914", "title": "Malá Trasovka", "text": "Malá Trasovka\n\nMalá Trasovka je potok v okrese Karlovy Vary. Potok je dlouhý 16,5 km, plocha povodí měří 29,3 km² a průměrný průtok v ústí je 0,16 m³/s. Spravuje ho státní podnik Povodí Vltavy.\n\nPotok pramení v Doupovských horách ve Vojenském újezdu Hradiště jihozápadně od vrcholu hory Hradiště v nadmořské výšce 860 m n. m. Odtud teče na jih převážně odlesněnou krajinou Doupovských hor a vojenský prostor opouští severně od osady Hřivínov. Od Hřivínova teče podél železniční trati 163 a až k Čichalovu probíhá přibližně podél toku hranice mezi Doupovskými horami a Tepelskou vrchovinou. Necelý jeden kilometr jižně od Kovářova se z levé strany vlévá do Velké Trasovky. Nemá žádné větší přítoky.\n"}
{"id": "1059916", "url": "https://cs.wikipedia.org/wiki?curid=1059916", "title": "Ostrov (Tisá)", "text": "Ostrov (Tisá)\n\nOstrov () je osada a základní sídelní jednotka obce Tisá v okrese Ústí nad Labem ležící v nadmořské výšce 460 m. Nachází se asi 2,4 km severovýchodně od Tisé, 13 km severozápadně od centra Děčína.\n\nOstrov leží v katastrálním území Ostrov u Tisé o výměře 44,1139 ha, které je součástí Chráněné krajinné oblasti Labské pískovce. Na území osady se nachází přírodní památka Eiland, rozdělená na dvě samostatné části, která byla vyhlášena v roce 2017 za účelem ochrany mokřadních společenstev zdejších luk a vodních ploch.\n\nOstrov byl založen v 15. století jako jeden z mnoha hamrů v údolí říčky Bělé/Bielatalu, zpracovávajících železnou rudu. Když byla rudná ložiska v okolí Děčínského Sněžníku vytěžena, hamr se proměnil ve sklárnu.V roce 1709 majitelka panství hraběnka Marie Adelheid z Thunu nechala na pozemcích kolem někdejšího hamru založit osadu Eiland. \n\nVzhledem k malebné poloze vzniklo z osady v 19. století rušné letní sídlo, byl zde postaven hotel a několik hostinců, vznikla zde soustava rybníků, byl vybudován mlýn a přírodní koupaliště. Od roku 1850 byl Ostrov administrativně místní částí obce Sněžník. V roce 1928 kromě hotelu \"Meder\" bylo v Ostrově ještě pět ubytovacích hostinců. Kromě toho zde děčínská okresní zdravotní pojišťovna provozovala svou zotavovnu. \n\nPo skončení druhé světové války byli němečtí obyvatelé odsunuti, hranice uzavřena, v místě byla umístěna jednotka Pohraniční stráže. Přibližně 300 m od hranice byl zbudován zátaras hraničního pásma, čímž se část údolí stala pro veřejnost nepřístupnou. Z hotelů a ubytoven v přístupné části vznikla podniková rekreační střediska a většina obytných domů byla užívána jako rekreační chalupy. Budovy v hraničním pásmu byly v roce 1963 zbořeny, mezi nimi i zděná kaple zasvěcená Panně Marii. Po zrušení hraničního pásma bylo toto území přeparcelováno a rozprodáno na výstavbu rekreačních chat.\n\nDo roku 1960 patřila osada Ostrov pod obec Sněžník v okrese Děčín a po územně správní reformě připadla pod obec Tisá.\n\nMístem prochází naučná stezka Zapomenuté pohraničí, která vede z Adolfova u Zadní Telnice přes Petrovice a Ostrov až na Děčínský Sněžník. Zhruba 400 metrů západním směrem od severního okraje Ostrova se těsně u státní hranice, avšak již na území SRN, nacházejí dvě velké jeskyně – \"Untere\" a \"Obere Grenzweghöle\". Na českém území se v jejich těsné blízkosti nachází \"Trpasličí jeskyně\". Další četné jeskyně se vyskytují 2 – 3 km severněji od Ostrova v německých lokalitách Bielagrund a Ottomühle. Na březích rybníků leží přírodní památka Eiland, vyhlášená v roce 2017 k ochraně lučních společenstev. Pětice venkovských domů byla prohlášena kulturními památkami.\n\nOsadu obklopují prakticky ze všech stran pískovcové stěny se skalními věžemi, přičemž nejznámější z nich je věž \"Císař\", která je dominantou Ostrova a jejíž jméno nese nejen jedno ze zdejších ubytovacích zařízení, ale i netradiční každoroční závod ve víceboji dvojic \"Císař Challenge\". Hlavními disciplínami jsou orientační běh a jízda na horském kole, které jsou během závodu propojovány dalšími disciplínami, jako je pískovcové lezení, letní biatlon, zdolávání nízkých lanových překážek, bouldering a jízda v kanoi.\n\nPro horolezecké aktivity jsou zde evidovány necelé čtyři stovky skal a skalních věží, na nichž je zdokumentováno téměř 3,5 tisíce lezeckých cest. Možnosti dalších prvovýstupů jsou v této lokalitě již omezené.\n\nDo Ostrova neexistuje spojení veřejnou dopravou. Nejbližší spojení autobusem je do 3 km vzdálené zastávky \"Jílové, Sněžník, rest. Hraničář\", případně na obdobně vzdálené zastávky v obci Tisá. Nejbližší železniční zastávkou bývalo asi 7 km vzdálené nádraží v Libouchci na trati č. 132 Děčín – Oldřichov u Duchcova, na níž však byl od 13. 12. 2009 ukončen provoz.\n\n\n"}
{"id": "1059917", "url": "https://cs.wikipedia.org/wiki?curid=1059917", "title": "Jörg Woithe", "text": "Jörg Woithe\n\nJörg Woithe (* 11. dubna 1963, Berlín) je bývalý východoněmecký plavec. Na olympijských hrách 1980 v Moskvě získal zlatou medaili v závodě na 100 metrů volným způsobem a stříbrnou ve štafetě na 4 × 200 m volný způsob. Je též mistrem světa v závodě na 100 metrů volný způsob z roku 1982.\n\n"}
{"id": "1059919", "url": "https://cs.wikipedia.org/wiki?curid=1059919", "title": "Eurovision Song Contest 1972", "text": "Eurovision Song Contest 1972\n\nEurovision Song Contest 1972 byl 17. ročník Velké ceny Eurovize, který se konal 25. března 1972 ve skotském Edinburgu. Se 128 body vyhrála lucemburská zpěvačka řeckého původu Vicky Leandros s písní \"Après Tio\" (Po Tobě). Na druhém místě se 114 body byli britští The New Seekers s písní \"Beg, Steak or Borrow\". Na třetím místě se ziskem 107 bodů se umístila západoněmecká zpěvačka Mary Roos s písní \"Nur die Liebe läßt uns leben\" (Jenom láska nás nechá žít). Tento ročník byl pátý (po ročnících 1962, 1963, 1966 a 1968), kdy žádná země nedebutovala, nevrátila se nebo neopustila soutěž.\n"}
{"id": "1059921", "url": "https://cs.wikipedia.org/wiki?curid=1059921", "title": "Eiland", "text": "Eiland\n\nEiland může odkazovat na:\n\n"}
{"id": "1059923", "url": "https://cs.wikipedia.org/wiki?curid=1059923", "title": "Důl Bohatý slojemi", "text": "Důl Bohatý slojemi\n\nDůl Bohatý slojemi (Reiche-Flötz-Grube) byl černouhelný důl, který se nacházel v Ostravě–Petřkovicích. Jeho základem byla dědičná štola, která protínala návrší Ludgeřovický les.\n\nV důlním poli Bohaté slojemi probíhalo štolové dobývání od roku 1806. Několik štolových dolů bylo provozováno při severním a hlavně jižním kraji důlního pole v rámci Starých hlučínských dolů. První propůjčky byly Královským pruským vrchním báňským úřadem ve Vratislavi uděleny 16. března 1806 Johanu Adamu Grutschreibrovi, vlastníku hlučínského panství. Důlní pole bylo rozšířeno o další propůjčky ze dne 9. července 1828.\n\nDůl Bohatý slojemi byl založen v roce 1834, v důlním poli stejného jména, Kapitulou olomouckého arcibiskupství, majitelem Rudolphovy hutě (Vítkovických železáren). Kapitula 25. ledna 1834 odkoupila důlní majetek Starých hlučínských dolů .\n\n7. prosince 1842 získalo olomoucké arcibiskupství propůjčku na dědičnou štolu Bohatá slojemi.\n\nHlavním otvírkovým dílem dolu byla dědičná štola Bohatá slojemi (Reichen-Flötz-Stollen). Štola protínala návrší Ludgeřovický les západně od údolí, jímž prochází silnice z Přívozu do Opavy. Štola byla založena na katastru obce Petřkovice a byla ražena východozápadním směrem. Ražba štoly byla zahájena v roce 1834. Do roku 1859 byla vyražena v délce 1 193 m a ražení pokračovalo až do vzdálenosti 1336 m od ústí. V roce 1875 byla ražba zastavena v neproduktivním pohoří kulmských břidlic. Pro zabezpečení základního větrání byla štola na několika místech spojena s povrchem větrními jámami.\n\nPoblíž ústí štoly byla postaveno zařízení dolu s objektem dílen, nářaďovnou, cechovnou a dalšími provozními objekty. U areálu dolu byly provozovány dvě skupiny jednoduchých koksových pecí, v nichž se koksovalo uhlí pro potřeby železářských pecí ve Vítkovicích.\n\nV roce 1875 byla těžba na dole Bohatá slojemi zastavena a dědičná štola byla opuštěna a již mimo provoz. Ústí bylo uzavřeno mřížemi. Zlikvidována byla na podzim 1900, kdy bylo její ústí zazděno. Ke konci 2. světové války byla štola otevřena v délce asi 80 m a sloužila jako protiletecký kryt. Byl v ní vybudován objekt velitelství německé domobrany (Volkssturm) a zároveň zřízen druhý útěkový východ proražením šachtice na povrch. Po válce byl vchod zasypán.\n\nPo některých důlních jámách se v terénu nacházejí stopy ve formě nálevkovitých propadlin. Největší propadlina se nachází na jámě Světlík II v lese Ludgeřovice, která má průměr cca 15 m a hloubku cca 10 m.\n\nDědičná štola Bohatá slojemi otevírala ve spodních petřkovických vrstvách ostravského souvrství sloje Josef, Salome, Naděje, Přilehlá, Bohatá, Bedřich, Vilém, Ferdinand, Rothschild, Novodvorský, Černá nevěsta, Fanny, Bedřiška, Bohdan a Čeněk. Tyto sloje byly dobývány v letech 1834 – 1876 poruby vedenými podél směrných chodeb ve slojích v jižním a severním křídle důlního pole až po výchozy slojí. Dobývací metodou bylo směrné pilířování. V důlním poli je dokumentováno celkem 17 důlních jam. Důl zasahoval do hloubky 60 m, těžba byla prováděna z jednoho hlavního patra a 1 až 3 nadštolních pater a případně z jednoho podštolního patra. \n\n\n"}
{"id": "1059924", "url": "https://cs.wikipedia.org/wiki?curid=1059924", "title": "Diecéze tarbesko-lurdská", "text": "Diecéze tarbesko-lurdská\n\nDiecéze tarbesko-lurdská (lat. \"Diocesis Tarbiensis et Lourdensis\", franc. \"Diocèse de Tarbes et Lourdes\") je francouzská římskokatolická diecéze. Leží na území departementu Hautes-Pyrénées, jehož hranice přesně kopíruje. Sídlo biskupství i katedrála Notre-Dame-de-la-Sède se nachází ve městě Tarbes. Diecéze je součástí toulouské církevní provincie.\n\nOd 11. února 2012 je diecézním biskupem Mons. Nicolas Brouwet.\n\nBiskupství bylo v Tarbes založeno v průběhu 4. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze tarbeská, jejíž území bylo včleněno do diecézí agenské a bayonnské.\n\nBiskupství v Tarbes bylo obnoveno bulou \"Paternae caritatis\" 6. října 1822.\n\nV souvislosti s Mariánskými zjeveními v Lurdech (franc. \"Lourdes\") byl k 20. dubnu 1912 změně název diecéze na \"Tarbes a Lourdes\".\n\nOd 8. prosince 2002 je diecéze tarbesko-lurdská sufragánem toulouské arcidiecéze; do té doby byla sufragánní diecézí auchské arcidiecéze.\n\nOd 8. prosince 1917 mají biskupové z Tarbes a Lurd na základě buly \"Postquan Sexaginta\" papeže Benedikta XV. právo nosit pallium na území Lurd, které jinak náleží pouze metropolitním arcibiskupům.\n\nPrvním biskupem tarbesko-lurdské diecéze, který pallium obdržel, se stal Mons. François-Xavier Schoepfer, který je obdržel z rukou Mons. Ernesta Ricarda, arcibiskupa z Auch 11. února 1918.\n\n\n"}
{"id": "1059927", "url": "https://cs.wikipedia.org/wiki?curid=1059927", "title": "Jiří Pokorný (lední hokejista)", "text": "Jiří Pokorný (lední hokejista)\n\nJiří Pokorný (* 16. června 1932) je bývalý československý hokejový útočník, hodnocen jako technický a houževnatý hráč pečlivě dbající na dietu.\n\nJako hokejista začínal ve Strašnicích, povinnou základní vojenskou službu si odsloužil v dnes již zaniklém hokejovém klubu Křídla vlasti Olomouc. V jedné sezóně zde získal svoje první medailové umístění – třetí místo. Po návratu z vojenské služby hrál opět v dnes již zaniklém klubu, tentokráte v Spartaku Motorlet.\n\nPoté již přestoupil do pardubického Dynama, tři roky po sobě byl nejlepším střelcem týmu, v sezóně 1956/1957 s 24 góly byl třetím nejlepším střelcem ligy, v sezóně následující s 20 góly se umístil jako 5. nejlepší kanonýr, o další sezónu to bylo gólů šestnáct (dělené čtvrté místo). Na závěr svého působení i za jeho účasti se tým umístil na medailových pozicích – třetí místo.\n\nNásledoval přestup do Prahy, do dnešní Sparty, tehdy do Spartaku Praha Sokolovo. A úvodní zápas v dresu Sparty mu vyšel skvěle, tým zvítězil nad TJ Gottwaldov poměrem 14:0, když Pokorný vstřelil hattrick. V této sezóně se stal nejlepším střelcem Sparty s 25 góly (celkově dělené 7. místo). Spartě se v sezóně dařilo, v nadstavbové části, která se hrála poprvé, byla bodově nejlepší, ztrátu ze základní části se jí již nepodařilo dohnat, pro Pokorného v úvodní sezóně 1960/1961 to bylo opět třetí místo. O dva roky později stříbrná medailová pozice a v sezóně 1964/1965 další bronz. Ve své poslední sezóně o rok později odehrál již pouze 7 zápasů. Celkový střelecký účet v týmu Sparty byl 88 gólů.\n\nZa reprezentační tým hrál poprvé 13. března 1954. V roce 1957 jako druhý pardubický hráč historie (9 let po Vladimíru Kobranovovi) se zúčastnil Mistrovství světa v Moskvě, kde se tým umístil na třetím místě. Byla to jeho jediná účast na MS. Poslední zápas za reprezentaci odehrál 23. prosince 1962. V reprezentaci odehrál 19 zápasů a vstřelil 12 gólů.\n\nOženil se s českou krasobruslařkou Věrou Zajíčkovou, odchovankyní Jičína. Zvolili emigraci do Holandska, kde provozovali lední revue a trénovali.\n\n"}
{"id": "1059928", "url": "https://cs.wikipedia.org/wiki?curid=1059928", "title": "Vraclavský hřbet", "text": "Vraclavský hřbet\n\nVraclavský hřbet je geomorfologický okrsek v západní části Loučenské tabule, ležící v okresech Ústí nad Orlicí, Svitavy a Chrudim v Pardubickém kraji.\n\nÚzemí okrsku se nachází zhruba mezi sídly Radhošť (na severu), Jenišovice (na západě), Luže (na jihozápadě), Příluka (na jihu), Džbánov a Vysoké Mýto (východě). Uvnitř okrsku leží z větších sídel titulní obec Vraclav.\n\nOkrsek Vraclavský hřbet (dle značení Jaromíra Demka VIC–3B–1) geomorfologicky náleží do celku Svitavská pahorkatina a podcelku Loučenská tabule. Dále se již nečlení.\n\nHřbet sousedí s dalšími okrsky Svitavské pahorkatiny: Litomyšlský úval na východě, Novohradská stupňovina na jihu, Štěpánovská stupňovina a Hrochotýnecká tabule na západě. Dále sousedí s celkem Východolabská tabule na severu.\n\nNejvyšším bodem Vraclavského hřbetu je \"Na Chlumku\" (495 m n. m.).\n\n"}
{"id": "1059931", "url": "https://cs.wikipedia.org/wiki?curid=1059931", "title": "Col du Géant", "text": "Col du Géant\n\nCol du Géant, Colle del Gigante, je sedlo v nadmořské výšce 3365 metrů v hlavním hřebeni Alp v masivu Mont Blanc. Prolamuje skalní hřeben mezi vrcholy Dent du Géant a Tour Ronde. Je celé pokryté mohutným ledovcem Glacier du Géant, který spadá do údolí Vallée Blanche.\n\nNa sedle stojí horská chata Rifugio Torino – stará a nová budova. Zároveň jsou zde umístěny dvě přestupní stanice panoramatické lanovky na Punta Helbronner. Do konce 20. století byl v provozu lyžařský vlek, od roku 2013 je rozebraný a odstraněný.\n\nV malém sedélku Col des Flambeaux (3407 m n. m.) asi kilometr na jih pod lanovkou již na francouzském území se stanuje na sněhu. Slouží jako základní horolezecký tábor pro výstupy na okolní štíty.\n\n"}
{"id": "1059932", "url": "https://cs.wikipedia.org/wiki?curid=1059932", "title": "Moss (město)", "text": "Moss (město)\n\nMoss je město a přístav na jihovýchodě Norska. Založeno bylo v 16. století, status města však získalo až 1. ledna 1838. Při sčítání lidu z roku 2012 mělo 30 723 obyvatel. Ve staré norštině se město nazývalo \"Mors\". Roku 1814 byla ve městě podepsána tzv. Smlouva z Mossu, která ukončovala norsko-švédskou válku. Ve městě je rozvinut papírenský, ocelářský a textilní průmysl. Do roku 2009 zde měla sídlo firma Helly Hansen vyrábějící sportovní oblečení. Ve městě sídlí fotbalový klub Moss FK.\n\n\n"}
{"id": "1059934", "url": "https://cs.wikipedia.org/wiki?curid=1059934", "title": "Miloslav Pospíšil (lední hokejista)", "text": "Miloslav Pospíšil (lední hokejista)\n\nMiloslav Pospíšil (4. prosince 1926 – 16. července 2000) byl československý hokejový útočník.\n\nV nejvyšší soutěži hrál za tři pražské kluby, se dvěma získal mistrovský titul. Posledním byl tým TJ Spartak Praha Sokolovo, kde strávil celkem 4 sezóny (1952-1955, 1956-1957) a vstřelil 45 gólů. V mistrovské sezóně 1953/1954 byl členem nově sestavené první pětky ve složení Gut - Ujčík - Hanzl - Zábrodský - Pospíšil.\n\nZa reprezentační tým hrál poprvé 12. února 1952. V roce 1954 se zúčastnil Mistrovství světa ve švédském Stockholmu, kde se tým umístil na čtvrtém místě. Byla to jeho jediná účast na MS. Poslední zápas za reprezentaci odehrál 3. leden 1957. V reprezentaci odehrál celkem 12 zápasů a vstřelil 4 góly.\n\n"}
{"id": "1059935", "url": "https://cs.wikipedia.org/wiki?curid=1059935", "title": "Trifolieae", "text": "Trifolieae\n\nTrifolieae je tribus (seskupení rodů) čeledi bobovité dvouděložných rostlin. Zahrnuje téměř 500 druhů v 6 rodech. Jsou to vesměs byliny s trojčetnými listy a motýlovitými květy v různých typech květenství. Vyskytují se zejména v mírném pásu severní polokoule. V České republice se vyskytují rody jetel, tolice, komonice, jehlice a pískavice. Jetele a tolice mají zemědělský význam jako pícniny.\n\nZástupci tribu \"Trifolieae\" jsou jednoleté nebo vytrvalé byliny nebo výjimečně keře. Listy jsou trojčetné, řidčeji jen jednolisté nebo naopak složené z 5 až 7 lístků. Palisty jsou většinou přirostlé k řapíku, palístky chybějí. Květy jsou uspořádané v květenstvích různých typů, nejčastěji v hlávkách nebo klasovitých hroznech, řidčeji jednotlivé nebo po několika v úžlabích listů. Kalich je zvonkovitý, tvořený 5 laloky. Koruna je motýlovitá. Tyčinky jsou jednobratré nebo dvoubratré. Semeník obsahuje 1 až mnoho vajíček. Lusky mají různorodou podobu, mohou být přímé, srpovitě zahnuté až spirálně stočené, vejcovité nebo podlouhlé, pukající jedním nebo oběma švy či nepukavé. U některých zástupců jsou plody zanořené ve vytrvalém kalichu.\n\nTribus \"Trifolieae\" zahrnuje asi 485 druhů v 6 rodech. Největší rody jsou jetel (\"Trifolium\", asi 250 druhů), tolice (\"Medicago\", 83) a jehlice (\"Ononis\", 75 druhů).\nPřevážná většina zástupců tribu se vyskytuje v mírných oblastech severní polokoule. Některé rody přesahují do horských oblastí tropů a subtropů: rod jetel je zastoupen i v horách Afriky a v jihoamerických Andách, pískavice ve střední Asii a Austrálii, jehlice v horách Etiopie a Keni. Rod modrojetel se vymyká a je rozšířen výhradně v horách tropického pásu: 1 druh v tropické Asii, druhý ve východní Africe.\n\nV květeně Evropy jsou hojně zastoupeny všechny rody s výjimkou modrojetele. Jen jetelů zde roste asi 110 druhů. Největší počet druhů roste ve Středomoří. Rovněž v České republice je tento tribus bohatě zastoupen: roste zde 19 druhů jetele, 4 druhy komonice i tolice, 3 druhy jehlice a 1 druh pískavice. Další druhy jsou zavlékány.\n\n\nMezi zástupci tohoto tribu nalezneme celou řadu hodnotných pícnin, zejména různé druhy jetele a tolice. Používají se i jako zelené hnojení a ke zlepšování půdy. Některé druhy jsou využívány v medicíně. Pískavice řecké seno (\"Trigonella foenum-graecum\") má význam i jako koření.\n\n\"Medicago\", \"Melilotus\", \"Ononis\", \"Parochetus\", \"Trifolium\", \"Trigonella\"\n"}
{"id": "1059938", "url": "https://cs.wikipedia.org/wiki?curid=1059938", "title": "Diecéze rodezsko-vabreská", "text": "Diecéze rodezsko-vabreská\n\nDiecéze Rodez (-Vabres) (lat. \"Diocesis Ruthenensis (-Vabrensis)\", franc. \"Diocèse de Rodez et Vabres\") je francouzská římskokatolická diecéze. Leží na území departementu Aveyron, jehož hranice přesně kopíruje. Sídlo biskupství i katedrála Notre-Dame de Rodez se nachází ve městě Rodez. Diecéze je součástí toulouské církevní provincie.\n\nOd 2. dubna 2011 je diecézním biskupem Mons. François Fonlupt.\n\nBiskupství bylo v Rodez založeno v průběhu 5. století.\n\nPapež Jan XXII. založil 11. července 1317 diecézi Vabres, vydělením z rodezské diecéze.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze Rodez, jejíž území bylo včleněno do diecézí Cahors a Saint-Flour; zrušena byla také diecéze Vabres, jejíž území bylo včleněno do diecézí Cahors a Montpellier (dnes arcidiecéze).\n\nBiskupství v Rodez bylo obnoveno bulou \"Paternae caritatis\" 6. října 1822.\n\nDne 27. května 1875 byl změněn název diecéze na \"Rodez a Vabres\".\n\nOd 8. prosince 2002 je diecéze Rodez a Vabres sufragánem toulouské arcidiecéze; do té doby byla sufragánní diecézí arcidiecéze Albi.\n\n\n"}
{"id": "1059940", "url": "https://cs.wikipedia.org/wiki?curid=1059940", "title": "Leden 2015", "text": "Leden 2015\n\n\n"}
{"id": "1059942", "url": "https://cs.wikipedia.org/wiki?curid=1059942", "title": "Brambořík", "text": "Brambořík\n\nBrambořík (\"Cyclamen\") je rod zahradnicky významných okrasných rostlin, které se pěstují jako hrnkové nebo k řezu květů. Obsahuje asi 20 druhů, z nichž mnohé jsou používány pro šlechtění nových kultivarů. Původní druhy bývají obvykle méně vzhledné, jsou však odolnější vůči nemocem a méně náročné na prostředí.\n\nRostliny rodu brambořík se přirozeně vyskytují v listnatých horách Evropy, Malé Asie a Íránu, největší počet druhů roste v Řecku a Turecku. Ve Střední Evropě je původní jediný druh brambořík nachový (dříve nazývané brambořík evropský) a brambořík fatranský. Jeho přirozený areál se rozkládá od Alp přes Rakousko a Moravu až na Balkánský poloostrov.\n\nV České republice je původní areál bramboříku nachového jen na jižní a jihozápadní Moravě, v oblasti mezi řekami Oslavou a Rokytnou. V Čechách se nevyskytoval, byl tam do přírody uměle vysazen.\n\nRostliny ve volné přírodě vyžadují stinná místa, nejlépe se jim daří ve vlhké kypré půdě v podrostu opadavých dřevin a keřů. Nesnášejí zásaditou půdu, časté přísušky ani dlouhodobé zamokření. Bramboříky rostoucí v přírodě Česka neshazují listy, které jsou mnohem drobnější, stejně jako růžové vonící květy.\n\nJe to vytrvalá bylina vyrůstající z hlízy, která je kulovitá nebo zploštělá a její vnitřní struktura je tvořena parenchymatickým pletivem obsahující zásobní živiny. Hlízy jsou obvykle jednoleté nebo dvouleté, u některých druhů však mohou být trvalé po dobu deseti i více let. Vznikly přeměnou hypokotylu a někdy i části kořene. Pupen mají na povrchu, kořeny mohou vyrůstat ze spodní nebo horní části, u některých druhů z celého povrchu.\n\nZ hlízy rostou listy s dlouhými zelenými nebo zespod načervenalými řapíky a jejich čepele mohou být okrouhlé, srdčité či ledvinovité. Barvu mají nejčastěji sytě zelenou a na lícové straně mívají stříbřitě bílou nebo tmavou kresbu. Některé druhy jsou stálezelené, některé opadavé.\n\nNa dlouhých stopkách vyrůstají jednotlivé květy v různých barvách, mohou být i vícebarevné. Nící květy jsou symetrické a obopohlavné, u některých druhů voní. Vytrvaly kalich je tvořen pěti vejčitými lístky vespod srostlými. Koruna má pět nazpět ohnutých kopinatých lístků, také vespod srostlých, které vytvářejí polokulovitou korunní trubku. V květu je pět tyčinek s prašníky a svrchní semeník vzniklý z pěti plodolistů má pět pestíků. Jsou to rostliny cizosprašné, květy jsou opylovány hmyzem, který přilétává za nektarem; pyl v prašnících dozrává dřív než blizny.\n\nPlodem je kulovitá mnohosemenná tobolka obsahující kulatá nebo hranatá lepkavá semena. Stopky tobolek se postupným zkrucováním při usychání sklápějí až k zemi a zatáhnou tobolky do půdy. Tam dozrají a přečkají zimu, na jaře se opět vysunou na povrch a zbytkem po stopce se mohou zachytit za srst zvířat, která je roznesou po okolí.\n\nBramboříky se rozmnožují většinou semeny, která v tobolce dozrávají asi za tři měsíce a podržují si klíčivost až šest let. Některé se mohou množit i dělením postranních výhonků. V zahradnických podnicích se při šlechtění využívá i možnosti dělení hlíz nebo modernější způsob množení ex vitro. Hlízy bramboříků jsou jedovaté, varem se tato vlastnost ztrácí.\n\nRod obsahuje okolo 20 druhů, pěstitelsky nejvýznamnější je brambořík perský, z kterého bylo vyšlechtěno nejvíce kultivarů. V české přírodě roste jen původní druh brambořík nachový.\n\nV evropské přírodě vyrůstají tyto druhy bramboříků:\n\nBramboříky se staly velmi populární rostlinou již ve středověku. Mimo původního středoevropského druhu se začal v polovině 16. století v Německu hojně pěstovat brambořík břečťanolistý a v Belgií brambořík vykrojený. Angličané zavedli pěstování bramboříku jarního a brzy se přidali i Francouzi. V 18. století byl do Evropy dovezen z východního středomoří brambořík perský; jeho druhové jméno persicum neznamená že pochází z Persie, ale že květ je barvou podobný broskvím ( persica). Ten se stal základem pro vyšlechtění stovek nynějších kultivarů, které jsou velmi hezké, ale nejsou příliš vhodné pro venkovní pěstování.\n\nMimo hrnkových rostlin určených do místností jsou vyšlechtěny i rostliny vysazované do zahrad nebo odrůdy malého vzrůstu vhodné do skalek.\n\n\n \n"}
{"id": "1059946", "url": "https://cs.wikipedia.org/wiki?curid=1059946", "title": "Třída Miranda", "text": "Třída Miranda\n\nTřída Miranda je ve sci-fi a fiktivních, seriálech, filmech, knihách, komiksech ze Star Treku třída hvězdných lodí, které byly ve 23. st. a 24. st. využívány Hvězdnou flotilou Spojené Federace Planet.\nPřijatá do služby kolem roku 2245, a kolem roku 2270 výroba ukončena.\nJedná se o menší a méně výkonný protějšek lodí třídy Constitution, které sloužily především k zásobováním, hlídání hranic a kolonií. Řadí se mezi torpédoborce a lehké křižníky.\n\nMenší rozměry těchto lodí znamenaly i menší komfort pro posádku, omezené vědecké i diplomatické vybavení, to jim však nikterak nebránilo plnit plnohodnotné a dlouhodobé mise, především výzkumné a objevné. Nízké nároky, na výrobu a dostatečné vyzbrojení, z ní učinily ve své době hlavní páteř flotily.\n\nStejně tak jako třída Constitution, tak i Miranda od 70. let 23. st. byly přestavovány na víceúčelové a zároveň modernizovány, tzv. refit, jež prodloužilo životnost o více jak 100 let.\nAvšak brzy se ukázala nízká rychlost a omezené vybavení, ale i komfort pro posádku, že tyto lodě budou sloužit spíše pro ochranu hranic a podporu flotily během válečných konfliktů, jak se během Dominionských válek ukázalo.\n\n\n\n"}
{"id": "1059947", "url": "https://cs.wikipedia.org/wiki?curid=1059947", "title": "Diecéze pamierská", "text": "Diecéze pamierská\n\nDiecéze pamierská (-couseranská-mirepoixská) (lat. \"Diocesis Apamiensis (-Couseranensis-Mirapicensis)\", franc. \"Diocèse de Pamiers, Couserans et Mirepoix\") je francouzská římskokatolická diecéze. Leží na území departementu Ariège, jehož hranice přesně kopíruje. Sídlo biskupství i katedrála Saint-Antonin de Pamiers se nachází ve městě Pamiers. Diecéze je součástí toulouské církevní provincie.\n\nOd 17. prosince 2014 je diecézním biskupem Mons. Jean-Marc Eychenne.\n\nBiskupství bylo v Pamiers zřízeno 16. září 1295 během pontifikátu papeže Bonifáce VIII.\n\nPapež Jan XXII. založil biskupství v Mirepoix a Rieux vydělením z území biskupství v Pamiers.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze pamierská, jejíž území bylo včleněno do toulouské arcidiecéze.\n\nBiskupství v Pamiers bylo obnoveno bulou \"Paternae caritatis\" 6. října 1822.\n\nK 11. březnu 1910 byl změněn název diecéze na \"Pamiers-Couserans-Mirepoix\".\n\n\n"}
{"id": "1059948", "url": "https://cs.wikipedia.org/wiki?curid=1059948", "title": "Zahradnická fakulta Mendelovy univerzity v Brně", "text": "Zahradnická fakulta Mendelovy univerzity v Brně\n\nZahradnická fakulta (ZF) Mendelovy univerzity v Brně (MENDELU) sídlí v Lednici v okrese Břeclav. Uskutečňuje vysokoškolské studium v celé šíři zahradnických oborů a na všech jeho úrovních, v denní i kombinované formě. Svým studentům nabízí posluchárny, laboratoře, skleníky či rozsáhlou oborovou knihovnu.\n\nVysokoškolské vzdělávání v oborech zahradnictví, sadovnictví, vinohradnictví nebo krajinářství v Lednici na Moravě navazuje na tradici Vyšší ovocnicko-zahradnické školy (\"Höhere Obst-Gartenbauschule\") založené zde roku 1895, první svého druhu v monarchii, a také Ústavu zušlechťování rostlin knížete Jana z Liechtensteinů J. G. Mendela, který zde vznikl roku 1912 a který se jako Mendeleum stal později součástí fakulty. Roku 1919 vznikla v Brně Vysoká škola zemědělská, kde se začaly vyučovat i zahradnické disciplíny a která k tomu využívala i nově založenou Biologickou stanici českých vysokých škol v Lednici na Moravě. Až od roku 1947 bylo ale možné studovat samostatný vinařsko-zahradnický studijní směr a na Zemědělské fakultě byly kvůli tomu zřízeny specializované ústavy: Ústav ovocnictví, Ústav zelinářství, Ústav vinařství a sklepního hospodářství, Ústav technologie a sklepního hospodářství a Ústav sadovnictví a květinářství. O pět let později z nich vznikla Katedra zahradnictví, které se přesunula do Lednice. Samostatná fakulta z ní vznikla roku 1985 a prvním děkanem se stal prof. Ing. Vlastimil Fic, DrSc.\n\n\n\n\n\"(např. 3PK = 3 roky studia v prezenční i kombinované formě)\"\n\n"}
{"id": "1059949", "url": "https://cs.wikipedia.org/wiki?curid=1059949", "title": "ABN AMRO World Tennis Tournament 2015", "text": "ABN AMRO World Tennis Tournament 2015\n\nABN AMRO World Tennis Tournament 2015 byl tenisový turnaj pořádaný jako součást mužského okruhu ATP World Tour, který se hrál v aréně Ahoy Rotterdam na krytých dvorcích s tvrdým povrchem. Konal se mezi 9. až 15. únorem 2015 v nizozemském Rotterdamu jako 43. ročník turnaje.\n\nTurnaj s rozpočtem 1 600 855 eur patřil do kategorie ATP World Tour 500. Nejvýše nasazeným hráčem ve dvouhře se stal skotský čtvrtý hráč světa Andy Murray. Singlový titul získal čtvrtý nasazený Stan Wawrinka, když ve finále porazil obhájce trofeje Tomáše Berdycha. Oba si tak vyměnili sedmou a osmou pozici na žebříčku ATP. Deblovou soutěž opanovala dvojice Jean-Julien Rojer a Horia Tecău.\n\nVozíčkářskou část vyhrál ve dvouhře Argentinec Gustavo Fernández a ve čtyřhře francouzsko-britský pár Stéphane Houdet a Gordon Reid.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující páry postoupily z kvalifikace:\n\n\n\n"}
{"id": "1059950", "url": "https://cs.wikipedia.org/wiki?curid=1059950", "title": "Diecéze montaubanská", "text": "Diecéze montaubanská\n\nDiecéze Montauban (lat. \"Diocesis Montis Albani\", franc. \"Diocèse de Montauban\") je francouzská římskokatolická diecéze. Leží na území departementu Tarn-et-Garonne, jehož hranice přesně kopíruje. Sídlo biskupství i katedrála Saint-Antonin de Pamiers se nachází ve městě Montauban. Diecéze je součástí toulouské církevní provincie.\n\nOd 11. května 2007 je diecézním biskupem Mons. Bernard Ginoux.\n\nBiskupství bylo v Montaubanu zřízeno 11. července 1317 papežem Janem XXII.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze Montauban, jejíž území bylo včleněno do toulouské arcidiecéze.\n\nBiskupství v Montaubanu bylo obnoveno bulou \"Paternae caritatis\" 6. října 1822.\n\n\n"}
{"id": "1059953", "url": "https://cs.wikipedia.org/wiki?curid=1059953", "title": "Memphis Open 2015", "text": "Memphis Open 2015\n\nMemphis Open 2015 byl tenisový turnaj mužů na profesionálním okruhu ATP World Tour, hraný v oddílu Racquet Club of Memphis na krytých dvorcích s tvrdým povrchem. Konal se mezi 9. až 15. únorem 2015 v americkém Memphisu jako jubilejní 40. ročník turnaje.\n\nDo roku 2014 nesla událost pojmenování U.S. National Indoor Tennis Championships.\n\nTurnaj se řadil do kategorie ATP World Tour 250 a dotace činila 585 870 amerických dolarů. Nejvýše nasazeným hráčem ve dvouhře se stal pátý tenista světa Kei Nišikori z Japonska, který nastoupil v roli dvojnásobného obhájce titulu. Po výhře získal hattrick – tři trofeje v řadě. Deblovou soutěž ovládla dvojice Mariusz Fyrstenberg a Santiago González.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1059956", "url": "https://cs.wikipedia.org/wiki?curid=1059956", "title": "Diecéze cahorská", "text": "Diecéze cahorská\n\nDiecéze cahorská (lat. \"Diocesis Cadurcensis\", franc. \"Diocèse de Cahors\") je francouzská římskokatolická diecéze. Leží na území departementu Lot, jehož hranice přesně kopíruje. Sídlo biskupství i katedrála Saint-Étienne de Cahors se nachází ve městě Cahors. Diecéze je součástí toulouské církevní provincie.\n\nOd 15. července 2014 je biskupem Laurent Camiade.\n\nBiskupství bylo v Cahors založeno v průběhu 3. století. Oblast jeho působnosti tvoří historické území Quercy, jehož název je – stejně jako název Cahors – odvozen od pojmenování původního obyvatelstva, galského kmene Kadurků (lat. \"Cadurci\").\n\nVydělením území z cahorské diecéze (a toulouské arcidiecéze) bylo 11. července 1317 v Montaubanu zřízeno montaubanské biskupství papežem Janem XXII.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze Rodez a Vabres, jejichž území bylo z části včleněno do cahorské diecéze (v případě diecéze Rodez také do diecéze Saint-Flour a v případě diecéze Vabres také do montpellierské diecéze, dnešní arcidiecéze). Biskupství v Rodez bylo obnoveno bulou \"Paternae caritatis\" 6. října 1822 a od 27. května 1875 nese název \"Rodez a Vabres\".\n\nOd 8. prosince 2002 je cahorská diecéze sufragánem toulouské arcidiecéze; do té doby byla sufragánní diecézí arcidiecéze Albi.\n\n\n"}
{"id": "1059958", "url": "https://cs.wikipedia.org/wiki?curid=1059958", "title": "Arcidiecéze albijsko-castresko-lavaurská", "text": "Arcidiecéze albijsko-castresko-lavaurská\n\nArcidiecéze Albi, Castres a Lavaur (lat. \"Archidioecesis Albiensis (-Castrensis-Vauriensis)\", franc. \"Archidiocèse d'Albi, Castres et Lavaur\") je francouzská římskokatolická arcidiecéze. Leží na území departementu Tarn, jehož hranice přesně kopíruje. Sídlo arcibiskupství i katedrála svaté Cecilie se nachází ve městě Albi. Arcidiecéze je součástí toulouské církevní provincie.\n\nOd 2. února 2011 je arcibiskupem z Albi Mons. Jean Legrez.\n\nBiskupství bylo v Albi založeno v průběhu 3. století.\n\nBiskupství v Castres zřízeno 11. července 1317 papežem Janem XXII. vydělením z diecéze Albi.\n\nDne 3. října 1678 byla diecéze Albi povýšena na arcidiecézi.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze Castres, její území bylo včleněno do arcidiecéze Albi; k témuž datu však byla zrušena i arcidiecéze Albi, jejíž území bylo včleněno do montpellierská diecéze (dnešní arcidiecéze). Arcidiecéze Albi byla obnovena bulou \"Paternae caritatis\" 6. října 1822.\n\nK 17. únoru 1922 byl změněn název arcidiecéze na \"Albi, Castres a Lavaur\".\n\nOd 8. prosince 2002 je arcidiecéze Albi sufragánem toulouské arcidiecéze; do té doby byla metropolitní arcidiecézí.\n\n\n"}
{"id": "1059959", "url": "https://cs.wikipedia.org/wiki?curid=1059959", "title": "Diecéze métská", "text": "Diecéze métská\n\nDiecéze métská (lat. \"Diocesis Metensis\", franc. \"Diocèse de Metz\") je francouzská římskokatolická diecéze. Leží na území departementu Moselle, jehož hranice přesně kopíruje. Sídlo biskupství i katedrála Saint-Étienne de Metz se nachází v Métách. Diecéze není součástí žádné církevní provincie, je přímo podřízená Svatému stolci. Métský biskup je jmenován francouzským prezidentem na základě návrhu od papeže, dle místního práva v Alsasku-Lotrinsku.\n\nOd 27. září 2013 je diecézním biskupem Mons. Jean-Christophe André Robert Lagleize.\n\nBiskupství bylo v Métách založeno v průběhu 3. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také remešská arcidiecéze, jejíž území bylo včleněno do diecéze Meaux a métské diecéze; k obnovení remešské arcidiecéze došlo 6. října 1822.\n\nMétské biskupství není součástí žádné církevní provincie, je přímo podřízeno Svatému stolci, stejně jako štrasburské arcibiskupství (pouze tato dvě biskupství jsou v rámci metropolitní Francie) a diecéze Saint-Denis-de-La Réunion (v rámci zámořské Francie). Na území diecéze platí Alsasko-Lotrinské místní právo, na základě kterého jmenuje métské biskupy (a štrasburské arcibiskupy) francouzský prezident na návrh papeže.\n\n\n"}
{"id": "1059961", "url": "https://cs.wikipedia.org/wiki?curid=1059961", "title": "Víctor Estrella", "text": "Víctor Estrella\n\nVíctor Estrella Burgos (* 2. srpna 1980 Santiago de los Caballeros) je dominikánský profesionální tenista, držitel několika národních tenisových milníků. Ve své dosavadní kariéře na okruhu ATP World Tour vyhrál tři singlové turnaje. Na challengerech ATP a okruhu Futures získal do února 2017 dvacet sedm titulů ve dvouhře a devět ve čtyřhře.\n\nNa žebříčku ATP byl ve dvouhře nejvýše klasifikován v červenci 2015 na 43. místě a ve čtyřhře pak v témže dni na 135. místě. Trénuje ho Alejandro Fabbri.\n\nŘadí se ke třem hráčům otevřené éry tenisu, kteří dokázali vyhrát všechny tři úvodní ročníky turnaje ATP Tour, když získal hattrick na Ecuador Open Quito . Navázal tak na Američana Michaela Changa z Pekingu a Rakušana Thomase Mustera z Mexico City.\n\nNa nejvyšší grandslamové úrovni se ve dvouhře nejdále probojoval do třetího kola na US Open 2014, kde podlehl Kanaďanu Milosi Raonicovi.\n\nV dominikánském daviscupovém týmu debutoval v roce 1998 základním blokem 3. skupiny americké zóny proti Bermudám, v němž prohrál s Garciou čtyřhru. Dominikánci podlehli 1:2 na zápasy. Do dubna 2016 v soutěži nastoupil ke čtyřiceti tři mezistátním utkáním s bilancí 39–15 ve dvouhře a 20–21 ve čtyřhře.\n\nNa XVI. ročníku Panamerických her v mexické Guadalajaře vybojoval bronzovou medaili v mužské dvouhře. Ze Středoamerických a karibských her si odvezl další medailové kovy. Ze San Salvadoru 2002 stříbro v soutěži týmů, z Cartageny 2006 druhé místo v mužské čtyřhře a třetí z dvouhry a mixu, z Mayagüezy 2010 zlato z dvouhry a ve Veracruzu 2014 vyhrál opět singlovou soutěž a bronzový kov si připsal ve smíšené čtyřhře.\n\nV sezóně 2014 se stal prvním dominikánským tenistou, jenž postoupil do elitní stovky singlového žebříčku ATP. Startem na Australian Open 2015 docílil jako první Dominikánec účasti v hlavní soutěži všech čtyř Grand Slamů.\n\nNa únorovém Ecuador Open Quito 2015, hraném na quitské antuce, se stal prvním dominikánským hráčem, jenž postoupil do finále turnaje okruhu ATP Tour. V boji o titul dvouhry zdolal po dramatickém průběhu 6–2, 6–7 a 7–6 nejvýše nasazeného Španěla Feliciana Lópeze, hráče první světové dvacítky. Ve 34 letech se tak stal nejstarším hráčem v otevřené éře tenisu, jenž vybojoval svůj první turnajový titul a jako první dominikánský tenista postoupil do finále singlového turnaje na této úrovni tenisu. Finálový duel si zahrál také v soutěži čtyřhry. V páru s Brazilcem v něm nestačili na německou dvojici Gero Kretschmer a Alexander Satschko po setech 5–7 a 6–7. Následující ročník Ecuador Open Quito 2016 dokázal opět vyhrát, když ve finále zdolal Brazilce Thomaze Bellucciho.\n\nVe finále Ecuador Open Quito 2017 odvrátil mečbol a poprvé porazil Itala Paola Lorenziho. Triumfem se stal třetím mužem otevřené éry tenisu, jenž dokázal vyhrát všechny tři úvodní ročníky turnaje ATP Tour. Navázal tak na Američana Michaela Changa z Pekingu a Rakušana Thomase Mustera z Mexico City.\n\n"}
{"id": "1059965", "url": "https://cs.wikipedia.org/wiki?curid=1059965", "title": "Výsypka Silvestr", "text": "Výsypka Silvestr\n\nVýsypka Silvestr je název rekultivované důlní výsypky, která se nachází v Karlovarském kraji v okrese Sokolov, mezi obcemi Dolní Rychnov a Březová, jižně od Sokolova. Výsypka zabírá plochu 270 ha.\nPřestože se nachází při jižní okrajové zástavbě města Sokolov, leží celá výsypka na území obce Dolní Rychnov, v katastrálním území Dolní Rychnov.\n\nVýsypka vznikla zasypáním vytěženého povrchového uhelného lomu Silvestr (ve starších důlních mapách též Sylvestr) skrývkovými hmotami z jiných sokolovských uhelných lomů, především lomů Medard a Michal. S otvírkou bývalého lomu Silvestr se začalo v roce 1939. Za celou životnost vytěžil lom 89 751 777 t uhlí a 51 549 060 m³ skrývky. Lom těžil uhelnou sloj Antonín a Anežka a jeho těžební činnost byla ukončena v roce 1981. Západní část vytěženého lomu byla ponechána k plavení popílku z elektrárny Tisová.\n\nVe východní části lomu Silvestr bylo vybudováno golfové hřiště s 18 jamkami o výměře necelých 100 ha. V rámci rekultivačních prací byly provedeny hrubé terénní úpravy, odvodnění a vytvořením sedmi malých vodních ploch. Projekt golfového hřiště zpracovala renomovaná německá firma Städler golf Courses. V zázemí osmnácti jamkového hřiště je i restaurace. Celé hřiště je automaticky zavlažované a na jeho ploše bylo v rámci lesnické rekultivace vysázeno na 700 velkých či středně vzrostlých stromů a 5 tisíc sazenic modřínu, dubu, jasanu, borovice a smrku. Zázemí golfu, závlahy, konečné úpravy tvaru golfového hřiště, zatravnění, budování greenů a odpališť, byly hrazeny z vlastních prostředků Sokolovské uhelné.\n\n\n"}
{"id": "1059968", "url": "https://cs.wikipedia.org/wiki?curid=1059968", "title": "Intermediate System to Intermediate System", "text": "Intermediate System to Intermediate System\n\nIntermediate System to Intermediate System (IS-IS) je směrovací protokol, který slouží v sítích s přepojováním paketů k určování nejlepších cest pro směrování paketů. protokol byl vyvinut pro DECnet fáze V a standardizován v rámci referenčního návrhu Open Systems Interconnection (OSI) jako ISO/IEC 10589:2002 pro směrování datagramů OSI protokolu CLNS. Díky snadné rozšiřitelnosti jej lze používat jako směrovací protokol pro různé síťové protokoly, včetně protokolu IP (IPv4 i IPv6). Proto byla pracovní verze IS-IS publikována jako . IS-IS bývá označován za \"de facto\" standard pro páteřní sítě velkých poskytovatelů Internetu.“\n\nIS-IS je Interior gateway protocol (IGP) sloužící pro výměnu směrovacích informací v rámci administrativní domény nebo sítě. Pro směrování mezi autonomními systémy se používají protokoly patřící do skupiny Exterior gateway protocol (EGP), především Border Gateway Protocol (BGP) ().\n\nIS-IS je protokol pro výměnu směrovacích informací založený na stavu linek, který informace o stavu linek šíří v síti směrovačů spolehlivě záplavovým způsobem. Každý IS-IS směrovač si nezávisle vytváří informace o topologie sítě na základě shromažďování informací z ostatních směrovačů. Stejně jako protokol OSPF používá IS-IS Dijkstrův algoritmus pro výpočet nejlepší cesty sítí. Směrovač pak používá získané informace pro směrování paketů nebo datagramů po vypočítané ideální cestě sítí k cílovému uzlu.\n\nProtokol IS-IS vyvinula firma Digital Equipment Corporation pro rodinu protokolů DECnet Fáze V. V roce 1992 byl standardizován Mezinárodní organizací pro normalizaci jako ISO 10589 pro komunikaci mezi síťovými zařízeními označovanými v terminologii ISO jako Intermediate Systems (jako protiklad ke koncovým neboli hostitelským systémům). Účelem IS-IS bylo umožnit směrování datagramů OSI protokolu CLNS.\n\nIS-IS byl vyvíjen přibližně ve stejné době, kdy Internet Engineering Task Force IETF vytvářel podobný protokol nazývaný OSPF. Později byl IS-IS rozšířen pro směrování \"datagramů\" v Internet Protocol (IP), protokol síťové vrstvy sítě Internet. Tato verze směrovacího protokolu IS-IS se nazývá \"Integrated IS-IS\" ()\n\nIS-IS i OSPF jsou směrovací protokoly založené na stavu linek a používají Dijkstrův algoritmus pro výpočet nejlepší cesty sítí. Díky tomu jsou konceptuálně podobné. Oba podporují proměnnou délku masek podsítí, mohou používat multicast pro zjišťování sousedících směrovačů pomocí \"hello paketů\" a pro výměnu aktualizací směrovacích tabulek mohou používat autentizaci.\n\nZatímco OSPF byl původně vytvořen pro směrování protokolu IP a jedná se o síťové vrstvy, který pro komunikaci využívá protokol IP, protokol IS-IS využívá linkové vrstvy OSI (sám patří do stejné vrstvy jako CLNS). K oblíbenosti protokolu OSPF přispělo široké přijetí protokolu IP po celém světě. IS-IS nepoužívá IP pro přenos směrovacích informací.\nIS-IS je neutrální vzhledem k typu síťových adres, pro které může směrovat. To umožnilo, aby byl IS-IS jednoduše nasazen pro směrování IPv6. OSPF verze 2 byl naproti tomu navržen pro IPv4, a aby mohl být použit v IPv6 sítích, bylo nutné vytvořit jeho novou verzi, OSPF v3 (definovanou v ).\n\nIS-IS směrovače vytvářejí topologickou reprezentaci sítě. Tato mapa obsahuje podsítě dosažitelné jednotlivými IS-IS směrovači a pro přenos informací do podsítě se použije cesta s nejnižší cenou (např. nejkratší cesta).\n\nIS-IS se od OSPF odlišuje způsobem definování oblastí i směrováním mezi nimi. IS-IS rozlišuje dvě úrovně směrovačů:\n\n\nSměrovače úrovně 2 směrují pakety mezi oblastmi a mohou vytvářet relace pouze s jinými směrovači úrovně 2. Směrovače úrovně 1 si vyměňují směrovací informace pouze mezi sebou. Obdobně směrovače úrovně 2 si vyměňují informace pouze s jinými směrovači úrovně 2. Směrovače úrovně 1-2 si vyměňují informace s oběma úrovněmi a používají se pro propojení směrovačů úrovně 1 se směrovači úrovně 2.\n\nOblasti v OSPF jsou vymezeny na rozhraních tak, že hraniční směrovač oblasti ( ) patří do dvou nebo více oblastí současně, takže hranice mezi oblastmi tvoří směrovače ABR; v IS-IS jsou hranice oblastí v mezi směrovači úrovně 2 nebo úrovně 1-2, takže každý IS-IS směrovač patří pouze do jediné oblasti.\n\nIS-IS nevyžaduje, aby Area 0 (oblast nula) byla páteřní oblastí, kterou musí procházet veškerý provoz mezi oblastmi. Logický pohled je, že OSPF vytváří strukturu podobnou pavučině nebo hvězdicové topologii, ve které jsou všechny oblasti připojené přímo na oblast 0, zatímco IS-IS vytváří logickou topologii s páteřní sítí tvořenou směrovači úrovně 2, a větvemi směrovačů úrovně 1-2 a úrovně 1, které tvoří jednotlivé oblasti.\n\nIS-IS se od OSPF odlišuje také metodou, jak v síti rozšiřuje spolehlivě informace o topologii a jejích změnách. Základní koncepty jsou však podobné.\n\nOSPF má větší sadu rozšíření a nepovinných vlastností zadaný v protokol Standardy. IS-IS je však snáze rozšiřitelný: jeho používání type-length-value parametrů umožňuje implementovat podporu pro nové techniky bez změn protokolu. Například pro podporu IPv6 byl protokol IS-IS pouze rozšířen o několik nových TLV, zatímco pro OSPF bylo nutné vydat nový protokol draft (OSPFv3). Kromě toho je IS-IS méně „upovídaný“ a lépe se škáluje, takže může podporovat větší sítě. Při použití stejné množiny prostředků může IS-IS podporovat více routerů v oblasti než OSPF. To přispělo k používání protokolu IS-IS jako protokolu pro poskytovatele Internetu.\n\nTCP/IP implementace známá jako „Integrated IS-IS“ nebo Dual IS-IS“ je popsaná v .\n\nProtokol IS-IS se používá jako řídicí rovina pro 802.1aq Shortest Path Bridging (SPB), které dovoluje při směrování nejkratší cestou ve smíšených sítích Ethernet používat několik cest se stejnou cenou. To umožňuje, aby SPB podporovalo rozsáhlé topologie vrstvy 2 s rychlou konvergencí a zlepšilo používání smíšené topologie. Je podporováno centrální vytváření komunikujících skupin. K tomuto účelu je IS-IS rozšířeno o malý počet TLV parametrů a subparametrů a podporuje dvě Ethernetová zapouzdření datové cesty, 802.1ad Provider Bridges a 802.1ah Provider Backbone Bridges. SPB nevyžaduje změny ve stavovém stroji ani jiné podstatné změny v IS-IS; stačí přidat nový identifikátor protokolu síťové vrstvy (NLPID) a sadu TLV parametrů. Toto rozšíření IS-IS je definováno v IETF navrženém standardu .\n\n\n\n"}
{"id": "1059970", "url": "https://cs.wikipedia.org/wiki?curid=1059970", "title": "Roger Assalé", "text": "Roger Assalé\n\nRoger Claver Djapone Assalé (* 13. listopadu 1993) je fotbalový útočník a reprezentant z Pobřeží slonoviny, od roku 2014 hráč klubu TP Mazembe.\n\nV Pobřeží slonoviny hrál na seniorské úrovni za klub Séwé Sport de San-Pédro. V roce 2014 přestoupil do týmu TP Mazembe z Demokratické republiky Kongo.\n\nV A-mužstvu Pobřeží slonoviny debutoval 6. 7. 2013 v zápase v Kaduně proti domácímu týmu Nigérie (porážka 1:4).\n\nZúčastnil se Afrického poháru národů 2015 v Rovníkové Guineji, kde s týmem získal zlatou medaili.\n\n"}
{"id": "1059976", "url": "https://cs.wikipedia.org/wiki?curid=1059976", "title": "Johann Jakob Walther", "text": "Johann Jakob Walther\n\nJohann Jakob Walther (1650 Witterda u Erfurtu – 2. listopadu 1717 Mohuč) byl německý houslista a hudební skladatel. V letech 1670 až 1674 působil na medicejském dvoře ve Florencii, od roku 1674 do roku 1680 na dvoře v Drážďanech, poté až do konce života jako tajemník na kurfiřtském dvoře v Mohuči. Dochovalo se od něho 40 skladeb obsažených ve dvou sbírkách, \"Scherzi da Violino solo con il basso continuo\" (1676) a \"Hortulus chelicus\" (1688, podruhé vydáno roku 1694 pod titulem \"Wohlgepflanzter Violinischer Lustgarten\").\n"}
{"id": "1059985", "url": "https://cs.wikipedia.org/wiki?curid=1059985", "title": "Jan Thorovský", "text": "Jan Thorovský\n\nJan Thorovský (* 14. března 1946) je bývalý český fotbalista, útočník.\n\nV československé lize hrál za TJ SU Teplice. Nastoupil ve 125 ligových utkáních a dal 18 gólů. Do Teplic přišel z Slovanu Liberec a z Teplic odešel do LIAZ Jablonec. Vítěz Českého poháru a finalista Československého poháru 1977 a finalista Českého poháru 1973. Ve druhé lize hrál i za Baník Most.\n\n\n"}
{"id": "1059987", "url": "https://cs.wikipedia.org/wiki?curid=1059987", "title": "Cheick Doukouré", "text": "Cheick Doukouré\n\nCheick Kader Doukouré (* 11. září 1992, Abidžan) je fotbalový záložník z Pobřeží slonoviny, v současnosti hráč klubu Levante UD. Nastupuje i za fotbalovou reprezentaci Pobřeží slonoviny. V mládežnických kategoriích reprezentoval Francii.\n\nS profesionálním fotbalem začínal ve Francii v klubu FC Lorient, odkud odešel v létě 2012 na roční ostování do klubu SAS Épinal. V létě 2014 přestoupil do FC Metz (neboli FC Méty).V létě 2017 přestoupil do španělského druholigového klubu Levante UD.\n\nDoukoré hrál za mládežnické reprezentace Francie U18 (v roce 2009 dva zápasy) a U19 (v roce 2011 čtyři zápasy).\n\nV A-mužstvu Pobřeží slonoviny debutoval začátkem roku 2015.\nZúčastnil se Afrického poháru národů 2015 v Rovníkové Guineji, kde s týmem získal zlatou medaili.\n\n"}
{"id": "1059998", "url": "https://cs.wikipedia.org/wiki?curid=1059998", "title": "Cheick Tioté", "text": "Cheick Tioté\n\nCheick Ismaël Tioté (21. června 1986, Yamoussoukro, Pobřeží slonoviny – 5. června 2017, Peking, Čína) byl fotbalový záložník z Pobřeží slonoviny. Nastupoval i za fotbalovou reprezentaci Pobřeží slonoviny. Zemřel na srdeční záchvat během tréninku v čínském klubu Beijing Enterprises Group FC, kde naposledy hrál. V nemocnici se ho nepodařilo oživit.\nV A-mužstvu Pobřeží slonoviny debutoval 12. 8. 2009 v přátelském zápase proti Tunisku (remíza 0:0).\n\nZúčastnil se Mistrovství světa 2010 v Jihoafrické republice.\nHrál i na Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\nNa Africkém poháru národů v roce 2012 se s reprezentací dostal až do finále proti Zambii, zápas skončil 0:0 po prodloužení. V penaltovém rozstřelu jeho tým podlehl 7:8 a africkým šampionem se stala Zambie.\nZúčastnil se mj. i Afrického poháru národů 2015 v Rovníkové Guineji, kde s týmem získal zlatou medaili.\n\n"}
{"id": "1060008", "url": "https://cs.wikipedia.org/wiki?curid=1060008", "title": "Vintířovský potok (přítok Liboce)", "text": "Vintířovský potok (přítok Liboce)\n\nVintířovský potok je malý vodní tok v okrese Chomutov. Potok je dlouhý 11,6 km, plocha povodí měří 31,4 km² a průměrný průtok v ústí je 0,13 m³/s. Spravuje ho státní podnik Povodí Ohře.\n\nPotok pramení v Doupovských horách ve Vojenském újezdu Hradiště v Karlovarském kraji asi jeden kilometr severozápadně od Kojetína v nadmořské výšce 570 metrů, ale vzápětí vojenský prostor opouští. U jeho hranice vyvěrá v těsné blízkosti koryta pramen Kojetínská kyselka. Pod Kojetínem prudce zatáčí k jihu, aby vzápětí obrátil na východ k Vintířovu, který obtéká ze severu a pokračuje k přírodní rezervaci Vinařský rybník. Poté už protéká pouze Vidolicemi a jižně od Pětipes se v nadmořské výšce 270 metrů vlévá zleva do Liboce.\n\nPřítoky Vintířovského potoka jsou pravostranný Ratibořický potok a levostranný Miřetický a Skalní potok.\n"}
{"id": "1060011", "url": "https://cs.wikipedia.org/wiki?curid=1060011", "title": "Leska", "text": "Leska\n\nLeska je potok v okresech Chomutov a Louny. Potok je dlouhý 23 km, plocha povodí měří 156,8 km² a průměrný průtok v ústí je 0,64 m³/s. Spravuje ho státní podnik Povodí Ohře.\n\nPotok pramení v Doupovských horách ve Vojenském újezdu Hradiště v Karlovarském kraji asi 2 km jihozápadně od osady Konice v nadmořské výšce 590 metrů. Přibližně ke Krásnému Dvoru teče východním směrem. Ještě ve vojenském prostoru protéká malým rybníkem a napájí také Dobřenecký rybník. Za ním teče severně od Chmelištné do Brodů, za kterými vtéká do zámeckého parku krásnodvorského zámku, kde napájí několik vodních nádrží. U Krásného Dvora opouští Doupovské hory, vtéká do Mostecké pánve a obrací se k severovýchodu. Dále míjí vesnice Zlovědice, Mory, protéká Kněžicemi a v nadmořské výšce 233 metrů se vlévá z pravé strany do Liboce.\n\n\"(L = levý, P = pravý)\"\n\n"}
{"id": "1060012", "url": "https://cs.wikipedia.org/wiki?curid=1060012", "title": "Dubá (přítok Liboce)", "text": "Dubá (přítok Liboce)\n\nDubá je malý vodní tok v okrese Chomutov. Potok je dlouhý 7,3 km, plocha povodí měří 9,7 km² a průměrný průtok v ústí je 0,1 m³/s. Spravuje ho státní podnik Povodí Ohře.\n\nPotok pramení v Doupovských horách ve Vojenském újezdu Hradiště v Karlovarském kraji na východním svahu vrchu Tureč v nadmořské výšce 620 metrů. Odtud teče prevážně odlesněnou krajinou vojenského újezdu na severovýchod. Vzápětí po opuštění vojenského prostoru vtéká do přírodní rezervace Sedlec, kde napájí stejnojmenný rybník. Pod rybníkem pokračuje lesnatým údolím k úpatí Doupovských hor a půl kilometru jihozápadně od Radechova se v nadmořské výšce 340 metrů. vlévá zprava do Liboce.\n\nJižně od rybníka Sedlec se koryto potoka rozdvojuje a větěv označovaná jako Dubá II převádí vodu do povodí Lesky. Dubá II teče na východ do Mašťova, za kterým se opět rozdvojuje. Jižní větev teče na východ a mezi Němčany a vrchem Kozel (364 metrů) se vlévá do Němčanského potoka, který je přítokem Lesky. Severní větev Dubé II protéká dvěma rybníky pod Mašťovským vrchem (385 metrů) a v polích před Chotěbudicemi se do ní zleva vlévá Rokelský potok dlouhý asi 2,5 km. Dubá II potom pokračuje na východ kolem Chotěbudic a přes Velikou Ves a severně od Zlovědic se také vlévá zleva do Lesky. Koryto původního potoka se v mapách označuje jako Dubá I.\n"}
{"id": "1060014", "url": "https://cs.wikipedia.org/wiki?curid=1060014", "title": "Miloslav Landa", "text": "Miloslav Landa\n\nMiloslav Landa (* 4. dubna 1938) je bývalý český fotbalista, obránce.\n\nV československé lize hrál za TJ SU Teplice. Nastoupil v 10 ligových utkáních a dal 1 gól. Po odchodu z Teplic hrál za Kovostroj Děčín.\n\n"}
{"id": "1060016", "url": "https://cs.wikipedia.org/wiki?curid=1060016", "title": "Ismaël Diomandé", "text": "Ismaël Diomandé\n\nIsmaël Tiémoko Diomandé (* 28. srpna 1992, Abidžan) je fotbalový záložník z Pobřeží slonoviny, hráč klubu AS Saint-Étienne od roku 2016 na hostování v SM Caen. Nastupuje i za fotbalovou reprezentaci Pobřeží slonoviny.\nV A-mužstvu Pobřeží slonoviny debutoval v roce 2014.\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\nPředstavil se i na Africkém poháru národů 2015 v Rovníkové Guineji, kde s týmem získal zlatou medaili.\n\n"}
{"id": "1060029", "url": "https://cs.wikipedia.org/wiki?curid=1060029", "title": "Milan Kopecký (fotbalista)", "text": "Milan Kopecký (fotbalista)\n\nMilan Kopecký (* 24. června 1943) je bývalý československý fotbalista, útočník.\n\nV československé lize hrál za TJ SU Teplice. Nastoupil v 19 ligových utkáních. Po odchodu z Teplic hrál za Litvínov.\n\n"}
{"id": "1060032", "url": "https://cs.wikipedia.org/wiki?curid=1060032", "title": "Vzácné mince", "text": "Vzácné mince\n\nPojmem vzácné mince můžeme označit mince, jejichž hodnota je vyčíslena v řádech milionů dolarů. Vzácné mince jsou často spojeny s chybným zadáním ražby a s kuriózními příběhy. Výčet nejvzácnějších mincí světa není oficiálně stanoven a je dynamický. Mění se v závislosti na realizovaných aukčních prodejích.\n\nJedná se o první dolar vydaný ve Spojených státech amerických. Ražba dolaru proběhla v letech 1794 a 1795. Jeho design je inspirován španělskými mincemi, které byly v té době běžně využívány k obchodu napříč Amerikou. V roce 2013 byl Flowing Hair Dollar vydražen na aukci Stack’s Bowers Galleries za rekordních 10 016 875 dolarů. Majitelem se stala firma Legend Numismatics , která je jedním z nejznámějších obchodníků se vzácnými mincemi.\n\nDouble Eagle 1933 je zlatá mince v nominální hodnotě 20 dolarů z ražby Spojených států amerických. V roce 1933 sice bylo vyraženo 445 500 mincí tohoto typu, avšak v důsledku finanční krize nařídil prezident Franklin D. Roosevelt roztavit všechno zlato, včetně Double Eagle mincí. Tomuto příkazu se vyhnulo 13 mincí, jejichž tržní hodnota závratně stoupla. Nejdražší Double Eagle z roku 1933 byl vydražen v roce 2002. Nejvzácnější exemplář Double Eagle 1933 byl se do rukou federální vlády vrátil až v roce 1996, kdy byl náhodou nalezen u britského obchodníka se zlatem.\n\nBrasherův dublon je jediná mince z listu vzácných mincí ze soukromé ražby. Ephraim Brasher, tvůrce této mince, byl americký zlatník. V roce 1787 nechal vyrazit pár kusů dublonů. O důvodu této ražby se spekuluje. Většina numismatiků se však domnívá, že dublony měly sloužit jako předloha pro ražbu amerických oběžných mincí. Dublon je vzorem designu amerických mincí, který přetrvává do dnešní doby. Vyobrazuje třináct hvězd v kruhu, olivovou ratolest a majestátního orla.\n\nSběrateli je stříbrný dolar z roku 1804 nazýván králem amerických mincí. V roce 1804 bylo vyraženo 19 570 stříbrných dolarů 1. třídy. Později se však zjistilo, že tyto mince byly vyraženy starými raznicemi z předchozích dvou let. Až do roku 1836 nebyly stříbrné oběžné dolary vůbec raženy. Zástupci státní mincovny však chtěli k reprezentačním účelům darovat svým obchodním partnerům dolary z roku 1804. Když zjistili, že z tohoto roku žádné dolary neexistují, nechali speciálně k této příležitosti pár kusů s datem 1804 vyrazit.\n\nNiklák z roku 1913 byl první mince, která byla prodána za více, než milion dolarů, přitom jeho nominální hodnota je pouhých 5 centů. Historie vzniku této mince je velmi sporná. Niklák Liberty Head vznikl buď jako nedorozumění, kdy pro ražbu oběžných pěticentů byla použita špatná raznice, nebo byla jeho ražba dobře promyšlený obchodní tah zaměstnance státní mincovny.\n\n\n"}
{"id": "1060041", "url": "https://cs.wikipedia.org/wiki?curid=1060041", "title": "I S’-ling", "text": "I S’-ling\n\nI S’-ling (; * 6. května 1989, Čchao-čou, Čína) je čínská sportovní střelkyně a mistryně světa. Na Letních olympijských hrách 2012 získala zlatou medaili ve střelbě na 10 metrů ze vzduchové pušky, v roce 2016 bronzovou.\n\n"}
{"id": "1060043", "url": "https://cs.wikipedia.org/wiki?curid=1060043", "title": "Sylvain Gbohouo", "text": "Sylvain Gbohouo\n\nSylvain Gbohouo (* 29. října 1988) je fotbalový brankář z Pobřeží slonoviny, hráč klubu Séwé Sport de San-Pédro. Nastupuje i za fotbalovou reprezentaci Pobřeží slonoviny.\n\nSylvain Gbohouo hraje ve své zemi v klubu Séwé Sport de San-Pédro.\n\nV A-mužstvu Pobřeží slonoviny debutoval 6. 7. 2013 v kvalifikačním zápase v Kaduně proti domácímu týmu Nigérie (porážka 1:4).\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C. Byl náhradníkem Boubacara Barryho a nezasáhl do žádného ze tří zápasů družstva na šampionátu.\n\nZúčastnil se i Afrického poháru národů 2015 v Rovníkové Guineji. Na turnaji byl tentokrát brankářskou jedničkou a Boubacar Barry jeho náhradníkem, ale před finále proti Ghaně se zranil a do brány musel Barry. Ten se stal hrdinou zápasu a pomohl získat zlaté medaile.\n\n"}
{"id": "1060045", "url": "https://cs.wikipedia.org/wiki?curid=1060045", "title": "Kordona", "text": "Kordona\n\nKordona (\"Malus domestica\" 'Kordona') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do února. Odrůda je růstem je řazena mezi sloupcovité (baleríny, sloupovité) odrůdy. Lze ji pěstovat v nádobách. \n\nByla vyšlechtěna v ČR ve VŠÚO v Holovousích. Odrůda vznikla zkřížením odrůd 'Mc. Intosh Wijcik' a 'Florina'.\n\nRůst odrůdy je bujný. Koruna během vegetace vytváří úzce sloupovitou korunu. Plodonosný obrost je ve shlucích.\n\nPlodí středně brzy, bohatě a s probírkou pravidelně, často přeplozuje.\n\nPlod je kuželovitý, střední. Slupka hladká, nerovní, spíše silná, žlutozelené zbarvení je překryté červeným líčkem. Dužnina je bílá se sladce navinulou chutí.\n\nOdrůda je rezistentní proti strupovitostí jabloní ale středně odolná k padlí. Podle jiných zdrojů je málo odolná k padlí.\n\nJe vhodná ke skladování a přímému konzumu. Odrůdu lze použít na chráněná stanoviště středních a teplých poloh. Vyžaduje propustné živné půdy s dostatečnou, pravidelnou závlahou a použitím listových hnojiv během vegetace. Přestože je růst odrůdy bujný, je doporučováno pěstování odrůdy na slabě rostoucích podnožích ve tvarech jako zákrsky, čtvrtkmeny a vřetena. Na vzrůstnějších podnožích je vhodná pro vyšší tvary. \n"}
{"id": "1060050", "url": "https://cs.wikipedia.org/wiki?curid=1060050", "title": "Elias Howe", "text": "Elias Howe\n\nElias Howe (9. července 1819, Spencer (Massachusetts) — 3. října 1867, Brooklyn) byl americký vynálezce, který sestrojil první funkční šicí stroj.\n\nByl potomkem Edmunda Rice, jednoho z prvních puritánských osadníků v Massachusetts. Pracoval jako mechanik v Cambridgi, kde se od svého zaměstnavatele dozvěděl o diskusích okolo šicího stroje. V té době už existovala řada patentů, ale žádný nebyl použitelný pro masovou výrobu. Howe přišel na princip stroje s člunkem a podavačem, vytvářející vázaný steh. Ucho pro navléknutí nitě umístil na hrot jehly: podle vlastního tvrzení přišel na tento nápad ve snu (zdálo se mu, že ho zlý král pověřil, aby vyrobil šicí stroj, jinak propadne smrti; kopí, které ho mělo propíchnout, mělo v hrotu otvor). V roce 1846 si nechal Howe svůj stroj patentovat. Začal tyto stroje prodávat, ale neměl úspěch, neboť nasadil cenu 300 dolarů, která byla pro zákazníky nepřijatelná. Odešel do Anglie, ale ani tam neměl úspěch a upadl do dluhů. V roce 1849 zjistil, že Isaac Merritt Singer prodává stroje vyrobené podle jeho návodu. Podal tedy na Singera žalobu a podařilo se mu vysoudit značné odškodné — i přesto, že se u soudu objevily indicie, podle nichž s Howeovým vynálezem ve skutečnosti přišel už v roce 1833 Walter Hunt. Howe za svůj vynález obdržel mimo jiné Řád čestné legie.\n\nV roce 1851 přišel s dalším vynálezem, mechanickým zapínačem oblečení, který se však v konkurenci zipu neprosadil. Zúčastnil se občanské války na straně Unie. Zemřel ve 48 letech na sraženinu krve způsobenou dnou. V roce 2004 byl uveden do americké National Inventors Hall of Fame.\n\n"}
{"id": "1060054", "url": "https://cs.wikipedia.org/wiki?curid=1060054", "title": "Důl Josef SDF (Slezská Ostrava)", "text": "Důl Josef SDF (Slezská Ostrava)\n\nDůl Josef SDF (Slezská Ostrava) byl černouhelný hlubinný důl v Polské (Slezské) Ostravě v jihozápadní části dobývacího pole dolu Michal. Byl součástí dolů Severní dráhy Ferdinandovy (SDF).\n\nZakladatelem dolu byla Severní dráha císaře Ferdinanda. Název dolu byl údajně zvolen podle křestního jména generálního sekretáře SDF a správního rady Josefa Stummra.\n\nV roce 1879 byla hloubena víceúčelová jáma Josef v jihozápadní části důlního pole dolu Michal, které v té době nebylo pro tektonické pásmo severojižní poruchy přístupné z dolu Michal. V hloubce 60 m otevřela karbonské pohoří a v hloubce 118 m prošla slojí Mohutný jakloveckých vrstev. V roce 1916 byla těžba převedena na modernizovaný důl Michal. Uhlí bylo dopravováno překopem z dolu Josef na důl Michal. Důl Josef se stal pomocným dolem. Byl přebudován na větrní jámu.\n\nKoncem roku 1932 byl zastaven provoz jámy Josef, a ta byla na ústí uzavřena poklopem. V roce 1935 byla až do tělesa jámy vyrubána sloj Mohutný, následkem čehož došlo v roce 1936 v hloubce 90 m ke zhroucení jámy. Téhož roku byl nad 9. patrem v hloubce 435 m zřízen uzavírací poval, který byl v roce 1940 nahrazen cihlovou klenbou. Zbývající úsek jámy mezi 9. a 11. patrem v délce 194 m byl nadále používán jako větrní cesta k dolu Jan. Důl Josef byl funkčním dolem v období 1879 až 1932, uhlí bylo těženo v letech 1884 až 1916.\n\nV roce 1975 byl horní úsek jámy do hloubky 90 m likvidován zasypáním a dolní nezasypaná část jámy byla v dole znepřístupněna hrází.\n\nJáma Josef byla vybavena těžním dvouválcovým ležatým parním strojem, systém Erhard a Schuckert o výkonu 150 HP. Průřez jámy byl rozdělen zděnou přepážkou na oddělení větrní a těžní. Přepážka byla vyzděna do hloubky 156 m po 3. patro. Větrní oddělení bylo vybaven ventilátorem soustavy Guibal o max. výkonu 180 m/min. Ventilátor z roku 1884 vyroben Strojírnami hr. Salma v Blansku včetně pohonu.\n\nV roce 1916 byl vybaven ventilátorem soustavy Dinnendahl o výkonu 250 až 400 m/min. z roku 1914, vyroben firmou Breitfeld-Daněk, Slaný, s elektrickým pohonem firmy A.E.G., Berlín. Původní ventilátor Guibal byl ponechán jako záložní.\n\nV období 1897 až 1928 byla jáma prohloubena ze 7. patra v hloubce 320 m na poslední 11. patro v hloubce 632 m. V roce 1928 měla jáma Josef konečnou hloubku 652,6 m.\n\nJáma Josef se nacházela přímo u Báňské dráhy v jejím 8,350 km.\n\nDo roku 1916 se dobývaly sloje jaklovecké vrstvy ostravského souvrství , pak byla těžba dopravována důlními díly na mateřský Důl Michal. Po centralizaci sjezdu mužstva na jámě Michal v roce 1925 byli havíři dopravováni podzemím na pracoviště jámy Josef.\n\nPravidelná těžba byla na dole Josef zahájena v roce 1884. V té době byla vyhloubena do úrovně 1. patra a měla hloubku 124 m. V úrovni 1. patra byla překopem směrem na jih spojena s dolem Jan. V roce 1898 byla na důl Josef převedena těžba z dolu Jan a ten se stal pomocným dolem dolu Josef. V roce 1890 byla vykazována roční těžba dolů Josef a Jan ve výši 108 642 t.\n\nPro havíře SDF postavila v roce 1892 kasárna v blízkosti dolu a v letech 1902–1908 Josefskou kolonii 200 m jižním směrem dolu Josef. V kolonii bylo 16 dělnických domů z toho 2 dvou patrové domy. Kolonií prochází ulice Na Jánské. V roce 2012 zde bylo 12 domů.\n\n\n\n"}
{"id": "1060056", "url": "https://cs.wikipedia.org/wiki?curid=1060056", "title": "Mareau-aux-Prés", "text": "Mareau-aux-Prés\n\nMareau-aux-Prés je francouzská obec v departementu Loiret v regionu Centre-Val de Loire. V roce 2012 zde žilo 1 283 obyvatel.\n\nObec leží jižně necelé dva km od řeky Loiry. Obcí prochází silnice D951.\n\nCléry-Saint-André, Dry, Chaingy, Meung-sur-Loire, Mézières-lez-Cléry, Saint-Ay, Saint-Hilaire-Saint-Mesmin, Saint-Pryvé-Saint-Mesmin\n\n\"Počet obyvatel\"\n\n"}
{"id": "1060060", "url": "https://cs.wikipedia.org/wiki?curid=1060060", "title": "Grandson (Švýcarsko)", "text": "Grandson (Švýcarsko)\n\nGrandson je město v západní (frankofonní) části Švýcarska při jižním břehu Neuchâtelského jezera v okrese Jura-Nord Vaudois. Nachází se v centru mezi pohořím Jura, pláněmi Orbe, kopci Broye a Neuchâtelským jezerem. Navazuje na sousední město Yverdon-les-Bains.\n\nPodél severního okraje města prochází dálnice č.5 a při břehu jezera je vedena železniční trať. U břehu jezera je větší přístaviště jachet.\n\nMěstský parlament má 50 členů. Výkonnou moc a správu obstarává sedmičlenná rada.\n\nNejvýznamnější památkou je místní hrad, robustní šedá stavba ze 13. století. Začátkem roku 1476 byl nakrátko jeho majitelem Karel Smělý, ale vojska Švýcarské konfederace brzy situaci změnila a některé příslušníky jeho burgundských jednotek pověsila na jabloně v hradním sadu.\n\n\n\n"}
{"id": "1060065", "url": "https://cs.wikipedia.org/wiki?curid=1060065", "title": "Arlindo Gomes Furtado", "text": "Arlindo Gomes Furtado\n\nArlindo kardinál Gomes Furtado (* 15. listopadu 1949, Figueira das Naus) je kapverdský římskokatolický kněz a biskup Santiago de Cabo Verde.\n\nNarodil se jako čtvrté dítě Ernesta Robala Gomese a Marie Furtado. Pokřtěn byl v srpnu 1951 v kostele svaté Kateřiny. Základní vzdělání získal v Achada Lém. Dne 1. října 1963 vstoupil do Menšího semináře svatého Josefa ke získal středoškolské vzdělání. Poté 11. září 1971 odešel do portugalské Coimbry kde pokračoval ve studiích ve Vyšším semináři. Po absolvování kurzů teologie Institutu teologických studií se roku 1976 vrátil do své rodné země. Dne 9. května 1976 byl biskupem Paulino do Livramento Évorem vysvěcen na jáhna. Jáhenskou službu sloužil ve farnosti Nossa Senhora da Graça v Praia. Na kněze byl vysvěcen 18. července 1976 stejným biskupem a byl jmenován farním vikářem Nossa Senhora da Graça. V letech 1978-1986 byl rektorem Menšího semináře svatého Josefa.\n\nRoku 1986 odešel do Říma studovat na Papežský biblický institut kde získal licenciát z Písma svatého. Roku 1990 se vrátil do Kapverd. Za rok asistoval v oblasti Lém-Dog a Achada São Filipe. Učil angličtinu na Lyceum Domingo Ramos. Dále působil jako učitel biblické řečtiny, hebrejštiny, historie a geografie. Zastával funkci předsedy oddělení Starého zákona Institutu biblických studií v Coimbře. Během svého pobytu v této diecézi, byl farním administrátorem komunit v Amelu a ve Vile Pouce. Spolupracoval v překladatelském týmu \"Nova Bíblia dos Capuchinhos\", překládající knihy Přísloví, Kazatel, Ben Sirah kde psal své úvody. Roku 1995 se vrátil do Kapverd kde působil ve farnosti Nossa Senhora da Graça. Byl generálním vikářem diecéze Santiago de Cabo Verde.\n\nDne 14. listopadu 2003 jej papež Jan Pavel II. jmenoval biskupem Mindela. Biskupské svěcení přijal 22. února 2004 z rukou biskupa Paulina do Livramento Évory a spolusvětiteli byli biskup Albino Mamede Cleto a biskup José Câmnate na Bissign. Tuto funkci vykonával do 22. července 2009 kdy byl ustanoven biskupem Santiago de Cabo Verde.\n\nDne 14. února 2015 jej papež František na konzistoři jmenoval kardinálem s titulem-kardinál kněz ze San Timoteo.\n\n"}
{"id": "1060069", "url": "https://cs.wikipedia.org/wiki?curid=1060069", "title": "Barbara Krauseová", "text": "Barbara Krauseová\n\nBarbara Krauseová, nepřechýleně Barbara Krause (* 7. července 1959, Berlín) je bývalá východoněmecká plavkyně. Na olympijských hrách 1980 v Moskvě získala tři zlaté medaile. Je též dvojnásobnou mistryní světa.\n\n"}
{"id": "1060073", "url": "https://cs.wikipedia.org/wiki?curid=1060073", "title": "Krause", "text": "Krause\n\nKrause je příjmení, které se může vztahovat k následujícím osobnostem:\n\n\n"}
{"id": "1060074", "url": "https://cs.wikipedia.org/wiki?curid=1060074", "title": "Soane Patita Paini Mafi", "text": "Soane Patita Paini Mafi\n\nSoane Patita Paini kardinál Mafi (* 19. prosince 1961, Nuku'alofa) je tonžský římskokatolický kněz a biskup Tongy.\n\nNarodil se jako syn a vnuk katechetů. Vyrůstal v Tonze, a připojil se ke skupině mladých lidí farnosti v Kolofo'ou. Filosofii a teologii studoval v Pacifickém regionálním semináři ve Fidži. Na kněze byl vysvěcen 29. června 1991 biskupem Patelisiem Punou-Ki-Hihifo Finauem. Po vysvěcení se stal knězem farnosti v Ha'apai. V letech 1995-1997 byl generálním vikářem a farním knězem v Nuku'alofe. Roku 1998 odešel do USA studovat psychologii na Loyola College v Baltimoru. Roku 1999 se vrátil domů, kde působil v Houmě. Byl profesorem a instruktorem Pacifického regionálního semináře a vice-rektorem stejného semináře.\n\nDne 28. června 2007 jej papež Benedikt XVI. jmenoval biskupem koadjutorem diecéze Tonga. Biskupské svěcení přijal 4. října 2007 z rukou biskupa Soana Lila Foliakiho a spolusvětiteli byli arcibiskup Alapati Lui Mataeliga a arcibiskup Petero Mataca. Tuto funkci vykonával do 18. dubna 2008, kdy po rezignaci biskupa Foliakiho nastoupil na jeho místo diecézního biskupa Tongy.\n\nRoku 2010 se stal předsedou Pacifické biskupské konference.\n\nDne 14. února 2015 jej papež František na konzistoři jmenoval kardinálem s titulem kardinál-kněz ze Santa Paola Romana.\n\n"}
{"id": "1060077", "url": "https://cs.wikipedia.org/wiki?curid=1060077", "title": "Lokomotiva 386", "text": "Lokomotiva 386\n\nLokomotiva řady 386 je vícesystémová elektrická lokomotiva typu TRAXX F140 MS výrobce Bombardier Transportation registrovaná českým Drážním úřadem. Lokomotivy byly do Česka dodány pro potřeby intermodálního operátora METRANS a jsou provozovány dopravci v rámci skupiny této společnosti.\n\nLokomotivy typu TRAXX F140 MS druhé generace (TRAXX 2 Evolution) začala společnost Bombardier Transportation dodávat od roku 2007.\n\nNa území Česka se začaly objevovat v roce 2010 v rámci zkušebního provozu zajišťovaného společností Railtransport (pozdější METRANS Rail), jednalo se však o lokomotivy registrované v Německu jako řada 186 ve verzi D-A-NL-B, tj. pro pro provoz na území Německa, Rakouska, Nizozemí a Belgie,později také ve verzi D-A-PL (tato verze ovšem není vybavena střídavým systémem 25kV 50Hz, tedy nepoužitelná ve směru ČR-Rakousko a Slovensko). Drážní úřad schválil typ lokomotiv Traxx F140 MS pro provoz v Česku 3. června 2011 s omezením rychlosti na 100 km/h (pouze kontrola bdělosti strojvedoucího). Lokomotivy řady 186 pak byly na síti SŽDC provozovány především firmou Metrans Rail (pronájem z lokpoolů CBRail a Railpool), případně do Česka zajížděly nejen v příhraničním provozu z Polska (Freightliner PL, Lotos Kolej) či Německa (ITL Eisenbahngesellschaft, LTE).\n\nPředzvěstí budoucího nákupu lokomotiv (již české) řady 386 společností METRANS byla úprava stroje 186 133 z lokpoolu Alpha Trains pro provoz rovněž na území Česka, Slovenska a Maďarska, tj. ve verzi D-A-PL-CZ-SK-H. Jednalo se především o dovybavení lokomotiv o vlakový zabezpečovač MIREL a radiostanici MESA 23.\n\nFirma METRANS si objednala celkem 20 lokomotiv TRAXX F140 MS, tj. české řady 386, přičemž prvních deset strojů bylo financováno společností ČSOB Leasing. Lokomotivy byly z výrobního závodu v Kasselu přepravovány do Česka od října 2014. Do provozu poprvé zasáhly 14. prosince 2014. Do konce roku 2014 bylo dodáno 12 lokomotiv. Dodávka všech 20 kusů byla dokončena do března 2015. V červnu 2015 společnost Metrans potvrdila opci na dalších 10 kusů, které byly následně dodány do roku 2017. 7 lokomotiv je v již zmíněné verzi, 3 jsou navíc vybaveny pro provoz do Nizozemí systémy ETCS a ATB, čímž u společnosti Metrans nahradí lokomotivy řady 186 zapůjčené poolem Railpool. Aktuálně se nachází u společnosti Metrans 4 lokomotivy verze D-A-NL-B pro provoz vlaků z Prahy (České Třebové) do Rotterdamu.\n"}
{"id": "1060078", "url": "https://cs.wikipedia.org/wiki?curid=1060078", "title": "Jiří Horáček (fyzik)", "text": "Jiří Horáček (fyzik)\n\nJiří Horáček (* 2. února 1945 v Nové Pace) je český teoretický fyzik, profesor Univerzity Karlovy v Praze, kde působí na Ústavu teoretické fyziky Matematicko-fyzikální fakulty. V letech 2003-2011 byl ředitelem tohoto ústavu. Zabývá se teoretickou atomovou a molekulovou fyzikou, především numerickým řešením integrálních a diferenciálních rovnic kvantové teorie rozptylu a aplikacemi na rezonanční srážky elektronů s molekulami.\n\nSvé mládí prožil Jiří Horáček v podkrkonošském městečku Nová Paka. Jeho otec, Jiří Horáček, byl úředníkem a řadu let byl předsedou Sokolu Nová Paka (do roku 1970) a maminka, Marta Horáčková (rozená Pátá), byla učitelkou hudby a hry na klavír. V Nové Pace navštěvoval základní i střední školu a od mládí se věnoval též hudbě, především hře na housle, které se učil u houslového mistra Josefa Muziky. Přestože se později profesně věnoval jinému oboru, hra na housle zůstala nedílnou součástí jeho života, pravidelně hraje ve smyčcovém kvartetu, se skupinou Čtyři a půl, či s přáteli Českou mši vánoční.\n\nPo maturitě na Střední všeobecně vzdělávací škole (dnešní Gymnázium) v Nové Pace v roce 1963 studoval Jiří Horáček fyziku na Univerzitě Karlově v Praze. Studium se zaměřením na teoretickou fyziku dokončil na Matematicko-fyzikální fakultě v roce 1968 obhajobou diplomové práce \"Teorie srážek elektronů s atomy\" pod vedením prof. Jozefa Kvasnici, který později vedl též jeho kandidátskou práci. Na podzim roku 1968 nastoupil roční základní vojenskou službu a o rok později byl přijat na studijní pobyt na Katedře teoretické fyziky MFF UK. V roce 1972 dosáhl titulu RNDr. za práci \"Nová forma fázové rovnice\" a v roce 1975 vědecké hodnosti CSc. za \"Příspěvek k teorii tříčásticového rozptylu\". Během tohoto období se seznámil se svojí budoucí ženou, lékařkou Evou Plchovou, s kterou se oženil v roce 1974 (svědkem mu byl prof. Kvasnica). Mají spolu dvě dcery, Jitku (1975) a Olgu (1978).\n\nPo skončení aspirantury zůstal na Katedře teoretické fyziky, ale absolvoval též několik zahraničních pobytů, z nichž nejvýznamnější byl v letech 1979-1981 studijní pobyt na Tohoku University v Sendai v Japonsku. Zde pracoval s prof. T. Sasakawou na použití metody řetězových zlomků v atomové fyzice. Z této spolupráce vznikly dva články publikované v časopise \"Physical Review A\", které patří k jeho nejcitovanějším pracem. Kromě vědecké práce se za pobytu v Japonsku věnoval též karate, v němž získal černý pás (1. dan). Po návratu do Československa vedl řadu let karatistický oddíl Slavoj Hloubětín a vychoval více než 100 žáků.\n\nPo revoluci v roce 1989 působil jako hostující profesor na University of Southern California v Los Angeles (1991) a v roce 1994 byl pozván k ročnímu přednáškovému pobytu na Technische Universität München v Mnichově. Další zahraniční stáže absolvoval i na dalších univerzitách v Japonsku, Německu, Francii, Itálii, Sovětském svazu atd.\n\nV roce 1986 mu byl přiznán Akademií věd vědecký kvalifikační stupeň „samostatný vědecký pracovník“ a v roce 1992 stupeň „vedoucí vědecký pracovník“. V roce 1991 obhájil doktorskou disertační práci \"Příspěvek ke studiu problémů fyziky několika částic\" a byla mu přiznána vědecká hodnost DrSc. O rok později se Jiří Horáček habilitoval prací \"Řešení integrálních rovnic teorie rozptylu\" a byl jmenován docentem pro obor fyzika, směr teoretická fyzika. V roce 1997 byl jmenován profesorem na Univerzitě Karlově v Praze pro tentýž obor. Během svého působení na Matematicko-fyzikální fakultě vedl Jiří Horáček práce řady studentů, ať už magisterského, nebo doktorského studia. Byl též členem vědecké rady fakulty a promotorem při slavnostních promocích. Na podzim roku 1999 byla Katedra teoretické fyziky přejmenována na Ústav teoretické fyziky a od roku 2003 do roku 2011 byl Jiří Horáček jeho ředitelem.\n\nHlavním tématem vědecké práce Jiřího Horáčka je aplikace kvantové teorie rozptylu v jaderné, atomové a molekulární fyzice. Zabýval se zejména vývojem efektivních metod pro řešení integrálních rovnic teorie rozptylu, především Lippmannovy-Schwingerovy rovnice. Jeho metoda řetězových zlomků pro výpočet rozptylových veličin v atomové fyzice, kterou vyvinul s Tatuyou Sasakawou za svého pobytu na Tohoku univerzitě v japonském městě Sendai, se dodnes používá pro výpočty srážek v jaderné, atomové i molekulární fyzice.\n\nV roce 1991 tuto metodu upravil společně s L. S. Cederbaumem a H.-D. Meyerem z univerzity v Heidelbergu a výslednou tzv. Schwingerovu-Lanczosovu metodu použil k řadě výpočtů jaderné dynamiky rezonančních srážek elektronů s dvouatomovými molekulami a srážek záporných iontů s atomy, které provedl ve spolupráci se svými studenty a s Wolfgangem Domcke z Technické univerzity v Mnichově. Výsledné účinné průřezy procesů jako vibrační excitace molekuly po dopadu elektronu, disociační záchyt elektronu na molekule a asociační odtržení elektronu publikoval pro molekulu vodíku, halogenovodíky a další systémy.\n\nJiří Horáček se též zabýval rozvojem metod pro výpočty rozptylových fázových posunů, pro určení rezonančních parametrů pomocí metody analytického prodloužení a pro inverzní problém v teorii rozptylu.\n\nV roce 1986 získal cenu Českého literárního fondu za vědeckou práci a v roce 2011 Pamětní medaili Matematicko-fyzikální fakulty UK za dlouholetou vědeckou a pedagogickou činnost.\n\nJiří Horáček je autorem či spoluautorem více jak 90 vědeckých prací převážně z teoretické fyziky a numerické matematiky, které byly citovány ve více než 500\ndalších vědeckých pracích. K jeho nejvýznamnějším a nejcitovanějším článkům patří\n\nJe též spoluautorem monografie\na autorem či spoluautorem kapitol v monografii\n\nNapsal také několik populárně naučných článků, např.\n\n\n"}
{"id": "1060079", "url": "https://cs.wikipedia.org/wiki?curid=1060079", "title": "Maxim Habanec", "text": "Maxim Habanec\n\nMaxim Habanec (* 13. února 1992 Praha) je český profesionální skateboardista. Dle zdrojů patří k nejlepším skateboardistům na světě. Vyhrál světový pohár ve skateboardingu, Mystic Skate Cup v Praze a je čtyřnásobným mistrem republiky ve skateboardingu. V roce 2018 založil online skateshop www.craness.cz\n\nRoku 1997 začal jezdit na skateboardu a v roce 2002 začal závodit na soutěžích. Je čtyrnásobným mistrem České republiky a jako první Čech zvítězil ve světovém poháru. Je dvojnásobným vítězem Mystic Skate Cupu.\n\nOd roku 2011 je sponzorován společností Red Bull. Sponzoring pokračoval i v roce 2017. Roku 2019 se účastní kvalifikačních závodů na olympijské hry v Tokiu v roce 2020. V prvních kvalifikačních závodech však nevyjel ani bod. Je jedním z majitelů haly pro skateboarding MaxSpace. V roce 2019 se zúčastnil světového šampionátu Street League SLS v Brazílii.\n\nMimo jiné se podílí na tvorbě a produkci cestovních a skateboardových videí.\n\nJe autorem projektu Skate of Mind, který je produkován ve spolupráci se společností Red Bull. Pořad měl tři série, částečně vznikal za podpory společnosti Vans, v druhé sérii pak i za podpory společností Jägermeister a Ambassadors, ve třetí pak i za podpory společností Nikon, Horsefeathers a Queens. O projektu informovala různá média, jako např. DVTV či Reflex. Maxim Habanec působí i na sociální síti YouTube jako producent video obsahu, působit na YouTube začal v roce 2016. Na YouTube měl k dubnu roku 2018 celkem 46 tisíc odběratelů. Je autorem knihy Život je skejt.\n\n"}
{"id": "1060082", "url": "https://cs.wikipedia.org/wiki?curid=1060082", "title": "Okres Biłgoraj", "text": "Okres Biłgoraj\n\nOkres Biłgoraj (polsky \"Powiat biłgorajski\") je okres v polském Lublinském vojvodství. Rozlohu má 1677,79 km² a v roce 2013 zde žilo 103 285 obyvatel. Sídlem správy okresu je město Biłgoraj.\n\nMěstská:\n\nMěstsko-vesnické:\n\nVesnické:\n\n\n"}
{"id": "1060083", "url": "https://cs.wikipedia.org/wiki?curid=1060083", "title": "Česká politika vůči Tibetu", "text": "Česká politika vůči Tibetu\n\nČeská politika vůči Tibetu je jevem, odrážejícím se nejen na domácí politické scéně, ale i na aktivitách české občanské společnosti. Ačkoli je oficiální česká zahraniční politika vůči Tibetu, potažmo k Čínské lidové republice neměnná, vyvolávají oficiální zveřejněná vyjádření i konstatování ze strany jednotlivých politiků či stran téměř okamžité reakce a diskuze napříč českou společností. Stále přítomný význam takzvané „tibetské otázky“ vychází z české historie a osobností, které přispěly k určitému zájmu o tuto problematiku, jež je částečně interně spojována s počátky české svobody a demokracie.\n\nSvětová diskuze takzvané tibetské otázky zahrnuje převážně téma politického uspořádání Tibetu. Země je od čínské invaze, ke které došlo v roce 1950, integrální součástí ČLR a spadá tak pod její suverénní vládu. V českém prostředí se vyskytuje mnoho ustálených nepravd. Jednou z nich je prezentace snahy tibetské exilové vlády o tibetskou nezávislost, což je nesprávně používaný termín. Nediskutuje se o úplné tibetské nezávislosti, ale spíše o tibetské autonomii, kde by v čele státu stál tibetský duchovní vůdce dalajláma. Dalším častým mýtem je snaha o vyčíslení přímé úměry mezi pragmatickým přístupem české vlády k této otázce a zlepšením ekonomické situace v ČR. Ve skutečnosti export českého zboží do Číny představuje pouze 1 % z celkového vývozu. Podstatný problém vidí mezinárodní organizace a vlády demokratických států také v porušování lidských práv a svobod náboženského vyznání. Vůči Tibeťanům dochází ze strany čínské vlády k silným represím, které mají za následek pokles vzdělanosti, životní úrovně a například i vlnu sebeupalování tibetských mnichů. Cílem mezinárodních organizací je tyto násilné prostředky co nejvíce zmírnit a eliminovat.\n\nPolitika vůči Tibetu, spojená s problematikou porušování lidských práv, je v České republice historicky stálým předmětem politických debat. Na vnesení ochrany lidských práv do české zahraniční politiky se v 90. letech podílel hlavně tehdejší prezident Václav Havel a ministr zahraničí Jiří Dienstbier. Tyto osobnosti tak pokračovaly v tradici Charty 77, kde byl koncept ochrany lidských práv jedním z primárních témat. Formálně byla lidská práva poprvé zakotvena v ústavě roku 1993. Samotná preambule byla zformulována Václavem Havlem a následně editována tehdejším předsedou České národní rady Milanem Uhdem. Pro českou společnost nebyla ani tak podstatná formální stránka podpory lidských práv, ale spíše ta neformální, tedy osvojování si euroatlantických hodnot, jejímiž základními prvky jsou například lidská důstojnost, svoboda, demokracie a rovnost.\n\nNyní se kromě politické sféry tibetskou otázkou zabývá i řada neziskových organizací. V evropském měřítku Česká republika patří mezi občansky nejaktivnější státy.\n\nOficiální politika podpory Tibetu, jež byla v 90. letech zahájena prezidentem Václavem Havlem, tedy osobností, jež po celý život bojovala proti upírání práv a svobod a celkově nespravedlnosti v jakékoli podobě, byla ale spíše výjimkou mezi postoji následujících českých vrcholných politiků.\n\nPolitika samostatné České republiky je velmi ovlivněna mnoha dlouholetými diplomaticko-politickými kontakty z období Československé socialistické republiky. V období po druhé světové válce měly k sobě tehdejší ČSSR a Čínská lidová republika blízko díky bipolarizaci světa na západní a východní blok, jehož byly součástí. Dokazuje to návštěva vysokého čelního představitele Číny – maršála Em Ču Tema v ČSSR roku 1956 a podepsání \"Smlouvy o přátelství a spolupráci mezi Československou republikou a Čínskou lidovou republikou\" tehdejším předsedou vlády Viliamem Širokým a Mao Ce Tungem a jeho věrným druhem Čou En Lajem o rok později. ČSSR také podpořila Čínu na fóru OSN ohledně potlačení tibetského povstání v roce 1959. Po čínské kulturní revoluci začaly vztahy mezi Čínou a Moskvou ochabovat, Československo, jako satelit, stálo na straně Moskvy. Zlepšení situace nastalo v 80. letech. Po sametové revoluci Čína podpořila vznik ČSR, stejně jako vznik ostatních ruských satelitů jako samostatných států.\n\nNejednotný pohled na čínské řešení tibetské otázky je velmi patrný zejména po vzniku samostatné České republiky v roce 1993, a to jak v odborné, tak i v laické veřejnosti. Tento jev je vidět zejména na rozdílných pohledech českých vysokých představitelů. Směr, který klade důraz na lidská práva a celkové soucítění s tibetským obyvatelstvem začíná být registrován se zmíněným nástupem Václava Havla do prezidentského úřadu. Již v únoru 1990 byl na Havlovo pozvání přijat dalajláma (což vyústilo v protesty čínské strany). Vrchní představitel Tibetu byl v Praze ještě několikrát (například v letech 1997, 2000, 2002 a 2003). Neexistující synchronizace v zahraniční politice České republiky se projevila již v roce 1991, kdy premiér Čalfa podepsal při návštěvě Číny \"Dohody mezi vládou České a Slovenské republiky a vládou Čínské lidové republiky o podpoře a vzájemné ochraně investic\". V ní se mimo jiné píše, že: „Vzájemné rozdíly v politické kultuře nebudou zásadním problémem pro oficiální vztahy a nekolidují s ekonomickými zájmy.“ K této části smlouvy se ČLR obrací dodnes, kdykoliv nastane problém ohledně Tibetu či Tchaj-wanu. Po rozdělení ČSR na Českou republiku a Slovenskou republiku ztratily obě země v očích Číny na významu, což dokazuje absence výskytu čínských návštěv na nejvyšší vládní úrovni v České republice až do roku 2005, zatímco čeští čelní představitelé zavítali do Čínské lidové republiky několikrát (1991 premiér Čalfa, 1994 premiér Klaus, 1999 premiér Zeman, 2004 prezident Klaus). Ke zlepšení vztahů mezi těmito dvěma zeměmi příliš nepomohla ani rezoluce kritizující nedostatečné dodržování lidských práv v Číně, která prošla parlamentem ČR v roce 1998. Zvýšení prestiže ČR v očích Číny nastalo až vstupem do Evropské Unie roku 2005. Od té doby jsou státní návštěvy častější, v letech 2005–2007 navštívily Čínu desítky českých politiků a náměstků, včetně premiéra Paroubka. Ministerstvo zahraničních věcí ČR (MZV ČR) vydalo roku 2006 prohlášení podporující územní celistvost Číny, kterým se odklonilo od akcí neziskových organizací jako Vlajka pro Tibet.\n\nNejednotný pohled na situaci v Tibetu je však patrný v Poslanecké sněmovně, kde se zformuloval \"Klub přátel ČLR\", jako opozice proti němu byla založena \"Skupina přátel Tibetu\" roku 2007. Toto uskupení stálo i za mediálně probíraným pověšením tibetské vlajky v Poslanecké sněmovně téhož roku.\n\nAčkoliv ČR neměla výhrady k Číně jako pořadateli olympijských her, české vládní špičky tuto událost po zprávách o velmi násilném potlačování tibetských demonstrací v roce 2008 raději vynechaly. Oficiální důvody byly různé. Prezident Klaus si na dobu pořádání vrcholové akce naplánoval lékařský zákrok, tehdejší premiér Mirek Topolánek navštívil v Pekingu pouze český olympijský dům.\n\nV současné době jsou mediální stanoviska českých špiček jednotnější, přestože nevybočují z historicky daného (i když ne tak mediálně prezentovaného) pohledu na tematiku. Tato nově nabytá odvaha vyjádření podpory Číně vyvolává mediální neklid na české scéně, kde mají obyvatelé tendenci k soucítění s tibetským obyvatelstvem ze zjevných historických důvodů. Odborník na mezinárodní vztahy a současný náměstek ministra zahraničí Petr Drulák vybízí k pragmatičtějšímu přístupu k věcem: „Pro několik miliard lidí je stále důležitější osvobození od hladu než svoboda politického projevu.“ Podle něj se nemají využívat lidská práva jako ultimátum, ale jako jeden z prostředků k vedení dialogu a ekonomickému blahobytu subjektů. Ministr zahraničí Lubomír Zaorálek v dubnu 2014 vyloučil svou podporu pro Tibet v této otázce přes tiskové prohlášení MZV, prezident Zeman v říjnu téhož roku prohlásil, že „Česká republika Tibet neuznává“.\n\nVýznamné politické strany, se stálejší volební podporou, se oficiálně ve své vizi zahraniční politiky dotýkají Tibetu či tibetské problematiky na velmi obecné úrovni. Strany jako ODS, ČSSD, KSČM, KDU-ČSL, ANO, TOP 09 ve svých volebních programech a prohlášeních ohledně zahraniční politiky pravidelně jasně deklarují prosazování a podporu lidských práv v Evropské unii a na celém světě, či podporu zemím, kde jsou demokratické zásady a lidská práva porušována. V tomto případě se tedy nejedná o klasické rozdělení „levice-pravice“. Detailněji lze nalézt zmínky o vztahu zahraniční politiky k Tibetu ve volebním programu Občanské demokratické strany z roku 2010 a zejména v programu Strany zelených ze stejného roku, kde je výslovná zmínka o nesouhlasu s tzv. ekonomickou diplomacií, která se na úkor obchodních zájmů České republiky nezabývá svobodou Tibetu.\n\nPokud jde však o nepsané stanovy stran, pak jsou tradiční i některé nově vzniklé české politické strany, a zejména jejich jednotliví členové, aktivní ohledně zahraniční politiky vůči Tibetu. Strany a jednotliví členové obvykle reagují a zapojují se do veřejných diskuzí, a to zejména při výrocích vládních představitelů. Aktivnější prosazování svých názorů ohledně tibetských práv, jak to dělá Strana zelených, jež právě v roce 2014 vyzvala vládu „aby ochrana lidských práv byla zohledňována při prosazování hospodářských cílů ČR“ či LES, která se zúčastnila kampaně na podporu Tibetu ve stejném roce, je v českém prostředí ojedinělým jevem, co se stranické politiky týče. Povětšinou je vyjadřování souhlasu/nesouhlasu a osobního názoru jednotlivého politika/strany prezentováno skrze reakci na konkrétní výrok čelního představitele ČR.\n\nVášnivou diskuzi napříč politickým spektrem vyvolaly názory na čínsko-tibetský problém tehdejšího premiéra Petra Nečase z roku 2012, kdy Nečas považoval „dalajlamismus“ za překážku exportu, či výroky ministra zahraničních věcí Lubomíra Zaorálka. V tomto případě se jednalo o prohlášení českého ministra zahraničních věcí po přijetí jeho protějškem Wang I v Pekingu (28. – 30. března 2014). Lubomír Zaorálek konstatoval, že je Tibet neoddělitelnou součástí čínského území a proto „Česká republika v této souvislosti nepodporuje samostatnost Tibetu v jakékoliv formě“. Po vlně kritiky ze strany veřejnosti, ale i některých politiků (například místopředsedy senátu ČR, Přemysla Sobotky), která se po prohlášení ministra zahraničí v Číně strhla, Zaorálek argumentuje tím, že se tak České republice otevírají nové možnosti v Číně, jako jsou například studentské výměny, kulturní spolupráce a v neposlední řadě jde o obchodní zájmy. Zaorálek tvrdí, že stvrzení jednotnosti Číny bylo nevyhnutelné, pokud Česká republika chce v těchto věcech s Čínou jednat. Nejnovější vyjádření k problematice jsou z úst prezidenta republiky Miloše Zemana z druhé poloviny roku 2014. Proti postoji Lubomíra Zaorálka i Miloše Zemana se ohradil ředitel organizace Člověk v tísni Šimon Pánek, podle kterého se o Tibetu při návštěvách vůbec jednat nemuselo, obdobně se vyjádřil místopředseda ODS Martin Kupka, který tento krok chápe jako ústupek komunistickému režimu. Z dlouhodobého hlediska je však česká zahraniční politika neměnná a oficiální programy stran značně obecné.\n\nČeská republika patří v Evropě k tradičně aktivním státům v oblasti kampaní a sdružení na podporu Tibetu. Česká společnost se díky těmto organizacím a aktivnímu zájmu pravidelně účastní například celosvětové kampaně „Vlajka pro Tibet“, zaměřené proti dlouhodobému porušování lidských práv v Tibetu, a to s podporou měst, radnic, magistrátů či krajů, která začala v roce 1996. K nejvýznamnějším organizacím v České republice patří občanské sdružení Lungta, obecně prospěšná společnost Most (dříve pod názvem M.O.S.T.), občanské sdružení Potala a Amnesty International ČR. Právě Amnesty International má na svědomí kampaň podporující Tibet, která odstartovala v roce 2014 pod heslem „Nenecháme Tibet zmizet”. Hlavním vrcholem této kampaně se stala akce, která se konala 10. března 2014, tedy právě na den „Vlajky pro Tibet\". V tento den se před čínským velvyslanectvím v Praze sešlo více než 400 lidí, aby demonstrovali proti tamnímu utlačování občanských svobod. Mezi další aktivity občanské společnosti lze zařadit petice za řešení situace či podporu Tibetu adresované Parlamentu České republiky, například v letech 1996, 2003 a 2009, tehdy v rámci mezinárodní aktivity \"Students For a Free Tibet\". Občanská sdružení se pak dále angažují ve veřejných sbírkách, workshopech, přednáškách, festivalech (např. Festival pro Tibet, kterého se každoročně účastní několik desítek českých měst) či ve snaze zvát tibetské politické vězně, jako tomu bylo v roce 2005 u návštěvy bývalé nejdéle vězněné politické vězeňkyně Ngwang Sangdol. K významným událostem týkajících se zájmu české společnosti o tibetskou problematiku patří 4. mezinárodní konference na podporu Tibetu v roce 2003, kterou organizovala Tibetská exilová vláda, organizace Friedrich – Naumann – Stiftung a Forum 2000, které se v Praze zúčastnilo na 250 organizací z celého světa. Právě Fora 2000 se jeho svatost dalajláma zúčastnil šestkrát, dohromady pak navštívil Prahu desetkrát. Poprvé přijel v roce 1990 do tehdejšího Československa na pozvání Václava Havla, který tak oficiálně učinil jako historicky první hlava státu. Prozatím poslední akcí občanské společnosti je Petice za zachování podpory Tibetu, která čítá bezmála 16 000 online podpisů. V petičním výboru této akce je například Martin Bursík, zakladatelka zmíněné Skupiny přátel Tibetu PSP ČR či filantrop Martin Hausenblas.\n\nZájem o tibetskou problematiku také udržují česká média pomocí poskytování informací o aktuálních politických i občanských událostech. V Čechách navíc vychází \"Tibetské listy\", které poprvé vyšly v létě roku 1998 v rámci občanského sdružení Lungta. V roce 2012 pak převzalo vydávání \"Tibetských listů\" občanské sdružení Potala. Překvapivě již v minulosti byli občané o událostech v Tibetu zpravováni v \"Rudém právu\", k tomu docházelo zejména v období po roce 1959 a to průměrně jednou za tři dny. Problematikou Tibetu se v dnešní době též zabývá přední český sinolog Rudolf Fürst či tibetolog Josef Kolmaš.\n\nPolitika České republiky vůči Tibetu je na oficiální úrovni velmi konstantní již od padesátých let. Fakt, že bývalé Československo bylo dlouhá léta součástí sovětského bloku, který udržoval úzké vztahy s Čínou a to, že je Čína ekonomicky (snaha o zlepšení exportu českých firem) i strategicky významným hráčem mezinárodní politiky, se odráží ve vztahu k Tibetu až dodnes. Česká republika zároveň pokračuje v prohlubování vzájemné spolupráce na principech dohodnutých ve společných prohlášeních obou vlád z roku 1999 a 2005 a dále potvrzuje dodržování zásady Charty OSN o nevměšování se do vnitřních záležitostí ostatních zemí. I proto není neobvyklé, že tedy nadále i vůči Tibetské otázce uznáváme územní celistvost Čínské lidové republiky. Díky naší demokratické transformaci a nejspíše i charismatu Václava Havla je však naše společnost citlivá k otázkám porušování lidských práv a suverenity Tibetu. Jak již bylo řečeno, už v roce 1989, kdy se stal poprvé Václav Havel prezidentem, byl hned jeho jménem pozván na oficiální návštěvu do Prahy Dalajláma. Tento odvážný krok vstříc Tibetu učinil Václav Havel jako vůbec první hlava státu.\n\nVšechny tyto prvky se pak odráží i na domácím stranickém systému, kde jednotliví představitelé stran i strany jako celky reagují na výroky ohledně Číny a Tibetu se stejnou dynamikou, jakou reaguje občanská společnost. Tyto reakce lze jednak vnímat ze stranického pohledu jako například pokus o oslabení postavení v té době vládnoucích koalic, spíše však také jako nelibost k domnělému „napadení“ tradic a hodnot naší novodobé demokracie, jejíž počátky mohou být spojovány s mentální podporou a zájmem o Tibet, či s osobou Václava Havla.\n\nAčkoli Česká republika Tibet nikdy formálně neuznala, občané jsou v tomto směru velmi aktivní. Funguje řada organizací a kampaní zaměřených na podporu Tibetu (Lungta, Most, Potala, ad.). Občané České republiky a podobně smýšlející radnice také každoročně vyvěšují tibetské vlajky. Česká republika se tak ocitá v prostředí, kdy vyšší političtí představitelé podporují převážně pragmatický přístup k této otázce, zatímco z řadového obyvatelstva České republiky vznikají a fungují nezávislé organizace, které soucítí s Tibetem. Je zde zjevný historický kontext - podobně, jak dnes žijí pod správou Číny Tibeťané, žili v minulosti i Češi.\n\n"}
{"id": "1060091", "url": "https://cs.wikipedia.org/wiki?curid=1060091", "title": "Kristina Barta", "text": "Kristina Barta\n\nKristina Barta, vlastním jménem Kristýna Bártová (* 23. ledna 1987 Praha), je česká jazzová klavíristka, skladatelka a hudební pedagožka.\n\nV roce 2006 ukončila studium na Gymnáziu Jana Nerudy s hudebním zaměřením v Praze a v letech 2007–2012 studovala na Konzervatoři Jaroslava Ježka hru na klavír a kompozici u Jiřího Růžičky a Milana Svobody a následně pak klavír na Hudební a taneční fakultě Akademie múzických umění u profesora Karla Růžičky. Sama působí jako pedagožka na ZUŠ v Ratibořické ulici v Praze.\n\nBarta vystupuje sólově, spolu se svou sestrou, jazzovou zpěvačkou Martinou Bárta a participuje na různých projektech. Na jaře roku 2010 založila vlastní hudební formaci Kikina b ve složení Kristýna Bártová – klávesové nástroje, Zbyněk Polívka/Honza Fečo – tenor saxofon, Tomáš Fuchs – elektrická kytara, Matěj Havlíček – basová kytara a Martin Linhart – bicí. Skupina se žánrově pohybuje mezi groovem, elektro a jazzem a zaměřuje se především na vlastní tvorbu. Repertoár tvoří zejména skladby Kristýny Bártové. Počátkem roku 2012 vydala skupina své debutové EP \"Dirty Sanchez\", jehož křest se odehrál v prostorách pražského klubu Jazz Dock. V roce 2012 získal T. Fuchs cenu za nejlepší kompozici za skladbu \"Horská\" v soutěži Czech Jazz Contest a jako skupina vyhrála Kikina b v soutěži Jazz Fruit 2012, kterou pořádá festival Mladí Ladí Jazz.\n\nOd roku 2015 vystupuje se svou skupinou Kristina Barta Trio v klubech i na jazzových festivalech. V roce 2015 vystoupila na Bohemia Jazz Festu a získala cenu JazzPrix. V roce 2016 nominoval Český rozhlas Kristina Barta Trio (ve složení Kristina Barta, Jan Fečo – basová kytara a Marek Urbánek – bicí) koncertem ze Studia A Českého rozhlasu z 28. května 2015 do soutěže Euroradio Jazz Competition, kde se probojovalo do finále mezi nejlepší čtyři skupiny a vystoupilo na finálovém večeru soutěže 6. července 2016 v Amsterdamu. Skladba Find peace of mind získala cenu za nejlepší jazzovou skladbu roku 2016 kterou pořádá OSA ve spolupráci s Bohemia Jazz Festem.\n\nPrvní studiové nahrávky vydala Barta již v roce 2011 se svou skupinou Kikina B, debutové album \"EMA29\" pak vydala pod svým uměleckým jménem v roce 2017 v sestavě spolu s Janem Fečem a Markem Urbánkem, kterou doplnili Kryštof Tomeček na kytaru, Miroslav Hloucal na trubku, Karel Růžička ml. na saxofon, David Friedman na vibrafon a dětský sbor ZUŠ v Ratibořické ulici.\n\n\n"}
{"id": "1060094", "url": "https://cs.wikipedia.org/wiki?curid=1060094", "title": "Angel Wicky", "text": "Angel Wicky\n\nAngel Wicky (* 8. dubna 1991 Pelhřimov) je česká fotomodelka, pornoherečka, playmate a režisérka.\n\nAngel studovala od dětství zpěv a herectví, jak na základní umělecké škole, tak také na konzervatoři. Studovala klasický zpěv, operu a muzikál. První nahé fotografie nafotila když jí bylo 16, a první porno v 18. Od 18 let se věnuje fotomodelingu pro fashion, glamour, topless, nude, erotikou a také pornu. Od roku 2012 je také režisérkou filmů pro dospělé. Její prsa mají velikost 75 DD/E a jsou přírodní. Angel je bisexuální a žije v Praze.\n\nAngel je jednou z 20 pornohvězd, které se dostaly na titulní stranu Playboye. Objevila se poprvé v České a Slovenské edici Playboy roku 2014 v červnovém čísle a stala se Playmate od listopadu téhož roku. Během let 2015 až 2017 se objevila na šesti titulkách a uvnitř devíti dalších evropských a amerických edic a stala se Playmate International, neboli mezinárodní playmate. Fotografie byly pořízeny v Čechách, na Slovensku a v Rakousku. Angel fotí pro Playboy od dubna roku 2014.\n\nJejí umělecké jméno vzniklo kombinací jména Viky a anglického slova \"wicked\", což znamená zlobivý, ďábelský. \"Angel\" je anděl. Její jméno tím zobrazuje protiklady v jejím vzhledu a povaze, tedy anděl s ďáblem v těle.\n\nAngel Wicky se objevila v mnoha videích různých produkčních společností. Spolupracovala též s mnoha mezinárodními magazíny.\n\n"}
{"id": "1060096", "url": "https://cs.wikipedia.org/wiki?curid=1060096", "title": "Diecéze chartreská", "text": "Diecéze chartreská\n\nDiecéze chartreská (lat. \"Diocesis Carnutensis\", franc. \"Diocèse de Chartres\") je francouzská římskokatolická diecéze. Leží na území departementu Eure-et-Loir, jehož hranice přesně kopíruje. Sídlo biskupství i katedrála Notre-Dame se nachází ve městě Chartres. Diecéze je součástí tourské církevní provincie.\n\nOd 21. prosince 2005 je diecézním biskupem Mons. Michel Pansard.\n\nBiskupství bylo v Chartres založeno v průběhu 3. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze chartreská, jejíž území bylo včleněno do versailleské diecéze.\n\nBiskupství v Chartres bylo obnoveno bulou \"Paternae caritatis\" 6. října 1822.\n\nOd 8. prosince 2002 je chartreská diecéze sufragánem tourské arcidiecéze; do té doby byla sufragánní diecézí arcidiecéze bourgeské.\n\n\n"}
{"id": "1060099", "url": "https://cs.wikipedia.org/wiki?curid=1060099", "title": "Diecéze bloiská", "text": "Diecéze bloiská\n\nDiecéze bloiská (lat. \"Diocesis Blesensis\", franc. \"Diocèse de Blois\") je francouzská římskokatolická diecéze. Leží na území departementu Loir-et-Cher, jehož hranice přesně kopíruje. Sídlo biskupství i katedrála svatého Ludvíka se nachází ve městě Blois. Diecéze je součástí tourské církevní provincie.\n\nOd 22. listopadu 2014 je diecézním biskupem Mons. Jean-Pierre Batut.\n\nBiskupství bylo v Blois zřízeno 1. července 1697.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze bloiská, jejíž území bylo včleněno do orléanské diecéze.\n\nBiskupství v Blois bylo obnoveno bulou \"Paternae caritatis\" 6. října 1822.\n\nOd 8. prosince 2002 je diecéze bloiská sufragánem tourské arcidiecéze; do té doby byla sufragánní diecézí arcidiecéze bourgeské.\n\n\n"}
{"id": "1060100", "url": "https://cs.wikipedia.org/wiki?curid=1060100", "title": "Cornelia Politová", "text": "Cornelia Politová\n\nCornelia Politová, nepřechýleně Cornelia Polit (* 18. února 1963, Teutschenthal) je bývalá východoněmecká plavkyně. Na olympijských hrách 1980 v Moskvě získala stříbrnou medaili v závodě na 200 metrů znak.\n\n"}
{"id": "1060110", "url": "https://cs.wikipedia.org/wiki?curid=1060110", "title": "Diecéze Saint-Denis-de-La Réunion", "text": "Diecéze Saint-Denis-de-La Réunion\n\nDiecéze Saint-Denis-de-La Réunion (lat. \"Diocesis Sancti Dionysii Reunionis\", franc. \"Diocèse de Saint-Denis de La Réunion\") je francouzská římskokatolická diecéze. Leží na celém území zámořského departementu Réunion. Sídlo biskupství i katedrála de Saint-Denis de La Réunion se nachází ve městě Saint-Denis na Réunionu. Diecéze není součástí žádné církevní provincie, je přímo podřízená Svatému stolci.\n\nOd 20. listopau 1975 je diecézním biskupem Mons. Gilbert Aubry.\n\nV roce 1712 byla ustanovena apoštolská prefektura ostrovů v Indickém oceánu, do které spadalo území Réunionu.Roku 1818 byla přejmenována na Bourbounskou apoštolskou prefekturu.\nZ této prefektury bylo v roce 1841 vyčleněno území Madagaskaru, na kterém vznikla apoštolská prefektura Madagaskar (dnešní arcidiecéze Antananarivo).\n\nDne 27. září 1850 povýšena na diecézi \"Saint-Denis-de-La Réunion\".\n\nK 26. únoru 1860 byla založena apoštolská prefektura Zanguebar, dnešní arcidiecéze Nairobi, vydělením z území diecéze Saint-Denis-de-La Réunion.\n\n"}
{"id": "1060113", "url": "https://cs.wikipedia.org/wiki?curid=1060113", "title": "Jozef Kvasnica", "text": "Jozef Kvasnica\n\nJozef Kvasnica (17. března 1930 Tunežice, Československo – 23. listopadu 1992 Praha) byl československý teoretický fyzik, profesor Univerzity Karlovy v Praze, kde působil na Katedře teoretické fyziky Matematicko-fyzikální fakulty. Napsal řadu vysokoškolských učebnic z fyziky.\n\nSvé mládí prožil Jozef Kvasnica v slovenských Tunežicích. Po maturitě na klasickém gymnáziu v Trenčíně studoval fyziku na Přírodovědecké fakultě Univerzity Karlovy v Praze. Po studiích odjel do Moskvy, kde absolvoval náročnou aspiranturu u Lva Davidoviče Landaua, pozdějšího držitele Nobelovy ceny za fyziku, i když kandidátskou práci obhajoval až zpět v Československu.\n\nPo návratu pracoval nejprve na Fakultě technické a jaderné fyziky ČVUT a od roku 1965 až do své smrti působil na Matematicko-fyzikální fakultě Univerzity Karlovy v Praze. Nejprve nastoupil na Katedru teoretické fyziky a když tato katedra byla v roce 1976 administrativně rozpuštěna, stal se do roku 1986 vedoucím nové Katedry matematické fyziky, která byla v roce 1991 opět přejmenována na Katedru teoretické fyziky.\n\nJozef Kvasnica byl též proděkanem na MFF UK a dlouhá léta byl šéfredaktorem anglického vydání \"Československého časopisu pro fyziku\".\n\nJozef Kvasnica je především autorem a výjimečně spoluautorem mnoha vysokoškolských učebnic zaměřených na různé partie fyziky a několika populárně-naučných knih z fyziky a matematiky\n\nDále publikoval řadu odborných článků z různých oborů fyziky převážně v \"Czechoslovak Journal of Physics\", jejichž je téměř vždy jediným autorem s výjimkou článku s Jiřím Horáčkem, kterému vedl diplomovou i kandidátskou práci. Mezi jeho odborné práce patří např.\nK jeho nejdůležitějším článkům patří práce věnované teorii difúze, v nichž publikoval objev tzv. obrácené difúze, kdy dochází k transportu částic z místa s menší koncentrací do místa s vyšší koncentrací.\n\nNapsal také několik populárně naučných článků a recenzí do časopisů Pokroky matematiky, fyziky a astronomie a Československý časopis pro fyziku.\n"}
{"id": "1060118", "url": "https://cs.wikipedia.org/wiki?curid=1060118", "title": "Ute Gewenigerová", "text": "Ute Gewenigerová\n\nUte Gewenigerová, nepřechýleně Ute Geweniger (* 24. února 1964, Karl-Marx-Stadt) je bývalá východoněmecká plavkyně. Na olympijských hrách 1980 v Moskvě získala dvě zlaté medaile. Je též dvojnásobnou mistryní světa.\n\n"}
{"id": "1060122", "url": "https://cs.wikipedia.org/wiki?curid=1060122", "title": "Antiatlas", "text": "Antiatlas\n\nAntiatlas (arabsky ) je pohoří v Maroku, nejjižnější ze třech velkých pohoří Atlasu na severozápadě Afriky. Tradičně je domovem Berberů.\n\nAntiatlas se táhne od pobřeží Atlantského oceánu na severozápad k Warzazátu a pak dále na východ k Táfíláltu. Je dlouhý přibližně pět set kilometrů a k na severu sousedícímu Vysokému Atlasu je nejúžeji připojen pohořím Džebel Sírwá u Warzazátu, kde je hlavní hřeben Antiatlasu také přerušen údolím řeky Dra, která od něj odděluje východní část zvanou Džebel Saghro. Na jihovýchodním okraji sousedí Antiatlas se Saharou.\n\nZ geologického hlediska je Antiatlas součástí Africké desky.\n"}
{"id": "1060125", "url": "https://cs.wikipedia.org/wiki?curid=1060125", "title": "Hoobastank", "text": "Hoobastank\n\nHoobastank je americká rocková skupina, která se proslavila zejména hitem „The Reason“. V roce 1994 ji v Agoura Hills v Kalifornii založili zpěvák Doug Robb, kytarista Dan Estrin, bubeník Chris Hesse a baskytarista Markku Lappalainen.\n\n\n\n"}
{"id": "1060128", "url": "https://cs.wikipedia.org/wiki?curid=1060128", "title": "Pala (příjmení)", "text": "Pala (příjmení)\n\nPala je příjmení, které se může vztahovat k následujícím osobnostem:\n\n\n"}
{"id": "1060130", "url": "https://cs.wikipedia.org/wiki?curid=1060130", "title": "Andreas Lommel", "text": "Andreas Lommel\n\nAndreas Lommel (19. července 1912 Mnichov – 9. ledna 2005) byl německý etnolog. Od roku 1957 byl ředitelem Staatliches Museum für Völkerkunde (Státního národopisného muzea) v Mnichově. Jeho odborný zájem se soustřeďoval hlavně na umění pravěku a původních obyvatel Austrálie.\n\nLommel vystudoval v roce 1937 Forschungsinstitut für Kulturmorphologie v Mnichově, kde byl žákem Leo Frobenia. Škola se dnes jmenuje Frobenius-Institut a působí v rámci Goethovy univerzity ve Frankfurtu nad Mohanem. Rok po ukončení studií se vypravil do severozápadní Austrálie. Zde, v oblasti Kimberley, žil několik měsíců s příslušníky kmene Unambal, podnoží Tasmánců. Způsob života těchto lovců a sběračů měl odpovídat životu lidí v době kamenné. Z cesty přivezl množství zvukového a fotografického materiálu. Roku 1955, rovněž v Kimberley, studoval prehistorické jeskynní malby duchů Wandjina. Lommelova manželka Katharina byla malířka a nástěnné malby překreslovala.\n\nV letech 1937–1940 zastával na mnichovském institutu, kde studoval, místo Frobeniova asistenta. Od roku 1957 řídil mnichovské Staatliches Museum für Völkerkunde, dnes Museum fünf Kontinente. Byl vyznamenaný Bavorským záslužným řádem.\n\nPo vzoru svého učitele Frobenia zastával Lommel v etnologii difuzionistické stanovisko. Podle něj se kulturní projevy obyčejně šířily z jednoho určitého centra.\n\n\n\n"}
{"id": "1060133", "url": "https://cs.wikipedia.org/wiki?curid=1060133", "title": "Conduelo Píriz", "text": "Conduelo Píriz\n\nConduelo Píriz (17. červen 1905, Montevideo – 25. prosinec 1976) byl uruguayský fotbalista. Nastupoval především na postu záložníka.\nS uruguayskou reprezentací vyhrál mistrovství světa ve fotbale 1930, byť byl náhradníkem a do bojů na turnaji nezasáhl.\n\nByl hráčem Nacionalu Montevideo\n"}
{"id": "1060134", "url": "https://cs.wikipedia.org/wiki?curid=1060134", "title": "Juan Carlos Calvo", "text": "Juan Carlos Calvo\n\nJuan Carlos Calvo (26. červen 1906, Montevideo – 12. říjen 1977) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa ve fotbale 1930, byť byl náhradníkem a do bojů na turnaji nezasáhl.\n\nByl hráčem Miramar Misiones.\n"}
{"id": "1060135", "url": "https://cs.wikipedia.org/wiki?curid=1060135", "title": "Miguel Capuccini", "text": "Miguel Capuccini\n\nMiguel Capuccini (5. leden 1904, Montevideo – 9. červen 1980) byl uruguayský fotbalový brankář.\n\nS uruguayskou reprezentací vyhrál mistrovství světa ve fotbale 1930, byť byl náhradníkem a do bojů na turnaji nezasáhl. V národním týmu působil v roce 1927 a odehrál 6 utkání, v nichž obdržel 6 branek.\n\nByl hráčem Peñarolu Montevideo\n"}
{"id": "1060136", "url": "https://cs.wikipedia.org/wiki?curid=1060136", "title": "Ángel Melogno", "text": "Ángel Melogno\n\nMiguel Ángel Melogno (22. březen 1905, Salto – 27. březen 1945, Montevideo) byl uruguayský fotbalista. Nastupoval především na postu záložníka.\n\nS uruguayskou reprezentací vyhrál mistrovství světa ve fotbale 1930, byť byl náhradníkem a do bojů na turnaji nezasáhl.\n\nByl hráčem Bella Vista Montevideo\n"}
{"id": "1060137", "url": "https://cs.wikipedia.org/wiki?curid=1060137", "title": "Emilio Recoba", "text": "Emilio Recoba\n\nEmilio Recoba (3. listopad 1904, Montevideo – 12. září 1992) byl uruguayský fotbalista. Nastupoval především na postu obránce.\n\nS uruguayskou reprezentací vyhrál mistrovství světa ve fotbale 1930, byť byl náhradníkem a do bojů na turnaji nezasáhl. Ze všech mistrů světa z roku 1930 žil nejdéle. Roku 1926 s Uruguayí vyhrál Mistrovství Jižní Ameriky. V národním týmu působil v letech 1926–1929 a odehrál 5 utkání.\n\nByl hráčem Nacionalu Montevideo.\n"}
{"id": "1060138", "url": "https://cs.wikipedia.org/wiki?curid=1060138", "title": "Carlos Riolfo", "text": "Carlos Riolfo\n\nCarlos Riolfo Secco (5. listopadu 1905 – 5. prosince 1978) byl uruguayský fotbalista. Nastupoval především na postu záložníka.\n\nS uruguayskou reprezentací vyhrál mistrovství světa ve fotbale 1930, byť byl náhradníkem a do bojů na turnaji nezasáhl. Byl hráčem Peñarolu Montevideo.\n"}
{"id": "1060139", "url": "https://cs.wikipedia.org/wiki?curid=1060139", "title": "Zoilo Saldombide", "text": "Zoilo Saldombide\n\nZoilo Lucas Saldombide (18. březen 1905 – 4. prosinec 1981) byl uruguayský fotbalista. Nastupoval především na postu útočníka.\n\nS uruguayskou reprezentací vyhrál mistrovství světa ve fotbale 1930, byť byl náhradníkem a do bojů na turnaji nezasáhl. Roku a 1924 a 1926 s Uruguayí vyhrál Mistrovství Jižní Ameriky. Na turnaji roku 1926 dal dva góly, do sítě Paraguaye. V národním týmu působil v letech 1922–1928 a odehrál 15 utkání, v nichž vstřelil 3 branky.\n\nByl hráčem Nacionalu Montevideo a Montevideo Wanderers. \n"}
{"id": "1060142", "url": "https://cs.wikipedia.org/wiki?curid=1060142", "title": "Třída Blekinge", "text": "Třída Blekinge\n\nTřída Blekinge je vyvíjená lodní třída diesel-elektrických ponorek určených pro švédské námořnictvo. Roku 2014 byla objednána stavba dvou jednotek této třídy. Ponorky třídy \n\"Blekinge\" mají být další evolucí třídy \"Gotland\" (A19), přičemž ve službě nahradí ponorky třídy \"Södermanland\" (A17). Ponorky jsou vyvíjeny především pro operace v pobřežních vodách. Mají být modulární konstrukce, velmi tiché, obtížně zjistitelné a s vynikajícími manévrovacími schopnostmi. Do služby ve švédském námořnictvu mají vstoupit do roku 2022. Roku 2017 bylo zveřejněno, že vyvíjený typ A26 tvoří rodina tří základních typů, označených Pelagic, Oceanic a Oceanic (Extended Range) s výtlakem 1000–3000 tun.\n\nPřípravy spojené s vývojem typu A26 probíhaly od roku 2005. Ve stejném roce bylo s Německem podepsáno memorandum o porozumění v oblasti ponorek. Vývojem typu A26 měl být pověřen tradiční švédský výrobce ponorek Kockums v Malmö, přičemž se počítalo i s možným exportem ponorek, nebo s jejich nasazením v mezinárodních misích. Jednání o zapojení do projektu A26 probíhala například se Singapurem, jehož námořnictvo je uživatelem švédských ponorek.\n\nV prosinci 2007 švédská vláda objednala zahájení vývojových prací na typu A26. Vývojové práce na novém typu přitom byly zahájeny roku 2009. Po zakoupení loděnic Kockums koncernem ThyssenKrupp Marine Systems (TKMS) měly být loděnice Kockums zachovány a pokračovat ve vývoji typu A26, avšak ve skutečnosti TKMS zablokoval švédské pokusy o export domácích ponorek, což vyvolalo krizi. Nakonec loděnici v červnu 2014 zakoupila společnost Saab, což umožnilo obnovení programu A26.\n\nKontrakt na stavbu dvou ponorek A26 byl zadán v červnu 2015. Předpokládaný termín předání jsou roky 2024 a 2025. Stavba prototypové jednotky začala září 2015.\n\nJednotky třídy \"Blekinge\":\nPonorky budou mít modulární konstrukci. Záďová kormidla budou uspořádána do X, což zlepšuje manévrovací schopnosti ponorek. Budou vybaveny pohonem nezávislým na přístupu vzduchu (AIP – \"Air Independent Propulsion\"). Jejich pohonný systém budou tvořit diesely v kombinaci se stirlingovými motory Kockums. Lodní šroub bude jeden.\n\nPočátkem roku 2015 podepsaly loděnice Saab Kockums Naval Systems a nizozemská Damen Group dohodu o spolupráci na vývoji ponorek, které budou moci v budoucnu nahradit ponorky nizozemské třídy \"Walrus\". Ponorka bude vyvinuta na základě třídy \"Blekinge\", přičemž patrně bude mít větší rozměry a pohon AIP. V prosinci 2019 se tento projekt dostal do užšího výběru na náhradu třídy \"Walrus\". Saab v soutěži soupeří s francouzskou loděnicí Naval Group a německou Thyssenkrupp Marine Systems.\n"}
{"id": "1060143", "url": "https://cs.wikipedia.org/wiki?curid=1060143", "title": "Mladá kamera", "text": "Mladá kamera\n\nMladá kamera je celostátní soutěžní přehlídkou videoprogramů a filmů autorů do 30 let. Je to šance pro všechny mladé tvůrce, kteří zejména videotvorbě věnují nemálo času a prostředků. Jde o to překonat ostych a představit své dílo v neformálním prostředí, kterým Mladá kamera svou bezprostředností již řadu let je. Formou seminářů a diskusí k předvedeným dílům se u mnoha tvůrců podařilo podnítit jejich tvorbu a vedle samotné účasti v soutěži také ovlivnit jejich další umělecký růst. Pro tento růst je ovšem nezbytná ještě jedna „maličkost“, kterou je bezesporu kontakt s kolegy a odborníky v oboru.\n\nHistorie filmového kroužku při SZK ROH Uničovských strojíren se datuje od r. 1972, kdy skupinka příznivců amatérského filmu ve složení Vaníček, Pollak, Hrdlička, Dubový, Hajdík a Zatloukal založila z podnětu SZK filmový kroužek. Technické vybavení kroužku bylo zpočátku sice skromné, avšak praktické zkušenosti dvou zakládajících členů, získané školením v Olomouci a dílčí filmovou praxí v litovelském filmovém klubu od r. 1969, byly značným přínosem.\n\nByl navázán také styk s amatérským filmovým klubem v Olomouci a také s filmovým klubem v Litovli. Odborné znalosti byly rozvíjeny jednak školeními v Ostravě a Opavě, praktické dovednosti se získávaly nejdříve natáčením rodinných filmů. První společnou prací byl film \"Volby do MNV v Uničově\". Pak následovala spolupráce s hudební školou a vlastivědným kroužkem, kde se natáčely filmy z činnosti a zájezdů. Za spolupráce Dr. Souška tak vznikl film \"Uničov minulosti\". Tyto filmy procházely místními, okresními a později vyššími soutěžemi. Prvním úspěšným filmem, jehož námětem bylo umělecké zpracování SNP - \"... a Karpaty mlčí\" - vzbudil na známé soutěži v Rychnově zaslouženou pozornost.\n\nPříchod členů ing. Kadlčíka, ing. Hrabala a B. Žourka byl přínosem pro dosavadní amatérský kroužek na umělecké platformě. Kroužku bylo umožněno vybavení moderními kamerami, zvukovými projektory a halogenovým osvětlovacím parkem. Meziměstská soutěž Uničov - Litovel byla rozšířena o Zábřeh. Mnohé filmy se úspěšně prosadily na okresních, krajských, ba dokonce upozornily na sebe i v národní soutěži. Byly to filmy \"Memento Mori\", \"Venkov je velká zelená louka\", \"Uničovský kronikář\", \"Královský nástroj\" a mnoho dalších.\n\nBylo to 11. dubna 1975, kdy z popudu SSM a SZK ROH SU byla vyhlášena amatérská filmová soutěž pod názvem Mladá kamera. Dávala tvůrčí příležitost amatérským filmovým autorům do 30 let. Zprvu soutěž oblastní si vbrzku získala svým nekonvenčním setkáním mladých filmařů z celé republiky takovou popularitu, že Ústředí pro kulturní a výchovnou činnost Praha prohlásila tuto soutěž za celostátní amatérskou filmovou přehlídku.\n\n"}
{"id": "1060145", "url": "https://cs.wikipedia.org/wiki?curid=1060145", "title": "Projekt 18280", "text": "Projekt 18280\n\nProjekt 18280, jinak též třída Jurij Ivanov, je třída zpravodajských lodí ruského námořnictva. Celkem byla objednána stavba čtyř jednotek této třídy, které mají do služby vstoupit v letech 2015–2020. Hlavním úkolem plavidel je provádění radiotechnického průzkumu a odposlechu komunikace.\n\nCelkem je plánována stavba čtyř jednotek této třídy. Plavidla navrhla konstrukční kancelář CKB Aisberg, přičemž jejich stavbu provádí loděnice Severnaja Verf v Sankt Petěrburgu. Prototypová jednotka \"Jurij Ivanov\" byla stavěna od roku 2003, přičemž do služby byla zařazena 30. prosince 2014.\n\nJednotky projektu 18280:\nPlavidla nesou navigační radar MR-231-3 a jsou vybavena zpravodajským komplexem P-709. Výzbroj tvoří dva 14,5mm kulomety MTPU a šest přenosných protiletadlových raketových kompletů se zásobou 32 střel Igla. Pohonný systém tvoří dva diesely 5DRA, každý o výkonu 2720 hp, roztáčející dva lodní šrouby s pevnými lopatkami. Nejvyšší rychlost dosahuje 16 uzlů. Dosah je 8000 námořních mil.\n"}
{"id": "1060147", "url": "https://cs.wikipedia.org/wiki?curid=1060147", "title": "The Hurt Locker, Part Two", "text": "The Hurt Locker, Part Two\n\nThe Hurt Locker, Part Two je pátá epizoda šesté série amerického hudebního televizního seriálu \"Glee\" a v celkovém pořadí stá třináctá epizoda tohoto seriálu. Epizodu napsal jeden z hlavních tvůrců seriálu, Ian Brennan, režírovala ji Barbara Brown a poprvé se vysílala ve Spojených státech dne 30. ledna 2015 na televizním kanálu Fox. Jedná se o druhou část dvojdílné epizody, jejíž první část, s názvem The Hurt Locker, Part One, se vysílala o týden dříve.\n\nŘeditelka Sue Sylvester stále organizuje soutěž mezi New Directions a konkurenčními sbory Vocal Adrenaline a Warblers. Sue se stále snaží dát dohromady Kurta Hummela s Blainem Andersonem a hypnotizuje Sama Evanse, aby pokračoval ve falešném vztahu s Rachel Berry. Mezitím Rachel zoufale hledá nové členy do New Directions, aby sbor mohl vyhrát soutěž.\n\nPo ukončení poslední písně Vocal Adrenaline ředitelka Sue Sylvester (Jane Lynch) oznámí, že ona je jedinou porotkyní této soutěže a že ji protahuje na tři dny, aby dala Kurtu Hummelovi (Chris Colfer) a Rachel Berry (Lea Michele) více času, aby našli více členů, protože New Directions nemá počet alespoň dvanácti členů, který je požadován na všech oficiálních soutěžích sborů. Rachel je rozzlobená na Willa Schuestera (Matthew Morrison) protože porušil jejich dohodu ohledně toho, že Vocal Adrenaline svým vystoupením nezastraší ostatní. Kurt navrhne, že by se Rachel měla snažit najmout bývalou členku sboru, Kitty Wilde (Becca Tobin), i když už předtím otevřeně řekla, že se do sboru nevrátí. Kurt pokračuje ve schůzkách s Walterem (Harry Hamlin), i když se je Sue převlečená za servírku snaží popudit. Sue prozradí Becky Jackson (Lauren Potter), že plánuje odchytit Kurta a jeho bývalého snoubence Blaina Andersona (Darren Criss) do malého uzavřeného prostoru, aby se mohli usmířit. Rachel naléhá na Kitty, aby se znovu přidala k New Directions, ale Kitty je stále zraněná ohledně svých předchozích vzpomínek. Před vystoupením Warblers zůstanou Kurt a Blaine uvězněni ve falešném výtahu.\n\nSue znovu zhypnotizuje Sama Evanse (Chord Overstreet), aby přesvědčil Rachel k použití naprosto nevhodných písní pro jejich vystoupení. Následující den jsou Kurt a Blaine stále nezvěstní a Sam (v hypnóze) dává Rachel seznam písní a vyznává jí lásku. Rachel luskne prsty, tím zruší jeho stav, požádá ho, aby hledal Kurta a pokusil se také najít nějaké nové členy. Ve výtahu se Kurt a Blaine setkají s loutkou, která připomíná Sue a loutku Billyho z filmu \"Saw\" a řekne jim, že aby se zachránili, tak se musí vášnivě políbit. Kitty si své předchozí rozhodnutí rozmyslí, rozhodne se znovu přidat k New Directions a pomůže Rachel dostat se do Suina počítače k tajnému seznamu písní, které v Sue vyvolávají zranitelné emoce. Sam se setkává se Spencerem Porterem (Marshall Williams) a snaží se přesvědčit ho, aby se připojil k New Directions. Rachel se znovu setkává s bývalým vedoucím sboru pro hluché, Daltonem Rumbou (Michael Hitchcock), který je nyní policistou a přesvědčí členy sboru, Jane Hayward (Samantha Marie Ware), Rodericka (Noah Guthrie), Masona McCarthyho (Billy Lewis Jr.) a Madison McCarthy (Laura Dreyfuss), aby ji věřili ohledně jejího seznamu písní dodaného na poslední chvíli a přidává se k nim Spencer, který se nakonec rozhodl ke sboru přidat. Rachel a Will se omluví tomu druhému a zjistí, že za snahou rozhádat je, stála opět Sue.\n\nNew Directions začínají se svým vystoupením, když se Kurt a Blaine vášnivě políbí, aby mohli být vysvobozeni. Výběr písní zaútočí na Suiny emoce až do takové hloubky, že vítězi vyhlásí New Directions, na druhém místě skončí Vocal Adrenaline a Warblers jsou až třetí. Hlavní zpěvák Vocal Adrenaline, Clint (Max George) viní Willa za jejich prohru a slíbí mu, že bude jednat. Sue řekne Willovi, že písně také očistily její vztek vůči němu. Kurt a Blaine konfrontují Sue ohledně jejich unesení a řeknou ji, že jim pouze pomohla přenést se přes zášť, kterou pociťovali po rozchodu. Sue se vrátí do skladiště a prozrazuje Becky, že všechny tyto události jsou součástí jejího probíhajícího plánu. Epizoda končí, když New Directions oslavují své vítězství.\n\n"}
{"id": "1060148", "url": "https://cs.wikipedia.org/wiki?curid=1060148", "title": "Loteae", "text": "Loteae\n\nLoteae je tribus (seskupení rodů) čeledi bobovité dvouděložných rostlin. Zahrnuje téměř 300 druhů ve 22 rodech a je rozšířen zejména v mírném pásu severní polokoule. Jsou to byliny až keře se složenými listy a motýlovitými květy v okolících nebo hlávkách. Některé druhy mají význam jako pícniny, v menší míře i v medicíně nebo se pěstují jako okrasné rostliny. V české přírodě je zastoupeno celkem 7 rodů, mezi běžnější druhy náleží štírovník růžkatý, čičorečka pestrá a úročník bolhoj.\n\nZástupci tribu \"Loteae\" jsou byliny, polokeře nebo keře. Listy jsou lichozpeřené nebo dlanitě složené, složené ze 3 až mnoha lístků (pouze výjimečně z 1 nebo 2 lístků). Lístky jsou vždy celokrajné. Palisty jsou volné nebo přirostlé k bázi řapíku. Květy jsou uspořádány v úžlabních okolících nebo hlávkách, u některých zástupců redukovaných na jediný květ. Kalich je zvonkovitý nebo trubkovitý. Pavéza je nehetnatá nebo se k bázi postupně zužuje. Tyčinek je 10, s jednou tyčinkou volnou nebo srůstající s ostatními. Plody nejčastěji pukají 2 chlopněmi nebo jsou nepukavé či se rozpadají na jednosemenné díly.\n\nTribus \"Loteae\" zahrnuje 22 rodů a asi 282 druhů. Největší rody jsou štírovník (\"Lotus\", 125 druhů) a podkovka (\"Hippocrepis\", 34 druhů). Většina rodů tohoto tribu obsahuje jen 1 nebo několik druhů.\nTribus \"Loteae\" je rozšířen v mírných oblastech severní polokoule. Centrum druhové diverzity je ve Středomoří a navazující jihozápadní Asii.\n\nV květeně České republiky je tribus \"Loteae\" zastoupen celkem 7 rody. Vyskytují se zde 4 druhy štírovníku (\"Lotus\") a 2 druhy bílojetele (\"Dorycnium\"). Zbývající rody jsou zastoupeny vždy jediným druhem: úročník bolhoj (\"Anthyllis vulneraria\"), čičorečka pestrá (\"Securigera varia\"), čičorka pochvatá (\"Coronilla vaginalis\"), ledenec přímořský (\"Tetragonolobus maritimus\") a podkovka chocholatá (\"Hippocrepis comosa\"). Některé další rody a druhy jsou k nám vzácně zavlékány, zejména ze Středomoří.\n\nV evropské květeně jsou mimo dalších zástupců již zmíněných rodů vyskytují 4 druhy ptačí nohy (\"Ornithopus\"), 2 druhy štírovky (\"Scorpiurus\") a dále \"Dorycnopsis gerardii\", \"Hammatolobium lotoides\", \"Hymenocarpos circinnatus\" a \"Tripodion tetraphyllum\". Všechny tyto druhy mimo dvou druhů ptačí nohy jsou vázány svým výskytem výhradně na Středomoří.\n\nRod \"Antopetitia\" je vázaný na hory tropické Afriky, monotypický rod \"Kebirita\" se vyskytuje v severozápadní saharské Africe. Rody \"Podolotus\" a \"Pseudolotus\" jsou rozšířeny v oblasti od jihozápadní Asie po Pákistán a Indii.\nV Severní Americe se vyskytují rody \"Acmispon\", \"Hosackia\", \"Ottleya\" a \"Syrmatium\". Rod \"Hosackia\" přesahuje i do Střední Ameriky. \"Acmispon wrangelianus\" je endemit Chile, ptačí noha \"Ornithopus micranthus\" se vyskytuje v Argentině, jižní Brazílii a Uruguayi.\n\n\nNěkteré druhy mají význam jako pícniny či zelené hnojení, zejména úročník bolhoj (\"Anthyllis vulneraria\"), štírovník růžkatý (\"Lotus corniculatus\"), čičorečka pestrá (\"Securigera varia\") aj. Listy a lusky štírovky \"Scorpiurus vermiculatus\" jsou jedlé, podobně jako lusky a hlízy ledence nachového (\"Tetragonolobus purpureus\"). Některé druhy mají význam v medicíně, např. úročník bolhoj.\n\nŠtírovníky \"Lotus bertholetii\" a \"L. maculatus\" jsou pěstovány jako okrasné rostliny.\n\n\"Acmispon\", \"Anthyllis\", \"Antopetitia\", \"Coronilla\", \"Cytisopsis\", \"Dorycnium\", \"Dorycnopsis\", \"Hammatolobium\", \"Hippocrepis\", \"Hosackia\", \"Hymenocarpos\", \"Kebirita\", \"Lotus\", \"Ornithopus\", \"Ottleya\", \"Podolotus\", \"Pseudolotus\", \"Scorpiurus\", \"Securigera\", \"Syrmatium\", \"Tetragonolobus\", \"Tripodion\"\n"}
{"id": "1060159", "url": "https://cs.wikipedia.org/wiki?curid=1060159", "title": "Rica Reinischová", "text": "Rica Reinischová\n\nRica Reinischová, nepřechýleně Rica Reinisch (* 6. dubna 1965, Seifhennersdorf) je bývalá východoněmecká plavkyně. Na olympijských hrách 1980 v Moskvě získala tři zlaté medaile.\n\n"}
{"id": "1060163", "url": "https://cs.wikipedia.org/wiki?curid=1060163", "title": "Valira", "text": "Valira\n\nValira je nejdelší řeka Andorry. Je dlouhá 44 kilometrů a do jejího povodí patří většina území země kromě nejzazšího severovýchodu, který odvodňuje Ariège. Zdrojnicemi jsou \"Valira del Nord\" (pramení v jezeře Tristaina) a \"Valira d'Orient\" (pramení ve výšce 2450 m n. m. nad městem Encamp), které se stékají v Escaldes-Engordany. Dolní tok řeky bývá také nazýván \"Gran Valira\". Protéká hlavním městem Andorra la Vella, jejím údolím vede hlavní silnice spojující Andorru a Španělsko. Už na španělském území Valira přibírá nejvýznamnější přítok Runer a ve městě La Seu d'Urgell se zprava vlévá do řeky Segre. Typickou zdejší rybou je pstruh obecný potoční, na březích řeky žijí vydry.\n"}
{"id": "1060166", "url": "https://cs.wikipedia.org/wiki?curid=1060166", "title": "Ignimbrit", "text": "Ignimbrit\n\nIgnimbrit je souhrnné označení utuhnutých, spečených sopečných produktů, které vznikly při usazení pyroklastických proudů. Název pochází z latinských slov \"igni\"s – oheň a \"imber\" – déšť. Jejich existence je svázána s laminárně (bez turbulencí) se pohybujícími, horkými a hustými pyroklastickými proudy, vzniklými kolapsem erupčního sloupce sopečných plynů a par. Barva nezvětraných ignimbritů je žlutá až oranžová, zvětrané typy jsou zbarveny do okrova, kvůli probíhající oxidaci Fe minerálů a vzniku limonitu.\n\nMinerální složení závisí na složení primární taveniny. Její chemismus ovlivňuje složení jak samotné matrix (základní hmoty), tak i výskyt a četnost výskytu fenokrystů (vyrostlic). Z minerálů se nejčastěji vyskytují slídy, ortoklas a jiné živce. Dalšími minerály, vyskytujícimi se v ignimbritech v menším (akcesorickém množství) jsou pyroxeny, nefelín atd.\n\nPetrologicky se ignimbrity blíží dacitům až ryolitům, tedy horninám s převládajícím obsahem oxidu křemičitého. Charakteristickým znakem ignimbritů jsou fiamme – drobné úlomky vulkanického skla, protáhnutého tvaru, který je způsoben deformacemi při transportu a kompaktaci. Je možný i výskyt větších krystalů, případně i xenolitů (cidozodých úlomků). Často se také stává, že horký pyroklastický proud úplně speče (zesklovatí) povrch už usazené vrstvy popela, takové útvary se nazývají spečené tufy.\n\nIgnimbrity poměrně lehce podléhají zvětrávání a jiným dezintegračním procesům. Protože jsou přímým produktem sopečné činnosti a i jejich ukládání probíhá v blízkosti aktivní zóny vulkánu, jsou často měněny vlivem horkých vod a/nebo par, produkovaných samotnou sopkou. Nejčastěji zvětrávají živce na kaolinit, tento proces se nazývá kaolinizace.\n"}
{"id": "1060167", "url": "https://cs.wikipedia.org/wiki?curid=1060167", "title": "Molekulární destilace", "text": "Molekulární destilace\n\nMolekulární destilace (též destilace krátké dráhy) je typ vysokovakuové destilace z klidného povrchu vypařované kapaliny, při níž jsou zachovány takové podmínky, které umožňují nejkratší nerušený přechod odpařených molekul na kondenzační plochu. Hlavní výhodou je šetrnost vůči tepelnému rozpadu destilované látky. Využívá se v různých odvětvích chemie, v chemii anorganické, organické, biochemii či jaderné fyzice. \n\nHistorie molekulární destilace sahá až do roku 1921, kdy Johannes Nicolaus Brønsted a George de Hevesy využili poprvé tuto metodu k dělení isotopů rtuti.\n\nMolekulární destilace probíhá za velmi sníženého tlaku, tedy za snížené koncentrace molekul vzduchu nad odpařovací plochou. Destilovaným molekulám se tedy výrazně prodlouží jejich dráha mezi jednotlivými srážkami s molekulami vzduchu (střední volná dráha molekuly) a proto doje ke zvýšení rychlosti vypařování a tím i destilace. Je bezpodmínečně nutné vhodně zvolit vzdálenost kondenzační a výparné plochy. Optimální vzdálenosti je právě střední volná dráha dané molekuly. Také musí být mezi destilátem a chladičem tepelný spád.\nNapříklad rtuť má ve 20 °C velmi nízkou tenzi par, proto by se za normálních podmínek nedala destilovat. Pokud ale snížíme tlak tak, že bude střední volná dráha molekuly větší než vzdálenost odpařovací plochy od kondenzační, rychlost destilace se zvýší. \n\nPro tyto typy destilačních přístrojů je typické, že je zde velmi malá vzdálenost mezi hladinou kapaliny a chladičem (maximálně několik centimetrů). \nNejjednodušším zástupcem této skupiny je tzv. přístroj chlazeného prstu. Ten se skládá ze dvou skleněných nádob, z nichž jedna je vložena do druhé. Za vysokého vakua se při tepelné spádu destilované molekuly vypaří a zachytí se na kondenzační ploše (vnějšek vnitřní nádoby). Ta je chlazena kapalným vzduchem nebo suchým ledem. Destilát tedy zůstane v pevném stavu přichycen na dně nádoby a po zahřátí přejde zpět do kapalné fáze. \n\nDalším typem je Burchův přístroj. Ten se skládá z nádoby s vakuem, ze které je v její nejspodnější části odvod na destilát. Nádoba je chlazena protékající vodou. V ní je vloženo vyhřívané měděné korýtko, ve kterém je destilát. Odpařené molekuly dosáhnou chlazené stěny nádoby, zkondenzují a odtečou do sběrače destilátu. \nModernějšími typy jsou přístroje s odpařovací plochou. Při konstrukci těchto zařízení byla snaha o zvýšení rychlosti destilace a zmenšení doby působení vysokých teplot. Podstatou je tenká vrstva destilované látky přetékající přes topné těleso, která představuje odpařovací plochu. Kapalinový film má tloušťku 0,1 – 1 mm.\nV dnešní době se využívají také rektifikační kolony, které umožňují molekulární destilaci při opakovaném vypařování a zvyšují tak její dělící schopnost. \n\nVelkou nevýhodou a také důvodem k pomalému nástupu tohoto typu destilace v průmyslu je značná náročnost na experimentální zařízení, zvláště na vytvoření a udržení tak nízkého tlaku. Další nevýhodou je také nižší dělící schopnost ve srovnání s rovnovážnou destilací. Tento nedostatek je ale díky novým přístrojům téměř zanedbatelný. \nVýhodou je hlavně zabraňování tepelnému rozkladu destilované látky. Při molekulární destilaci je totiž doba, kdy je destilát vystaven vyšším teplotám velmi krátká. Další užitečnou vlastností je také destilace látek s vyšší molekulovou hmotností. Zatímco klasická destilace za atmosférického tlaku umožňuje destilaci látek maximálně do 400 D, molekulární destilace může destilovat i látky několikanásobně větší. Také umožňuje destilovat i za velmi nízkých tlaků. Při normální destilaci dochází při snížení tlaku k poklesu destilační rychlosti vlivem snížení hustoty par. Rovnovážná destilace je tedy limitována minimálním tlakem asi 13 kPa. Při molekulární destilaci lze dosáhnout velkých rychlostí i za nižšího tlaku. \n\nMolekulární destilace se dnes uplatňuje v celém oboru chemie. V anorganické chemii se využívá hlavně v metalurgii při destilaci kovů nebo při dělení izotopů rtuti. V analytické chemii se využívá různé těkavosti kapalných kovů ve vysokém vakuu k jejich dělení. Je možné tak například stanovit zlato ve směsi platinových kovů. V organické chemii se molekulární destilace využívá ke zpracování produktů ropy. Využití v biochemii spočívá ve zpracování triacylglycerolů a mastných kyselin. Lze tak například získat čistou frakci triacylglycerolů, ale bez antioxidantů, které působí jako přirozené stabilizátory tuků.\n"}
{"id": "1060168", "url": "https://cs.wikipedia.org/wiki?curid=1060168", "title": "Brahmaguptův vzorec", "text": "Brahmaguptův vzorec\n\nBrahmaguptův vzorec (podle indického matematika Brahmagupty) umožňuje vypočítat obsah \"S\" tětivového čtyřúhelníka, tedy takového, kterému může být opsána kružnice. Nechť ABCD je tětivový čtyřúhelník se stranami \"a\", \"b\", \"c\" a \"d\", pak platí:\n\nkde \"s\" je polovina obvodu tohoto čtyřúhelníka:\n\nPokud se jedna ze stran rovná nule, dostaneme Heronův vzorec pro trojúhelník:\nBrahmaguptův vzorec lze dokázat aplikací Heronova vzorce na dva trojúhelníky, na které lze čtyřúhelník rozdělit.\n\nZobecněním Brahmaguptova vzorce na obecné rovinné čtyřúhelníky je Bretschneiderův vzorec.\nkde formula_5 je polovina součtu dvou protilehlých úhlů čtyřúhelníka.\n"}
{"id": "1060172", "url": "https://cs.wikipedia.org/wiki?curid=1060172", "title": "Marc’Antonio Ziani", "text": "Marc’Antonio Ziani\n\nMarc’Antonio Ziani, také Marco Antonio Ziani (1653 Benátky – 22. ledna 1715 Vídeň) byl italský hudební skladatel.\n\nMarco Antonio byl synovcem skladatele a varhaníka Pietra Andrea Zianiho a u něho také patrně získal hudební vzdělání. Stal se zpěvákem benátské baziliky svatého Marka a v roce 1677 svého strýce vystřídal na místě prvního varhaníka.\n\nV těchto letech také začal svou operní kariéru. V roce 1674 v \"Teatro San Moise\" představil svou první operu \"La schiava fortunata\" (ve spolupráci s Antoniem Cesti) a vzápětí operu \"Leonida in Tegea\" ve spolupráci s Antoniem Draghim. První samostatnou operou byla opera \"Alessandro Magno in Sidone\", uvedená v roce 1679 v divadle \"Teatro Santi Giovanni e Paolo\".\n\n28. září 1686 získal post kapelníka v chrámu \"Basilica palatina di Santa Barbara\" v Mantově, kde setrval patrně až do roku 1691.\n\nVrátil se do Benátek a zcela se věnoval komponováni oper. Spolu s Carlem Francescem Pollarolem patřili v té době mezi nejvýznamnější představitele tohoto žánru v Benátkách. Stal se členem Kongregace sv. Cecilie (\"Congregazione di Santa Cecilia\") a společnosti \"Arte de Sonadori\".\n\n1. dubna 1700 zemřel Antonio Draghi, kapelník císařského dvora ve Vídni. Na jeho místo postoupil Antonio Pancotti a Ziani se stal jeho nástupcem. Dvorním kapelníkem se pak stal po smrti Pancottiho v roce 1709.\n\nVe Vídni se Ziani ujal skládání oper a dalších dramatických děl na oslavu narozenin císařské rodiny a různých dalších příležitostných slavností. Funkci dvorního kapelníka zastával až do své smrti v roce 1715. Jeho nástupcem se stal Johann Joseph Fux .\n\nZiani komponoval téměř výhradně vokální hudbu. Napsal cca 45 oper, 16 oratorií, okolo 15 mší, 3 requiem a přes 100 dalších chrámových skladeb. Nicméně i v jeho vokálních dílech jsou obsaženy virtuózní pasáže instrumentální hudby.\n\n\n\n"}
{"id": "1060175", "url": "https://cs.wikipedia.org/wiki?curid=1060175", "title": "Košumberk (Svitavská pahorkatina)", "text": "Košumberk (Svitavská pahorkatina)\n\nKošumberk (376 m n. m.) je vrch v okrese Chrudim Pardubického kraje. Leží na západním okraji městské části Košumberk na katastrálním území nadřazeného města Luže.\n\nGeomorfologicky vrch náleží do celku Svitavská pahorkatina, podcelku Loučenská tabule, okrsku Novohradská stupňovina a podokrsku Lužské kuesty.\n"}
{"id": "1060176", "url": "https://cs.wikipedia.org/wiki?curid=1060176", "title": "Otvický potok", "text": "Otvický potok\n\nOtvický potok (též Hutní potok) je drobný vodní tok v okrese Chomutov. Potok byl dlouhý 16,6 km, plocha povodí měřila 45 km² a průměrný průtok v ústí byl 0,03 m³/s. Původně pramenil severně od Chomutova v nadmořské výšce 382 metrů a ústil zprava do Bíliny nedaleko Komořan v nadmořské výšce 230 metrů. V důsledku těžby hnědého uhlí byl výrazně zkrácen a část toku přeložena. Spravuje ho státní podnik Povodí Ohře.\n\nDnes vzniká pod výpustí Velkého otvického rybníka a vzápětí protéká \"Prostředním rybníkem\" a pod ním ještě \"Otvickým rybníkem.\" Dále protéká Otvicemi, za kterými ho kříží zaniklá železniční trať, a Zaječicemi. Za nimi se obrací k severu a vzápětí vtéká do vodní nádrže Zaječice. Pod nádrží pokračuje asi 300 metrů dlouhým betonovým korytem, kterým se vlévá do vodní nádrže Újezd. Na některých mapách je popsaný tok označen jako Hutní potok I a Otvický potok podle nich protéká severně od Otvic a vlévá se přímo do zaječické nádrže.\n"}
{"id": "1060178", "url": "https://cs.wikipedia.org/wiki?curid=1060178", "title": "Alessandro Poglietti", "text": "Alessandro Poglietti\n\nAlessandro Poglietti (první polovina 17. století - červenec 1683 u Vídně) byl barokní varhaník a hudební skladatel, jehož původ se zatím s konečnou platností nepodařilo osvětlit.\n\nNejpozději od roku 1661 působil jako varhaník nejprve u jezuitů, od středních let až do své smrti jako komorní a dvorní varhaník na císařském dvoře za Leopolda I. Pro domněnku, že Poglietti pocházel z Toskánska, nejsou doklady. Některé náznaky ukazují, navzdory jeho italskému jménu, na místo narození na Moravě, jak psal Johann Gottfried Walther 1736 ve svém \"Hudebním lexikonu\": \"Musel to být Němec\". Zdá se, že na dvoře, stejně jako ve vzdálenějším okolí, hlavně v Kroměříži a Kremsmünsteru se těšil společenské vážnosti v nevšední míře díky jeho zvukomalebným zhudebněním. \n\nNa útěku z druhého obléhání Vídně Turky byl v červenci 1683 zabit nepřáteli a jeho rodina byla zajata.\n\nSkládal převážně pro klávesové nástroje, vedle toho se dochovalo několik skladeb pro kapelu a sbor, jakož i teoretický spis „\"Compendium\"“. \"Rossignolo\" byla široce zaměřená suitu, včetně tokáty, ricercara, variací a capriccií, stejně tak jeho sbírka dvanácti přísně kontrapunktických ricercar. Příklady jeho zvukomalebných skladeb pro cembalo jsou \"Toccatina sopra la Rebellione di Ungheria\" (1671), \"Toccata fatta sopra Cassed di Filipsburgo\" (1676) a \"Capricietto sopra il cucu 'Il Rossignolo\"' (1677).\n\nByl nositelem Řádu zlaté ostruhy. Po jeho smrti byla šířeji přijímána zvláště jeho kontrapunktická díla.\n\n\n"}
{"id": "1060180", "url": "https://cs.wikipedia.org/wiki?curid=1060180", "title": "Všivec bahenní", "text": "Všivec bahenní\n\nVšivec bahenní (\"Pedicularis palustris\") je poloparazitická rostlina která se kořeny napojuje na parazitovanou rostlinu, druh z velmi širokého rodu všivec. Přestože je v České republice původním druhem, je ohrožen vyhynutím.\n\nDruh vyrůstá od Španělska přes celou Evropu, Balkán, jižní evropské Rusko a Kavkaz až do Číny a Mongolska, objevuje se i na východě Severní Ameriky.\n\nRoste na místech bohatých na živiny která mají alespoň na začátku vegetační sezony, když již ne celoročně, vysokou hladinu spodní vody. Typickým příkladem jsou mírně vlhké a nevápněné plochy, slatinné nebo rašelinné louky a bažinné břehy rybníků. Vyžaduje místa která jsou nepravidelně kosena nebo spásána. Vyskytuje se od planárního po montánní stupeň.\n\nVšivec bahenní je monokarpická rostlina která po vytvoření semen uhyne. Druh se dělí na dvě skupiny které mají rozdílnou populační strategii. V prvé skupině jsou rostliny chovající se jako ozimé a ve druhé jako dvouleté. Semena prvé skupiny klíčí po vysemenění na konci léta a rostliny příští rok vykvetou. Semena druhé skupiny jsou dormantní, prvou zimu přežijí v půdě a vyklíčí až další rok na jaře, nové rostliny na podzim vytvoří přezimující pupeny a vykvetou v létě následujícího roku. Existence těchto dvou skupin je výhodnou strategií druhu při nepříznivých podmínkách pro klíčení semen. Někdy nestačí rostlina všivce bahenního za dva roky nasbírat dostatek živin a vykvete o rok neb dva později.\n\nBylina vyrůstá z málo větveného kuželovitého kořene. Tento nespecifický kořenový poloparazit využívá kořenového systému mnoha jiných vytrvalých rostlin od kterých pomoci zeleného haustoria získává vodu a minerály. Pro prvotní vývoj semenáčku není hostitelská rostlina potřebná, je však nutná pro další růst, kvetení i tvorbu semen.\n\nVšivec bahenní má lodyhu přímou, v průřezu oblou, mírně žebernatou a dutou která v závislosti na přírodních podmínkách dorůstá do výše 20 až 60 cm. Lodyha se od báze bohatě větví do šikmo vzhůru směřujících větví, ve spodní části je lysá a v horní nestejnoměrně slabě chlupatá. Lodyha je hustě porostlá slabě červenými, obvykle střídavými a vzácně protistojnými, 2 až 6 cm dlouhými listy které jsou v obryse trojúhelníkovité, vejčitě až čárkovitě kopinaté. Listy mají krátké, rozšířené a dlouze chlupaté řapíky, jsou peřenosečné nebo peřenodílné s podlouhlými nebo elipsovitými úkrojky a hlavní žilku mají řídce chlupatou. V horní části lodyhy i větví vyrůstají, z paždí listenů podobných listům, pyskaté květy. Květy mají šikmo až vodorovně odstávající stopky a vytvářejí 10 až 20 cm dlouhý řídký hrozen.\n\nHluboce dvoupyský, načervenalý, vejčitý kalich, dlouhý 9 až 12 mm, je do třetiny dělený, při kvetení je nafouklý, mnohohranný, slabě žilnatý a jeho ohnuté cípy jsou po okraji kadeřavě zoubkované. Červenofialová nebo řídce bílá koruna, dlouhá 15 až 23 mm, má přímou korunní trubkou která z kalichu silně vystupuje. Horní pysk je přilbovitý, pozvolna šikmo skloněný a se zoubky na spodním okraji, stejně dlouhý trojlaločný dolní pysk s okrouhlými cípy má prostřední menší než oba postranní. Čtyři tyčinky jsou přirostlé v bázi koruny, nitky dvou delších jsou hustě chlupaté a prašníky jsou až 3 mm velké. Vejčitý semeník dlouhý 3 mm je holý a postupně se úží do čnělky. Květy kvetoucí v květnu a červnu jsou opylovány hmyzem, nejčastěji čmeláky. Prvá semena zrají již v červenci. Ploidie druhu je 2n = 16.\n\nPlod je šikmo vejčitá kožovitá tobolka, dlouhá 10 až 15 mm, která bývá pokrytá vytrvalým kalichem. Má 1 mm dlouhý zobáček, puká od vrcholu a obsahuje asi 10 tmavě hnědých semen která jsou úzce vejčitá a trochu stlačená, dlouhá 2,5 mm a mají síťkované osemení. Semena jsou roznášena větrem nebo vodou, dokážou plavat i více než dva měsíce, jejich nejdelší životnost je asi pět let.\n\nMimo nominátní podruh zde popsaný, všivec bahenní pravý (\"Pedicularis palustris\" L. subsp. \"palustris\"), byl nedávno v české přírodě zjištěn ojediněle se vyskytující severský poddruh všivec bahenní pozdní (\"Pedicularis palustris\" L. subsp. \"opsiantha\") (Ekman) Almq.\n\nJe to druh konkurenčně velmi slabý a nesnáší změny vodního režimu. V nedávné minulosti rostl v České republice roztroušeně zejména ve středních polohách, v současnosti se jedná o vzácný, rychle mizející druh. Všivec bahenní je podle „vyhláška MŽP ČR č. 395/1992 Sb. ve znění vyhl. č. 175/2006 Sb.“ zařazen mezi druhy silně ohrožené (§2) a podle „Červeného seznamu cévnatých rostlin České republiky z roku 2012“ zařazen mezi druhy kriticky ohrožené (C1t).\n\n\n \n"}
{"id": "1060184", "url": "https://cs.wikipedia.org/wiki?curid=1060184", "title": "Vedlejší projekty Adama Younga", "text": "Vedlejší projekty Adama Younga\n\nAdam Young známý především ze svého elektronického, synth-popového projektu Owl City rád experimentuje, a tak už za svůj život vyzkoušel a prošel snad všechny možné žánry, o čemž svědčí celá řada dalších méně známých a úspěšných hudebních projektů.\n\n\"\"Vždycky jsem chtěl experimentovat ve skoro každém žánru, který existuje, místo toho, abych se zaměřil jen na jednu věc. Vždycky jsem se zajímal, abych měl tyto různé druhy cest, abych jaksi filtroval a řídil tyto odlišné proudy kreativity. Jsem rád, že mám Owl City a Sky Sailing, které mě reprezentují ve dvou podobných, ale přece trošku odlišných formách.\"\"\n\nMezi ty významnější hned po Owl City patří experimentální, instrumentální, ambientní a elektronický Port Blue, který Adam založil v roce 2006 a vedl sám, jenže ne všechny skladby jsou známé nebo dokonce vydané. O některých písních se svět dozvídá z Adamových náhodných komentářů (viz např. skladba \"Helmet\"). Port Blue je pro Adam důležité, neboť sám je velkým fanouškem instrumentální hudby, které mu umožňuje pustit uzdu fantazie.\n\nZhruba na stejné úrovni je akustický synthpopový projekt Sky Sailing z roku 2007. \"\"Byla to moje první zkušenost se psaním hudby.\"\" Oproti Owl City je Sky Sailing více akustický a méně elektronický. Většina skladeb je doprovázena akustickou kytarou. Zatím vzniklo pouze jedno album \"An Airplane Carried Me to Bed\".\n\nAmbientní post-rockový projekt (původně punk-popový) Windsor Airlift byl založen ke konci roku 2002 Adamem a jeho dvěma kamarády z dětství Anthony a Andy Johnsonovými. Do Adamova odchodu roku 2009 vydali \"The Basement EP\" (duben 2003), \"Selections for a Fallen Soldier\" (2003), \"Selections for a Fallen Soldier, Vol. II\" (2004), \"Moonfish Parachutist\" (2005), \"Qiu!\" (2005), \"Hotels\" (2005), \"Ocean City Park\" (2006), \"Beneath The Crystal Waves\" (2008) a \"We Rule!\" (2009). Také uspořádali několik koncertů. I když je na Facebooku Adam uveřejněn jako člen Windsor Airlift, v roce 2009 po úspěchu alba \"Ocean Eyes\" se začal na plno věnovat převážně jen Owl City. Nicméně Windsor Airlift dále pokračuje i bez Adama.\n\nNa jaře roku 2008 Adam spolu s kamarádem Austinem Tofte zakládá synth-popový projekt s názvem Swimming With Dolphins. Pro oficiální znázornění Swimming With Dolphins Austin s Adamem oblékli speciální kostýmy. Austin byl jako potápěč ve starém skafandru a Adam použil leteckou masku, která pak také byla součástí jeho dalšího projektu Sky Sailing. Společně vydají EP \"Ambient Blue\" a ke konci roku 2008 Adam projekt opouští. Austin nadále na projektu pracuje a vydává studiové album a několik singlů.\n\nJedná se o sérii alb instrumentální hudby. Projekt Adam Young Scores vznikl již někdy koncem roku 2015, ale oficiálně o něm Adam promluvil až na přelomu roků 2015 a 2016. Spuštěn byl v únoru 2016 dvanácti skladbovým albem \"Apollo 11\".\nMetalový projekt Adama a možná i Andyho a Tonyho z roku 2005. Písně: \"POWER FORCE\", \"TURBO CHARGE\", \"MEGA WHIPLASH\"\nAdamův a možní i Andyho a Tonyho projekt z roku 2005 s písněmi: \"Lous Thy Barn\", \"Lance Bass Can Cut A Mean Rug\", \"Wayne Gretsky Is In The House\", ve kterých Adam experimentuje s \"robotickým hlasem\" v kombinaci s jakýmsi metalovým a disco zvukem.\n\nAdamův projekt z roku 2005 o třech písních: \"If the Trees Had Eyes, They'd Be Glaring At You\", \"M Is For Motorcycle\", \"I Am Denmark\", pro které je typický \"řev\".\n\nProjekt Adama, Tonyho a Andyho z roku 2006. Písně: \"How We Ball\", \"Basketball in da Hood\", \"Basketball\". Windsor Airlift na Youtube zveřejnila dokonce i videoklipy, kde všichni tři vystupují ještě jako teenageři a mají speciální převleky, např. Adam je v čepici Santa Clause. V písních zpívá či rappuje Adam, ale má pozměněný hlas.\n\nAdamův a možná i Tonyho a Andyho instrumentální projekt z roku 2005 s rytmickými písněmi \"Easy Now\", \"Spankey Takes the Cake\", \"There’s Something Wierd in Here\"\n\nProjekt Adama a možná i Andyho a Tonyho z roku 2005 zahrnující písně \"Glass Canada\", \"Islands\", \"Texas Hold’em is the Devil\" podobné dílům skupiny Norma Jean, jsou \"chaotické\".\n\nTvůrcem projektu z roku 2006 je Adam a možná i Andy a Tony. Písně: \"A Very Merry Christmas from the Music Troupe\", \"The Rolling Thunder Double Clothesline Chairshot to Reverse Piledriver\", \"Sports are Life\", \"Basketball\". Další projekt vzniklý jako vtip - věnuje se wrestlingu a každá píseň je obměnou jedné a té samé písně, kde je zpěv dost z noty.\n\nAdam a možná i Andy a Tony k projektu vytvářejí v roce 2005 album \"It's Jamtastic!\" s písněmi týkajícími se jídla \"Gimme Some Burgers\", \"Slap Shot Double Shot Hooking Goal!\"I’ll Dunk You Face\".\n\nTrojice Adam, Andy a Tony vytvářejí v roce 2005 další velmi zábavný projekt, kde písně \"Missle Drop Kick\", \"Swinging Chest Assault\", \"The Atomic Neck Slam\" obsahují zvuky jako naříkání, hekání a sténání doprovázené hudbou. Je zde použita nahrávka z filmi Planeta opic\n\nKovbojský projekt Adama, Tonyho a Andyho o jedné písni \"I’m a Western Guy\", kde Adam v pozměněném hlase mluví o farmaření a rodeu, což vše je doprovázeno rytmickou country hudbou. Na MySpace jsou zveřejněny fotografie tria jako kovbojů.\n\nProjekt založený Adamem a Andym Johnsonem v roce 2007. Písně: \"Crescent Island\", \"Helicopters\", \"Hello Enchanted Evening\", \"The Theme For Moonglow\". Všechny tyto skladby byly později vydány v projektu Windsor Airlift.\n\nAdam a Andy pro tento metalový projekt napsali písně \"Hulkster Death Kill\", \"Death Camp\", \"A Tall Tale of Death\", \"Hulkamania Ultimate Death\". Na MySpace jsou také oficiální fotografie pózujícího dua.\n\nProjekt, který sice údajně vznikl, ale zatím nic nevydal. Je dílem Adam a jeho kamaráda Matthewa Thiessena z Relient K. Adam v rozhovoru z roku 2011 říká: \"Kdoví! Doufám, že se to dá dohromady.\"\n\nAdam a možná Tony a Andy napsali metalové písně kombinované hrou na varhany a falešným zpěvem s pozměněným hlasem. \"I’m Gonna Smash You\", \"Bring The Pain\", \"This Conversation Is OVER!\". Vše je z roku 2005.\n\nAdamův instrumentální projekt o čtyřech delších skladbách nesoucí názvy ovoce: \"Apple\", \"Orange\", \"Grape\", \"Strawberry\". Na rozdíl od většiny Adamových ostatních drobnějších projektů je Insect Airport vážněji zaměřen a zní podobně jako Port Blue.\n\nJedná se o první hudební projekt, ve které Adam působil. Bylo to v době, kdy Adam chodil na střední a jednalo se metalovou kapelu z jižní Dakoty. Adam zde hrál na bicí. \"\"Úplně jsem tu hudbu nemiloval, protože to nebylo tak podrážděné a agresivní, jak mě baví hrát, co se týká bicího.\"\" Skupina byla ovlivněna interprety jako Botch, Pelican, Neurosis a Isis. Tyto skupiny mají pro Adam stále určité kouzlo, a to jako idea naprosto se oddat zvuku, myšlenka, že představy mohou být jen podnětem, ale ne tak subjektivní, aby říkaly, jako nebo co cítit. \"Je to více o tom, co ti hudba řekne, než o tom, co ti někdo říká, jak to pociťovat.\"\nAdamův a možná i Tonyho a Andyho Star Wars instrumentální projekt z roku 2005se skladbami \"Jar Jar Binks Is A Loser\", \"Someone Axe Kick Obi-wan In The Face\", \"Vin Diesal Blew Up The Death Star\".\n\nAdamův instrumentální rockový projekt, jehož název je podle ptačího hrdiny z Adamovy nejoblíbenější knihy \"Daleká cesta za domovem\" od britského spisovatele Richarda Adamse. Tento racek je také oficiální fotografií skupiny na MySpace. Písně: \"Dolphins\", \"I Glide\", \"Good Tumbleweed!\".\n\nAdamův projekt s jedinou písní: \"Behold! Lawns\" Tato píseň údajně vznikla poté, co Adam strávil spoustu času sekáním trávníku na střední škole. Píseň obsahuje \"řvoucí část\" podobně jako tomu je u projektu Aquarium.\n\nAdamův projekt z roku 2004 nebo 2006 o wrestlingu, obsahující bicí, pozměněný hlas a vtipným textem písní \"MICK IZ COOL\", \"REALLY BIG GUNZ\", \"STOMACH EXPLOSION\", \"SUPER CHOKESLAM\". Pro MySpace se Adam nafotil v kukle.\n\nAdam, Andy a možná i Tony vytváří další povedený projekt, mimo jiné i o jídle. Zpěv je značně falešný, ale to dělá písně o to vtipnější. Skladby jsou doprovázené akustickou kytarou. \"4 Today\", \"Swimming In Gravy\", \"Judas\". Název je inspirován Pánem prstenů\n\nInstrumentální Adamův projekt z roku 2006, který zahrnuje klidné, ambientní skladby: \"Aerial Promenade\", \"Goodbye Goose Prince\", \"In Flight\", \"Sailboats\". Některé z nich Adam používá při svých Owl City koncertech, např. \"Aerial Promenade\" byla hrána při vystoupení v Houstonu. Skladba \"Sailboats\" byla trochu upravena a použita pro album An Airplane Carried Me to Bed projektu Sky Sailing.\n\nAdam a asi i Andy a Tony vytváří projekt z roku 2005 se stejnými písněmi jako je u Riders Of Rohan, jen s jiným názvem: \"Hills That Look Like Your Hair\", \"Crafted In The Deepest Depths Of My Heart’s Console\", \"Bringing New Hopes Into Our Lives Forever\". Na YouTube lze písně nalézt pod skupinou Slam Dunk.\n\nAdama asi i Andy a Tony v roce 2005 vytváří metalový instrumentální projekt s písněmi: \"Bone Clubs and Cavemen\", \"Tape Decks and Muscle Shirts\", \"Harley’s and Camaro’s\"\n\nAdama asi i Andy a Tony vytváří roku 2005 projekt o muslimství: \"Everybody Feel It All Up In Here\", \"J to the AM\".\n\nAdam, Andy a Tony v roce 2004 vytvářejí elektronický projekt nazvaný The Atlantic a vydávají album \"I'll Set Out On An Ocean Voyage\" o jedné skladbě \"My Weekend\". Poté se skupina zastavila.\n\nRoku 2010 Andy a Tony už bez Adama projekt obnovují pod novým názvem Glacier Island a vydávají dvě studiová alba \"From Pelican Shores\" a \"The Campfire Lullabies\".\n\nČleny byly Adam, Andy a Tony Johnsonovi. Písně \"Yo, Griz\", \"Cocacola\" jsou z roku 2007. Texty písní i samotná skupina jsou míněny podle všeho jako vtip. Na oficiální fotce na MySpace je Adam.\n\nProjekt Andyho, Tonyho a možná i Adama.The Perfect Theory obsahuje celkem sedm zamilovaných písní: \"Waldorf Sweetheart\", \"Waldorf+CSU+LOVE\", \"Fast food Relationships\", \"Do you want to date me?\", \"Prom Night\", \"Without You Baby\", \"Would you be my Valentine?\"\n\nAdamův a možná i Andyho a Tonyho metalový projekt s písněmi: \"Give Me The Basketball—I’ll Dunk Your Face\", \"The Jazz Sports Metal Experience\", \"I Was Recording Some Tracks In Studio C\", \"Well No One’s Going To Jail Son\"\n\nProjekt Adama, Tonyho a Andy z roku 2005, zahrnující rockové písně s mluveným slovem jako doprovod. Písně: \"Sweet Healing Misty Rain\", \"The Bazooka Message\", \"Let’s Go Surfing\".\n\nAdamův a možná i Andyho a Tonyho projekt z roku 2005 s písněmi doprovázenými zpěvem: \"Goodbye (Live)\", \"My Speech Impediment Romance\"\n\nAdam asi i spolu s Andym a Tonym vydávají roku 2005 další vtipný projekt s punk rockovými písněmi \"My Station Wagon\", \"Silver Village\", \"Summer Broken\"\n"}
{"id": "1060185", "url": "https://cs.wikipedia.org/wiki?curid=1060185", "title": "Flavus", "text": "Flavus\n\nFlavus (: Plavý) (1. století př. n. l. - 1. století) byl římský důstojník z germánského kmene Cherusků. Jeho starším bratrem byl germánský náčelník Arminius, který porazil Publia Vara v Teutoburském lese. Oba bratři byli syny Segimera.\n\nGermánská jména bratrů nejsou známá, protože v mládí prožili v Římě, kde dostali římské jména Flavus a Arminius. Římané si oba syny Segimera v roce 8. př. n. l. ještě jako děti vzali jako rukojmí, kterých by bylo použito v případě útoku Cherusků na římské území. Římané je vychovali a vyškolili do služeb římských legiích. Na rozdíl od Arminia, který se vzbouřil a vedl povstání proti Římanům, zůstal Flavus věrný římskému způsobu života a stal se důstojníkem římské legie.\n\nFlavus v roce 16 v boji o Řím přišel o oko. Měl syna Italica, který pravděpodobně vyrůstal ve městě Ravenna na římském území.\n"}
{"id": "1060186", "url": "https://cs.wikipedia.org/wiki?curid=1060186", "title": "Opál (odrůda jablek)", "text": "Opál (odrůda jablek)\n\nOpál (\"Malus domestica\" 'Opál') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do dubna. Odrůda je považována za rezistentní vůči některým chorobám, odrůdu lze pěstovat bez chemické ochrany.\n\nByla vyšlechtěna v ČR, v Ústavu experimentální botaniky AVČR, Střížovice. Odrůda vznikla zkřížením odrůd 'Golden Delicious' a 'Topaz'. \n\nRůst odrůdy je střední. Koruna je spíše rozložitá. Letní řez je vhodný.\n\nPlodí záhy, průměrně a pravidelně.\n\nPlod je kulovitý ažpodlouhlý, střední. Slupka hladká, žlutozelené zbarvení je překryté červenou barvou s žíháním. Dužnina je nažloutlá se sladce navinulou až sladkou chutí, velmi dobrá.\n\nOdrůda je rezistentní proti strupovitostí jabloní a vysoce odolná k padlí.\n\nJe vhodná ke skladování a přímému konzumu. Odrůdu lze použít na chráněných stanovištích středních a teplých poloh v propustných živných půdách zásobených vláhou. Je doporučován intenzivní způsob pěstování odrůdy na slabě rostoucích podnožích ve tvarech jako zákrsky, čtvrtkmeny a vřetena.\n"}
{"id": "1060187", "url": "https://cs.wikipedia.org/wiki?curid=1060187", "title": "Arcidiecéze bourgeská", "text": "Arcidiecéze bourgeská\n\nArcidiecéze Bourges (lat. \"Archidioecesis Bituricensis\", franc. \"Archidiocèse de Bourges\") je francouzská římskokatolická arcidiecéze. Leží na území departementu Cher, jehož hranice přesně kopíruje. Sídlo arcibiskupství i katedrála svatého Štěpána se nachází ve městě Bourges. Arcidiecéze je součástí tourské církevní provincie.\n\nOd roku 2018 je bourgeským arcibiskupem Mons. Jérôme Beau.\n\nArcibiskupství bylo v Bourges zřízeno v průběhu 3. století.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také neverská diecéze, jejíž území bylo včleněno do arcidiecéze bourgeské. Neverské biskupství bylo obnoveno bulou \"Paternae caritatis\" 6. října 1822.\n\nOd 8. prosince 2002 je arcidiecéze bourgeská sufragánem tourské arcidiecéze; do té doby byla metropolitní arcidiecézí.\n\n"}
