{"id": "1004006", "url": "https://cs.wikipedia.org/wiki?curid=1004006", "title": "Řád rytířů z Aubracu", "text": "Řád rytířů z Aubracu\n\nŘád rytířů z Aubracu (francouzsky , zkráceně ) byl špitální a rytířský řád, založený roku 1162. Hlavní sídlo měli ve francouzském městě Aubrac poblíž Rodez. Řídili se řeholí sv. Augustina a jejich činností bylo provozovat špitál v Aubracu a chránit poutníky na Svatojakubské cestě do Compostely a do Říma.\n\nŘád nikdy nebyl velký a několikrát se musel bránit pokusům Maltézských rytířů o převzetí, než nakonec zanikl za Francouzské revoluce. Klášter a špitál, zvaný Dômerie d'Aubrac, byl založen roku 1031 Adalardem, vikomtem z Flander, po jeho zkušenosti s loupežníky na Svatojakubské cestě. Kolem špitálu se postupně vytvořila skupina kněží, rytířů, laických bratří a sester, kteří zformovali řád. Řád měl pobočné špitály – komendy v okolních obcích Bozouls, Milhau, Nazac, a Rodez.\n\nSestával se z několika skupin - kněží, kteří řád vedli a konali svátosti, rytířů, kteří chránili poutníky, bratří, kteří pečovali o poutníky, dam šlechtického původu a z laických bratří a sester, kteří vykonávali pomocné práce. Počátkem 14. století měl řád 120 bratří, 30 sester, 4 rytíře a 15 kněží. V 18. století měl řád jen 80 členů.\n\n"}
{"id": "1004007", "url": "https://cs.wikipedia.org/wiki?curid=1004007", "title": "Karel Herfort (1906)", "text": "Karel Herfort (1906)\n\nKarel Herfort (23. září 1906 Praha – 21. ledna 2000) byl český lékař, gastroenterolog. Byl synem psychiatra Karla Herforta staršího.\n\nPražskou lékařskou fakultu absolvoval v roce 1931, poté nastoupil na 1. interní kliniku k profesoru Kristiánu Hynkovi. V roce 1946 byl habilitován z patologie a terapie nemocí vnitřních a v roce 1956 jmenován profesorem. Od roku 1951 působil na interním oddělení fakultní polikliniky Všeobecné fakultní nemocnice, které pak vedl až do roku 1980. Jeho hlavním předmětem zájmu byly nemoci pankreatu. Byl průkopníkem moderní endoskopie zažívacího traktu v Československu. Na svém pracovišti ovšem podporoval také rozvoj v oblastech kardiologie, revmatologie a endokrinologie.\nByl spoluzakladatelem české odborné Společnosti pro gastroenterologii a výživu a mezinárodní Asociace národních gastroenterologických společností Evropy a Středozemí.\n\n"}
{"id": "1004008", "url": "https://cs.wikipedia.org/wiki?curid=1004008", "title": "Karel Herfort", "text": "Karel Herfort\n\nJméno a příjmení Karel Herfort má více významných nositelů:\n\n"}
{"id": "1004011", "url": "https://cs.wikipedia.org/wiki?curid=1004011", "title": "Jiří Doležílek", "text": "Jiří Doležílek\n\nJiří Doležílek (* 18. dubna 1958) je bývalý český fotbalový brankář.\n\nV československé lize hrál za Sigmu Olomouc a ZVL Žilina. Nastoupil v 121 ligových utkáních.\n\n"}
{"id": "1004012", "url": "https://cs.wikipedia.org/wiki?curid=1004012", "title": "Recept", "text": "Recept\n\nRecept nebo receptura je návod k přípravě, například:\n\n"}
{"id": "1004014", "url": "https://cs.wikipedia.org/wiki?curid=1004014", "title": "Slovotvorný formant", "text": "Slovotvorný formant\n\nSlovotvorný formant může být:\n\n"}
{"id": "1004015", "url": "https://cs.wikipedia.org/wiki?curid=1004015", "title": "Bruno Ganz", "text": "Bruno Ganz\n\nBruno Ganz (22. března 1941, Curych – 16. února 2019, Curych) byl švýcarský herec.\n\nPrůlomem v jeho kariéře byl film Wima Wenderse \"Der Himmel über Berlin\" (\"Nebe nad Berlínem\") z roku 1987, kde hrál roli anděla, a který založil jeho mezinárodní slávu. \n\nProslul však především rolí Adolfa Hitlera v historickém snímku \"Der Untergang\" (\"Pád Třetí říše\") z roku 2004. Za tuto roli by nominován na Evropskou filmovou cenu. Jím ztvárněný Hitlerův záchvat v bunkru na konci války se stal základem mnoha virálních kampaní a parodií po celém světě. V pozdějších letech hrál významné role ve filmech \"The Reader\" (\"Předčítač\", 2008) nebo \"Der Baader Meinhof Komplex\" (2008). Oba byly nominovány na Oscara.\n\nRoku 2010 získal Evropskou filmovou cenu za celoživotní dílo.\n\n"}
{"id": "1004019", "url": "https://cs.wikipedia.org/wiki?curid=1004019", "title": "Zillingdorf", "text": "Zillingdorf\n\nZillingdorf je městys v rakouské spolkové zemi Dolní Rakousy, v okrese Wiener Neustadt-Land.\n\nK 1. lednu 2014 zde žilo 2 004 obyvatel.\n\n"}
{"id": "1004021", "url": "https://cs.wikipedia.org/wiki?curid=1004021", "title": "Sonny Bill Williams", "text": "Sonny Bill Williams\n\nSonny William „Sonny Bill“ Williams (* 3. srpna 1985 Auckland) je novozélandský ragbista a bývalý boxer. Získal četná týmová a individuální ocenění a tituly.\n\nJeho otec pochází ze Samoy, jeho matka je Novozélanďanka.\n\n\n"}
{"id": "1004023", "url": "https://cs.wikipedia.org/wiki?curid=1004023", "title": "Wi-Fi Direct", "text": "Wi-Fi Direct\n\nWi-Fi Direct, zpočátku nazývaný Wi-Fi P2P, je standard Wi-Fi, který umožňuje snadné propojení dvou nebo více zařízení bez nutnosti bezdrátového přístupového bodu (anglicky Access Point, zkráceně AP) a komunikaci běžnými Wi-Fi rychlostmi a to pro různé využití od přenosu souborů až po připojení k internetu. Jednou z výhod Wi-Fi Direct je možnost propojit zařízení, i když jsou od různých výrobců. Pouze jedno z Wi-Fi zařízení musí být vybaveno funkcí Wi-Fi Direct pro navázání spojení peer-to-peer, které přenáší data přímo mezi ostatní a to vše s výrazně sníženým nastavováním. Wi-Fi Direct sjedná spojení pomocí systému Wi-Fi Protected Setup (WPS, česky Chráněné nastavení Wi-Fi), který přiřadí každému zařízení omezený přístupový bod. Párování Wi-Fi Direct zařízení může být nastaveno tak, že vyžaduje Near field communication (NFC), signál Bluetooth, nebo stisknutí tlačítka na jednom nebo všech zařízeních. Wi-Fi Direct může nahradit nejen potřebu routerů (směrovačů), ale může také nahradit potřebu Bluetooth v případech, kdy není vyžadována nízká spotřeba.\n\nKonvenční Wi-Fi sítě jsou obvykle založeny na přítomnosti řídících zařízení známých jako bezdrátové přístupové body. Tato zařízení obvykle kombinují tři základní funkce – fyzickou podporu pro bezdrátové a kabelové sítě, přemosťování (bridgování) a směrování (routování) mezi zařízeními v síti a služby pro přidání a odebrání zařízení ze sítě.\n\nTypická domácí Wi-Fi síť zahrnuje notebooky, tablety a telefony, dále zařízení jako jsou moderní tiskárny, hudební zařízení a televize. Většina Wi-Fi sítí je nastavena do režimu infrastruktura, kde přístupový bod (AP) funguje jako centrální rozbočovač (hub), ke kterému jsou připojena všechna Wi-Fi zařízení. Zařízení nekomunikují přímo mezi sebou (to se děje v režimu ad-hoc), ale prostřednictvím přístupového bodu. Wi-Fi Direct zařízení jsou schopna mezi sebou komunikovat bez nutnosti dedikovaného přístupového bodu. Při prvním připojení Wi-Fi Direct zařízení dojde k určení, které zařízení bude fungovat jako přístupový bod.\n\nJak se zvyšoval počet a typ zařízení připojujících se k Wi-Fi systémům, začal být základní model jednoduchého routeru s inteligentními počítači více a více napjatý. Ve stejné době se zvýšila sofistikovanost hotspotů, což přineslo složité problematické nastavení pro běžné uživatele. K řešení těchto problémů zde byly četné pokusy o zjednodušení některých aspektů nastavení.\n\nTypickým příkladem je systém Wi-Fi Protected Setup (WPS, česky Chráněné nastavení Wi-Fi), který je součástí většiny přístupových bodů vyrobených od roku 2007, kdy byl tento standard představen. Wi-Fi Protected Setup umožňuje jednoduché nastavení přístupových bodů (AP), zadáním PIN kódu nebo jiné identifikace na připojovací obrazovce nebo v některých případech pouhým stisknutím tlačítka. WPS systém použije tuto informaci k odeslání dat do počítače. Předání informace je potřeba k dokončení nastavení sítě a připojení k Internetu. Z pohledu uživatele nahradí jedno kliknutí dříve nutné zkušenosti s víceúrovňovým nastavováním plným odborných výrazů.\n\nZatímco model Wi-Fi Protected Setup funguje, jak bylo zamýšleno, byl původně určen jen pro zjednodušení spojení mezi přístupovým bodem a zařízeními, která by mohla využít jeho služeb, zejména přístupu k Internetu. Poskytuje také menší pomoc v rámci sítě – například nalezení a nastavení přístupu k tiskárně z počítače. Pro řešení těchto rolí byla vyvinuta řada různých protokolů, včetně Universal Plug and Play (UPnP), Devices Profile for Web Services (DPWS) a Zero Configuration Networking (ZeroConf). Tyto protokoly umožňují zařízením vyhledat další zařízení v rámci sítě, zjistit jejich schopnosti a zajistit určitou úroveň automatického nastavení.\n\nU chytrých telefonů (smartphonů) a některých přenosných přehrávačů se stalo běžným obsahovat Wi-Fi jako standardní funkci a v průběhu času se to stalo běžným také u „hloupých“ telefonů. Proces přidávání Wi-Fi do menších zařízení se zrychlil a nyní je možné najít tiskárny, digitální fotoaparáty, scannery a mnoho dalších běžných zařízení vybavených navíc Wi-Fi připojením spolu s běžnými typy připojení, jako je USB.\n\nRozsáhlé použití Wi-Fi v nových třídách menších zařízení vytvořilo mnohem větší potřebu ad-hoc síťování. Pro notebook by bylo užitečné, aby bylo možné se bezdrátově připojit k místní tiskárně i bez centrálního Wi-Fi hubu nebo routeru. Ačkoli byl režim ad-hoc vytvořen pro řešení tohoto druhu potřeb, nedostatek doplňujících informací však ztěžuje jeho použití v praxi.\n\nPřestože systémy jako UPnP a Bonjour (od Applu) poskytují mnoho potřebných schopností a jsou zahrnuty v některých zařízeních, jediný široce podporovaný standard stále chyběl a podpora v rámci stávajících zařízení nebyla příliš rozšířena. Návštěvník pravděpodobně bude schopen pomocí svého chytrého telefonu jednoduše najít hotspot a připojit se k internetu, možná i s využitím technologie WPS (Wi-Fi Protected Setup). Ale pro stejné zařízení by mohlo být obtížné streamovat hudbu do počítače nebo vytisknout soubor, nebo to prostě není podporováno mezi odlišnými značkami hardwaru.\n\nWi-Fi Direct může poskytnout bezdrátové připojení k různým periferiím. Bezdrátové myši, klávesnice, dálková ovládání, sluchátka, reproduktory, displeje a mnoho dalších funkcí může být realizováno pomocí technologie Wi-Fi Direct. Začalo to s produkty Wi-Fi myší, produkty bezdrátového přenosu obrazu, jako jsou WiDi a Miracast, stejně jako s Wi-Fi Direct dálkovými ovladači, které byly vyrobeny kolem listopadu 2012.\n\nAplikace pro sdílení souborů na zařízeních s Androidem a BlackBerry 10 mohou využívat technologii Wi-Fi Direct. Podporována je většina verzí Androidu 4.1 (Jelly Bean) a BlackBerry 10.2. Android verze 4.2 (Jelly Bean) zahrnuje další vylepšení pro Wi-Fi Direct, včetně perzistentních oprávnění umožňujících obousměrný přenos dat mezi více zařízeními.\n\nWi-Fi Direct v podstatě vloží softwarový přístupový bod (anglicky software access point, zkráceně Soft AP) do jakéhokoliv zařízení, které ale musí tuto funkci podporovat. Soft AP poskytuje vlastnost WPS (Wi-Fi Protected Setup), která umožňuje nastavení pomocí stisknutí tlačítka nebo vložení PIN kódu.\n\nKdyž zařízení vstoupí do dosahu Wi-Fi Direct hostitele, může se k němu připojit a pak shromáždit informace pro nastavení pomocí WPS. Připojení a nastavení je tak zjednodušeno, že někteří naznačují, že může v některých situacích nahradit Bluetooth.\n\nSoftwarové přístupové body mohou být jednoduché nebo složité, tak jak to vyžaduje jejich role. Digitální fotorámeček může poskytovat jen ty nejzákladnější služby potřebné proto, aby se digitální fotoaparáty mohly připojit a nahrát obrázky. Chytrý telefon, který umožňuje datový tethering, může poskytovat složitější Soft AP, který přidá schopnost sdílení připojení k internetu. Standard zahrnuje také zabezpečení WPA2 a funkce pro ovládání přístupu v podnikových sítích. Wi-Fi Direct zařízení lze propojit buď dvě, nebo lze připojit k jednomu zařízení více dalších a ne všechny připojené produkty musí mít podporu Wi-Fi Direct. Jedno zařízení s funkcí Wi-Fi Direct se může připojit ke klasickým Wi-Fi zařízením bez této funkce.\n\nWi-Fi Direct certifikační program je vyvíjen a spravován průmyslovou skupinou Wi-Fi Alliance, která vlastní ochrannou známku „Wi-Fi“. Specifikace je k dispozici pro nákup od Wi-Fi Alliance.\n\nIntel zahrnul technologii Wi-Fi Direct na platformě Centrino 2 a to ve své technologii Intel My WiFi Technology v roce 2008. Wi-Fi Direct zařízení se mohou připojit k přenosnému počítači, který hraje roli softwarového přístupového bodu. Notebook pak může poskytnout přístup k internetu pro ostatní Wi-Fi Direct zařízení, bez nutnosti Wi-Fi AP. Firmy Marvell Technology Group, Atheros, Broadcom, Intel, Ralink a Realtek oznámily své první produkty v říjnu 2010. Čipová sada od Redpine Signals byla certifikována Wi-Fi Direct v listopadu téhož roku.\n\nWi-Fi Direct je plně podporován v Androidu od verze 4.0. Zatímco některá zařízení s Androidem 2.3, jako je Samsung Galaxy S II, již měla tuto funkci implementovanou prostřednictvím proprietárních rozšíření operačního systému vyvinutých OEM výrobci, Galaxy Nexus (vydaný v listopadu 2011) byl prvním Android zařízením dodávaným s Googlovskou implementací této funkce a rozhraním pro programování aplikací (API) pro vývojáře. Firma Ozmo Devices, která vyvinula integrované obvody (čipy) navržené pro Wi-Fi Direct, byla v roce 2012 koupena společností Atmel.\n\nU BlackBerry je Wi-Fi Direct dostupný díky aktualizaci BlackBerry 10.2.1.\n\nApple iOS 8 získá podporu pro Wi-Fi Direct pro funkce jako Airdrop, Handoff, Instant Hotspot a AirPlay.\n\nXbox One, který vyšel v roce 2013, podporuje technologii Wi-Fi Direct.\n\n"}
{"id": "1004025", "url": "https://cs.wikipedia.org/wiki?curid=1004025", "title": "TIOBE index", "text": "TIOBE index\n\nTIOBE index je v informatice vyjádření popularity programovacích jazyků založené na analýze výstupu různých dotazů do různých internetových vyhledávačů. Index zahrnuje dotazy do Google, Google Blogs, MSN, Yahoo!, Baidu, Wikipedia a YouTube. Výsledky jsou zpracovávány jednou měsíčně. TIOBE index je zaměřen na Turing-kompletní programovací jazyky, takže nezahrnuje například jazyky SQL nebo HTML.\n"}
{"id": "1004028", "url": "https://cs.wikipedia.org/wiki?curid=1004028", "title": "Winfried Vahland", "text": "Winfried Vahland\n\nWinfried Vahland (* 1. dubna 1957, Beckum, Německo) je německý manažer. Od září 2010 do října 2015 byl předsedou představenstva a výkonným ředitelem společnosti Škoda Auto a.s., dceřiné společnosti koncernu Volkswagen Group se sídlem v Mladé Boleslavi.\n\nVahland vystudoval strojírenství a ekonomiku na Technické univerzitě Darmstadt. Na General Motors Institute v americkém Michiganu získal titul Master's Degree of Business Administration (MBA).\n\nV roce 1984 začal Vahland pracovat jako projektový analytik evropských investic ve společnosti Adam Opel AG. V roce 1987 se stal vedoucím oddělení Manufacturing Strategy Review ve společnosti General Motors Europe.\n\nV roce 1990 se Vahland stal ředitelem controllingu ve společnosti Audi AG. Roku 1993 přešel do mateřské společnosti Volkswagen AG na pozici ředitele koncernového controllingu. V letech 1995 až 1997 byl zodpovědný za koordinaci prodeje značky Volkswagen a koncernu Volkswagen Group. Později také za prodeje značky Volkswagen v oblasti Asie a Tichomoří. V roce 1997 byl Vahland vyslán do Brazílie, kde nastoupil na pozici výkonného finančního ředitele společnosti Volkswagen Brazil. O rok později se stal viceprezidentem pro finance a firemní strategii a převzal také zodpovědnost za argentinský trh.\n\nV srpnu roku 2002 byl Vahland jmenován členem představenstva společnosti Škoda Auto a o rok později byl povýšen do funkce místopředsedy představenstva. V červenci 2005 převzal v Číně pozici prezidenta a výkonného ředitele společnosti Volkswagen (China) Investment Company (dceřiné společnosti Volkswagen Group China) a také celosvětového viceprezidenta společnosti Volkswagen AG. V červenci 2006 byl jmenován výkonným viceprezidentem společnosti Volkswagen AG. V září 2010 se vrátil do Mladé Boleslavi, kde byl uveden do funkce předsedy představenstva společnosti Škoda automobilová.\n\nV lednu 2006 obdržel Vahland čestný doktorát Vysoké škole ekonomické v Praze. V červenci 2012 se mu obdobné pocty dostalo na \"Dalian University of Technology\" v Číně. V roce 2006 mu také bylo uděleno čestné občanství Čchang-čchunu. Šanghajská univerzita Tchung-ťi jej v roce 2007 jmenovala profesorem. V roce 2012 se Vahland stal prvním Němcem, který obdržel čestné občanství čínského města Čcheng-tu.\n\nPo vypuknutí emisního skandálu (Dieselgate) v roce 2015 uvažovalo vedení Volkswagen Group o jmenování Winfrieda Vahlanda do funkce generálního ředitele pro region Severní Amerika (USA, Mexiko a Kanada) v rámci koncernu. Po 25 letech působení ve firmě však Vahland v polovině října 2015 z koncernu Volkswagen odešel. Novým předsedou představenstva Škody Auto a.s. se v listopadu 2015 stal německý manažer Bernhard Maier.\n"}
{"id": "1004029", "url": "https://cs.wikipedia.org/wiki?curid=1004029", "title": "Kawasaki KLR 650", "text": "Kawasaki KLR 650\n\nKawasaki KLR 650 je motocykl kategorie silniční enduro, vyvinutý firmou Kawasaki. Byl vyráběn od roku 1987 do roku 2007.\n\n\n\n"}
{"id": "1004040", "url": "https://cs.wikipedia.org/wiki?curid=1004040", "title": "Konrad Fiedler", "text": "Konrad Fiedler\n\nKonrad Fiedler někdy psaný i Conrad, (23. září 1841 Oederan – 13. června 1895 Mnichov) byl německý teoretik umění.\n\nVystudoval práva, po krátkém působení v advokátní kanceláři však tohoto povolání zanechal a věnoval se umění. Jako kritik, sběratel a mecenáš procestoval Evropu a Blízký Východ. V Římě se seznámil s Hansem von Maréesem a Adolfem von Hildebrandem a stal se jejich přítelem a podporovatelem. Roku 1876 se oženil s Mary Meyerovou, dcerou historika umění Julia Meyera. V roce 1880 se manželé usadili v Mnichově. Zde se Fiedler mimo jiné přátelsky stýkal se skladatelkou Ethel Smythovou. Zemřel následkem pádu z balkónu. \n\nFiedler je považován za teoretického průkopníka nového chápání moderního umění. Na základě Kantovy a Schopenhauerovy filozofie vytvořil představu autonomního uměleckého díla, jehož pravdivost není automaticky rovná přímočarému realismu zobrazení. Tím otevřel možnost hledání nového výtvarného projevu. Mimo jiné ovlivnil umělce jako byli Paul Klee a Vasilij Kandinský nebo teoretiky jako Heinrich Wölfflin a Carl Einstein.\n"}
{"id": "1004044", "url": "https://cs.wikipedia.org/wiki?curid=1004044", "title": "Kaple svatého Jana Nepomuckého (Havlovice)", "text": "Kaple svatého Jana Nepomuckého (Havlovice)\n\nKaple svatého Jana Nepomuckého je římskokatolická kaple v Havlovicích. Je ve vlastnictví úpické farnosti. Svatý Jan Nepomucký je i patronem obce Havlovice.\n\nKaple byla postavena v roce 1934 na pozemku Jakuba Kábrta z čp. 5. Nahradila jednoduchou dřevěnou zvoničku z roku 1923, která stála na pozemku Josefa Krále z čp. 13 v lokalitě Na Vřese (zvané také Na Zvonečku). V roce 1994 byla kaple opravena a byl do ní zavěšen nový zvon o váze 53 kg ze zvonařské dílny v Brodku u Přerova.\n\nOltář sv. Jana Nepomuckého byl přivezen v roce 1934, prý z neznámého kostela, pak by mohl být i ze 2. poloviny 19. století, avšak je pravděpodobnější, že byl vyroben pro tuto kapli v době její stavby. Obraz sv. Jana Nepomuckého na oltář daroval pan děkan Vojtěch z Úpice. Na evangelijní straně oltáře je socha sv. Josefa. Na epištolní straně stojí dřevořezba karmelitky svaté Terezie od Dítěte Ježíše. Obě sochy patrně vyrobila firma Břetislav Kafka v Červeném Kostelci v 30. létech 20. století, jsou darem pana katechety Janíčka a příspěvkem Josefa a Terezie Švábových.\n\n"}
{"id": "1004045", "url": "https://cs.wikipedia.org/wiki?curid=1004045", "title": "Nepomyšl (hrad)", "text": "Nepomyšl (hrad)\n\nÚdajný hrad Nepomyšl měl stávat na západním svahu návrší Kamenný Chlum (též Chlum), nedaleko městysu Nepomyšl v okrese Louny. Jeho existence je uváděna především ve starší literatuře, v současné době převažuje názor, že hrad nikdy neexistoval.\n\nVeškeré vědomosti o údajném nepomyšlském hradu pochází z literatury. Jako první se o něm patrně zmiňuje Jaroslav Schaller v roce 1787, když ve svém díle uvádí rozpadlý zámek u Nepomyšle obývaný členem rodiny Šliků. Bližší informace přináší František Alexandr Heber, když jej umisťuje na výšinu asi 15 minut chůze od Nepomyšle. Zároveň uvádí pozůstatky hradeb tvořících čtverhran, zbytky sklepů či úvozovou cestu na Valeč. Z historických údajů pak uvádí jako zakladatele pány z Gutštejna, od nichž jej v 15. století měli zakoupit Šlikové. Ještě v roce 1540 zde měl žít Albín Šlik, jeho syn Kryštof však u císaře upadl v nemilost a v roce 1547 musel odejít do vyhnanství. Hrad měla posléze vlastnit královská komora a v průběhu 16. století se změnit ve zříceninu. V podstatě stejnou historii přebírá později i Riegrův slovník naučný, který uvádí jeho přechod do rukou Dietrichštejnů a existenci dovádí do roku 1686. Krátce se o hradu zmiňuje v roce 1902 vydaný Ottův slovník naučný. Ve stejném roce vychází také dílo regionálního německého historika Wenzela Rotta, který se jej pokusil přesněji lokalizovat a umístit na vrch Kamenný Chlum (něm. \"Stein Chlum\").\n\nPrvní pochybnosti o existenci hradu přichází ve 20. letech 20. století, když jej ve svém díle opomíjí August Sedláček. Stručně se o hradu zmiňuje také další německý regionální historik H. Weichert a to v souvislosti s vybudováním zámku přímo v městysi. Část informací od předchozích autorů přebírá také kolektiv, který v roce 1984 vydal dílo Hrady, zámky a tvrze v Čechách, na Moravě a ve Slezsku. Na rozdíl od Hebera však nezmiňují historii, k níž uvádí, že se nedochovaly žádné písemné prameny. Zánik hradu je pak kladen do 15. století. Definitivní zlom přichází na přelomu 20. a 21. století. V roce 1999 jej totiž ve svém soupisu hradů nezmiňuje Tomáš Durdík. V následujícím roce se sice znovu objevuje v díle Karla Kuči, ale i ten si není jeho existencí jistý. O hradu se posléze nezmiňuje ani Jiří Úlovec.\n\nV podstatě veškerá známá historie údajného hradu pochází z díla F. A. Hebera. Aby se však zjistila možnost jejich reálnosti, je třeba je konfrontovat se známou historií Nepomyšle, resp. zdejší tvrze. Ta je doložena zřejmě již k 1. polovině 14. století a např. Sedláček či Úlovec jako možné zakladatele uvádí pány z Janovic, kteří v této době jsou v Nepomyšli skutečně doloženi. V držení pány z Gutštejna byla tvrz až mnohem později a je tedy nepravděpodobné, že by založili nepomyšlský hrad. Stejně tak neexistují žádné písemné prameny k vlastnictví Nepomyšle královskou komorou. Dá se tedy usuzovat, že veškeré známé historické údaje ke hradu se ve skutečnosti vztahují k dějinám tvrze, jak uvádí kromě již zmíněné dvojice Sedláček, Úlovec také kolektiv autorů vydávajících v roce 2000 \"Encyklopedii českých tvrzí\".\n\nNa základě Heberem uvedeného čtverhranného půdorysu hradu by se dalo dojít k závěru, že jej autor zaměnil za hrad Křečov, jehož jádro mělo podle Durdíka stejný půdorys. Hrad Křečov je ovšem u Hebera uváděn, ačkoliv zcela chybí jeho historie. Možné ztotožnění obou sídel může pocházet již od Schallera, neboť ten Křečovu ve svém díle nevěnoval samostatné heslo a nezmiňuje ho ani u hesla Deutsch Rust (dnes Podbořanský Rohozec), na jehož katastrálním území se Křečov rozkládá.\n\nStarší literatura údajný hrad zasazuje na vrch Chlum, rozlehlý kopec na jih od Nepomyšle, kam hrad také zasazuje turistická mapa Klubu českých turistů. Stejné pojmenování má i menší návrší, rozkládající se asi 2 km na jihozápad od Nepomyšle, nesoucí také označení Kamenný Chlum. Sem jej na základě německé regionální literatury umisťují také zdejší obyvatelé. Na místě údajného hradu byl v roce 2013 proveden Luďkem Krčmářem povrchový průzkum, ale kromě reliktů po novověké stavbě a zbytků kruhové jámy po lomu na západním konci návrší se zde žádné stopy po hradu nepodařilo najít. Navíc zcela chybí jakékoliv stopy po fortifikaci.\n"}
{"id": "1004049", "url": "https://cs.wikipedia.org/wiki?curid=1004049", "title": "Hajnajnanyja", "text": "Hajnajnanyja\n\nHajnajnanyja je třetí album slovenské folkové skupiny Hrdza, které obsahuje 15 písní. Bonusem je skladba z úspěšného projektu Jarove pesničky (Keď som išiel...) a dosud nikde nevydaný remix písně \"A tam hore dve jablone\" z dílny The Net.\n\nNázev alba Hajnajnanyj je propůjčený z refrénu jedné z písní. Všechny písně jsou buď inspirovány slovenským folklórem nebo jsou úpravami slovenských lidových písní, kromě písně \"Stískaj, bozkaj, miluj ma\", která pochází z Ukrajiny.\n"}
{"id": "1004077", "url": "https://cs.wikipedia.org/wiki?curid=1004077", "title": "Slezské Rudoltice (zámek)", "text": "Slezské Rudoltice (zámek)\n\nZámek Slezské Rudoltice se nachází ve stejnojmenné obci Slezské Rudoltice. Barokní zámek vznikl přestavbou renezanční tvrze a největšího rozkvětu dosáhl ve druhé polovině 18. století. Areál zámku s přilehlým parkem je památkově chráněn od roku 1963.\n\nMenší renezanční zámek zbudovali Fulštejnové mezi lety 1548 až 1565 na místě středověké tvrze. Dalšími vlastníky byli Sedlničtí z Choltic, kterým byl zámek zkonfiskován za účast ve stavovském povstání. Krátce jej vlastnil hrabě Maximilián z Ditriechsteinu, který zámek v r. 1630 prodal Jiřímu, svobodnému pánu z Hodic. Největšího rozmachu se zámku dostalo za života hraběte Alberta Josefa z Hodic (1706–1778). Provedl barokní úpravy zámku a v přilehlém parku vybudoval mnoho drobných kuriózních staveb ve stylu \"jardin picturesque\". Hrabě se zabýval filozofií, historií, sbíral umělecká díla a starožitnosti. Vedl čilý společenský život. Navštěvovali ho šlechtici, umělci a různé známé osobnosti. Pobýval zde také pruský král Bedřich II., který byl synovcem jeho manželky Sofie, vévodkyně Sachsen-Weissenfeis. V zámku bylo divadlo a hrála v něm vlastní zámecká kapela. Zámek se stal jedním z kulturních center Slezska a byl někdy nazýván Slezské Versailles. Nákladný život přivedl hraběte Alberta k bankrotu a po jeho smrti bylo zařízení interiéru i sbírky rozprodány. Zámek i park chátraly.\n\nOd roku 1779 vlastnil panství měšťan z rodu Čejkové z Badenfeldu, jejichž erb je vidět na budově zámecké vinárny. Dalšími vlastníky byli továrníci Steuer z Krnova a Heřman Brücker z Červené Vody, kteří se o zámek příliš nestarali. Byla zde například umístěna tkalcovna. Posledním majitelem byl do roku 1942 koňský handlíř Franz Andres. Ve druhé světové válce zde mj. sídlila část Goebbelsova ministerstva propagandy a cvičil zde Hitlerjugend. \n\nPo druhé světové válce byl slezskorudoltický zámek krátce sídlem místního národního výboru a později, po částečné rekonstrukci, sloužil zámek v sedmdesátých až osmdesátých letech dvacátého století jako sklad zdravotnického materiálu. V roce 2004 se stala obec správcem zámku a v roce 2008 i vlastníkem.\n\nBudova zámku je situována v rozlehlém parku s jezírkem. Areál parku uzavírá v průčelí dvoukřídlá kovová brána na dvou hranolových pilířích, po stranách jsou menší branky pro pěší.\n\nZámek tvoří čtyři jednopatrová křídla kolem obdélného nádvoří. V průčelí jsou po stranách výrazné rizality o hloubce jedné okenní osy. Uprostřed je hlavní vstup do zámku – průjezd s půlkruhově zaklenutým portálem, nad kterým je balkon s kovovým zábradlím. Přechází do nízké čtyřhranné věže zakončené ozdobným cimbuřím, která vystupuje nad rovinou ploché střechy zámku. Průčelí je členěno mezipatrovým kordonem a lizénami kolem oken je bohatá štuková výzdoba. V přízemí je fasáda upravena omítkovou bosáží. Ostatní křídla zámku mají jednodušší členění i dekor. Z východního křídla vystupuje část kaple ve tvaru zaobleného trojlistu, který tvoří presbytář a dvě postranní kaple. Vnitřní výstavba má po třech stranách chodbu na nádvoří, hlavní a vedlejší schodiště a v severním křídle zadní průjezd. Stěny nádvoří jsou členěny lizénami, náznakem arkád a zdobeny štukovým dekorem.\n\nStav interiérů byl poznamenán jeho průmyslovým využitím v průběhu 19. a 20. století. Největší místností zámku je bývalá knihovna, která sloužila i jako divadelní sál. Vedou do ní dva bohatě zdobené štukové portály. Její strop byl zdoben freskou, dělicí pás a stěny pokrývaly ornamentální a figurální štuky. Zbytky plastické výzdoby se dochovaly v \"Dešťovém pokoji\" se štukovými portrétními medailony významných dobových osobností a fragmenty skleněné barevné mozaiky na stěnách. Tvůrcem výzdoby byl místní sochař Jan Schubert (1743–1792).\n\nZámecký park patřil za doby Alberta Hodice v 18. století k nejpozoruhodnějším místům ve Slezsku. Nedochovaly se však žádné plány, projekty ani dobová vyobrazení. Jeho popis je znám pouze z rukopisných svědectví několika návštěvníků zámku. Park se rozkládal na ploše 6,15 ha a pečoval o něj zahradník J. A. Schindler z Osoblahy.\n\nZámecká zahrada byla obohacena souborem téměř 4 000 romantických staveb a objektů. \"„Byly zde zříceniny gotického hradu, na pahorku vedle byl chrám čínský, nedaleko zase byzantská kaplička Božího hrobu, věrně, dle vzoru oné Jeruzalémské kaple, vystavěná. Blízko poustevny, mechem přikryté, byla indická pagoda postavena. Všude plno soch, lepších i horších, v podivném smíšení.“\"\n\nPo bankrotu hraběte Hodice koncem byla zahrada rozorána, sochy a další drobné objekty odstraněny a nepotřebné budovy zbořeny.\n\nV současnosti jsou v zámku umístěny stálé expozice:\n\nMimo stálých expozic jsou v zámku pořádány výstavy obrazů, fotografií a jiných uměleckých děl. Původní byt správce dnes slouží pro ubytování turistů.\n\n\n"}
{"id": "1004081", "url": "https://cs.wikipedia.org/wiki?curid=1004081", "title": "Héroes del Silencio", "text": "Héroes del Silencio\n\nHéroes del Silencio (\"Hrdinové ticha\") byla španělská rocková skupina. Založil ji v roce 1984 v Zaragoze kytarista Juan Valdivia pod jménem \"Zumo de Vidrio\", později se přidal zpěvák Enrique Bunbury a skupina změnila název na \"Héroes del Silencio\". Hudebně vycházeli ze stylu Led Zeppelin, texty se inspirovaly tvorbou spisovatelů jako byli William Blake nebo Charles Baudelaire. Album \"Avalancha\" bylo v roce 1995 nejprodávanější ve Španělsku, v roce 1996 získali cenu barcelonského rozhlasu Premios Ondas pro nejlepší hudební skupinu. Kapela ukončila činnost v roce 1996.\n\n\n"}
{"id": "1004088", "url": "https://cs.wikipedia.org/wiki?curid=1004088", "title": "Baybayin", "text": "Baybayin\n\nBaybayin je alfasylabické písmo (tzv. abugida) kdysi užívané pro zápis tagalogu a dalších filipínských jazyků. Pravděpodobně pochází z písma kawi, užívaného na Jávě a Sumatře, které se dostalo na Filipíny ve 14. století. Psalo se rytím na kusech bambusu. Podle poznámek prvních Španělů byla znalost psaní mezi ženami všeobecná. Využití tohoto písma v dobách předšpanělských se omezovalo na psaní osobních poznámek a dopisů. Vzdor obecnému přesvědčení, že podobně jako v Mexiku, většinu dávných manuskriptů zničili španělští misionáři, neexistují jasné důkazy o této činnosti na Filipínách. Paradoxně právě misionáři využívali tuto abecedu a vydávali filipínské verze Bible. Písmo baybayin se přestalo používat v 17. století s přechodem na latinku. V současnosti je občas používané pro zdobné účely.\n\n"}
{"id": "1004089", "url": "https://cs.wikipedia.org/wiki?curid=1004089", "title": "Pod božími oknami", "text": "Pod božími oknami\n\nPod božími oknami je druhé album slovenské folkové skupiny Hrdza. Album obsahuje celkem 15 písní, k tomu 2 bonusy a 1 videoklip.\n\nAlbum obsahuje také videoklip k písni \"\"Na horách býva\"\".\n\n"}
{"id": "1004090", "url": "https://cs.wikipedia.org/wiki?curid=1004090", "title": "Evropská filmová cena za celoživotní dílo", "text": "Evropská filmová cena za celoživotní dílo\n\nEvropská filmová cena za celoživotní dílo je jednou z cen, kterou každoročně od roku 1988 uděluje Evropská filmová akademie. Získávají ji evropští filmoví umělci, kteří významně přispěli k vývoji evropského filmu. Od roku 1997 akademie uděluje podobnou cenu, za přínos kinematografii světové (jejím prvním nositelem se stal Miloš Forman), tu získávají evropští filmoví umělci, kteří se prosadili zejména v USA.\n"}
{"id": "1004092", "url": "https://cs.wikipedia.org/wiki?curid=1004092", "title": "Prapor Nachtigall", "text": "Prapor Nachtigall\n\nPrapor Nachtigall (také známý jako )\nbyl součástí jednotky zvláštního určení Lehrregiment \"Brandenburg\" z.b.V. 800. Spolu s praporem Roland byl jedním ze dvou útvarů zformovaných 25. února 1941 náčelníkem Abwehru Wilhelmem Canarisem, který schválil zřízení ukrajinské jednotky pod německým velením. Byl sestaven z ukrajinských dobrovolníků, kteří podléhali příkazům Banderova křídla OUN. Jednotka byla v listopadu 1941 v Německu reorganizována ve 201. policejní prapor () čítající 650 vojáků a důstojníků, kteří před rozpuštěním sloužili jeden rok v Bělorusku. Řada příslušníků, zvláště velících důstojníků, se na jaře 1943 přidala k UPA a čtrnáct příslušníků vstoupilo do 14. granátnické divize SS (1. ukrajinská).\nPřed napadením Sovětského svazu Banderovo křídlo OUN-R spolupracovalo s nacistickým Německem a v Německu prodělávalo výcvik. Podle Ukrajinské akademie věd i podle dalších zdrojů, se Bandera sešel s vedoucími představiteli německé vojenské rozvědky, aby konzultovali zformování praporů Roland a Nachtigall. Wilhelm Canaris schválil 25. února 1941 vytvoření \"Ukrajinského legionu\" pod německým velením. Jednotka měla dosáhnout síly 800 mužů. Roman Šuchevyč se stal velitelem \"Legionu\" ze strany OUN-R. OUN očekávala, že jednotka se stane zárodkem budoucí Ukrajinské armády. Na jaře 1941 obdržela OUN 2,5 mil. marek na podvratné akce proti SSSR. Na jaře 1941 byla Legie reorganizována ve dvě jednotky: první byla nazvána \"Nachtigall Batttalion\", druhá je známa jako \"Rolland Battalion\". Výcvik praporu probíhal ve výcvikovém táboře Neuhammer (dnes Świętoszów) v Dolním Slezsku.\n\nUkrajinskou stranu reprezentoval Roman Šuchevyč, styčným důstojníkem koordinujícím postup s německým velením byl nadporučík Theodor Oberländer (Oberländer se po válce stal ministrem federálního ministerstva pro osoby bez domova, uprchlíky a válečné oběti v Německé spolkové republice.) Vojenským velením byl pověřen nadporučík Dr. Hans-Albrecht Herzner, dřívější příslušník jednotky Brandenburg.\n\nPrapor byl oblečen do standardních uniforem wehrmachtu. Při vstupu do Lvova měli příslušníci modré a žluté nárameníky.\n\nČtyři dny před zahájením útoku se prapor přesunul ke hranicím. V noci ze 23. na 24. června 1941 překročil hranici nedaleko Přemyšlu a pokračoval směrem na Lvov.\n\nSpolu s prvním praporem jednotky Brandeburg vstoupili první vojáci praporu Nachtigall 29. června do Lvova.\n\nPrapor obsadil strategické objekty, mezi nimi rozhlasový vysílač na kopci Vysokyj Zamok v centru Lvova. Odtud byla prohlášena nezávislost Ukrajiny.\n"}
{"id": "1004096", "url": "https://cs.wikipedia.org/wiki?curid=1004096", "title": "Ivan Vencajz", "text": "Ivan Vencajz\n\nIvan Vencajz, v některých pramenech též Johann Bencajz (26. června 1844 Šentvid pri Stični – 7. srpna 1913 Lublaň), byl rakouský právník a politik slovinské národnosti z Kraňska, na přelomu 19. a 20. století poslanec Říšské rady.\n\nObecnou školu vychodil ve Višnji Gori, pak studoval v letech 1856–1861 na gymnáziu v Novém Městě a v letech 1861-1863 v Lublani. Následně studoval práva na Vídeňské univerzitě. V roce 1868 nastoupil na soudní praxi v Lublani. Pak byl na různých soudních postech. Angažoval se v profesních právnických organizacích.\n\nByl aktivní veřejně i politicky. Koncem 19. století nesouhlasil s politikou slovinské Národní pokrokové strany a ve volbách do Říšské rady roku 1897 kandidoval jako nezávislý proti Josipu Kušarovi. Nebyl zvolen a pak se připojil ke skupině opozičních politiků, kteří začali vydávat noviny \"Slovenski list\" s radikálně křesťansko socialistickým programem. Tato skupina se později připojila ke Katolické národní straně.\n\nDo Říšské rady se dostal v doplňovacích volbách roku 1898 za kurii venkovských obcí, obvod Lublaň, Litija, Ribnica. Nastoupil místo Ivana Šusteršiče. V řádných volbách do Říšské rady roku 1901 mandát obhájil. Rezignace na mandát byla oznámena na schůzi 24. června 1903. K roku 1901 se profesně uvádí jako zemský soudní rada. Jako poslanec se snažil podporovat vinaře v Kraňsku. Na poslanecké křeslo rezignoval kvůli neshodám s Ivanem Šusteršičem. V roce 1898 se uvádí jako slovinský klerikální kandidát.\n\nV roce 1900 působil jako 1. místopředseda katolického sjezdu. Byl aktivní v lidovém finančnictví. Podílel se roku 1900 na založení Vzájemné pojišťovny a byl jejím předsedou. Jako právník se zasloužil o rozvoj slovinštiny v soudním styku a podílel se na utváření slovinské právní terminologie.\n"}
{"id": "1004097", "url": "https://cs.wikipedia.org/wiki?curid=1004097", "title": "Kostel svatého Petra a Pavla (Soběslav)", "text": "Kostel svatého Petra a Pavla (Soběslav)\n\nKostel svatého Petra a Pavla v Soběslavi, okres Tábor, je raně gotický děkanský chrám, jehož část pochází již z počátku 14. století. Nachází se na soběslavském náměstí Republiky. Vedle něj stojí majestátní, 68 metrů vysoká věž, která je zakončena cibulovitou barokní bání z 16. století. Tento kostel je pravděpodobně nejstarší dochovanou kamennou stavbou v Soběslavi.\n\nJe chráněn jako kulturní památka České republiky.\n\nPodle pověstí původní svatyně na vrchu Svákov zanikla společně s ostatními obydlími při ničivém požáru v 10. století. Tehdy se obyvatelé natrvalo přestěhovali z kopce dolů k soutoku Lužnice a Černovického potoka, kde založili novou osadu. Jako jednu z prvních postavili kostel s jednoduchou dřevěnou konstrukcí. Časem byl vystaven kostel kamenný.\n\nNa počátku 14. století vyrostla stavba, jejíž původní a dochované části lze spatřit u východní stěny kostelní věže. Dnes tvoří zákristii kostela.\nDodnes se dochovala zakládací listina, podle které lze přesně určit vznik kostela a kaplanství. Rožmberkové spolu se soběslavskými měšťany založili v roce 1367 nadaci pro stavbu nového kostela a založení kaplanství. Z vybraných peněz nechali vystavět k původnímu staršímu kostelu a kostelní věži kostel na novém, větším půdorysu.\n\nKostel byl nově vystavěn v 60. až 80. letech 14. století. Obvodové zdivo presbytáře se dochovalo až dodnes.\nKostel s typickými gotickými prvky byl definitivně potvrzen v roce 1371 pražským arcibiskupem. Byl zasvěcen sv. Petru a Pavlu. Jejich jména provázejí soběslavské dějiny.\nZa husitských válek se Soběslavští a Táborští stali úhlavními nepřáteli. Nejtragičtější byl rok 1421, kdy se Žižkovo vojsko probilo až do centra soběslavského náměstí. Po útočnících zůstal vyrabovaný a vypálený kostel se zbořenou věží. Údajně husité na náměstí shromáždili katolické kněze a tam je upálili.\n\nNová věž s kaplí sv. Jana Křtitele (nyní Panny Marie) byla v letech 1485 až 1487 postavena Benešem z Trhových Svin a Burianem z Tábora.\nVe druhé polovině 15. století započala postupná obnova zničeného kostela. Starou poškozenou klenbu v presbyteriu v roce 1491 strhli a pod vedením vrchního stavitele mistra Jakuba postavili novou, kterou dokončili v roce 1493. V letech 1499 až 1501 vystavili nové překlenutí dvoulodní kostela mistrem činným pravděpodobně v Bechyni.\nPozdně gotický nádech získal kostel v roce 1516 po přestavbě kruchty Wendelem Roskopfem.\nSoučasnou vnější podobu kostela kostel definitivně získal v roce 1727 přistavěním kaple sv. Jana Nepomuckého. Kaple je vystavena v barokním stylu.\nOd 18. století do současnosti se podoba kostela již neměnila. Naposledy byl kostel restaurován v letech 1931–1932.\n\nFasáda věže je členěná horizontálními římsami. Vysoká okna v lodi jsou trojdílná s kamennými kružbami a v presbytáři jsou dvojdílná nebo i trojdílná.\nPůvodně byl kolem kostela hřbitov, který byl zrušen v roce 1838.\nPřed východní stěnou se tyčí kamenný kříž (krucifix), který má po stranách sochy sv. Jana Nepomuckého (po pravé straně, z roku 1863) a sv. Josefa (po levé straně, z roku 1759). Krucifix stojí na soklu z roku 1911.\n\nSakristie je sklenutá jedním polem křížové klenby a ve vnitřním pětibokém závěru paprsčitě. Z jehlancových konzolek vybíhají klínová žebra, která se protínají v terčových svornících s vegetabilními symboly (pětilistými růžemi, které jsou ve znaku Rožmberků).\nKaple je sklenuta jedním polem křížové klenby s hruškovitým profilem žeber, která dosedají na jehlancové konzoly. I zde můžeme spatřit rožmberský symbol pětilisté růže.\nPresbytář je zaklenut šestidílnou síťovou klenbou předhusitského typu (předpokládáme z roku 1493). V plochém závěru je klenba obkročná. Žebra jsou klínová a vybíhají z půlválcových přípor.\nDvoulodí je zaklenuto výjimečnou sklípkovou klenbou vzorce čtyřcípé hvězdy se síťovými spojkami z přelomu 15. a 16. století. Tato klenba byla zaklenuta nejspíše podle nedaleké bechyňské sklípkové klenby. Uprostřed je klenba podpírána dvěma štíhlými osmibokými pilíři s kruhovými a osmibokými sokly.\n\nKostel je vybaven pěti oltáři, jsou zasvěceny sv. Kateřině, sv. Petrovi a Pavlovi, Panně Marii, sv. Kříži a sv. Mikulášovi.\nHlavní oltář sv. Petra a Pavla je vyzdoben sochami světců a obrazem z roku 1863 od Bedřicha Kamarýta. Při triumfálním oblouku jsou dva boční oltáře, Panny Marie z 18. století s pozdě gotickou sochou Madony, a svatého Kříže z roku 1781 s obrazem Ukřižování z roku 1658 a sochami světců.\nKazatelnu roku 1493 vystavěl mistr Jakub. V 17. století byla doplněna o řečniště a sošky evangelistů. V roce 1849 byla kazatelna zrekonstruována, dnes je i pozlacena.\n\nCínová křtitelnice z roku 1501 je od kováře Jana z Nového Města pražského. Její podstavec tvoří tři zdobené nohy. Celá křtitelnice je zdobena nápisy, ornamenty a výraznými lidskými tvářemi. Je velikou vzácností, že se tato cínová památka dochovala v kostele až dodnes a nebyla odcizena.\n\nV kostele také můžeme spatřit torzo fresek, které byly objeveny v roce 1912 dělníky, kteří opravovali omítku. Tyto malby byly zhotoveny malířem Honsem roku 1598 na objednávku Řehoře Smrčky ze Sabinova.\n\nV roce 1680 postihla Soběslav morová epidemie. Každý den někdo této nemoci podlehl. Tato úmrtí prý doprovázel v Soběslavi zvláštní jev. Předtím, než někdo na tuto nemoc zemřel, se vždy zvon sám od sebe rozezněl. Tento jev podle pověsti ustal s morovou epidemií v zimě stejného roku.\n\n"}
{"id": "1004100", "url": "https://cs.wikipedia.org/wiki?curid=1004100", "title": "Roman Faic", "text": "Roman Faic\n\nRoman Faic (* 27. května 1965) je bývalý český fotbalista.\n\nV české lize hrál za FC Union Cheb. Nastoupil ve 23 ligových utkáních. Ve druhé nejvyšší soutěži hrál za SC Xaverov Horní Počernice a SK Alfa Brandýs nad Labem.\n\n"}
{"id": "1004105", "url": "https://cs.wikipedia.org/wiki?curid=1004105", "title": "Chinon", "text": "Chinon\n\nChinon je francouzská obec v departementu Indre-et-Loire v regionu Centre-Val de Loire. Leží na řece Vienne. V roce 2011 zde žilo 7 911 obyvatel. Je centrem arrondissementu Chinon.\n\nV této obci se nachází jaderná elektrárna Chinon.\n\n\"Počet obyvatel\" \n\n\n"}
{"id": "1004120", "url": "https://cs.wikipedia.org/wiki?curid=1004120", "title": "Azay-le-Rideau", "text": "Azay-le-Rideau\n\nAzay-le-Rideau je francouzská obec v departementu Indre-et-Loire v regionu Centre-Val de Loire. V roce 2011 zde žilo 3 452 obyvatel. Je centrem kantonu Azay-le-Rideau.\n\nObcí protéká řeka Indre. Hlavním odvětvím ekonomiky je pěstování jablek a révy vinné, místní bílá a růžová vína mají označení původu zboží \"Touraine-Azay-le-Rideau\". Významnými památkami jsou renesanční zámek Azay-le-Rideau a středověký kostel zasvěcený svatému Symphorienovi. Nachází se zde muzeum zemědělské techniky Musée Maurice-Dufresne.\n\nHonoré de Balzac zasadil do Azay-le-Rideau děj svého románu \"Lilie v údolí\". Narodila se zde herečka Catherine Jourdan.\n\n\"Počet obyvatel\" \n\n\n"}
{"id": "1004126", "url": "https://cs.wikipedia.org/wiki?curid=1004126", "title": "Hørsholm", "text": "Hørsholm\n\nHørsholm je město v regionu Hovedstaden v severní části ostrova Sjælland na břehu úžiny Øresund ve východním Dánsku. Nachází se 25 km severně od Kodaně na území stejnojmenné obce a zasahuje i do sousedních obcí Fredensborg-Humlebæk and Rudersdal. Stejnojmenná obec zaujímá plochu 31 km² a má 24 197 obyvatel (2008).\n"}
{"id": "1004127", "url": "https://cs.wikipedia.org/wiki?curid=1004127", "title": "Godefridus Henschenius", "text": "Godefridus Henschenius\n\nGodefridus Henschenius, Henschen (21. června 1601 Venray – 12. září 1682 Antverpy) byl belgický jezuitský historik a hagiograf, jeden z prvních bollandistů, první, který začal pomáhat Jeanu Bollandovi s edicí \"Acta sanctorum\"\n\n"}
{"id": "1004144", "url": "https://cs.wikipedia.org/wiki?curid=1004144", "title": "Marinus (papež)", "text": "Marinus (papež)\n\nJméno Marinus nosili dva papežové římskokatolické církve.\n\n\n\n"}
{"id": "1004154", "url": "https://cs.wikipedia.org/wiki?curid=1004154", "title": "Romorantin-Lanthenay", "text": "Romorantin-Lanthenay\n\nRomorantin-Lanthenay je francouzská obec v departementu Loir-et-Cher v regionu Centre-Val de Loire. V roce 2011 zde žilo 16 908 obyvatel. Je centrem arrondissementu Romorantin-Lanthenay.\n\n\"Počet obyvatel\" \n\n\n"}
{"id": "1004156", "url": "https://cs.wikipedia.org/wiki?curid=1004156", "title": "Cupid", "text": "Cupid\n\nCupid \"(nebo Amor)\" je bůh římské mytologie, jeho řeckým ekvivalentem byl Erós. Cupid byl synem Marta a Venuše (v Řecku tedy Area a Afrodity). Byl uctíván jako bůh lásky.\n\nPříběh \"Cupida a Psyché\" byl mnohokrát umělecky zpracován.\n\n\n"}
{"id": "1004163", "url": "https://cs.wikipedia.org/wiki?curid=1004163", "title": "Cupid (rozcestník)", "text": "Cupid (rozcestník)\n\nCupid může mít více významů:\n\n"}
{"id": "1004168", "url": "https://cs.wikipedia.org/wiki?curid=1004168", "title": "Přestřelka v Pakraci", "text": "Přestřelka v Pakraci\n\nPřestřelka v Pakraci (v Chorvatsku známá také jako Bitva za Pakrac (chorvatsky Bitva o Pakrac)) byl krvavý střet ve městě Pakrac v březnu 1991. Přestřelka byla jedním z projevů etnických nepokojů v Chorvatsku během rozpadu Jugoslávie. Strany, které mezi sebou bojovaly, byli Chorvati a chorvatští Srbové. Byl to první větší střet, a vlastně předzvěst Chorvatské války o nezávislost.\n\nPřestřelka začala poté, co srbští povstalci obsadili městskou stanici milice (policie) a další budovy, které spadaly pod chorvatské republikové ministerstvo vnitra. Chorvatská vláda zahájila útok proti povstalcům a vyslala speciální jednotky milicionářů, aby byla situace opět získána pod kontrolu.\n\nV roce 1990 se po prvních svobodných volbách v Chorvatsku značně zhoršily mezietnické vztahy mezi chorvatským a srbským obyvatelstvem. Jugoslávská lidová armáda v obavách, že by nová chorvatská vláda vyzbrojila republikovou armádu (tzv. teritoriální obranu), zabavila sklady zbraní. 17. srpna se však situace vyostřila v otevřenou vzpouru v nejrizikovější oblasti - bývalé Vojenské krajině, resp. v její jižní části (v okolí Kninu, Benkovace, Obrovace a dalších měst). Chorvatští Srbové založili v červenci 1990 Srbskou lidovou radu jako orgán koordinované národnostní opozice proti chorvatskému prezidentovi Franjo Tudjmanovi. Milan Babić a velitel kninské policie Milan Martić, založili paravojenské milice. Tito dva muži se stali politickými a vojenskými veliteli tzv. Srbské oblasti Krajina, která byla později transformována v Republiku srbská krajina (RSK) a stala se zcela nezávislou na vládě v Záhřebu i poté, co Chorvatsko vyhlásilo nezávislost.\n\nSrbové byli v Pakraci nejpočetnější národností skupinou, (46.4%) následovaní Chorvaty (35.8%). Politický představitel Srbské demokratické strany Veljko Džakula se stal politickým lídrem chorvatských Srbů v západní Slavonii. Byl představitelem myšlenky, že chorvatští Srbové by se měli od Chorvatska osamostatnit.\n\n22. února bylo na sněmu, vedeném Džakulou, odsouhlaseno vytvoření a připojení města pod Srbskou autonomní oblast - Krajinu. Hlasování bylo chorvatskou vládou prohlášeno za neplatné 28. února.\n\nV únoru 1991 Babić a Martić nařídili srbským paravojenským jednotkám, aby obsadily městskou policii a vládní budovy. 1. března odzbrojili 16 chorvatských policistů a zadrželi několik chorvatských důstojníků. Pakracká policie byla vedena Jovem Vezmarem, který nakonec souhlasil s plánem obou srbských předáků. Jako odpověď prezident Tuđman nařídil chorvatskému ministerstvu vnitra, aby obnovilo kontrolu nad vládními budovami v Pakraci. 2. března v 04:30 vstoupila 200členná jednotka chorvatské policie do Pakrace. Barikády v Pakraci byly překonány téměř bez odporu a chorvatská policie obklíčila policejní stanici. O několik hodin později Vezmar vypálil několik střel z policejní stanice a utekl. Následně dorazila druhá speciální chorvatská protiteroristická jednotka. Speciální policie vedená Markem Lukićem a Mladenem Markaćem zajala 180 etnických Srbů a 32 srbských policistů bez zranění a ztrát. Vezmar byl nahrazen Stjepanem Kupsjakem jako novým náčelníkem pakracké milice.\n\nPo chorvatských akcích následovala intervence federální jugoslávské vlády. Předseda předsednictva Borisav Jović se postavil za návrh ministra vnitra Veljka Kadijevića, aby intervenovala JNA. Prvních deset tanků JNA přijelo do Pakrace večer dne 1. března a zaujalo obranné pozice, nejvíce jich bylo umístěno v blízkosti nemocnice. Další ráno jednotka JNA vedená Milanem Čeleketićem dorazila do Pakrace a zaujala pozice blízko chorvatské speciální policie. Čeleketić plnil příkazy majora generála Jevrema Cokiće, velitele 32. Varaždinské jednotky. Cokić zařídil příjezd tří obrněných batalionů 256. mechanizované brigády se základnou ve městě Bjelovar. Nicméně tanky dorazily pozdě a nestihly zastavit obsazování města chorvatskými jednotkami.\n\nSrbští povstalci zahájili střelbu z okolních kopců na chorvatské policejní vozidlo. Policista v domnění, že palbu spustila JNA zahájil střelbu na pozice jugoslávské armády a ta opětovala střelbu na policejní auto. Přestřelka skončila dohodou Stjepana Mesiće a představitele JNA Aleksandra Vasiljeviće, podle níž se měla chorvatská policie do města vrátit oprávněně. JNA plánovala znovuzískání Pakrace bojovou operací s názvem Pakrac-91. Plán byl však opuštěn nedlouho poté, co chorvatské úřady oznámily, že speciální policie z města odejde do večera 3. března. JNA odešla z města 12. března. Noví vojáci JNA odešli o 7 dní později.\n\n17 z 32 zadržených srbských policistů se vrátilo do služby 5. března. Podle bělehradských médií při přestřelce zemřelo 40 srbských povstalců. Bělehradský deník Večernje novosti uvedl, že při přestřelce zemřel i pravoslavný kněz. Podle informací svazové jugoslávské vlády však při přestřelce nezemřel nikdo. Socialistická strana Srbska (nástupkyně Svazu komunistů, dominantní síla v zemi) vedená Slobodanem Miloševićem prohlásila, že \"útok chorvatské vlády na srbskou populaci v Pakraci byl brutální a fašistický\". Podobná slova poté odvysílala i bělehradská televize. Milošević uvedl, že JNA má právo kompletně odzbrojit Chorvatsko.\n\nPolicejní intervence podpořila srbské politické představitele ve městě Okučani, aby kolem města postavili barikády a zabránili tak dalšímu policejnímu útoku, vedeného z Kutiny a Novské. Barikády byly střežené ozbrojenými civilisty. V Pakraci se protestovalo před městským zastupitelstvem, aby byla svěšena chorvatská vlajka.\n"}
{"id": "1004183", "url": "https://cs.wikipedia.org/wiki?curid=1004183", "title": "Périgueux", "text": "Périgueux\n\nPérigueux je francouzské město v regionu Nová Akvitánie, hlavní město (prefektura) departementu Dordogne. V roce 2011 zde žilo 29 811 obyvatel. Je centrem arrondissementu Périgueux.\n\n\"Počet obyvatel\" \n\n"}
{"id": "1004184", "url": "https://cs.wikipedia.org/wiki?curid=1004184", "title": "FC Vysočina Jihlava 2014/15", "text": "FC Vysočina Jihlava 2014/15\n\nTento článek se podrobně zabývá soupiskou a statistikami týmu FC Vysočina Jihlava v sezóně 2014/2015.\n\nZa první posily týmu se dají považovat navrátilci z hostování – Jan Kliment, Lukáš Kryštůfek, Jakub Teplý, Jindřich Kučera a Arnold Šimonek, jenž od konce prosince kvůli bakteriální infekci v tureckém Manisasporu nehrál – a z juniorského týmu příchozí záložník Jakub Fulnek. Dne 9. června zamířil do Jihlavy i univerzál Martin Sladký z Viktorie Plzeň, jehož forma působení se v tu chvíli teprve dolaďovala. Nakonec do Jihlavy přišel na testy. Na konci června se k týmu připojil obránce Vlastimil Vidlička, kterého na roční hostování pustila čerstvě druholigová Sigma Olomouc. Za posilu se dá označit i příchod Adama Jánoše, který v týmu Vysočiny nadále hostoval z pražské Sparty. Po špatném vstupu do ligy Jihlava doplnila kádr o čtveřici hráčů – na přestup přišla dvojice Bello Babatounde (MŠK Žilina) a Peter Šulek (TJ Spartak Myjava) a na hostování Marián Kovář (FK Baumit Jablonec) a Matěj Hybš (AC Sparta Praha)\n\nPrvními odchozími byly hostující hráči Michal Vepřek ze Sigmy Olomouc, Jan Mikula ze Slavie Praha a Adam Jánoš ze Sparty Praha. Zatímco u Vepřeka odmítla Vysočina uplatnit opci na přestup, u Mikuly s Jánošem se jednalo o možnosti jejich pokračování v týmu. V případě Jánoše se vedení Vysočiny nakonec domluvilo se Spartou na pokračování hostování. Krátce po uzdravení zamířil Arnold Šimonek na hostování do slovenského celku TJ Spartak Myjava.\n\nNa začátku přípravy bylo nejasné pokračování trojice Petr Tlustý, Tomáš Josl a Karol Karlík, kteří v té době neměli prodlouženou smlouvu a oznámili, že by rádi odešli do zahraničí. Josl s Karlíkem smlouvu skutečně neprodloužili, Tlustý naopak s vedením Vysočiny o nové smlouvě nadále jednal a před odjezdem Vysočina na soustředění do Horních Rakous se obě strany na prodloužení smlouvy dohodly.\n\nDalší hráči odešli na testy. Záložníka Jana Kosaka testovala slovenská Dukla Banská Bystrica a útočníka Vojtěcha Přeučila polský celek Piast Gliwice. Kosak sice na testech zaujal, ale na konci června odešel na testy do FC Hradec Králové. Přeučil naopak zamířil do druholigového Táborska. Ve stejné době se k nim připojil obránce Jan Urbánek, kterého testoval Varnsdorf. Zatímco Kosak do Hradce nakonec nezamířil, Urbánek s Přeučilem do svým nových působišť ano. K nim se přidal i Jindřich Kučera, který odešel hostovat do Chrudimi. Na začátku prvoligové sezony ještě odešel Jakub Teplý do třetiligových Jiren.\n\nHned na začátku přípravy se k týmu připojil první testovaný hráč – univerzál Martin Sladký z Viktorie Plzeň. Na začátku kondičního soustředění se v týmu hlásila další dvojice testovaných – ekvádorský krajní záložník a útočník Augusto Batioja a bosenský záložník Amer Osmanagić. Zatímco Osmanagić na testech trenéra nepřesvědčil, působení Batioji komplikovaly administrativní záležitosti. Na začátku července se k týmu připojil srbský obránce Žarko Udovičić ze srbského prvoligového celku FK Napredak Kruševac. O pár dní později ho následoval chorvatský obránce Damir Rašić z tamního druholigového celku NK Dugopolje. Na testech nakonec ani jeden z nich trenéra o svých kvalitách nepřesvědčil. Těsně před startem ligy se v týmu objevila dvojice dalších testovaných obránců – Peter Lipták z Tatranu Prešov a těsně před generálkou na ligu také Kristián Koštrna z Wolverhamptonu Wanderers. Ani jeden z nich nakonec do týmu nepřišel. Po špatném vstupu do sezony přišel na testy nigerijský útočník s portugalským pasem Christian Irobiso (FK Senica).\n\nV Rakousku Jihlava po komplikacích odehrála pouze jediné přátelské utkání. Původně domluvený zápas s ázerbájdžánským Neftçi Baku soupeř na poslední chvíli odřekl a kvůli podmáčenému terénu se neodehrál ani náhradní zápas s rakouským SV Grödig. Odehrál se až třetí zápas proti francouzskému Lille OSC, který Vysočina vyhrála 1:0. Jediný gól utkání vstřelil v 80. minutě Muris Mešanović.\nKopeme za fotbal je fotbalový projekt, který umožňuje týmům z okresních přeborů a nižších fotbalových soutěží získat možnost zatrénovat si jeden den pod vedením některého z trenérů týmů Synot ligy či proti týmu ze Synot ligy sehrát přátelské utkání. V roce 2014 se soupeřem Vysočiny stal celek Sokolu Puklice, hrající okresní přebor Jihlavska.\n\n\nPoznámky:\n\nUž krátce po skončení podzimní části se do zimní přípravy zapojila pětice navrátilců z hostování – brankář Jan Kotnour, obránce Jan Urbánek a útočníci Jindřich Kučera (později přeřazen do juniorky), Vojtěch Přeučil a Jakub Teplý. Z hráčů juniorky se pak do přípravy \"A\" týmu zapojil obránce Matej Mlakić a záložník Patrik Demeter. Na začátku zimní přípravy na začátku ledna 2015 se k týmu formou hostování připojil i defenzivní záložník či krajní obránce a mládežnický reprezentant Vojtěch Kubista z FK Baumit Jablonec.\n\nNa soustředění v Turecku se k týmu připojil i mládežnický reprezentant David Štěpánek, který nahradil zraněného obránce Ondřeje Šourka.\n\nPo prvním jarním kole se k týmu připojil i střední záložník a mládežnický reprezentant Petr Nerad z Bohemians Praha 1905.\n\nHned na začátku zimní přípravy opustila tým dvojice hráčů, kteří zde hostovali – Marián Kovář se vrátil do Jablonce a Vlastimil Vidlička do Olomouce. Čtyřměsíční testy skončily útočníku Christianu Irobisovi, který se tak vrátil do Senice. Ze stabilních členů \"A\" týmu byl do juniorky přeřazen Václav Koloušek, který by zde měl působit jako asistent trenéra. Zároveň bude hrát nižší rakouskou ligu za klub SV Weitra.\nNa zimní přípravu se do Sparty vrátil i záložník Adam Jánoš, ale do \"A\" týmu se nakonec neprosadil, a proto se oba týmy dohodly na pokračování hostování.\n\nNa začátku zimní přípravy pak tým opustil útočník Jakub Teplý, který odešel na testy do druholigového Táborska. V půlce ledna odešli na testy další dva hráči – útočník Jindřich Kučera na Střížkov do FK Bohemians Praha a brankář Luděk Vejmola do FK Kolín. Zatímco Vejmola nakonec do Kolína odešel na hostování (viz níže), u Kučery se v půlce února o možném hostování teprve jednalo. To bylo potvrzeno poslední týden před startem 1. ligy.\n\nPřede odjezdem na soustředění v Turecku opustila kádr Vysočiny řada hráčů. Jakub Teplý odešel na hostování do druholigového Táborska, stejnou formou bude v Kolíně působit brankář Luděk Vejmola. Na testy do Kolína odešel i obránce Jan Urbánek a do Zlatých Moravců záložník Jan Kosak, jenž se nedlouho poté vrátil a v půlce února odešel na testy do Kolína. Ani v Kolíně však neuspěl a nakonec odešel na hostování do druholigového Baníku Sokolov. Tady s ním bude působit i útočník Vojtěch Přeučil. Urbánek na testech v Kolíně neuspěl a vrátil se do Jihlavy, kde byl přeřazen do juniorského týmu. Před startem ročníku ještě změnil dres Jakub Teplý, který nakonec nezamířil do Táborska, nýbrž do Kolína.\n\nKvůli přetrvávajícím zdravotním problémům bylo předčasně ukončeno hostování Vojtěcha Kubisty a vedení týmu nepočítá ani s beninským fotbalistou Bellem Babatoundem, který si tak hledá angažmá. Nakonec odešel od Frýdku-Místku a v únoru se jednalo o formě podoby jeho působení. Nakonec sem zamířil na hostování.\n\nPo soustředění v Turecku se do juniorského týmu vrátil obránce Matej Mlakić.\n\nHned na začátku ledna 2015 se v rámci zahájení zimní přípravy v týmu hlásili ekvádorský útočník či krajní záložník Augusto Batioja (FK Radnički Niš) a slovenský záložník Branislav Ľupták (FK Dukla Banská Bystrica). Ľupták nakonec v přípravě vydržel jen den a posléze se před podpisem smlouvy s Jihlavou rozhodl pro Dunajskou Stredu. Batioja nakonec s týmem ještě před odjezdem na soustředění do Turecka podepsal kontrakt.\n\n\nPoznámky:\n\nSvého zástupce v dubnovém přátelském dvojzápase se Srbskem v české reprezentaci do 15 let sice Vysočina neměla, ale Daniel Crha se dostal mezi náhradníky.\n\nDva jihlavští zástupci se dočkali své první nominace na soustředění reprezentačního výběru Česka U-18, které proběhlo na začátku srpna 2014 v Hradci Králové. Jedná se o útočníka Jiřího Klímu a záložníka Davida Štěpánka. Oba nastoupili v základní sestavě druhého modelového utkání proti reprezentaci Česka U-17. Zatímco Štěpánek odehrál celý zápas, Klímu už v 7. minutě vystřídal sparťanský Matěj Pulkrab. Štěpánek se pak dostal i do výběru na srpnový Memoriál Václava Ježka, Klíma tentokrát zůstal pouze mezi náhradníky. Hned v prvním utkání s Maďarskem (4:1) odehrál všech 90 minut, ve druhém zápase s USA (2:3) už ale nehrál. Na zápas o bronz se Slovenskem (2:0) se do základní sestavy vrátil a odehrál jej celý.\n\nŠtěpánek s Klímou obdrželi pozvánku i na záříjový přípravný dvojzápas s Belgií. V prvním zápase (0:3), který se hrál na domovském stadionu Vysočiny Jihlava, nastoupil Štěpánek netradičně v záloze, Klíma naopak nehrál. V polenské odvetě (5:3) se vrátil do obrany, Klíma opět nenastoupil. Klíma tak mohl doufat v premiéru za tým U-18 v říjnovém přátelském dvojzápase se Skotskem, kam byl opět pozván spolu se Štěpánkem. A dočkal se hned v prvním zápase (0:2), když v 70. minutě střídal slávistického Jana Kuchtu; Štěpánek odehrál celý zápas na pozici defenzivního záložníka. Odvetu (2:3) pak oba odehráli celý zápas, Štěpánek opět v záloze.\n\nStejná dvojice jihlavských zástupců se objevila i v nominaci na listopadový turnaj v turecké Antalyi. Zatímco Štěpánek v prvním zápase s Tureckem (0:2) odehrál všech 90 minut, Klímu v 70. minutě vystřídal mladoboleslavský Tomáš Ladra. Ve druhém utkání s Německem (2:3) hrál pouze Klíma, který v 64. minutě vystřídal sparťanského Matěje Pulkraba. Osmnáctka se výhry nedočkala ani ve třetím souboji, když podlehla Nizozemsku (0:1). Z jihlavských hráčů byl u toho celý zápas Štěpánek, Klíma nastoupil ve 26. minutě, když nahradil Pulkraba.\n\nNa lednové soustředění v Uherském Brodě dostali opět pozvánky Štěpánek s Klímou. Oba hráči byli nominováni i na březnové soustředění v Hradci Králové. V rámci tohoto soustředění reprezentace odehrála dvě modelová utkání – proti Převýšovu (3:1) a juniorce Mladé Boleslavi (3:2). Do prvního zápasu naskočil pouze Štěpánek a v 60. minutě ho střídal příbramský Jan Šrain; do druhého zápasu žádný z jihlavských hráčů nezasáhl.\n\nDubnový Slovakia Cup se tentokrát obešel bez jihlavské účasti, David Štěpánek i Jiří Klíma zůstali pouze mezi náhradníky. Ani jeden z nich však nechyběl v nominaci na květnový dvojzápas s Černou Horou. V prvním zápase (1:1) oba hráči odehráli všech 90 minut. Druhý (2:1) zápas odehrál celý pouze Štěpánek, Klímu o poločase střídal opavský Matěj Helebrand.\n\nJihlavský brankář Luděk Vejmola obdržel pozvánku na zářijový přátelský zápas s Nizozemskem, mezi náhradníky pak zůstal Jakub Fulnek. Do zápasu (1:0) ovšem nezasáhl, celý odchytal liberecký Ondřej Kolář. Na říjnový přípravný dvojzápas s Francií se Vejmola i Fulnek ocitli pouze mezi náhradníky.\n\nNaopak ani jeden z nich nechybí v nominaci na listopadový turnaj v kyperském Paphosu. První zápas s Rakouskem (2:4) odehrál Fulnek celý, Vejmola do něj nezasáhl. Také druhý zápas s Kyprem reprezentace prohrála (1:3), tentokrát jej Vejmola odchytal celý a Fulneka 80. minutě střídal českobudějovický Zdeněk Linhart.\n\nV nominaci na březnový přátelský zápas proti Německu byl z jihlavských hráčů nominován pouze Jakub Fulnek, Luděk Vejmola v nominaci již figuroval jako hráč Kolína, kde hostuje, a nově příchozí Petr Nerad (hostuje z týmu Bohemians Praha 1905) zůstal pouze mezi náhradníky. Ještě před odjezdem odehrála modelové utkání proti FK Dukla Praha (0:3); Fulnek hrál celý zápas, ale pořážce nezabránil. Kvůli nepříznivému počasí a především nezpůsobilému terénu se zápas s Německem nakonec neodehrál.\n\nNa dubnovém přátelském zápase se Slovenskem měla Jihlava dva zástupce – Jakuba Fulneka a Petra Nerada. Fulnek do zápasu (0:2) naskočil od začátku, o poločase jej však střídal královéhradecký Jan Shejbal; Nerad pak v 71. minutě střídal královéhradeckého Aleše Čermáka. Stejní jihlavští zástupci obdrželi pozvánku i na červnové soustředění reprezentace v Praze.\n\nNa zářijový přípravný kemp \"lvíčat\" v rakouském Zell am See se z jihlavských hráčů dočkal pozvánky pouze Adam Jánoš, Lukáš Masopust chyběl kvůli zranění a Matěj Hybš byl v té době ještě hráčem pražské Sparty. V prvním utkání s druholigovým FC Liefering (2:0), rezervou Red Bullu Salzburg, odehrál Jánoš 57 minut a poté jej vystřídal brněnský Jan Malík. Druhý zápas, s německým SpVgg Unterhaching (3:3), skončil kvůli bouřce předčasně v 85. minutě; Jánoš tentokrát v 63. minutě Malíka střídal.\n\nPro říjnový International Challenge trophy se z jihlavských zástupců objevil v nominaci pouze Hybš, Jánoš zůstal mezi náhradníky. V prvním zápase s Ukrajinou (1:0) odehrál celý zápas, v zápase s Itálií (0:1) ovšem nehrál.\n\nNa listopadový přátelský dvojzápas s Dánskem a Německem trenér \"lvíčat\" pozval Jánoše i Hybše, po zranění se navíc vrací Masopust, který se ocitl mezi náhradníky. V zápase s Dánskem (2:2) ani jeden z jihlavských zástupců nenastoupil. Utkání s Německem (1:1) odehrál Hybš celé, Jánoš střídal v 79. minutě mladoboleslavského Jiřího Skaláka.\n\nNa březnový přátelský dvojzápas s Anglií a Portugalskem dostal pozvánku pouze Hybš; Jánoš kvůli zranění nebyl reprezentačnímu trenérovi k dispozici a mezi náhradníky se pak objevil Jan Kliment. Hybš nakonec nastoupil do druhého zápasu s Portugalskem (1:0) a odehrál celý zápas.\n\nHned trojice hráčů Jihlavy – Adam Jánoš, Matěj Hybš a Jan Kliment – se objevila v nominaci na závěrečné soustředění a zároveň v širší nominaci na domácí juniorské Euro; mezi náhradníky se ještě objevil Jakub Fulnek. V rámci soustředění sehrála \"lvíčata\" přátelský dvojzápas s Ukrajinou. V prvním zápase (3:0) nastoupili všichni tři jihlavští zástupci – Kliment odehrál celý zápas a ve 42. minutě zvyšoval na 2:0, Jánoše v 66. minutě střídal teplický Ladislav Takács a Hybš nastoupil na druhý poločas. Také ve druhém zápase (2:1) nastoupili všichni tři jihlavští hráči – Hybše o poločase střídal Matěj Hanousek z pražské Dukly, Kliment ve stejné době nahradil taktéž dukelského Tomáše Přikryla a Jánoše v 60. minutě vystřídal brněnský Stanislav Vávra; Jánoš navíc v 60. minutě inkasoval žlutou kartu.\n\nZ nominace na juniorské Euro nakonec žádný ze zástupců Vysočiny nevypadl. První zápas s Dánskem (1:2) odehráli Hybš s Klimentem celý, zatímco Jánoš v 82. minutě střídal plzeňského Jana Baránka. Druhé utkání se Srbskem (4:0) se vydařilo zejména Klimentovi, který brankami z 8., 21. a 56. minuty nastřílel soupeři hattrick; v 82. minutě ho střídal Přikryl, Hybš odehrál zápas celý a Jánoš do něj tentokrát nezasáhl.\n"}
{"id": "1004200", "url": "https://cs.wikipedia.org/wiki?curid=1004200", "title": "Gréta Salóme Stefánsdóttir", "text": "Gréta Salóme Stefánsdóttir\n\nGréta Salóme Stefánsdóttir (* 11. listopad 1986 Mosfellsbær, Island) je islandská zpěvačka, skladatelka a houslistka Islandského symfonického orchestru. Je dvojnásobnou reprezentantkou Islandu na Eurovision Song Contest, a to v letech 2012 a 2016.\n\nGréta Salóme Stefánsdóttir pochází z hudební rodiny. Její matka Kristin Lilliendahl byla v mládí zpěvačkou a dědeček Karl Lilliendahl byl kytarista a zpěvák.\n\nV roce 1991 se ve věku čtyř let zapsala do první třídy houslí. Jako třináctiletá začala studovat vysokou hudební školu v Reykjavíku a o pět let později se stala studentkou islandské akademie umění, kterou absolvovala v roce 2008. V současné době je houslistkou Islandského symfonického orchestru. V roce 2008 se uplatnila jako skladatelka, když vyhrála autorskou soutěž vánočních písní a od roku 2010 je členkou Islandského symfonického orchestru. Na housle doprovázela kolem dvaceti interpretů islandských národních kol, jako zpěvačka se ovšem letos představila v premiéře.\n\nV roce 2011 se přihlásila do národnímu výběru pro Eurovision Song Contest 2012 se dvěma písněmi. S písni „Mundu eftir mér“ se v prvním semifinálovém večeru představila v duetu s Jónsim a s písní „Aldrei sleppir“ mér se představila ve spolupráci s Heiðou a Guðrúnou Árný ve třetím semifinálovém kole. Ačkoli se obě písně kvalifikovali do finále, zpěvačka se s vysílatelem dohodla, že vystoupí pouze s písní „Mundu eftir mér“, která dne 11. února nakonec finále národního kola vyhrála.\n\nPo vítězství duo nahrálo anglickou verzi vítězné písně nazvanou „Never Forget“, která byla organizací OGAE vyhlášena v květnu jedním z hlavních favoritů na vítězství v Eurovision Song Contest 2012. Dne 13. května započali zkoušky v hostitelské Crystal Hall v Baku. Duo vystoupilo v prvním semifinále soutěže, které se konalo 22. května jako druhé v pořadí. V semifinále získali 75 bodů a do finále se kvalifikovali z osmého místa. Během tiskové konference, která se konala po semifinálovém večeru, si vylosovali startovní pozice 7. Ve finále, které se konalo o 4 dny později, získali 46 bodů.\n\nDne 16. listopadu 2012 vydala své debutové album \"In the Silence\", na kterém byla eurovizní píseň „Never Forget“ se singly „Everywhere Around Me“ a „If You Wanna Go“. Na konci října 2015 vydala nový singl „Fleyið“.\n\nNa začátku prosince se obejvila na seznamu semifinalistů islandského národního výběru Söngvakeppnin 2016, do kterého příhlásila píseň „Raddirnar“. Dne 20. ledna 2016 byla vyhlášena vítězkou národního kola a reprezentovala svou zemi ve švédském Stockholmu. Píseň byla následně přeložena do angličtiny ve finále soutěže zazněla pod jménem „Hear Them Calling“. Dne 10. května vystoupila jako 16. v pořadí v prvním semifinále mezinárodní soutěže avšak se jí nepodařilo kvalifikovat do finále.\n\n\n"}
{"id": "1004201", "url": "https://cs.wikipedia.org/wiki?curid=1004201", "title": "Ginger Gilmour", "text": "Ginger Gilmour\n\nVirginia „Ginger“ Gilmour (* 19. ledna 1949 Filadelfie, Pensylvánie), rozená Virginia Hasenbein, je americká umělkyně, bývalá modelka a první manželka kytaristy Davida Gilmoura z rockové skupiny Pink Floyd.\n\nV letech 1962 až 1966 Ginger studovala na Wayne High School v Michiganu. Poté absolvovala dvouletý kurz Chemical Engineering and Art na Michigan State University.\n\nDavida Gilmoura poznala v Ann Arbor v Michiganu v říjnu 1971, když na koncertě Pink Floyd do zákulisí doprovázela svého tehdejšího přítele. Jejich setkání popsala jako \"lásku na první pohled\". Vzali se 7. června 1975 a svatební hostinu měli v Abbey Road Studios. Měli spolu čtyři děti: Alice (*1976), Clare (*1979), Saru (*1983, modelka) a Matthewa (*1986).\n\nGinger je na obalu Gilmourova eponymního prvního sólového alba \"David Gilmour\". Rozešli se během turné Pink Floyd A Momentary Lapse of Reason Tour.\n\nGinger studovala osm let u anglického umělce Cecila Collinse. Nyní pracuje ze svého statku v Západním Sussexu. Opakovaným námětem její práce jsou andělé. Vyučuje umění a způsob ezoterického léčení nazvaný 'Mental Colour Healing'.\n\nOd července 2011 je na letišti Heathrow instalovaná její socha inspirovaná Olympijskými hrami.\n"}
{"id": "1004207", "url": "https://cs.wikipedia.org/wiki?curid=1004207", "title": "¿Por qué no te callas?", "text": "¿Por qué no te callas?\n\n¿Por qué no te callas? (vysl. [poɾˈke no te ˈkaʎas], česky: \"„Zmlkni už!“\", nebo \"„nechceš už zmlknout?“\") je věta, kterou pronesl španělský král Juan Carlos I. 10. listopadu 2007 směrem k venezuelskému prezidentovi Hugo Chávezovi na 17. Iberoamerickém summitu hlav států v Santiago de Chile.\n\nVěta se stala velice rychle společenským a internetovým fenoménem a stala se námětem mnoha imitací, posměchu, parodií, televizních programů či vyzváněcích tónů mobilních telefonů, byla použita také jako název argentinského televizního programu.\n\n9. listopadu 2007 venezuelský prezident Hugo Chávez odsoudil domnělou podporu státního převratu ze strany španělské vlády, které v té době (2002) předsedal José María Aznar, kterého Chávez označil za fašistu.\n\nSamotný incident se pak odehrál následujícího, závěrečného dne Iberoamerického setkání – poté, co Chávez již poněkolikáté přerušil projev španělského premiéra Josého Zapatera. Znovu nazval španělského expremiéra Aznara fašistou a řekl doslova, že „i had je lidštější než (tento) fašista“. Když Zapatero žádal o respekt pro Aznara, a byl znovu přerušen Chávezem, král Juan Carlos zvolal onu slavnou větu, kterou důrazně žádal Cháveze, aby zmlkl. Také chilská prezidentka Michelle Bacheletová požádala Cháveze, aby nepřerušoval projev premiéra Zapatera.\n\nNěkolik minut po této slavné větě španělský král udělal další neobvyklou věc: vstal a opustil zasedání během projevu nikaragujského prezidenta Daniela Ortegy, zřejmě, aby tak vyjádřil svůj nesouhlas s kritikou, kterou Ortega vyslovil na adresu španělských firem působících v této zemi.\n"}
{"id": "1004208", "url": "https://cs.wikipedia.org/wiki?curid=1004208", "title": "Státní filharmonie Košice", "text": "Státní filharmonie Košice\n\nStátní filharmonie Košice (SFK) je druhý profesionální symfonický orchestr na Slovensku.\n\nKošická státní filharmonie byla založena v roce 1968. První koncert nově vzniklého tělesa se uskutečnil v dubnu 1969 pod vedením tehdejšího šéfdirigenta Bystríka Režuchy. V krátkém čase SFK dosáhla uznání odborníků i veřejnosti a stala se jedním z předních reprezentantů slovenského interpretačního umění doma i v zahraničí. Téměř 90 členů orchestru tvoří profesionální hudebníci - absolventi konzervatoří a známých hudebních škol. SFK zaznamenala výrazné úspěchy na koncertních pódiích mnoha evropských zemí, ale i ve významných městech Asie. Koncertovala na mezinárodních hudebních festivalech. V roce 1994 absolvovala téměř měsíční turné po USA, kde se představila jako první slovenský symfonický orchestr na americkém kontinentu.\n\nSFK prezentuje své umění kromě aktivní koncertní činnosti prostřednictvím nahrávek pro rozhlas, televizní a gramofonové společnosti (více než 130 CD). Nahrávky edice Naxos, Marco Polo a jiné, představují často unikáty - první nahrávky ojediněle slýchaných děl L. Spohr, J. Raffa, A. Rubinsteina, W. Furtwängler, E. Waldteufela, F. von Supp. Spolu s kompletem orchestrálních skladeb J. Strausse ml. a dalšími nahrávkami se výrazně prosazuje na zahraničních trzích. Orchestr spolupracoval s mnoha světoznámými umělci: Igor Oistrach, Gidon Kremer, Dietrich Fischer-Dieskau, Ivan Moravec, Josef Suk, Sergej Kopčák, Peter Mikuláš, Peter Dvorský, Viktor Fedotov, Valerij Gergiev, Emin Chačaturjan, Natan Rachlin, Thomas Sanderling, Alexander Rahbari, Tadeusz Strugala, Jiří Bělohlávek, Libor Pešek, Václav Smetáček, Ľudovít Rajter, Ladislav Slovák, Ondrej Lenárd, Bystrík Režucha a další. V květnu 1998 SFK vystoupila na velkolepém koncertě s Lucianem Pavarottim. Repertoárové spektrum orchestru obsahuje všechny frekventované díla od baroka po hudbu 20. století.\n\nOd roku 1991 je Státní filharmonie Košice, jako jediný orchestr na Slovensku, hlavním organizátorem dvou mezinárodních festivalů - \"Košická hudobna jar\" a \"Medzinárodný organový festival\" a od roku 2003 i \"Festivalu súčasného umenia\".\n\n"}
{"id": "1004214", "url": "https://cs.wikipedia.org/wiki?curid=1004214", "title": "Slovenské technické muzeum", "text": "Slovenské technické muzeum\n\nSlovenské technické muzeum (zkráceně STM) je muzeum technického zaměření s celostátní působností se sídlem v Košicích. Dokumentuje vývoj vědy a techniky na území Slovenska, které bylo nejprůmyslovější částí Uherska. Prezentuje podíl Slovenska a jeho osobností na rozvoji světové vědy a techniky. Během své existence nashromáždilo více než 14 000 sbírek, mezi nimiž je zastoupeno hornictví, hutnictví, kovářství, strojírenství, elektrotechnika, fyzika, chemie, fotografické a kinematografické přístroje, geodézie a kartografie, hodinářství a astronomie.\n\nPočátky technického muzejnictví v Košicích spadají do válečného roku 1943, kdy město patřilo do Horthyovského Maďarska. Po druhé světové válce část sbírek ve městě zůstala a vytvořila základ pro dnešní ústav, který byla s názvem \"Technické muzeum\" založena v roce 1947. Zakladatelem a prvním ředitelem byl Štefan Butkovič. Dnešní název získalo muzeum v roce 1983.\n\nBěhem své existence muzeum nashromáždilo více než 14 000 sbírek. Jeho hlavní budova je umístěna v Paláci hornouherského generálního kapitanátu na Hlavní ulici v Košicích. Palác byl postaven v letech 1876 – 1899 v secesním stylu. V roce 1992 bylo založeno detašované pracoviště v Bratislavě se zaměřením na dopravu.\n\n\n\n"}
{"id": "1004216", "url": "https://cs.wikipedia.org/wiki?curid=1004216", "title": "Bagnères-de-Luchon", "text": "Bagnères-de-Luchon\n\nBagnères-de-Luchon, zkráceně nazývané Luchon (v gaskoňské okcitánštině \"Luishon\" nebo \"Banhèras de Luishon\") je francouzská obec v departementu Haute-Garonne v regionu Midi-Pyrénées. Území obce sousedí se Španělskem. V roce 2011 zde žilo 2 585 obyvatel. Je centrem kantonu Bagnères-de-Luchon. Luchon je již od římských dob proslulý svými geotermálními prameny, lázně zde byly obnoveny v 18. století.\n\n\"Počet obyvatel\" \n\n\n\n"}
{"id": "1004221", "url": "https://cs.wikipedia.org/wiki?curid=1004221", "title": "Námestie osloboditeľov (Košice)", "text": "Námestie osloboditeľov (Košice)\n\nNáměstí osvoboditelů (slovensky Námestie osloboditeľov) je náměstí na jižní straně historického jádra města Košice, na hranici městských částí Staré město a Jih. Jedná se o přestupní uzel linek městské hromadné dopravy, oblíbené místo srazů a místo konání veřejných akcí. V první řadě je to prostor s nejdynamičtějším stavebním vývojem ve městě, který je dokončen výstavbou polyfunkčního komerčního centra Aupark.\n\nNáměstí dostalo současný název po osvoboditelích, tedy sovětských vojácích, kteří osvobodili město od Němců v závěru druhé světové války. Těm byl vybudován pomník v centru náměstí.\n\n"}
{"id": "1004225", "url": "https://cs.wikipedia.org/wiki?curid=1004225", "title": "Bagnères", "text": "Bagnères\n\nBagnères je součást názvu tří francouzských obcí:\n\n"}
{"id": "1004227", "url": "https://cs.wikipedia.org/wiki?curid=1004227", "title": "Všestarská cibule", "text": "Všestarská cibule\n\nVšestarská cibule byla v roce 2008 Evropskou komisí zařazena na seznam zboží s chráněným označením původu a chráněným zeměpisným označením. Pěstuje se ve Všestarech a dalších jedenácti obcích na Královéhradecku. Zápis do českého rejstříku označení původu je ze 14. února 2002 a má číslo 181.\n\nMusí mít žlutozlatou slupku (nikoli hnědou) a bílou až nazelenalou barvu dužiny. Je velmi bohatá na železo (přibližně o 25% více než obvyklé druhy) a především vitamin B3 (niacin, kterého je přibližně dvojnásobné množství než u obvyklých druhů), zároveň absencí, respektive nízkými hodnotami škodlivých látek. Má sladkou, štiplavou vůni. Výživové vlastnosti jsou dané tamními klimatickými a půdními podmínkami, které jsou záhřevné, hluboké, teplé, nevysychavé, bohaté na humus a živiny, s neutrální pH reakcí. Zdejší pole leží v širokém údolí otevřeném směrem k jihu, ve kterém jsou bohaté vrstvy naplavené sprašové půdy z řeky Labe. Základní předností Všestarské cibule je její značná nezávislost na výkyvech měsíčních či ročních srážek. Nedostatek srážek se neprojeví ani na kvalitě ani na kvantitě vypěstované cibule.\n\nHistorie velkoplošného pěstování Všestarské cibule začíná v roce 1964 z podnětu vedení tehdejšího družstva, s přihlédnutím k vysoké úrodnosti zdejší půdy a plně vyhovující nadmořské výšce. Byly vybudovány moderní závlahy podél Labe a zavedly se postupy šetrné k půdě a životnímu prostředí. Dnešním ústředním pěstitelem je Zemědělské družstvo ve Všestarech, které téměř každoročně zvyšuje osevní plochy. V roce 2012 bylo oseto 187,5 hektarů zemědělské půdy (tj. přibližně desetina na níž se cibule pěstuje v České republice a dvojnásobek plochy v porovnáním s rokem 2004).\n\nOdrůda Festival byla v roce 2002 na výstavě ovoce, zeleniny a školkařských výpěstků HORTKOMPLEX OLOMOUC oceněna 1. místem, jako nejlepší výpěstek roku.\n\nSazečky se sázejí z jara (dle podmínek začátkem května či koncem února). Sklízení probíhá od konce srpna do října. Cibule se vyoře na řádky a zároveň při sklizni oseká, nechá se na poli zaschnout přibližně jeden týden. Následně se odváží k do speciálních hal ke skladování při teplotě 15 °C případně dalšímu osoušení. Moderní sklad cibule umožňuje skladování po dobu desíti měsíců bez vlivu na kvalitu cibule.\n\nRadar, Armstrong (sladší odrůda), Hyskin, Sedona, Hybelle, Sturon, Baldito (štiplavější odrůda), Narvito, Canto, Takmar, Takstar, Wellington, Viktory, Profit, Festival.\n\nDatabáze českých označení původu a zeměpisných označení\n\nVšestarská cibule v pořadu České televize na www.ceskatelevize.cz\n"}
{"id": "1004229", "url": "https://cs.wikipedia.org/wiki?curid=1004229", "title": "Košická Nová Ves", "text": "Košická Nová Ves\n\nKošická Nová Ves (maďarsky Kassaújfalu, německy Kaschau-Neudorf) je městská část Košic, součást okresu Košice III.\n\nV minulosti patřila obec administrativně do abovské župy. V současnosti patří městská část do Košického kraje a nachází se ve východní části města Košice. Na severu hraničí s městskou částí Dargovských hrdinov na západě s částí Vyšné Opátske; na jihu pak s částí Krásná. Na východě s obcemi Zdoba a Košické Oľšany.\n\nPřes městskou část protéká Novoveský potok, který je přítokem řeky Torysa.\n\n\nPrvní písemná zmínka o obci pochází z roku 1297, která poukazuje na výstavbu zdejšího kostela sv. Ladislava.\nDalším dokumentem, který potvrzuje existenci obce, je soupis desátků, které vybíral papežský legát Ruffinus pro papeže Jana XXII z Avignonu v letech 1317 až 1337. Dokument uvádí: \"Také Mikuláš z Nové Vsi (Nicolaus de Nova Villa) ze třetí částky kostela má zaplatit 6 grošů ...\". Obec Košická Nová Ves byla poddanským majetkem města Košice. Historický vývoj výrazně poznamenal příliv Maďarů, kteří utíkali před tatarskými vpády, příchod německých kolonistů a několik pohrom. V roce 1427 zde bylo zapsáno 20 hospodářství. V letech 1709 – 1710 se vlivem stavovských protihabsburských povstání Františka II. Rákociho obec téměř vylidnila. Zůstaly tu jen čtyři poddaní a jeden chalupník. Košický magistrát přistoupil k opětovnému zalidnění obce o sto let později. V roce 1826 měla Košická Nová Ves 684 obyvatel. Roku 1896 tu stálo 152 domů s 1160 obyvateli. Zrušením poddanství v roce 1848 se Košická Nová Ves stala samostatnou obcí. Během období let 1938 – 1945 byla obec přičleněna k Maďarsku. Ke Košicím jako městská část byla přičleněna 1. srpna 1968. \n\nObyvatelstvo se v minulosti věnovalo zemědělství a pěstování vinné révy. Nemoc révy ale všechny vinice zničila a tak si obyvatelstvo muselo najít náhradní zdroj obživy. Zaměřilo na chov prasat, obchodování s nimi, na výsek masa a různých uzenářských výrobků. Známá šunka, klobásky, majos a zejména zvláštní zpracované škvarky přinesli obyvatelům přezdívku \"škvarkare\". Důkazem o těchto činnostech je i obecní znak. Doplňkovým zdrojem výdělku bylo zásobování košického trhu mlékem a prodejem koláčů. V současnosti je městská část prostřednictvím linek hromadné dopravy plně napojena na město Košice. V obci je škola postavena v 70. letech a také dětský domov z 80. let.\n\nKostel byl a je zasvěcen sv. Ladislavu, uherskému králi. První oprava byla provedena v roce 1510, kdo však postavil tento kostel se neví. Farnost byla v té době součástí egerské biskupské diecéze. V období reformace kostel chátral; k jeho rozsáhlé opravě došlo až po opětovném převzetí do majetku města Košice. K dalším zaznamenaným úpravám došlo až v letech 1864 a 1885. Zásadně byl nakonec přebudován v roce 1925 podle projektu košického stavitele Júlia Wirtha. Část raněgotického presbytáře se zachovala dodnes. Římskokatolická farnost měla sídlo v Košické Nové Vsi. Řeckokatoličtí věřící měli farnost v Košicích.\n\nV obci funguje fotbalový klub FK Košická Nová Ves. Jedním z odchovanců byl i bývalý reprezentant Peter Dzúrik.\n\n\n"}
{"id": "1004230", "url": "https://cs.wikipedia.org/wiki?curid=1004230", "title": "Naos (hvězda)", "text": "Naos (hvězda)\n\nNaos (také Zeta Puppis nebo Zeta Pup, ζ Puppis či ζ Pup) je hvězda spektrální třídy O4 v souhvězdí Lodní zádě. Název Naos pochází z řeckého slova \"ναύς\" (loď), dalším tradičním názvem je arabský název Suhail Hadar (سهيل هدار, „řvoucí jasný“).\n\nSpektrální třída hvězdy je O4I<nowiki>f</nowiki>, jde tak o jednu z nejbližších hvězd typu O. S absolutní hvězdnou velikostí -5,5 a zářivým výkonem 550 000krát větším než jaký má Slunce (ve viditelném světle je asi 12 500krát svítivější, ovšem jelikož je její povrchová teplota velmi vysoká, většinu energie vyzařuje v ultrafialovém záření) jde o jednu z nejzářivějších hvězd v Mléčné dráze. Díky zdánlivé hvězdné velikosti 2,21 je také 62. nejjasnější hvězdou na noční obloze.\n\nJako typická hvězda spektrální třídy O i Naos vytváří velmi silný hvězdný vítr, u kterého bylo v posledním desetiletí zjištěno zesílení. Jeho odhadovaná rychlost je přibližně 2 500 km/s, hvězda tak vyvrhuje více než miliontinu své hmoty každý rok, tedy asi 10krát více, než Slunce za stejnou dobu. Tento silný proud hmoty je dobře viditelný v rádiových vlnách a rentgenovém záření.\n\n"}
{"id": "1004231", "url": "https://cs.wikipedia.org/wiki?curid=1004231", "title": "Domène", "text": "Domène\n\nDomène je francouzská obec v departementu Isère v regionu Auvergne-Rhône-Alpes. V roce 2011 zde žilo 6 607 obyvatel. Je centrem kantonu Domène.\n\n\"Počet obyvatel\" \n\n\n"}
{"id": "1004236", "url": "https://cs.wikipedia.org/wiki?curid=1004236", "title": "Vizille", "text": "Vizille\n\nVizille je francouzská obec v departementu Isère v regionu Auvergne-Rhône-Alpes. V roce 2011 zde žilo 7 725 obyvatel. Je centrem kantonu Vizille.\n\n\"Počet obyvatel\" \n\n\n"}
{"id": "1004239", "url": "https://cs.wikipedia.org/wiki?curid=1004239", "title": "Hotel Yasmin (Košice)", "text": "Hotel Yasmin (Košice)\n\nHotel Yasmin (bývalý Hotel Hutník) je čtyřhvězdičkový hotel v Košicích na Tyršově nábřeží.\n\nBudova byla postavena v letech 1959 až 1962 na místě několika zbořených domů a rozsáhlé zahrady. Hotel byl zavřen v roce 2001 a do roku 2007 několikrát vyhořel. S rekonstrukcí na moderní čtyřhvězdičkový hotel se začalo na jaře roku 2007 a ukončena byla v první polovině roku 2009. \n\n"}
{"id": "1004241", "url": "https://cs.wikipedia.org/wiki?curid=1004241", "title": "Staroměstské divadlo Košice", "text": "Staroměstské divadlo Košice\n\nStaroměstské divadlo (slovensky Staromestské divadlo) je v Košicích volným sdružením umělců, divadelníků, příznivců a milovníků divadla. \n\nStaroměstské divadlo vzniklo koncem roku 1997 jako reakce na vynucený odchod několika profesionálních divadelníků, kteří nesouhlasili s \"Hudecovou kulturní transformací\". Vzniklo spojením dvou uměleckých agentur: \"Umeleckej a reklamnej agentúry Petra Raševa\" a \"Hudobno-výchovného divadla PhDr. Niny Rašiovej\".\n\nDivadlo hraje v prostorách studiové scény Státního divadla Košice. Zakladatelem, režisérem a hercem divadla byl Peter Rašev.\n"}
{"id": "1004242", "url": "https://cs.wikipedia.org/wiki?curid=1004242", "title": "Kobuk", "text": "Kobuk\n\nKobuk je řeka na Aljašce. Pramení v Brooksově pohoří, protéká jezerem Walker Lake. Na středním toku se nachází Národní park Kobuk Valley s vysokými písečnými dunami. Krajina, kterou Kobuk protéká, je pokryta permafrostem, řeka si proto nemůže vyhloubit řádné koryto a rozlévá se do množství ramen (viz obrázek). Ústí rozvětvenou deltou do Kotzebuova zálivu Čukotského moře. Nejvýznamnějšími přítoky jsou Squirrel River, Tutsuksuk River, Salmon River a Adillik River.\n\nŘeka se nachází za polárním kruhem a zamrzá na šest měsíců v roce. Typickou rybou je nelma. V okolí řeky žije medvěd grizzly a sob polární. Na řece leží městečka Kiana, Noorvik, Ambler, Shungnak a Kobuk Village.\n\nNázev \"Kobuk\" znamená v jazyce místních Eskymáků „velká řeka“. V minulosti se používal i název \"Putnam River\" podle námořního důstojníka Charlese Putnama, který v oblasti zmizel v roce 1880. Vykopávky odhalily, že povodí Kobuku bylo osídleno už před dvanácti tisíci lety. V roce 1898 se objevily zvěsti, že je Kobuk zlatonosný. Do oblasti se nahrnulo na dva tisíce prospektorů, ale našli tak málo zlata, že to nepokrylo ani náklady.\n\n"}
{"id": "1004243", "url": "https://cs.wikipedia.org/wiki?curid=1004243", "title": "Obchvat Košic", "text": "Obchvat Košic\n\nObchvat Košic (resp. vnitřní obchvat Košic) je silnice I. třídy tvořena I/50 a I/68. Budována byla od roku 1987, když začala výstavba mimoúrovňové křižovatky Hlinkova (\"Tři brody\"). Obchvat byl zcela dokončen v roce 2008, když byla otevřena mimoúrovňová křižovatka \"Prešovská - Sečovská\".\n\nObchvat začíná na MÚK \"Budimír\" (nejprve jako I/68), kde se odpojuje z dálnice D1. Pokračuje jihozápadním směrem až po křižovatku \"Sídlisko Ťahanovce\" a následně další mimoúrovňovou křižovatku \"Tři brody\" (zde se odděluje silnice II/547). Pak se silnice stáčí na jih a pokračuje 2 kilometry až po MÚK Prešovská - Sečovská (křižovatka s cestou I/50). Dále silnice pokračuje podél řeky Hornád až po sídliště Nad jezerem (křižovatka s cestou II/552), kde se silnice stáčí na západ a pokračuje 1 km ke křižovatce s Jižní třídou (zde se na jih odpojuje silnice I/68), obchvat dále vede po silnici I/50 3 kilometry až po MÚK \"Červený rak\", kde se znovu stáčí na jih. Obchvat vychází z prostoru města a pokračuje městskými částmi Pereš (zde se křižuje s cestou II/548) a Poľov a končí u křižovatce Šaca - vstupní areál US Steel.\n\n"}
{"id": "1004244", "url": "https://cs.wikipedia.org/wiki?curid=1004244", "title": "Klaus-Dieter Neubert", "text": "Klaus-Dieter Neubert\n\nKlaus-Dieter Neubert (* 22. listopadu 1949, Oberwiesenthal) je bývalý východoněmecký veslař, kormidelník. Na Letních olympijských hrách 1972 v Mnichově se stal olympijským vítězem na dvojce s kormidelníkem. Zúčastnil se též Letních olympijských her 1968, kde na dvojce s kormidelníkem obsadil 4. místo.\n\n"}
{"id": "1004245", "url": "https://cs.wikipedia.org/wiki?curid=1004245", "title": "Eurobus", "text": "Eurobus\n\nEurobus je slovenský autobusový dopravce sídlící v Košicích. Firma je provozovatelem městské hromadné dopravy ve Spišské Nové Vsi, přilehlé obci Smižany a ve městě Rožňava. Firma dále provozuje příměstskou dopravu v okolí všech zmíněných měst a v okolí Košic. Dálková doprava je společností provozována v relacích Bratislava – Košice – Prešov a Košice – Stará Ľubovňa – Spišské Hanušovce. Mezinárodní doprava obsluhuje mnohá města v západní Evropě a na Ukrajině\n\nSpolečnost vznikla v roce 2001 sloučením SAD Košice, Rožňava a Spišská Nová Ves.\n"}
{"id": "1004250", "url": "https://cs.wikipedia.org/wiki?curid=1004250", "title": "Sekčov", "text": "Sekčov\n\nSekčov je řeka na východním Slovensku, v oblasti Šariše a protéká územím okresů Bardejov a Prešov. Je to významný levostranný přítok Torysy, měří 44 km a je tokem VI. řádu.\n\nPramení v Čergově na severovýchodním svahu masivu Bukového vrchu (1018 m n. m.) V nadmořské výšce přibližně 740 m n. m.\n\nOd pramene teče nejprve na východ, opouští Čergov a vtéká do Raslavické brázdy (520,6 m n. m.) v Ondavské vrchovině, protéká severně od obce Hertník, severovýchodně od níž se stáčí na jih. Nejprve přibírá zleva první větší přítok Tichší potok, zprava potok vznikající v blízkosti Hertníků a následně v obci Bartošovce také zprava Pastevník. Následují pravostranné přítoky Hluboký potok, Fričkovský potok (324.6 m n. m.) a Diaľne na okraji Vaniškovců.\n\nDále teče na jihovýchod, výrazněji se vlní a protéká přes Raslavice, jižně od obce se obloukem stáčí opět k jihu, přibírá zleva nejprve Hrabovec (299.4 m n. m.; obcí protékají souběžně), pak Suchý potok a následně i pravostranný Laz. Vzápětí se prořezává úzkým průlomem přes masiv Ondavské vrchoviny, kde zprava přibírá přítok pramenící jihovýchodně od Žatkovců, slévá potok ze severních svahů Dubina (550,1 m n. m.), vytváří výrazný meandr a vtéká do Záhradnianské brázdy v Beskydském předhůří, severně od obce Demjata.\n\nProtéká obcemi Demjata a Tulčík, kde přibírá zleva Čakaň, zprava Zápotok. Za obcí se znovu stáčí na jihovýchod, přibírá levostranný Dubinsky potok a vodnější pravostrannou Ternianku (269,5 m n. m.), protéká okrajem obce Fulianky a z levé strany přibírá potok pramenící západně od obce Podhorany. Velkým obloukem obtéká jihozápadním směrem masiv Kapušianského hradního vrchu s Kapušianským hradem nad pravým břehem a přibírá významnou levostrannou Ladianku a teče okrajem obce Kapušany. Tady už teče v severní části Košické kotliny, na krátkém úseku k obci Fintice nejprve na západ zvlněným korytem a od soutoku s potokem tekoucím zmíněnou obcí se výrazným obloukem stáčí na jih, přičemž až k Prešovu výrazně meandruje.\n\nProtéká katastrálním územím města, při osadě Kúty přibírá další významný přítok, levostrannou Šebastovku (247,5 m n. m.). Pak vytváří další výrazný oblouk a řeka odděluje město na pravém břehu od Šarišských Luk, sídliště Sekčov a Solivar na levém břehu. Postupně přibírá levostranné přítoky; přítok protékající obcí Ľubotice, další vznikající východně od Šalgovíka – Šalgovícky potok, níže poblíž Solivar Solný potok a u Švábů ještě kratší potok pramenící západně od kóty 327,9 m v lokalitě Vyšné žlábky.\n\nNakonec se v jižní části města vlévá v nadmořské výšce 234 m do Torysy.\n\nSekčov (P – pravostranný přítok, L – levostranný přítok)\n"}
{"id": "1004251", "url": "https://cs.wikipedia.org/wiki?curid=1004251", "title": "Slovenská autobusová doprava", "text": "Slovenská autobusová doprava\n\nSlovenská autobusová doprava (v některých případech původně Slovenská automobilová doprava), zkratkou SAD, je původní společná značka slovenských autobusových dopravců, kteří v letech 1993 a 1994 navázali na činnost dřívějších autobusových provozů slovenských podniků ČSAD. Podílejí se podstatnou měrou na dálkové, regionální a příměstské autobusové dopravě na území Slovenska, v mnoha zejména menších městech provozují též městskou autobusovou dopravu.\n\nDo roku 1993 působilo na území Slovenska pět podniků ČSAD, a to:\n\nOd ledna 1994 byla ze slovenských podniků \"Československej (štátnej) automobilovej dopravy\" vyčleněna nákladní doprava do podniků s názvy \"Nákladná doprava\" (\"NAD\" nebo \"ND\"). Dosavadní podniky ČSAD byly v letech 1993 a 1994 postupně přejmenovány a transformovány na podniky autobusové dopravy s názvy \"Slovenská automobilová doprava\" či \"Slovenská autobusová doprava\" (\"SAD\"). Pro autobusovou dopravu tak vznikla pětice státních podniků:\n\nV letech 1995 a 1996 byly z původních podniků odštěpeny desítky lokálních státních podniků, který vždy měly název SAD s názvem sídelního města. Jako první byl v roce 1994 zkušebně privatizován podnik SAD Skalica (SKAND Skalica), v roce 1995 pak následoval podnik SAD Stará Ľubovňa (BUS KARPATY spol. s r.o.).\n\nV roce 1999 byly v rámci příprav na privatizaci zbývající státní podniky opět poslučovány do 17 větších státních podniků. Ty byly postupně v letech 2001 a 2002 transformovány v akciové společnosti a v letech 2002–2005 stát prostřednictvím Fondu národního majetku SR prodal většinové podíly všech 17 společností a ponechal si menšinové podíly kolem 40 % (37,84 % až 44,01 %), celková hodnota těchto státních podílů činila v roce 2010 přes 72 milionů eur. Fond národného majetku SR na základě programového prohlášení vlády v roce 2010 plánoval privatizovat i tyto státní podíly, z toho v 11 společnostech veřejnou obchodní soutěží a v 6 společnostech přímým prodejem.\n\nNěkteré z nástupnických společností nesou název SAD dodnes, některé nadále používají i loga odvozená ze známého symbolu ČSAD.\n\n14 velkých slovenských autobusových dopravců, kteří jsou pokračovateli podniků ČSAD, resp. SAD, je sdruženo ve Svazu autobusové dopravy (ZAD). Jeho členy jsou: \n\nDalšími autobusovými dopravci jsou: \n\n\n"}
{"id": "1004254", "url": "https://cs.wikipedia.org/wiki?curid=1004254", "title": "Flóra Antarktidy", "text": "Flóra Antarktidy\n\nFlóra Antarktidy je vzhledem k drsným podmínkám (extrémní chlad, chudá půda, nedostatek vody, nedostatek slunečního záření během polární noci) velmi chudá a zahrnuje celkem asi 1100 druhů rostlin, z nichž ovšem pouze 2 druhy jsou původní vyšší (kvetoucí) rostliny.\n\nNejrozšířenějšími rostlinami jsou řasy, které ve velkém rostou ve zdejších mořích. Na souši převažují drobné rostliny, jako jsou mechy, játrovky nebo lišejníky. Z kvetoucích krytosemenných rostlin se zde nacházejí dva druhy rostoucí na Antarktickém poloostrově. Na ostrově krále Jiřího byla objevena invazní bylina z čeledi lipnicovitých. Z celkové rozlohy Antarktidy rostliny zaujímají pouze nepatrné nejteplejší polohy (maximálně 1 % rozlohy Antarktidy). Nejvíce se vyskytují na Antarktickém poloostrově v blízkosti pobřeží. Kromě pevniny se rostliny vyskytují i na antarktických ostrovech, kde je klima nejpříznivější. Drobné rostliny jako jsou lišejníky (řasy nebo houby) rostou i ve vnitrozemských suchých údolích na skalách, v trhlinách a pórech skal. Tato údolí jsou extrémně suchá bez sněhového a ledového pokryvu, s dostatkem slunečního svitu. Některé řasy rostou přímo na sněhu, u kterého mohou způsobit i různá zabarvení. V okolních mořích rostou dlouhé řasy, které dosahují délky několik stovek metrů, které tvoří podvodní lesy.\n\nMezi původní kvetoucí rostliny patří pouze dva druhy, \"Colobanthus quitensis\" z čeledi hvozdíkovité a tráva \"Deschampsia antarctica\". Na ostrově krále Jiřího se vyskytuje invazní tráva lipnice roční (\"Poa annua\"). Četnější jsou různé mechy (dosud známo 104 druhů) a zejména lišejníky (známo 380 druhů), dále se vyskytují i některé řasy, houby, játrovky a bakterie. Některé z nich přežívají i v místech trvale zaledněných. Řada druhů nižších rostlin je endemická. Mnohem bohatší je mořská vegetace, zastoupená zejména fytoplanktonem. Ten spolu se zooplanktonem tvoří základ potravního řetězce v polárních mořích.\n\nAntarktické rostliny obvykle obsahují málo vody, což je chrání v mrazivých podmínkách. Vegetační doba zdejších rostlin je krátká. Na Antarktických ostrovech se obvykle vyskytuje více druhů než na samotné Antarktidě.\n\n\nNa antarktickém kontinentě se poslední dobou objevují nové druhy rostlin. Nejpravděpodobnější příčina je globální oteplování a také nechtěné zavlečení nových druhů, semena z jiných částí světa na oblečení průzkumníků či návštěvníků, jeden návštěvník průměrně přinese 9,5 semena, odhadem je takto na Antarktidu zaneseno 70 000 cizích semen ročně.. Nejvíce takto zavlečených druhů pochází ze severní polokoule. Návštěvníci neprocházejí kontrolou a očištou před vstupem na pevninu a tak nových druhů přibývá. Na ostrovy i pevninu mohou semena přinést také větry či moře, hlavně z Jižní Ameriky.\n\nAntarktida bývala přibližně před 200 miliony let součástí Gondwany, která ležela v tropickém pásu. V těch dobách tu rostly stromy čeledi nohoplodovité a pabuky, které tvořily lesy. Gondwana se začala rozpadat před 110 miliony let a posunovat směrem k jihu, což se projevilo na klimatu i rostlinstvu. Prudké ochlazení způsobené změnou oceánských proudů před 30 až 35 miliony let způsobilo další velmi výrazný úbytek rostlin.\n\n\n"}
{"id": "1004255", "url": "https://cs.wikipedia.org/wiki?curid=1004255", "title": "Dionýz Štúr", "text": "Dionýz Štúr\n\nDionýz Štúr (2. dubna 1827, Beckov – 9. října 1893, Vídeň) byl slovenský geolog a paleontolog, ředitel Říšského geologického ústavu ve Vídni. Zabýval se geologickým mapováním a fytopaleontologií Rakouska, Čech, Moravy a Slovenska.\n\nNarodil se v Beckova v učitelské rodině Josefa Štúra a Jany (Johanky) rozené Rizner. Pokřtěn byl jako Dionysus Rudolphus Josephus. Jeho otec Jozef pocházel z Trenčínské rodiny Štúrovců, byl synem Jana Štúra. Dionýzův otec Jozef Štúr byl bratranec Samuela Štúra, Dionýz a Ľudovít Štúr byli tedy bratranci v druhém stupni příbuzenství. Dionýz měl více starších sourozenců: Ludvík Josef (zemřel v novorozeneckém věku), Karolína (zemřela bezdětná v roce 1848), Karol (zemřel v novorozeneckém věku).\n\nNa střední školu chodil v Modre, kam se v 12 letech přestěhoval s rodiči a sestrou. Studoval i na evangelickém lyceu v Bratislavě. V roce 1844 začal navštěvovat vídeňskou polytechniku, kde studoval matematiku, fyziku a chemii. Později, ovlivněn prof. Vilémem Haidingerem se začal zajímat o přírodní vědy.\n\nV roce 1846 nastoupil do muzea Dvorní komory pro mincovnictví a hornictví. V roce 1847 získal na základě své předešlé vědecké činnosti stipendium a začal studovat na Báňské akademii v Banské Štiavnici. V tomto období uveřejnil svou první vědeckou práci o geologii okolí Bratislavy a Modry. Po jejím absolvování se vrátil zpět do Vídně.\n\nV roce 1849 byl založen Říšský geologický ústav ve Vídni, kde roku 1850 nastoupil. Hlavním úkolem ústavu bylo přehledné geologické mapování celé monarchie, na čem se téměř 20 let podílel i Dionýz Štúr. Později obrátil svou pozornost hlavně na paleobotaniku, v jejímž rámci dosáhl vysoké odbornosti zejména jako systematik a morfolog. V roce 1877 se stal Štúr zástupcem ředitele Říšského geologického ústavu. Po osmi letech, v 1885 se stal i jeho ředitelem. Tuto funkci zastával až do roku 1892. Publikoval okolo 300 vědeckých prací. Prosazoval teorii o proměnlivosti druhů, i před vydáním Darwinova díla. Vedl korespondenci s mnoha významnými vědci své doby, jako byl Murchison, Lyell, Darwin, Purkyně nebo Palacký. Zajímal se o problémy Slováků, byl signatářem Memoranda slovenského národa, podílel se na zakládání Matice slovenské i gymnázií. Publikoval na Slovensku, odborné práce zejména ve Vídni. Psal i pod pseudonymy Diviš Štúr a Škorpion.\n\nDionýz Štúr jako první rozpoznal geologickou pozici karpatských melafyrů. Do stratigrafie Karpat zavedl dodnes používané termíny jako karpatský Keuper, lunzské či grestenské vrstvy. V bradlovém pásmu identifikoval a pojmenoval púchovské slíny, orlovské vrstvy, upohlavské slepence, súľovské slepence a jiné. Zavedl také terminologii pro pojmenování krasových jevů odvozenou z pojmenování v Dalmácii, Chorvatsku a Slovinsku, mnohé tyto názvy se používají dodnes i ve světě. Byl také autorem pojmenování pohoří Nízké Tatry.\n\nV roce 1855 se oženil s rakouskou Němkou Cecilií Artlovou, se kterou však neměl žádné děti.\n\nZemřel ve Vídni 9. října 1893 po delší srdeční chorobě. Svou písemnou pozůstalost odkázal Národnímu muzeu v Martině. Pochován je na evangelickém hřbitově ve Vídni. Jeho manželka zemřela v roce 1895 v Modre, je pohřbena po boku manžela ve Vídni.\n\nV roce 1862 na Světové výstavě v Londýně získaly jím sestavované geologické mapy zlatou medaili.\n\n"}
{"id": "1004256", "url": "https://cs.wikipedia.org/wiki?curid=1004256", "title": "Českobrodská tabule", "text": "Českobrodská tabule\n\nČeskobrodská tabule je geomorfologický podcelek v jižní a jihozápadní části Středolabské tabule, ležící v okresech Mělník, Nymburk, Kolín, Kutná Hora a Praha-východ ve Středočeském kraji a na území hlavního města Prahy.\n\nÚzemí podcelku, protaženého ve směru SZ–JV, se rozkládá zhruba mezi městy Praha a Kralupy nad Vltavou na západě a Kolín a Kutná Hora na východě. Zcela uvnitř podcelku leží města Český Brod a Kouřim.\n\nPodcelek Českobrodská tabule (dle značení Jaromíra Demka VIB–3E) náleží do celku Středolabská tabule. Dále se člení na pět okrsků: Kojetická pahorkatina (VIB–3E–1) na severozápadě, Čakovická tabule (VIB–3E–2) a Bylanská pahorkatina (VIB–3E–3) ve středu, Kouřimská tabule (VIB–3E–4) ve středu a na jihovýchodě a Kolínská tabule (VIB–3E–5) na jihovýchodě.\n\nTabule sousedí s dalšími podcelky Středolabské tabule (Mělnická kotlina a Nymburská kotlina na severu, Čáslavská kotlina na jihovýchodě) a s celky Hornosázavská pahorkatina na jihovýchodě, Benešovská pahorkatina na jihu a Pražská plošina na jihozápadě.\n\nKompletní geomorfologické členění celé Středolabské tabule uvádí následující tabulka:\nNejvyšším významným vrcholem Českobrodské tabule jsou \"Dílce\" (366 m n. m.).\n\n\nNejvyšším bodem podcelku je vrstevnice (400 m) při hranici s Benešovskou pahorkatinou.\n\n"}
{"id": "1004257", "url": "https://cs.wikipedia.org/wiki?curid=1004257", "title": "Svjatoslav Belza", "text": "Svjatoslav Belza\n\nSvjatoslav Igorevič Belza (: \"\", 26. dubna 1942, Čeljabinsk – 3. června 2014, Mnichov) byl ruský spisovatel, literární a hudební vědec a kritik. Byl tvůrcem několika televizních seriálů sloužících popularizaci vážné hudby, např. \"Hudba v éteru\", \"Mistrovská díla světového hudebního divadla \"nebo \"U vás doma\".\n\nNarodil se sovětskému hudebníku, skladateli a vědci Igoru Fjodoroviči Belzovi. V mládí vynikal ve sportu, věnoval se s úspěchem šermu. V roce 1965 absolvoval studia filologické fakulty Moskevské státní univerzity, obor filologie a literární věda. V letech 1965 až 1997 pracoval jako vědecký pracovník Ústavu světové literatury Maxima Gorkého Ruské akademie věd. Poté se na plný úvazek začal věnovat práci v televizi na televizní stanici RTR Kultura.\n\nByl členem Svazu spisovatelů (od roku 1975), Svazu novinářů Ruska (od roku 1971) a Svazu divadelních umělců (od roku 1999).\n\nPředsedal porotě Buninovy ceny a mezinárodní soutěže Múzy míru. Řídil gala, na kterých se předávaly baletní Ceny Benois. V roce 2011 se stal prezidentem Ruské akademie umění.\n\nByl dvakrát ženat, s Olgou Glebovovou měl dva syny Igora a Fjodora.\n\nZemřel v Mnichově po dlouhé těžké nemoci ve věku 72 let. Informaci o tom zveřejnil na sociální síti Facebook jeho blízký přítel, klavírista Denis Macujev. Mezi jeho další přátele patřili i Luciano Pavarotti nebo Graham Greene.\n\nJeho dílo se týkalo dvou velkých oblastí – literární vědy a muzikologie. Zatímco hudbě se věnoval zejména jako popularizátor, literatuře jako vědec a publicista.\n\nByl ale také jedním z největších ruských znalců Williama Shakespeara své doby. Vydal dílo svého předchůdce, shakespearovského badatele Michaila Morozova. Po svém otci podědil i zájem o západoslovanskou literaturu, napsal předmluvy k ruskému vydání knih Karla Čapka nebo mnoha polských spisovatelů jako Sławomira Mrożka, Stanisława Lema, Jarosława Iwaszkiewicze a mnoha dalších. Napsal kapitolu o slovenské literatuře pro sedmisvazkové Dějiny světové literatury.\n\nJeho knihy a eseje (např. \"Brjusov a Dante\", \"Brjusov a Polsko\", \"Don Quijote v ruské poezii\", \"Polské vztahy P. A. Vjazemského\" ad.)\" \" byly přeloženy do mnoha jazyků. Velký ohlas měla kniha \"Člověk čtoucí. Homo Legens \"(\": . Homo Legens\"), zkoumající poměr moderního člověka k četbě.\n\nV roce 1987 začala televizní stanice Ostankino vysílat program \"Hudba v éteru \"(\": \"), který propagoval mezi veřejností vážnou hudbu až do roku 1996 a ve kterém účinkovaly i velké hvězdy světové hudby jako Plácido Domingo nebo Montserrat Caballé. V letech 1993 až 1995 byl Belza uměleckým ředitelem hudebně-zábavního oddělení televize Ostankino. V roce 1997 se stal zaměstnancem nově založeného RTR Kultura a tam vedl autorské programy \"U vás doma \"(\": \"), \"Mistrovská díla světového hudebního divadla (\"\": \")\" \"a \"Romantika romansu\" (\": \"). V roce 2012 vedl televizní soutěž \"Velký balet\".\n\nObdržel Státní cenu Ruské federace v oblasti literatury a umění za rok 2011, později i cenu ruské vlády v oblasti kultury, a to za založení projektu \"Velký balet\".\n\nRoku 1994 byl jmenován národním umělcem Ruské federace. V roce 2000 byl vyznamenán Řádem přátelství, v roce 2012 Řád za zásluhy o vlast IV. stupně. V Polsku byl vyznamenán Řádem za zásluhy o Polskou republiku a medailí ministra kultury Gloria artis, na Ukrajině Řádem sv. Mikuláše.\n"}
{"id": "1004260", "url": "https://cs.wikipedia.org/wiki?curid=1004260", "title": "Robert Cambert", "text": "Robert Cambert\n\nRobert Cambert (1628 Paříž – 1677 Londýn) byl francouzský hudební skladatel, zejména oper. Je tvůrcem (spolu s libretistou Perrinem) opery \"Pomone\", která se stala první operou ve francouzském jazyce.\n\nRobert Cambert se narodil okolo roku 1628 v Paříži, kde studoval hudbu u de Chambonnièra. Roku 1655 se oženil s Marií du Moustier. V tomto čase přichází díky kardinálu Mazarinovi ke královskému dvoru, kde se stal hudebníkem královny matky Anny Rakouské (vdova po Ludvíku XIII., matka Ludvíka XIV.).\n\nSetkal se zde s Pierrem Perrinem, se kterým spolupracuje na několika dílech (např. \"La Pastorale d'Issy\" (1659)), a společně fungovali v letech 1669-1672 jako ředitelé Pařížské opery. Po roce 1672 však byli nahrazeni Lullym, jehož velká kariéra právě začínala a prakticky veškerý zájem o Cambertova a Perrinova díla opadl. Proto se Robert rozhodl vycesovat ze země, a nakonec se uchýlil na královském dvoře v Anglii, kde byl vřele přijat králem Karlem II. Po krátké době byl jmenován \"Mistrem Královské kapely\" (\"Master of the King's Band\").\n\nCambert zemřel v Londýně roku 1677.\n\n\n"}
{"id": "1004261", "url": "https://cs.wikipedia.org/wiki?curid=1004261", "title": "Nocenka zahradní", "text": "Nocenka zahradní\n\nNocenka zahradní (\"Mirabilis jalapa\"), nebo také nocenka jalapenská, je jedním z asi 50 až 60 druhů rodu nocenka. Tato původem americká tropická rostlina byla pro půvabné mnohobarevné a vonící květy v minulosti pantropicky rozšířena do zahrad téměř po celé zeměkouli.\n\nTato vytrvalá rostlina pochází z peruánských tropů Jižní Ameriky odkud se přes Mexiko dostala roku 1540 do Španělska; druhové jméno dostala podle některého ze středoamerických měst jménem Jalapa. Pro svou krásu a nenáročnost velmi rychle zdomácněla snad ve všech oblastech s tropickým a subtropickým klimatem, kde byla vysazována jako módní ozdobná rostlina. Je pěstována i v krajích mírného podnebného pásu, kde však již vyžaduje od pěstitelů větší péči.\n\nV České republice, kde nejsou vhodné klimatické podmínky, nocenka zahradní ve volné přírodě neroste a je pěstována jen jako raritní zahradní rostlina.\n\nNocenka zahradní je ve své vlasti trvalkou která se v klimatických oblastech s mrazy pěstuje jako jednoletá bylina. Z hlízovitého černohnědého kořene vyrůstá přímá lodyha 30 až 100 cm vysoká (u trvalek až 150 cm). Je od spodu bohatě rozvětvená, podélně tupě čtyřhranná, světle zelená nebo načervenalá, v uzlinách zhrublá a celá je holá nebo roztroušeně chlupatá. Je porostlá protistojnými listy 6 až 10 cm dlouhými a 4 až 6 cm širokými s 2 až 4 cm řapíky. Listové čepele jsou v obryse vejčité až trojhranné, u báze bývají srdčité neb uťaté, na vrcholu špičaté, po obvodě celistvé a řídce žláznatě chlupaté. Listy jsou svěže zelené nebo různě panašované.\n\nOboupohlavné květy na krátkých stopkách vyrůstají po třech až šesti v koncových svazečcích. Květ je odspodu krytý 6 až 11 mm dlouhým obalem (zákrovem), tvořeným pěti částečně srostlými vejčitými listeny, který je někdy považován za neexistující kalich. Pětičetné nerozlišené okvětí (20 až 60 mm dlouhé) je tvořeno trubkou (15 až 30 mm dlouhou) která se nálevkovitě rozšiřuje a přechází v pět široce rozevřených okrouhle zakončených lístků. Květy mohou mít v různých odstínech barvu bílou, růžovou, červenou, žlutou nebo jsou rozličně vícebarevně vzorované, všechny tyto variace se mohou vyskytnout na jediné rostlině. Dále květy vykvétající později mohou mít jinou barvu než měly květy již odkvetlé. V květu je pět tyčinek s načervenalými nitkami asi 4 cm dlouhými. Malý vejčitý semeník vytvořený z jednoho plodolistu a obsahující jediné vajíčko je 1,5 mm dlouhý, z květu mírně vyčnívající čnělka je červenavá a nese hlavičkovitou bliznu. Květy se otevírají až v podvečer a zůstávají otevřené do rána kdy uvadají, další den k večeru se otvírají nové. Otevřené květy příjemně voní a jsou nejčastěji opylovány nočními motýly z čeledi lišajovitých nebo kolibříky, květy jsou pochoutkou např. pro jeleny.\n\nPlodem je nepukavý, elipsovitý až kulovitý, černý nebo černohnědý, hrubě bradavčitý, na konci do zobáčku zúžený, až 9 mm velký jednosemenný antokarp s pěti podélnými rýhami. Obsahuje 4 až 6 mm půlkulovité semeno s endospermem. Černé semeno podobné pepři je jedovaté a po požití většího množství způsobuje zvracení a průjmy, případně může i ohrozit život.\n\nPro bohaté kvetení potřebuje nocenka zahradní teplo, plné slunce, dostatek vláhy a výživnou propustnou půdu. Rostlina při podzimním poklesu teploty k 0 °C odumírá aby další rok na jaře opět vyrašila z hlíznatého kořene. Ve středoevropských klimatických podmínkách však kořen pokles teploty pod -5 °C nesnese a musí se před příchodem zimy vyjmou a zajistit přezimování v nemrznoucím prostředí. S příchodem teplého počasí po vysazení rychle raší a v  půli létě rostlina vykvétá.\nLze ji také pěstovat jako jednoletou ze semene které se vyseje do skleníku a sazenice se ve stáří asi dvou měsíců, po pominutí nebezpečí mrazů, vysadí do živinami zásobené půdy na slunné stanoviště. Rostlina pěstovaná jako trvalka kvete od června do září (má i tisíc květů), jednoletka ze semene bývá s kvetením nejmíň o měsíc opožděná.\n\nHlavni význam nocenky zahradní spočívá v jejím estetickém přínosu a v okolnosti, že spolehlivě roste i v nepříliš kvalitní půdě a bez zvláštních nároků na pravidelnou péči. To samozřejmě platí pro klimatické oblasti kde se pěstuje jako trvalka, tam se často stává díky svým hlubokým kořenům i nelehce vymýtitelným plevelem. Ve středoevropských podmínkách je pro svou náročnost spíše zahradnickou zvláštnosti. Nedoporučuje se vysazovat na plochy které jsou přísně barevně sladěné, není předem známo jakou barvu budou její květy mít. Kromě květů někdy používaných jako potravinářské barvivo a kořene co silné projímadlo je rostlina nepoživatelná.\n\nNocenka zahradní vědcům slouží také jako modelová rostlina při studování mimojaderné dědičnosti která mnohdy neprobíhá podle Mendelových zákonů dědičnosti.\n"}
{"id": "1004266", "url": "https://cs.wikipedia.org/wiki?curid=1004266", "title": "Jón Jósep Snæbjörnsson", "text": "Jón Jósep Snæbjörnsson\n\nJón Jósep Snæbjörnsson nebo Jónsi (* 1. června 1977 Akureyri, Island) je islandský zpěvák, herec a člen skupiny \"Í Svörtum Fötum\".\n\nJónsi je podle veřejného hlasování z roku 2004 jeden z nejpopulárnějších islandských zpěváků.\n\nNarodil se 1. června 1977 v Akureyri, v severní části Islandu. Poté se v roce 1997 rozhodl přestěhovat do Reykjavíku a začít s hudbou jako profesí.\n\nBrzy dostal několik příležitostí a jako zpěvák se roce 1998 se připojil ke skupině přátel, kteří založili kapelu a hledali zpěváka. Kapela byla pojmenována \"Í Svörtum fotum\" (V černém) a v dne 1. ledna 1999 debutovali oblečení v černých oblecích, bílých košilích a černých kravatách. Po uvolnění singlu \"\"Nakinn\"\" na jaře roku 2001 si získali národní uznání a singl se umístil na čísle 2 v islandském žebříčku.\n\nV září 2001 kapela obdžela kontrakt na čtyři alba s vydavatelstvím Skifan Records. Kapela je známá pro své aktivní živá vystoupení a pro zaneprázdněné cestovní plány. V létě roku 2002 se pracovalo na dokončení druhého alba \"Í Svörtum fotum\", které bylo v prodejnosti zlaté a obdželo dobré recenze. Popularita stále sílila a album \"Tengsl\" mělo ještě větší úspěch. Jónsi byl nominován na zpěváka roku v \"Icelandic Music Awards 2003\" pro silná vystoupení. Byl opakovaně oceněn zpěvákem roku a Nejlepšími živými výstupy podle ankety populárních posluchačů na rozhlasových stanicích.\n\nV roce 2003 se objevil v hlavní roli Danny Zuka v muzikálu Pomáda s Birgittou, která hrála Sandy, což muzikál učinilo jedním z islandských největších divadelních trháků. V roce 2004 reprzentoval Island na Eurovision Song Contest 2004 s písní \"\"Heaven\"\" (Nebe). Ve finále se umístil na 19. místě.\n\nZa svou kariéru herecky ztvárnil roli ve filmu \"Áramótaskaup 2004\" (2004) а vedlejší role ve filmech \"Strákarnir okkar\" (2005) a \"Skaup\" (2007). Byl moderátorem islandské verze pořadu \"Singing Bee\" a mládežnického sportovního pořadu \"Skolahreysti\".\n\nV roce 2007 se zúčastnil národního kola \"Söngvakeppni Sjónvarpsins 2007\". Ve finále se, ale s písní \"\"Segðu mér\"\" neumístil.\n\nV roce 2012 se opět zúčastnil národního kola \"Söngvakeppni Sjónvarpsins\", s písni \"Mundu eftir mér\" se v prvním semifinálovém večeru představil v duetu s Grétou Salóme. Dne 11. února finále národního kola vyhrálI. Po vítězství duo nahrálo anglickou verzi vítězné písně nazvanou \"\"Never Forget\"\", která byla organizací OGAE vyhlášena v květnu jedním z hlavních favoritů na vítězství v Eurovision Song Contest 2012. Dne 13. května započali zkoušky v hostitelské Crystal Hall v Baku. Duo vystoupilo v prvním semifinále soutěže, které se konalo 22. května jako druhé v pořadí. V semifinále získali 75 bodů a do finále se kvalifikovali z osmého místa. Během tiskové konference, která se konala po semifinálovém večeru, si vylosovali startovní pozice 7. Ve finále, které se konalo o 4 dny později, získali 46 bodů.\n"}
{"id": "1004267", "url": "https://cs.wikipedia.org/wiki?curid=1004267", "title": "Josef Černý (pedagog, 1863)", "text": "Josef Černý (pedagog, 1863)\n\nJosef Černý (4. května 1863 Vinary – 19. prosince 1942 Praha) byl český pedagog a politik, za Rakouska-Uherska na počátku 20. století poslanec Říšské rady.\n\nProfesí byl pedagogem v Novém Bydžově. Publikoval odborné studie a překládal díla Lva Nikolajeviče Tolstoje. Prosazoval reformu učitelského vzdělání. Byl zakladatelem časopisu \"Život\", zaměřeného na spolupráci rodiny a školy. Redigoval listy \"Český učitel\" a \"Česká škola\".\n\nPočátkem 20. století se zapojil i do celostátní politiky. Ve volbách do Říšské rady roku 1901 získal mandát za všeobecnou kurii, obvod Jičín, Hořice, Nový Bydžov atd. Zvolen byl za Českou stranu národně sociální. K roku 1901 se profesně uvádí jako učitel. Výkon poslanecké funkce mu byl povolen s podmínkou, že si za sebe na učitelském postu obstará dočasnou náhradu.\n\nV doplňovacích zemských volbách roku 1906 kandidoval i do Českého zemského sněmu v kurii měst, obvod Jičín, Nový Bydžov. Neuspěl ale a poslancem se stal Antonín Schauer.\n\nPo vzniku republiky pracoval od roku 1919 jako úředník na ministerstvu školství a národní osvěty.\n"}
{"id": "1004268", "url": "https://cs.wikipedia.org/wiki?curid=1004268", "title": "Imre Schlosser", "text": "Imre Schlosser\n\nImre Schlosser (11. října 1889 Budapešť — 19. července 1959 tamtéž) byl maďarský fotbalový útočník. Získal 13 titulů mistra Maďarska, sedmkrát byl nejlepším střelcem maďarské ligy a čtyřikrát nejlepším ligovým střelcem celé Evropy. Celkově vstřelil 417 ligových branek, což je dosud maďarský rekord. V reprezentaci debutoval v šestnácti letech v utkání proti českému týmu (remíza 4:4) a skončil jako osmatřicetiletý. Nastřílel v 68 mezistátních zápasech 59 gólů. Nastoupil na olympiádě 1912, kde vstřelil čtyři branky.\n\nVystupoval také pod jménem Imre Schlosser-Lakatos (Lakatos znamená maďarsky totéž co německy Schlosser = zámečník).\n\n\n"}
{"id": "1004270", "url": "https://cs.wikipedia.org/wiki?curid=1004270", "title": "Josef Hrubý z Jelení", "text": "Josef Hrubý z Jelení\n\nJosef Hrubý z Jelení, též Josef Hrubý z Gelenj [\"tradiční rodový staročeský pravopis\"], celým jménem Josef Karel Theodor Maria Hrubý z Gelenj (22. dubna 1866 Červené Pečky – 14. ledna 1943 Červené Pečky), byl český šlechtic a politik, za Rakouska-Uherska na počátku 20. století poslanec Říšské rady.\n\nPatřil do šlechtického rodu Hrubých z Jelení. Byl nositelem titulu c. k. komořího. Jeho manželkou byla Karola Marie Josepha Bukuwková z Bukuwky.\n\nPočátkem 20. století se zapojil i do celostátní politiky. Ve volbách do Říšské rady roku 1901 získal mandát za velkostatkářskou (nefideikomisní) kurii v Čechách. K roku 1901 se profesně uvádí jako komoří a velkostatkář. V zemských volbách v roce 1901 byl zvolen i do Českého zemského sněmu v kurii velkostatkářské. Byl členem Strany konzervativního velkostatku. Mandát obhájil v zemských volbách v roce 1908.\n\nByl spoluzakladatelem Jednoty českých matematiků a fyziků a Astronomické společnosti v Praze na Petříně.) Rod patřil mezi česky orientovanou šlechtu. Josef Hrubý z Jelení roku 1939 spolupodepsal prohlášení české šlechty. V roce 1942 měl odmítnout při návštěvě německé delegace na zámku v Červených Pečkách nabídku říšskoněmeckého občanství se slovy: „\"Rád bych, abyste si uvědomil, pane, že baron Hrubý nemění svou národnost jako špinavou košili. Já jsem se jako Čech narodil a Čechem zůstanu\"“ (ve vzpomínkách to takto uváděl jeho syn Jaromír). Následně delegaci vykázal ze svého domu.\n\nSyn Jaromír Hrubý z Jelení (narozen 1922) působil jako člen řádu maltézských rytířů. Roku 1990 se stal zástupcem velkopřevora řádu.\n\n"}
{"id": "1004272", "url": "https://cs.wikipedia.org/wiki?curid=1004272", "title": "Branické divadlo", "text": "Branické divadlo\n\nBranické divadlo je kulturní objekt nacházející se v jižních částech Prahy, v Branické ulici v domě čp. 411.\n\nBěhem roku 1925 jej z vlastních finančních prostředků vybudovali občané Braníka. V roce 1993, tedy téměř po sedmdesáti letech od dokončení stavby, již bylo divadlo ve špatném technickém stavu a vyžadovalo rekonstrukci. Toho roku si divadlo do své správy vzala společnost Letitie, která jej opravila a začala v něm provozovat divadlo. Z důvodu nadměrné vlhkosti uvnitř divadla proběhla roku 2013 další rekonstrukce jeho prostor.\n\nNa prknech divadla vystoupili například Zlata Adamovská, Miroslav Donutil, Květa Fialová, Naďa Konvalinková, Ladislav Mrkvička, Zbyšek Pantůček, Václav Postránecký, Josef Smolík, Simona Stašová či Gabriela Vránová a Václav Vydra.\n\nVystoupili v představeních kupříkladu \"Víš přece, že neslyším, když teče voda\", \"Prolhaná Ketty\", \"Hadrián z Římsů\" nebo \"Světáci\". Hrají se zde ale i koncerty, a to jak klasické, tak populární hudby, dále taneční večery a svoji domovskou scénu zde našlo bratislavské Radošinské naivné divadlo.\n"}
{"id": "1004274", "url": "https://cs.wikipedia.org/wiki?curid=1004274", "title": "Bjarni Felixson", "text": "Bjarni Felixson\n\nBjarni Felixson (* 27. prosince 1936) je bývalý islandský fotbalový obránce a reprezentant. Po skončení hráčské kariéry pracoval jako sportovní komentátor. V Reykjavíku je po něm pojmenován sportovní bar \"Bjarni Fel Bar\".\n\nNa Islandu hrál za Fram Reykjavík a KR Reykjavík.\n\nV A-mužstvu Islandu debutoval 9. července 1962 v přátelském zápase proti Norsku (prohra Islandu 1:3). Celkem odehrál v letech 1962–1964 za národní tým Islandu 6 utkání, gól nevstřelil (odehrál ještě dva zápasy proti Irsku, dva proti Anglii a jeden proti Finsku).\n\n"}
{"id": "1004276", "url": "https://cs.wikipedia.org/wiki?curid=1004276", "title": "Královská kaple (klášter Plasy)", "text": "Královská kaple (klášter Plasy)\n\nKrálovská kaple kláštera v Plasích je gotická kaple z druhé poloviny 13. století, zasvěcená sv. Václavu a sv. Máří Magdaléně. Kaple je patrová, stejně jako například falcká kaple v Chebu. Kaple měla při svém založení výsadní postavení, které si zachovala až do 17. století, kdy byla zastavěna do klášterní sýpky a přídomek „královská“ ztratil význam. Zatímco okolní budovy kláštera prošly již řadou rekonstrukcí, interiér kaple si zachovala takřka svou původní podobu, alespoň její spodní patro. Vysvěcena byla pravděpodobně kolem roku 1265, za vlády panovníka Přemysla Otakara II.\n\nKlášter v Plasích v západních Čechách vznikl z vůle knížete Vladislava II. Na jeho východní straně se nachází raně gotická královská kaple. Klášterní kronika z roku 1744 uvádí, že na kapli navazovalo obydlí pro příležitostnou návštěvu krále, \"residentia regia\". Kronika zároveň uvádí, že kaple byla vysvěcena za opata Gerarda, tedy mezi lety 1265 – 86. Kaple je poněkud neobvykle na danou dobu patrová, což jen dokládá, že se jednalo o poměrně významnou stavbu určenou pro panovníka a jeho družinu. Svědčí o tom i řemeslné zpracování kamenných kvádrů, ze kterých je vystavěno silné zdivo. Dalším příkladem patrové kaple je Saint Chapelle v Paříži, kterou nechal postavit Ludvík IX. jako součást královského sídla. Na našem území je obdobou kaple v klášteře ve Zlaté Koruně. Spodní část kaple byla zasvěcena svatému Václavovi, patronovi českých zemí a významnému předkovi přemyslovského rodu. Patro bylo zasvěceno svaté Máří Magdaléně. V severní části klášterního areálu poblíž kaple se zachovala původní románsko-gotická sýpka, která ale v 17. století prošla rozsáhlou barokní přestavbou a rozšířením. Kaple byla zastavěna do sýpky a z původní královské rezidence zůstaly jen mizivé pozůstatky, které dokládají její minulou existenci. K nalezení pozůstatků královské rezidence zásadně pomohl archeologický výzkum, prováděný v Plasích r. 1993.\n\nKaple je postavená v období raně gotickém, avšak stále nese prvky románské architektury. Je to především členění zdiva a jeho tíha a síla, co hovoří pro románský sloh. Prostor spodního patra je prostý, stísněný a s velmi nízkým stropem. Zcela odlišný charakter má horní patro s téměř dvojnásobně vysokou klenbou. Stěny kaple jsou poskládány z precizně zpracovaných, řemeslně obráběných pískovcových kvádrů, které k sobě perfektně lícují. Ve spodním patře má stěna mocnost až jeden metr, v horním patře je o něco slabší. Okna ve spodním patře jsou úzká a malá, s hrotitými záklenky. Mají poněkud románský ráz a neproniká jimi mnoho světla.\n\nVýrazové prostředky v interiéru kaple mají také jiný ráz v přízemku a v horním patře. Spodní prostor je zaklenutý prostou křížovou klenbou, a celá loď s presbytářem má na délku sotva deset metrů. Loď před presbytářem překlenuje masivní vítězný oblouk, vyzděný z kamenných kvádrů a stojící na těžkých pilířích. Klenba pětibokého závěru presbytáře je paprsčitého tvaru, místo žeber má pouze hraněné hřebínky sbíhající se do vrcholu. Celkový výraz klenby je prostý a srozumitelný. Náběhy kleneb se opírají o drobné konzolky, z nichž jedna má podobu hlavy s královskou korunou. To není pouze ozdobné gesto, ale poukazuje na královský patronát nad plaským klášterem. Na ostatních konzolách spatřujeme vegetabilní nebo jiné přírodní motivy, které stylově ozvláštňují prostor. Soudí se, že klenba spodní kaple byla obnovena v raném baroku poté, co byla kaple poničena.\n\nV síle severní zdi se za portálkem nachází schodiště, po kterém vystoupáme do horního patra kaple. To je díky pěti vysokým oknům v presbytáři mnohem světlejší než spodní. Výraz horního prostoru je lehčí, ozdobnější a vznešenější než spodní. Kontrast mezi spodním a horním patrem nebyl neobvyklý, je naopak příznačný pro všechny patrové kaple. V jižní zdi se našly pozůstatky ostění dvou oken, která byla ovšem zazděna. Dnes odkrytá slepá okna svým stylem odpovídají oknům v presbytáři. Ta jsou prostá a poměrně veliká. Jsou vyplněná tabulkovým sklem a nejsou v nich osazeny kružby. Zajímavým architektonickým prvkem je ostění, které ve formě válcového prutu obíhá bez přerušení celé okno a je na každé straně posazené na miniaturním soklíku. Ostění tedy zvýrazňuje okenní otvor.\n\nVýška prostoru je umocněná architektonickým prvkem, který není pro cisterciácké kláštery obvyklý. Žebrová klenba je podepřená příporami, které běží podél zdi a jsou osazeny patkou až na úrovni podlahy. Jenom přípora podpírající klenbu v místě schodiště je zkrácená a posazená na konzole. Celkově jsou přípory štíhlé a klenební hruškovitá žebra, která na ně nasedají, svou tloušťkou v podstatě na přípory navazují. Přípory nejsou zasazeny do zdiva, jak je obvyklé u gotické architektury, ale naopak vystupují velmi výrazně do prostoru. Konstrukce a zdivo tu působí odděleně.\n\nHlavice přípor mají kalichovitý tvar, některé se konvexně rozšiřují nahoru. Dekor na hlavicích byl vytesán prolamovanou technikou, a jsou to především listy a palmetky, odvozené z přírodních vzorů. Křížení žeber zakrývají kruhové svorníky s vytesanými ornamenty. Nápadný je v tomto prostoru mohutný půlkruhový vítězný oblouk, který se vypíná nad presbytářem a který je svou tíhou spíše románský.\nZ pozdější doby je oltářní mensa s malovanými ornamenty. Jsou na ní zobrazeny kružby gotických oken a jeptišky, a na přední straně oltářní desky je vytesán nápis, zasvěcující horní kapli svaté Máří Magdaléně.\nPodlahu přízemku ještě do nedávné doby pokrývaly původní keramické dlaždice, složené do mozaiky. Taková dlažba byla použita i v dalších cisterciáckých klášterech v českých zemích, např. v Hradišti nad Jizerou, v Nepomuku a ve Velehradu.\n\nZvnějšku je kaple téměř celá zastavěná do barokní sýpky, viditelná je pouze část presbytáře. Ta má tvar pětibokého hranolu ukončeného přesahující korunní římsou. Více než v interiéru je zde výrazné rozdělení zdiva do velikých kvádrů, které umocňují mohutnost stavby. Po hranách polygonu probíhají lizény, mezi kterými se rozpínají půlkruhové oblouky. Zdivo mezi nimi je mírně ustoupeno, takže tvoří dojem dvou překrývajících se vrstev.\n\nNástěnné malby v královské kapli v Plasích patří k významným památkám dochovaného gotického umění v Čechách. V přízemku se dochovaly původní fresky z doby kolem roku 1270. Na severní stěně presbytáře je v majestátním trojoblouku zobrazen trůnící světec, s palmovou ratolestí a s knihou. \"„Bohatě zdobená obloučková svatozář obklopuje oválný obličej s dnes již nezachovanou kresbou detailů, kterou lemují žluté zvlněné vlasy. Světec je oděn ve světlé spodní roucho a červený plášť, pod pravou rukou spatřujeme zalamovaný pás s třásněmi. Světec nemá tonzuru a je-li kaple skutečně zasvěcena sv. Václavu, pak jej lze ztotožnit s patronem českých panovníků“.\" Po stranách trůnu klečí dva donátoři. \"„Na protější jižní stěně presbytáře byl v kruhové výseči s přiléhavými dvěma polokružnicemi zobrazen další prostovlasý světec s mladistvou tváří, jehož oči, nos a ústa v pevné vnitřní kresbě jsou ještě dnes čitelné. … Určení ani tohoto světce není jednoznačné, lze však z analogie s iluminací ve Flores Bernardi uvažovat o sv. Vítu, druhém hlavním patronu českých panovníků. Čeští světci na iluminaci jsou rovněž prostovlasí a drží palmu v rukách“.\" \"„Na severní stěně lodi kaple je dochovaná, dnes špatně čitelná, postava světce s tonzurou, vkomponovaná do medailonu. … Tříčtvrteční postava světce je zahalena ve svrchní plášť, u krku sepjatý snad sponou, světlé roucho zvýrazňují svislé linie záhybů. Světec držel v pravé ruce rozměrnou palmovou ratolest a v levé asi knihu. Jeho mladistvou tvář s téměř nedochovanou kresbou obličeje vroubily krátké, ale bohatě zvlněné vlasy. V literatuře je považován za sv. Benedikta, světce jehož řeholí se cisterciáci řídili“.\" Figurální fresky doplňuje velmi výrazná ornamentální malba na klenbě presbytáře a triumfálním oblouku. Tvoří ji terakotové trojlisty, kvadriloby (čtyřlisty) a hvězdy. Hřebínky klenby jsou zvýrazněné malovanými pruhy a ve vrcholu klenby je malovaný svorník. Na ose místnosti na triumfálním oblouku je vyobrazen symbol Kristovy oběti - Beránek Boží. Důležitou součástí freskové výzdoby jsou i konsekrační kříže. Tyto zpravidla červené kříže vepsané do kruhu jsou symboly zasvěcení sakrálního prostoru a zde se opakují na stěně presbytáře pod každou konzolou.\nJe pravděpodobné, že vliv plaského kláštera zasahoval na přelomu 13. a 14. století i do okolních kostelů. Konkrétně jsou to kostely v Kožlanech a v Plané, jejichž výzdoba má původ v cisterciáckém umění.\n\nZa zmínku stojí také hodinový stroj, který se nachází v barokní věži nad kaplí. Pochází z roku 1720 a zdobí ho bohaté ze železa ukuté kytice.\n\n\n"}
{"id": "1004280", "url": "https://cs.wikipedia.org/wiki?curid=1004280", "title": "French Open 2014 – dvouhra juniorů", "text": "French Open 2014 – dvouhra juniorů\n\nObhájcem titulu soutěže dvouhry juniorů na French Open 2014 byl chilský tenista Cristian Garín, který se z důvodu překročení věkové hranice pro účast v juniorských turnajích už turnaje nemohl zúčastnit.\n\nVítěz si do juniorského žebříčku připsal 375 bodů.\n\nJuniorku vyhrál čtvrtý nasazený ruský hráč Andrej Rubljov, který ve finále zdolal španělskou turnajovou sedmičku Jaumeho Antonia Muñara Clara po dvousetovém průběhu 6–2 a 7–5. připsal si tak premiérový grandslamový titul.\n\n Francis Tiafoe \"(2. kolo)\n"}
{"id": "1004281", "url": "https://cs.wikipedia.org/wiki?curid=1004281", "title": "Václav Edvard Beneš", "text": "Václav Edvard Beneš\n\nVáclav Edvard Beneš (* 1. ledna 1931) je česko-americký matematik, známý pro své příspěvky k teorii náhodného procesu, k teorii hromadné obsluhy a k teorii řízení. Také se podílel na vývoji telekomunikačních spínačů.\n\nStudoval pod vedením Johna George Kemenyho. Doktorát v oboru matematiky získal na Princetonské univerzitě v roce 1953 na základě práce o matematické logice. Poté pracoval do roku 1987 pro Bellovy laboratoře, kde přispěl k teorii Kalmanova filtru a k teorii Benešovy sítě (Beneš network). V 80. letech 20. století také přednášel na Kolumbijské univerzitě. Od roku 1987 pokračoval v nezávislém publikování. V roce 1990 byl za své příspěvky ke struktuře propojení telefonních sítí zvolen členem \"Institutu pro elektrotechnické a elektronické inženýrství\" (IEEE Fellow). V roce 2000 byla na Kolumbijské univerzitě k uctění jeho 70. narozenin uspořádána slavnost s názvem \"Benesfest\". Je autorem dvou odborných knih a zároveň spoluautorem několika desítek odborných článků.\n\nV roce 1985 se přestěhoval do Millburnu ve státě New Jersey, kde se věnoval horolezectví jako člen \"Amerického alpského klubu\" (\"American Alpine Club\"). V současnosti vede místní historickou společnost. Je prasynovcem československého prezidenta Edvarda Beneše a politika Vojty Beneše. Sochařka Emilie Benes Brzezinski je jeho sestra. Jeho manželka Janet je dcerou Philipa Franklina a neteří Norberta Wienera.\n\n"}
{"id": "1004283", "url": "https://cs.wikipedia.org/wiki?curid=1004283", "title": "Karel Tichota", "text": "Karel Tichota\n\nKarel Tichota (* 19. ledna 1975) je bývalý český fotbalista, obránce.\n\nV české lize hrál za FC Union Cheb, FK Chmel Blšany a SFC Opava. Nastoupil ve 179 ligových utkáních a dal 5 gólů. Ve druhé nejvyšší soutěži hrál i za FK Ústí nad Labem. V Karlových Varech působil jako hrající asistent trenéra. Inteligentní hráč, dobře čte hru, skvělá kopací technika, může nastoupit i v záloze.\n\n"}
{"id": "1004287", "url": "https://cs.wikipedia.org/wiki?curid=1004287", "title": "Edith Piaf (film)", "text": "Edith Piaf (film)\n\nEdith Piaf je francouzsko-britsko-český film z roku 2007, který zachycuje profesní a soukromý život francouzské šansoniérky Édith Piaf.\n"}
{"id": "1004288", "url": "https://cs.wikipedia.org/wiki?curid=1004288", "title": "French Open 2014 – dvouhra juniorek", "text": "French Open 2014 – dvouhra juniorek\n\nObhájkyní titulu soutěže dvouhry juniorek na French Open 2014 byla juniorská světová jednička Belinda Bencicová ze Švýcarska, která dala přednost ženské části soutěže.\n\nVítězka si do juniorského žebříčku připsala 375 bodů.\n\nPremiérový grandslamový titul získala 17letá osmá nasazená Ruska Darja Kasatkinová, která ve finále porazila srbskou turnajovou jedničku Ivanu Jorovićovou po třísetovém průběhu 6–7, 6–2 a 6–3.\n\nPři své první účasti na Grand Slamu se do semifinále probojovala teprve 14letá Češka Markéta Vondroušová, hrající za klub I. ČLTK Praha, která v roce 2013 skončila jako poražená finalistka na prestižním floridském Orange Bowlu.\n\n Ivana Jorovićová \"(finále)\n"}
{"id": "1004293", "url": "https://cs.wikipedia.org/wiki?curid=1004293", "title": "Ortisei", "text": "Ortisei\n\nOrtisei (, ) je město v Jižním Tyrolsku v severní Itálii, které má 4 663 obyvatel. Nachází se v údolí Val Gardena v Dolomitech v Autonomní provincii Bolzano v Tridentsku – Horní Adiži.\n\nV roce 2011 obyvatelstvo jako svůj první jazyk uvedlo ladinštinu (84,19%), němčinu (9,30%) a italštinu (6,51%).\n\nStarostové od roku 1952:\n\n\n\n"}
{"id": "1004303", "url": "https://cs.wikipedia.org/wiki?curid=1004303", "title": "Westernové sedlo", "text": "Westernové sedlo\n\nWesternová sedla je souhrnné označení pro kovbojská sedla určená k celodenní práci na hřbetě koně. Dále se rozlišují podle specializace, v současnosti spíše podle soutěžní disciplíny. Všechna jsou konstruována především pro pohodlí jezdce i koně a pohyb v náročném terénu.\n\nKonstrukce sedla pochází od mexických honáků. kteří potřebovali přepravovat dobytek přes obrovské vzdálenosti. Při vývoji se inspirovali dvěma hlavními styly ježdění ve Španělsku: La jineta a la estradiota, (maurský styl, který ponechává koni velkou volnost), později i rytířským stylem, který umožňuje velkou bezpečnost jezdce a dobrou kontrolu koně.\n\nOproti klasickému sedlu jsou tato sedla větší a čím kvalitnější, tím i těžší (mohou vážit okolo 15 - 25 kg), hřbet koně tím však netrpí, protože jsou konstruována tak, aby rovnoměrně rozkládala váhu jezdce. základní součástí je kostra vyrobená ze dřeva, nebo výjimečně z kovu. Tou už je určen tvar posedlí a přední i zadní rozsochy. Celé sedlo je na viditelných částech pošito kůží, nebo syntetickou napodobeninou. Posedlí může být pro pohodlí jezdce potaženo pryží. Spodní strana kostry i bočnic je pokryta ovčí kůží, nebo syntetickou vlnou. Nezbytnou součástí je \"hruška\", která je umístěná na přední rozsoše (neboli také vidlici). Původně sloužila k uvázání kovbojského lasa a musela udržet i sílu vzpírajícího se dobytčete, dnes však na většině sedel plní pouze estetickou funkci. Třmeny jsou obvykle zhotoveny ze dřeva, kovu, nebo plastu u méně kvalitních sedel. Ty opět mohou být pošity kůží. Kvalitní ručně vyrobené sedlo může být zdobené složitými vzory vtlačenými do kůže nebo stříbrným kováním a stát se tak skutečným uměleckým dílem.\n\n\nExistuje mnoho druhů západních sedel, některá jsou univerzální, jiná nabízejí větší komfort a volnost pohybu koně, větší bezpečnost, nebo specializaci na určitou disciplínu jako cutting, barrel racing, týmové lasování, western pleasure, nebo trail. Tomu se přirozeně přizpůsobuje hloubka posedlí, umístění třmenů a masivnost přední rozsochy s hruškou.\nNejčastějšími typy jsou:\n\n\n"}
{"id": "1004313", "url": "https://cs.wikipedia.org/wiki?curid=1004313", "title": "Kód Navajo", "text": "Kód Navajo\n\nKód Navajo je šifrovací jazyk, který během 2. světové války používali příslušníci americké Námořní pěchoty označováni jako \"Wind talkers\", většinou z řad amerických Indiánů (Čerokíů, Seminolů, Navahů atd.) ale například i z řad přistěhovalců z Evropy (Baskové), kteří sloužili jako radisté a tlumočili tajné taktické zprávy. Nasazení vojáků mluvících pro dané bojiště atypickým jazykem zvyšovalo bezpečnost rádiové komunikace.\n\nŠifrovanou komunikaci v jazyce Navahů vymyslelo 29 členů indiánského kmene. Byl využíván zejména při komunikaci v bojích proti Japoncům.\n\nVe druhé světové válce japonští experti dokázali rozluštit se závratnou rychlostí kteroukoli šifru, jakou američtí kryptografii byli schopni vymyslet. Bojujíce s tímto problémem byli nuceni vymýšlet čím dál složitější kódy, až se nakonec velitelé stěžovali na příliš dlouhou dobu, potřebnou k šifrování a dešifrování zpráv.\nTento problém vyřešil muž jménem Philip Johnston, který žil v Los Angeles. Jako dítě však vyrůstal v rezervaci indiánského kmene Navahů v Arizoně. Jazyk Navahů je jedinečný a není příbuzný s žádným jiným evropským ani asijským jazykem a je natolik složitý, že téměř nikdo není schopen mu porozumět. Johnston, který se sám kdysi naučil jazyk Navahů, přišel na to, že pokud mu nerozumí jeho krajané, nebudou mu rozumět ani Japonci. V roce 1942 se Johnston setkal s generálmajorem Claytonem B. Vogelem, velícím generálem obojživelných sil Pacifické flotily, a jeho spolupracovníky. Johnston představil za simulovaných bojových podmínkách analýzu, která prokázala, že kód Navaho mohl kódovat, přenášet a dekódovat zprávy v angličtině za 20 sekund, oproti 30 minutám, za které kódovaly zprávy stroje v té době. Johnston také navrhl, aby při každém vojenském praporu pracovali jako radiotelegrafisté dva Navahové, kteří by vysílali a přijímali zprávy ve svém rodném jazyce. Nápad byl přijat a Vogel doporučil, aby pěchota zrekrutoval 200 Navahů. Prvních 29 navažských nováčků se zúčastnilo výcviku v květnu 1942. Tato první skupina pak vytvořila kód Navajo v Camp Pendleton, Oceanside v Kalifornii.\n\nPrincip šifrovaného jazyka spočíval v tom, že Navahové měli množství slov na pojmenování věcí, které znali a viděli, například ptáky a ryby, neuměli však pojmenovat věci, se kterými se nesetkali, například letecké stíhačky nebo ponorky. Vypracovali tedy seznam 274 takových slov a vytvořili k nim navažské pendanty. Čluny dostaly jména ryb a letadla jména ptáků. Bomby byly vejce, Minomety byly sehnuté pušky a vojenská četa byla černé ovce. Zanedlouho na seznam přibylo dalších 234 slov, mezi nimiž byly i názvy zemí. Amerika dostala jméno „naše matka“, Británie „mezi vodami“ a Německo „železný oblouk“.\n\nKdyž se tento systém začal používat, došlo k nedorozumění, neboť spojovací technici si neuvědomili, že mezi nimi pracují i Navahové. Mysleli si, že na vlnách armády Spojených států vysílají Japonci. Brzy však používání navažského mluveného kódu fungovalo bez problémů. Zpravodajská služba nerozuměla ani slovo a nerozuměli ani Japonci, kteří by se divili, že jejich rádiové vlny jsou plné železných ryb (ponorek), kolibříků (stíhaček) a žraloků (torpédoborců).\n\nČinnost navažských kodérů ocenili Američané zejména během bitvy o Iwodžimu. V prvních dnech bitvy v únoru a březnu 1945, jejímž cílem bylo dobýt ostrov Iwodžima na jihu Japonska, bylo odesláno asi 800 navažských zpráv bez jediné chyby.\n\nPo válce dostali Navahové zákaz o své roli mluvit. Jejich kód zůstal mezi utajovanými informacemi a na jejich hrdinství se v tichosti zapomnělo. Postupně se jim však dostalo chvály, kterou si zasloužili, a v roce 1982 vyhlásila vláda USA 14. srpen za Národní den navažských radiotelegrafistů. Největším holdem pro Navahy bylo, že jejich kód je jedním z mála v dějinách, který nikdy nikdo nerozluštil.\n\n\n\n"}
{"id": "1004320", "url": "https://cs.wikipedia.org/wiki?curid=1004320", "title": "Bezdrevský potok", "text": "Bezdrevský potok\n\nBezdrevský potok, nazývaný též \"Soudný\" nebo \"Netolický\", je potok v Jihočeském kraji, levostranný přítok Vltavy. Délka toku činí 44 km a plocha jeho povodí měří 335,6 km².\n\nNázev potoka je odvozen od jména největšího rybníku Bezdreva, který ze svého toku napájí, nazýván je však také Netolický podle města, kterým protéká. Na Zbudovsku se mu říká potok Soudný.\n\nBezdrevský potok pramení ve výšce 863  m n. m. asi 2 km severovýchodně od od vsi Smědeč, 1 km severovýchodně od vrchu Šibeník a teče k severu.Protéká skrz Třešňový Újezdec a za Netolicemi jako Netolický potok obrací směr svého toku k severovýchodu. Dále pokračuje pod názvem Soudný potok a napájí rybníky u Sedlce (Mnich, Hlavatecký, Dvorský, Mlýnský). Dále teče jihovýchodním směrem a protéká rybníkem Bezdrev a nad Hlubokou nad Vltavou ústí zleva do Vltavy na říčním kilometru 230,9.\n\nOdvodňuje celkem 340 km², sjízdný úsek měří 23 km.\n\nMá charakter typicky nížinné říčky s mírným proudem, který narušuje několik rybníků a jezů. Krajina je plochá, otevřená a břehy jsou v lučních oblastech vlhké. Řečiště může být místy značně zarostlé a jen na několika málo místech je tok regulován.\n\nPotok bývá splavný při vypouštění rybníků a sjízdný úsek má průměrný spád 1% a obtížnost ZW C. Plavba kvůli zarostlým úsekům trvá nejméně den.\n\nMezi jeho levostranné přítoky patří potoky Vadkovský, Bílý, Melhutka, Třebánka, Strouha, Stoka, Mlýnský, Malovický, Olešník a Mydlovarský.\n\n"}
{"id": "1004321", "url": "https://cs.wikipedia.org/wiki?curid=1004321", "title": "Calisson", "text": "Calisson\n\nCalisson je cukrovinka vyráběná ve městě Aix-en-Provence. Základní surovinou je kandovaný cukrový meloun, který se smíchá s pomerančovou kůrou, cukrem a utlučenými mandlemi. Hmota se propracuje, vyválí a rozprostře na jedlý papír, pak se z ní vykrajují kousky ve tvaru mandle, které se pokryjí polevou z cukru a vaječných bílků a usuší (nepečou).\n\nPrvní zmínky o calissons pocházejí z Itálie z dvanáctého století. Podávaly se na svatbě krále Reného z Anjou a získaly si v jižní Francii velkou oblibu. Jejich konzumace je spojena s tradiční poutí do kostela Notre-Dame de la Seds konanou 1. září. V Aix se ročně vyrobí více než dvě stě tun calissons.\n\nCalissons z oblasti Provence mají chráněnou známku původu.\n\n"}
{"id": "1004327", "url": "https://cs.wikipedia.org/wiki?curid=1004327", "title": "Zlaté utkání", "text": "Zlaté utkání\n\nZlaté utkání je název exhibičního hokejového zápasu, který se uskutečnil 30. srpna 2014 na Horáckém zimním stadionu v Jihlavě. Utkal se v něm výběr olympijských vítězů 1998 v Naganu, které jako trenéři vedli Slavomír Lener a Stanislav Neveselý, a mistrů světa v letech 1999–2001, které trénovali Josef Augusta s Vladimírem Martincem. Zároveň proběhlo uctění památky Ivana Hlinky, od jehož smrti v roce 2014 uplynulo 10 let.\n\nS myšlenkou na uspořádání tohoto exhibičního zápasu přišel Josef Augusta, kterého podpořil Slavomír Lener i Robert Reichel. Následně došlo k oslovení Bedřicha Ščerbana, jakožto jednatele Dukly Jihlava, zda by se nezhostil pozice jednoho z organizátorů akce – a to i s ohledem na skutečnost, že dvě obdobné akce (Den legend a Den mistrů) v Jihlavě před nedávnem proběhly. Ten s uspořádáním akce souhlasil. Ke zveřejnění pak došlo na začátku června 2014 v České televizi, která zároveň bude utkání vysílat; v té době již účast přislíbilo okolo 90% hráčů. Z týmu olympijských vítězů nakonec chyběl pouze Petr Svoboda, na střídačce pak zůstala dvojice Vladimír Růžička a Jiří Dopita (ten z důvodu zranění). Z týmu mistrů světa chyběli Václav Prospal, Robert Lang, David Výborný a Martin Richter, v civilu na lavičce zůstala brankářská dvojice Martin Prusek a Vladimír Hudáček.\n\nSlavnostní úvod zahájil Robert Záruba, o slavnostní buly se postarali jihlavský primátor Jaroslav Vymazal, hejtman Kraje Vysočina Jiří Běhounek a Liběna Hlinková, vdova po Ivanu Hlinkovi, spolu s hokejisty Petrem Čajánkem a Josefem Beránkem. Do akce se zapojili také např. Michal David či Martin Dejdar.\n\n\n\n"}
{"id": "1004328", "url": "https://cs.wikipedia.org/wiki?curid=1004328", "title": "Dean DeBlois", "text": "Dean DeBlois\n\nDean DeBlois (* 7. června 1970) je kanadský režisér a scenárista. Jeho kariéra začala prací pro animovaný seriál Medvídci Mývalové, kde působil jako animátor.\n\nJeho prvním režírovaným filmem byl dokument o neohlášených koncertech alternativní kapely Sigur Rós, která pochází z Islandu.\n\nJeho první zkušenosti s celovečerním filmem byl ve filmu Lilo & Stitch, ke kterému napsal také scénář. S jeho režisérským kolegou Chrisem Sandersem vytvořili první díl filmového animovaného příběhu Jak vycvičit draka.\n\nV roce 2014 je premiéra jeho nejnovějšího animovaného filmu Jak vycvičit draka 2.\n\n\n\n"}
{"id": "1004332", "url": "https://cs.wikipedia.org/wiki?curid=1004332", "title": "Antonín Štefek", "text": "Antonín Štefek\n\nAntonín Štefek (* 26. dubna 1963 Nový Jičín) je český římskokatolický kněz a v letech 2010 až 2017 rektor Arcibiskupského kněžského semináře v Olomouci.\n\nPochází z početné rodiny, své dětství prožil v Příboře se čtyřmi sourozenci. Po maturitě v roce 1982 začal studovat na Cyrilometodějské bohoslovecké fakultě v Litoměřicích. Jeho studium bylo přerušeno základní vojenskou službou, kterou absolvoval v letech 1984 až 1986 v Plzni na Borech. Po kněžském svěcení, které přijal 24. června 1989 v Olomouci, působil nejprve jako farní vikář ve Valašských Kloboukách. V letech 1990 až 1991 byl administrátorem ve Valašské Bystřici a poté v nedalekému Hutisku. Od července 1993 se stal farářem ve Vyškově, odkud rovněž v některých obdobích spravoval excurrendo farnosti Vyškov-Dědice, Rychtářov, Krásensko, Studnice a Topolany. Později byl také místoděkanem a od roku 1997 děkanem vyškovského děkanátu. V roce 2010 byl ustanoven rektorem Arcibiskupského kněžského semináře v Olomouci a od roku 2013 je také kanovníkem Metropolitní kapituly u svatého Václava v Olomouci.\n\n"}
{"id": "1004339", "url": "https://cs.wikipedia.org/wiki?curid=1004339", "title": "Důl svatého Jiří", "text": "Důl svatého Jiří\n\nDůl svatého Jiří byl objeven v roce 1967 při hydrogeologickém průzkumu historického jádra města Kutné Hory, zhruba v hloubce 22 m pod Jezuitskou kolejí (dnes GASK). Objevitelé byli přesvědčeni, že se jedná o důl \"Osel\", který až do poloviny 16. století patřil k nejhlubším a nejbohatším dolům světa a který byl právě do těchto míst písemnými prameny lokalizován. Následný průzkum však prokázal, že se jedná o dokonale zachovanou středověkou odvodňovací štolu, raženou v časovém úseku od 14. až do počátku 16. století. Nejstarší části štoly, tvořené bohatým chodbovým patrem nad zatopeným a zatím neprozkoumaným rozsáhlým důlním dílem, původně propojovaly jednotlivé těžní jámy, ležící na oselském a čapčošském žilném pásmu.\n\nŠtola byla vyražena v rulách kutnohorského krystalinika těsně při styku s bazálními křídovými slepenci. V nadloží ruly se nacházejí usazené horniny obsahující vápenec, proto se ve štole vyskytují podobné jevy jako v krasových jeskyních. Veřejnosti přístupná část měří cca 300 metrů a lze jí navštívit pouze v rámci prohlídky s průvodcem.\n\n"}
{"id": "1004342", "url": "https://cs.wikipedia.org/wiki?curid=1004342", "title": "Daniel Gildenlöw", "text": "Daniel Gildenlöw\n\nDaniel Gildenlöw (* 5. června 1973 Eskilstuna) je švédský hudebník a skladatel. Nejvíce je známý jako multi-instrumentalista, zpěvák, kytarista a hlavní postava progresivní metalové kapely Pain of Salvation. Také byl oficiálním členem kapely The Flower Kings.\n\nDaniel se narodil 5. června 1973 ve švédském městě Eskiltuna. Již ve svých 11 letech založil kapelu Reality, kterou v roce 1991 přejmenoval na Pain of Salvation. V kapele do roku 2006 působil i jeho bratr Kristoffer Gildenlöw. Daniel je známý svým obrovským hlasovým rozsahem. Sám o sobě říká, že má rozsah téměř 5 oktáv. Jako zpěvák hostoval na albech spousty známých interpretů jako jsou Dream Theater, Transatlantic, Ayeron, atd. Je ženatý s Johannou Gildenlöw (Iggsten), se kterou má tři syny - Sandrian Silver Isidor Khan (2006), Jonathan Lennon Tintiro Nimh (2009) a Morris (2011).\n\nDaniel v poslední době používá aparáty polské firmy Laboga a na posledním turné k albu In the Passing Light of Day používá Line6 Helix. Už dříve využíval simulace od firmy Line6 , Marshall, Rocktron, atd.\n\nKytary používá také od polské firmy Mayones, u které je od roku 2006 firemním hráčem. Mayones mu postavili vlastní modely Elements na základě modelu Regius. Jedná se o čtyři speciální modely pojmenované Water , Fire , Earth a Air , všechny v 6 a 7strunné verzi a s piezo snímačem. Z těchto kytar vznikl i prototyp 7strunné bezpražcové kytary v bílé barvě nazvané Perfect Proto, na kterou Daniel nahrával alba Road Salt One a Two a často jí používá na koncertech. Z prototypu pak vznikla 6strunná (pražcová i bezpražcová) baritonová kytara s piezo a midi snímačem pojmenovaná Perfect. V současné době Daniel nejčastěji používá nové prototypové modely Mayones vycházející z modelu Setius nazvané Road Salt Proto. Kytara by měla kombinovat vlastnosti Fenderu Telecaster a Gibsonu Les Paul. Opět se jedná o 6 a 7strunnou verzi. Finální podoba se chystá ve třech variantách - slonovina, eben a jantar. Daniel má na těchto kytarách upravené pražce od firmy True Temperament. Tato úprava by se měla objevit i na oficiální verzi.\n\nKromě kytar Mayones používá i kytary od firmy Parker, u které byl dlouholetý firemní hráč. Používá modely Fly Classic a Fly Stealth. Dále používá kytary Fender Telecaster, Ibanez, Gibson, atd.\n\nŠestistrunné kytary má v ladění Drop D. Na albu BE ladil do Drop C. Sedmistrunné kytary má laděné v Drop A.\n\nKromě elektrických kytar hraje i na akustické kytary, baskytaru, bicí, mandolínu, buzuki, balalajku, klávesy, piano, banjo, atd.\n\n\n\n\n\n\n\n\n\n\n\n\n\n\n\n"}
{"id": "1004352", "url": "https://cs.wikipedia.org/wiki?curid=1004352", "title": "USB OTG", "text": "USB OTG\n\nUSB On-The-Go, zkracované na USB OTG nebo jen OTG, je normativní specifikace prvně použitá v roce 2001, která umožňuje zařízení s USB jako digitální zvukový přehrávač nebo mobilní telefon komunikovat jako hostitelské zařízení pro USB přístroje, jako paměť USB flash disk, digitální kamera, počítačová myš nebo klávesnice. Použití USB OTG ale dovoluje přepnout se do opačného uspořádání, do role hostujícího klienta pro jiné hostitelské zařízení, např. počítač, a naopak. Například mobilní telefon může načíst z připojeného přístroje, média jako hostitel nebo se sám hlásit jako paměťové medium po připojení k PC. Obdobně spolu naváží kabelové spojení např. dva mobily.\n\nZařízení, které řídí spojení (např. pomocí USB) je aktivní, nadřazené, se označuje jako pán (master) nebo hostitel (anglicky: host) anebo zařízení typu A (A-Device) a zároveň dodává energii pro tuto komunikaci. To druhé, řízené, podřízené, pasivní se označuje jako sluha (slave) nebo periferie (peripheral) anebo typ B (B-Device).\n\nUSB On-The-Go tedy zavádí koncept přístroje, které může plnit obě role komunikace, jde o duální zařízení, tzv. DRD (Dual-Role Device), tj. může hrát jak roli pána (master), tak roli sluhy (slave). Kdykoliv se přístroje spojí pomocí USB a jeden z nich je přístrojem USB On-The-Go, ustaví komunikační linku. Pokud jsou dokonce obě strany spojení vybaveny USB OTG, mohou si tyto role i přepínat.\n\nCo se skrývá pod komunikací označenou jako USB OTG?\n"}
{"id": "1004357", "url": "https://cs.wikipedia.org/wiki?curid=1004357", "title": "Tomblaine", "text": "Tomblaine\n\nTomblaine je francouzská obec v departementu Meurthe-et-Moselle v regionu Grand Est. V roce 2011 zde žilo 7 661 obyvatel. Obec je součástí aglomerace města Nancy.\n\n\"Počet obyvatel\" \n\n\n"}
{"id": "1004365", "url": "https://cs.wikipedia.org/wiki?curid=1004365", "title": "Gérardmer", "text": "Gérardmer\n\nGérardmer je francouzská obec v departementu Vosges v regionu Grand Est. V roce 2011 zde žilo 8 561 obyvatel. Je centrem kantonu Gérardmer.\n\n\"Počet obyvatel\" \n\n\n"}
{"id": "1004369", "url": "https://cs.wikipedia.org/wiki?curid=1004369", "title": "Alicante CF", "text": "Alicante CF\n\nAlicante Club de Fútbol byl španělský fotbalový klub sídlící ve městě Alicante ve Valencijském společenství. Klub byl založen v roce 1918, zanikl v roce 2014.\n\nSvé domácí zápasy hrál klub na stadionu Ciudad Deportiva de Villafranqueza s kapacitou 4 000 diváků.\n\n\n"}
{"id": "1004371", "url": "https://cs.wikipedia.org/wiki?curid=1004371", "title": "Zinaida Kirijenková", "text": "Zinaida Kirijenková\n\nZinaida Michajlovna Kirijenková (\"Зинаида Михайловна Кириенко\", * 9. července 1933, Machačkala) je ruská filmová herečka, známá rolemi Natalije Melechovové ve filmu \"Tichý Don\" (režie Sergej Gerasimov) a Iriny Sokolovové ve filmu \"Osud člověka\" (režie Sergej Bondarčuk).\n\nJejí otec Jevgenij Širokov byl popraven za Velké čistky, později přijala jméno matčina druhého manžela. Studovala zemědělskou školu, v roce 1958 absolvovala VGIK, kromě natáčení filmů působila ve Státním divadle filmových herců. Byla také nadanou zpěvačkou, účastnila se pěvecké soutěže \"Romansiáda\". V letech 1965 až 1974 měla zákaz vystupovat, důvody nejsou známy. Od roku 2014 vede na televizní stanici První kanál vlastní talkshow \"Vaše věc\".\n\nJejím manželem byl ekonom Valerij Tarasevskij (1943-2004), má dva syny a pět vnoučat.\n\n\n \n"}
{"id": "1004372", "url": "https://cs.wikipedia.org/wiki?curid=1004372", "title": "Tignes", "text": "Tignes\n\nTignes je obec v údolí Tarentaise v kantonu Bourg-Saint-Maurice v arrondissementu Albertville v departementu Savojsko v regionu Auvergne-Rhône-Alpes v jihovýchodní Francii. Je známá jako lyžařské středisko. Konaly se zde soutěže v akrobatickém lyžování na Zimních olympijských hrách 1992 a Zimní paralympijské hry 1992.\n"}
{"id": "1004373", "url": "https://cs.wikipedia.org/wiki?curid=1004373", "title": "Miroslav Joch", "text": "Miroslav Joch\n\nMiroslav Joch (* 11. dubna 1977 České Budějovice) je český politik a podnikatel, od roku 2012 zastupitel a radní Jihočeského kraje, od roku 2006 zastupitel města České Budějovice (z toho v letech 2010 až 2014 první náměstek primátora a od roku 2015 radní města), člen ČSSD.\n\nVystudoval obor výrobní a inovační inženýrství na Fakultě strojního inženýrství Českého vysokého učení technického v Praze (získal titul Ing.). Posléze pracoval jako vedoucí výroby ve strojírenské firmě. Od roku 2003 je jednatelem a společníkem firmy JihoTech.\n\nJe ženatý a má dvě dcery – dvojčata.\n\nV roce 2002 se stal členem ČSSD, za niž byl v komunálních volbách v roce 2006 zvolen zastupitelem města České Budějovice. Ve volbách v roce 2010 mandát zastupitele města obhájil a stal se 1. náměstkem primátora pro ekonomiku a majetek města. Také ve volbách v roce 2014 byl zvolen do městského zastupitelstva, skončil však jako náměstek. Do rady města se vrátil v roce 2015 jako radní po ustanovení nové koalice.\n\nV krajských volbách v roce 2012 byl za ČSSD zvolen zastupitelem Jihočeského kraje a následně se stal i neuvolněným radním. Ve volbách v roce 2016 mandát krajského zastupitele obhájil. Dne 3. listopadu 2016 byl zvolen opět radním kraje.\n\n"}
{"id": "1004375", "url": "https://cs.wikipedia.org/wiki?curid=1004375", "title": "Dieulouard", "text": "Dieulouard\n\nDieulouard je francouzská obec v departementu Meurthe-et-Moselle v regionu Grand Est. V roce 2011 zde žilo 4 548 obyvatel. Je centrem kantonu Entre Seille et Meurthe.\n\n\"Počet obyvatel\" \n\n\n"}
{"id": "1004380", "url": "https://cs.wikipedia.org/wiki?curid=1004380", "title": "Haroué", "text": "Haroué\n\nHaroué je francouzská obec v departementu Meurthe-et-Moselle v regionu Grand Est. V roce 2011 zde žilo 411 obyvatel.\n\n\"Počet obyvatel\" \n\n"}
{"id": "1004383", "url": "https://cs.wikipedia.org/wiki?curid=1004383", "title": "Les Allues", "text": "Les Allues\n\nLes Allues je obec v údolí Tarentaise v kantonu Bozel v arrondissementu Albertville v departementu Savojsko v regionu Auvergne-Rhône-Alpes v jihovýchodní Francii. Její součástí je lyžařské středisko Méribel, kde se konaly soutěže v alpském lyžování žen a v ledním hokeji na Zimních olympijských hrách 1992 a Zimních paralympijských hrách 1992.\n"}
{"id": "1004385", "url": "https://cs.wikipedia.org/wiki?curid=1004385", "title": "Méribel", "text": "Méribel\n\nMéribel je lyžařské středisko v údolí Tarentaise nedaleko města Moûtiers v Savojských Alpách v jihovýchodní Francii. Jméno je součástí tří vesnic (Méribel Centre, Méribel-Mottaret a Méribel Village), které stejně jako lyžařské středisko patří k obci Les Allues.\n\nV Méeribelu se lyžuje na 150 kilometrech širokých sjezdovek převážně střední obtížnosti.\n\nSkiareál Méribel je lanovkami a sjezdovkami spojen do obrovského lyžařského areálu Les Trois Vallées s dalšími lyžařskými oblastmi Courchevel, la Tania, Val Thorens, Les Menuires, St-Martin-de-Belleville a Orelle a také lázeňským městečkem Brides les Bains. Délka všech sjezdovek dostupných na jednotnou permanentku dosahuje 360 kilometrů.\n\nV lyžařském středisku Méribel se konaly soutěže v alpském lyžování žen a v hale Méribel Ice Palace v Méribel-Mottaret turnaj v ledním hokeji na Zimních olympijských hrách 1992 a Zimních paralympijských hrách 1992.\n\n"}
{"id": "1004394", "url": "https://cs.wikipedia.org/wiki?curid=1004394", "title": "Kostel svatého Jakuba Staršího (Úpice)", "text": "Kostel svatého Jakuba Staršího (Úpice)\n\nKostel svatého Jakuba Většího je římskokatolický farní kostel v Úpici. Je chráněn jako kulturní památka České republiky.\n\nKostel je situován v severozápadní části náměstí. Původní dřevěný kostel je zmiňován ve 14. století. Při požáru celého městečka v roce 1625 lehl popelem stejně jako všechny domy na náměstí. Stavba dalšího kostela byla zahájena v roce 1627 a ukončena v roce 1629. Spolu s kostelem byla postavena také fara a v letech 1640–1644 na západní straně kostela oddělená zvonice. Všechny tyto budovy byly dřevěné. Během dalších sedmdesáti let potřeboval kostel opravu, která byla provedena po úmrtí faráže P. Martina Pelikána v roce 1692, z jehož pozůstalosti bylo kostelu přiznáno 1793 zlatých. Nový kamenný kostel byla postaven v letech 1698–1705 stavitelem Jiřím Schottem z Broumova. Vysvěcen byl 18. října 1705 královéhradeckým biskupem Tobiášem Beckerem. Vzhledem k tomu, že se v té době nemohlo na hřbitově kolem kostela pohřbívat, byl zřízen nedaleko náměstí nový hřbitov. Hlavní zásluhu na tom měl úpický farář P. Martin Benedikt Hůlek, jehož nákladem byla na novém hřbitověm postavena kaple zasvěcená sv. Michaelovi Archandělovi. Její zasvěcení je patrně na památku farářova otce Michala Hůlka.\n\nJednolodní barokní stavba s trojboce zakončeným presbytářem, obdélníkovou sakristií na severní straně a s obdélníkovým přístavkem na straně jižní. Nad sakristií i přístavkem jsou v patře oratoře a v západním průčelí hranolová věž. Loď i presbytář jsou sklenuty valivou klenbou s výsečemi rámovanými plochými štukovanými žebry, ve vrcholem klenby jsou čtyřlistá štuková zrcadla. Kruchta v lodi je tříramenná, podklenutá a zaklenutá valivou klenbou s výsečemi, hudební kruchta je dvoupatrová.\n\nHlavní oltář z doby kolem roku 1730 je monumentální, sloupový, portálový, s obrazem sv. Jakuba od Petra Brandla a se sochami sv. Jana Apoštola, sv. Rozálie, sv. Anny a sv. Prokopa. Po stranách jsou chórové lavice z doby po roce 1700 a na severní straně nad nimi je socha sv. Anežky od firmy A. Vogel z Halu, kterou v roce 1925 daroval charitativní spolek Anežka. Na jižní straně je socha Panny Marie Bolestné. Boční oltář Čtrnácti svatých pomocníků na severní straně s obrazem od I. Russa z Trutnova pochází z roku 1780, ale později byl přizpůsoben hlavnímu oltáři. Sochy sv. Josefa a sv. Jana Nepomuckého pochází z roku 1931 a byly posvěceny zároveň s kostelem po jeho vymalování. Světitelem byl biskupský notář Mons. A. Svatoš. Malbu prováděl malíř Kudrnovský z Prahy. Další malování v roce 1946 byla svěřeno firmě Břetislava Kafky z Červeného Kostelce. Při tomto malování byly zachovány figurální malby, nově byl přidán znak Úpice a znak diecézního biskupa. Malby představují sv. čtyři Evangelisty s jejich atributy a Proměnění Páně na hoře Tábor. Oltář na jižní straně kostele je zasvěcen Panně Marii Lurdské a po stranách oltáře jsou sochy sv. Terezie z Lisieux a sv. Aloise, které byly dodány firmou Františka Stadníka z Olomouce dle italské školy v roce 1930. Proti bočním oltářům jsou umístěny sochy sv. Anny, jak vyučuje Pannu Marii jako dívenku a Pána Ježíše za zrušených oltářů sv. Anny a Božského Srdce Páně. V lodi jsou zavěšeny staré obrazy v kasulových rámech – sv. Václav a sv. Florián, na kterém je zobrazeno hořící úpické náměstí s kostelem, vzpomínka na požár z roku 1625, od malíře I. Russe z doby kolem roku 1755, původně oltářní. Další starobylou památkou je cínová křtitelnice z rroku 1665 s raně barokní figurální výzdobou a barokní kazatelna z roku 1704 od A. Seidla z Trutnova. Cennou kampanologickou památkou je zvon Jakub s šestiramennou korunou z r. 1625 od významného zvonaře rudolfínské doby Martina Schrettera z Hostinného. Zvonu se nedotkla rekvizice světových válek, ale po 380 letech byl vážně ohrožen a bylo nutno přikročit k opravám. Ve shodě s požadavky památkové péče se o jeho záchranu postaral zvonař P. R. Manoušek ze Zbraslavi. Za hlavním vstupem kostela je velká tepaná mříž od uměleckého kováře Z. Vítka ze Rtyně v Podkrkonoší.\n\nBohoslužby se konají šestkrát týdne, v neděli v 8.30, v pondělí a v úterý v 18.00, ve středu v 8.00, v pátek v 18.00 a v sobotu v 8.00.\n\n"}
{"id": "1004397", "url": "https://cs.wikipedia.org/wiki?curid=1004397", "title": "Sdružení výtvarných umělců Vysočiny", "text": "Sdružení výtvarných umělců Vysočiny\n\nSdružení výtvarných umělců Vysočiny vzniklo v roce 1990 jako regionální spolek umělců z okresů Jihlava, Třebíč, Žďár nad Sázavou, Havlíčkův Brod a Pelhřimov. Po roce působení se umělci z okruhu Žďáru nad Sázavou osamostatnili a založili Klub výtvarných umělců Horácka.\n\nNa své výstavy kromě kmenových členů zve výtvarníky z jiných spolků. V letech 1992–1995 uspořádalo SVU Vysočiny mezinárodní malířská symposia Čeřínek, kterých se zúčastnilo 60 výtvarníků z České republiky i zahraničí. Výstavní činnost spolku zahrnuje společné členské i autorské výstavy v regionu i na jiných místech České republiky.\n\nČlenové sdružení získali mnohá ocenění na různých mezinárodních akcích. Sdružení ctí svobodu uměleckého názoru a respektuje generační a výtvarné rozpětí svých členů. Proto se některé členské výstavy pořádají jako Salon, kam každý člen vybírá díla dle vlastního uvážení a je omezen pouze typem a velikostí vylosovaného prostoru.\n\n19. listopadu 2008 uskutečnilo SVUV ve spolupráci se „Společenstvím za postavení pomníku G. Mahlera v Jihlavě“ veřejnou aukci uměleckých děl. Byla prodána díla za 111 000 Kč, čistý výtěžek předaný „Společenství za postavení pomníku G. Mahlera“ – 60 700 Kč.\n\nNa jaře 2010 bylo SVUV požádáno o pomoc při uspořádání aukce spolkem za obnovení sochy T.G. Masaryka v Jihlavě, vytvořené známým sochařem Jaroslavem Šlezingerem. Socha byla po roce 1948 instalována před budovou jihlavského gymnázia, v 50. letech na příkaz komunistického režimu tajně odvezena a zcela rozbita. Celkový výtěžek aukce činil 63.000,- Kč a byl v plné míře věnován do fondu na obnovení sochy TGM.\n\nPrvního ročníku Dnů otevřených ateliérů v Kraji Vysočina roku 2011 se zúčastnilo 52 výtvarníků (3 členové SVUV)\n\n\n"}
{"id": "1004398", "url": "https://cs.wikipedia.org/wiki?curid=1004398", "title": "Trojany (Mazovské vojvodství)", "text": "Trojany (Mazovské vojvodství)\n\nTrojany je vesnice v Polsku v okrese Wołomin Mazovského vojvodství.\n\nVlastní vesnice Trojany čítá 490 obyvatel.\n"}
{"id": "1004400", "url": "https://cs.wikipedia.org/wiki?curid=1004400", "title": "České katolické biblické dílo", "text": "České katolické biblické dílo\n\nČeské katolické biblické dílo je církevní právnická osoba zřízená v roce 1993, jejímž cílem je šíření znalosti Bible. Nejprve sídlila v Českých Budějovicích, od roku 2001 v Dolanech a od roku 2012 v Samotiškách. Její činnost řídí správní výbor, v němž má svého zástupce každá diecéze české a moravské církevní provincie.\n\n"}
{"id": "1004401", "url": "https://cs.wikipedia.org/wiki?curid=1004401", "title": "Werk Arena (2014)", "text": "Werk Arena (2014)\n\nWerk Arena je multifunkční sportovní hala v Třinci, kde od sezony 2014/2015 hraje své domácí zápasy klub HC Oceláři Třinec. Slouží primárně hokeji, ale je však navržena tak, aby zde mohly probíhat i jiné sportovní aktivity (halové sporty) a různorodé kulturní a společenské akce. Generálním dodavatelem multifunkční haly se na základě výběrového řízení stala stavebně-inženýrská společnost Syner. Slavnostní zahájení stavby této haly bylo ve středu 10. října 2012 v 10 hodin a 10 minut.\n\nDo zkušebního provozu byla uvedena 31. července 2014, kdy nahradila původní, nedaleko stojící Werk Arenu. První zápas na novém stadionu odehráli Oceláři Třinec 31. července 2014 od 17 hodin proti libereckým Bílým Tygrům v rámci přípravy na novou extraligovou sezonu. Zápas Oceláři vyhráli v poměru 6:2 a první branku na tomto stadionu vstřelil v čase 3:07 třinecký útočník Martin Adamský.\n\nDne 12. srpna 2014, během přestávky mezi druhou a třetí třetinou duelu Třinec–Vítkovice, hraného v rámci Steel Cupu 2014, předala tehdejší třinecká starostka Věra Palkovská Cenu města Třince za dlouholetý přínos v oblasti sportu bývalému hlasateli, kronikáři a autorovi publikací Eduardu Machaczekovi.\n\nČtvrtfinále světové skupiny Davis Cupu 2016 mezi Českou republikou a Francií hala hostila v polovině července 2016. Zápas nakonec získala Francie, když vyhrála v poměru 3:1.\n\n"}
{"id": "1004402", "url": "https://cs.wikipedia.org/wiki?curid=1004402", "title": "Jaroslav Janda", "text": "Jaroslav Janda\n\nJaroslav Janda (1. ledna 1884 Vysoký Újezd − 24. září 1969) byl český legionář, autor unikátního deníku \"Moje vzpomínky na světovou válku 1914 − 1918\", kde zábavně a zvídavě líčí svoje vlastní zážitky ze světového válečného konfliktu. I před vypuknutím 1. světové války však strávil na vojně mnoho let, a \"oslavil\" tam devatery Vánoce.\n\nV aktivu byl skoro čtyři roky v letech 1905 − 1908, kdy mu vojnu prodloužil císař pán jako následek anexe Bosny a Hercegoviny Rakousko-Uherskem. Potom dalších téměř 5 let strávil v 1. světové válce.\n\nV databázi legionářů Vojenského historického ústavu je veden jako četař 11. zdravotního oddílu − byl tzv. \"sanitérákem\" a měl za úkol starat se o zraněné.\nJako rakousko-uherský voják byl odvelen na srbskou frontu a byl zajat po dobytí Valjeva srbskou armádou v prosinci 1914. V následujícím roce 1915 absolvoval v období října až prosince strašlivou zajateckou anabázi ze Srbska přes Albánii až na mořské pobřeží do tehdejší Porty Valony (Vlora), cestu lodí na Asinaru a pobyt ve zdejším zajateckém táboře a poté cestu do Francie a pobyt v několika tamějších táborech.\n\nDo sboru českých dobrovolníků legionářů vstoupil ještě před jeho oficiálním povolením podáním žádosti 4. 10. 1917 v táboře v Carpentras, od 12. března 1918 byl ve výcviku, poté přesunut na frontu, účastnil se bojů u Vouziers a Terronu. Část výcviku absolvoval jako vojín u 21. pěšího pluku, poté byl přeřazen k 22. pěšímu pluku, kde sloužil u 2. praporu. Zažil tak i zákopovou válku na západní frontě, či útok Yperitem.\n\nDemobilizován byl 10. května 1919. Vrátil se ke svému občanskému povolání v Planografii v Krakovské ulici na Novém Městě v Praze, zásahů legií na obranu mladé republiky v roce 1919 se již neúčastnil.\n\nV průběhu zajetí si Jaroslav Janda vedl podrobné deníkové zápisky s uvedením dat a podrobným časovým popisem pochodu zajatců přes Albánii do přístavu Vlora. Ty se mu však v době jeho působení na frontě ve Francii ztratily. V roce 1934 dostal darem dva prázdné vázané sešity, vrátil se tedy k myšlence své zážitky popsat a 1. listopadu téhož roku se dal do práce. Paměť již mohla tehdy padesátiletého muže trochu šálit, zdůrazňoval však, že přes možné drobné nepřesnosti v uváděných datech jednotlivých událostí bude psát jen o tom, co skutečně prožil. Zápisky dokončil po dvou měsících práce na Silvestra téhož roku. Ač původem z vesnice – Vysokého Újezdu u Prahy, s pouze základním vzděláním a vykonávajícím dělnickou profesi (byl dělníkem a později vedoucím zásobování v planografii na Novém Městě v Praze), byl Jaroslav Janda vzorem a prototypem samouka. Zkušeností ze života v různých evropských zemích využíval k vlastnímu vzdělávání se, ke srovnávání poměrů u nás doma a v cizině. Často byl inspirován tím, jak se žije v cizině, ale viděl i nesporná pozitiva českého života a necítil se osobně ani jako příslušník českého národa v tomto srovnání nijak zaostale.\n\nDeník je ke stažení na webu www.legionarjaroslavjanda.cz, kde je k nalezení i spoustu doplňujících materiálů, fotek nebo slovník pojmů. O společné práci na redakci deníku, přípravě webu a zážitcích Jaroslava Jandy hovořila 8. června 2014 v Českém rozhlase Radiožurnálu jeho pravnučka Anna Sálová. Přepis rozhovoru pak vyšel i v rekordním čase v publikaci 100 statečných. Pasáže a fotografie z deníku Jaroslava Jandy si můžete prohlédnout i v nové publikaci nakladatelství Argo \"Přišel befel do císaře pána\".\n\nPaměti dvou vojáků popisují obdobnou válečnou zkušenost, tj. pobyt a boje na srbské frontě, přechod přes albánská pohoří, převoz na Asinaru a pobyt v zajateckých táborech ve Francii. Jedná se o:\n\n"}
{"id": "1004404", "url": "https://cs.wikipedia.org/wiki?curid=1004404", "title": "In the Silence (album, Gréta Salóme Stefánsdóttir)", "text": "In the Silence (album, Gréta Salóme Stefánsdóttir)\n\nIn the Silence je debutové album islandské zpěvačky Gréty Salóme Stefánsdóttir.\n"}
{"id": "1004407", "url": "https://cs.wikipedia.org/wiki?curid=1004407", "title": "Muleta", "text": "Muleta\n\nMuleta (muletá) je výraz ze španělštiny s původním významem „hůl“, „berla“. Obvykle však označuje plachtu v rukou torera – matadora při býčích zápasech. Muleta je obvykle jasně červené, rudé, či fialové barvy a slouží k vyprovokování býka k útoku na torera. Muleta je z hedvábné tkaniny-látky, která je přidělána na dřevěnou tyč nazývanou Čištění šídlo. Tyč přidělaná na hedvábí dostává také jiná jména. Například: flanel, Panosa, muletilla nebo plátno.\n"}
{"id": "1004409", "url": "https://cs.wikipedia.org/wiki?curid=1004409", "title": "Emanuel Tilsch", "text": "Emanuel Tilsch\n\nEmanuel Tilsch (8. dubna 1866 Opočno – 7. srpna 1912 Praha) byl český právník, profesor rakouského soukromého práva. V právu místo tradičního akcentování historie zdůrazňoval současné vlivy hospodářství a sociálních poměrů, přesto kromě sociologizujících pražských právních vědců ovlivnil i brněnskou normativní školu.\n\nNarodil se do rodiny advokáta, otec však brzo zemřel. Roku 1884 maturoval na klasickém gymnáziu v Truhlářské ulici v Praze a o pět let později promoval na právnické fakultě. Poté prošel praxí u zemského soudu, finanční prokuratury a v advokátní kanceláři svého strýce a pozdějšího tchána JUDr. Josefa Tilsche. V roce 1895 se totiž oženil se sestřenicí a spisovatelkou Annou Marií, se kterou měl dceru Annu (* 1896) a syna Emanuela (* 1906). Výborně ovládal latinu, němčinu, francouzštinu, italštinu a angličtinu, pasivně pak zvládal polštinu, ruštinu a španělštinu.\n\nV zimním semestru 1897–1898 se prací o zástavním právu habilitoval na české právnické fakultě a zároveň začal vykonávat vlastní advokátní praxi. Brzy ale u něj převážil zájem o právní teorii, roku 1903 advokacie zanechal a byl jmenován mimořádným a o pět let později řádným profesorem rakouského soukromého práva. V roce 1909 byl zvolen dopisujícím členem České akademie věd a umění, téhož roku se navíc stal děkanem právnické fakulty. Kromě těchto domácích aktivit byl také členem bruselského Institutu srovnávacího práva (\"Institut de droit Comparé\"). V roce 1912 spáchal sebevraždu.\n\nPrvní jeho monografií byla habilitační práce \"Zástava ruční dle rakouského práva občanského\", na základě svých přednášek a časopiseckých studií o vlivu nového civilního soudního řádu na občanské právo hmotné vydal ve Vídni roku 1901 spis \"Der Einfluss der Civilprocessgesetze auf das materielle Recht und die in vorwiegend materiellrechtlichen Gesetzen enthaltenen processualen Bestimmungen\". Nejvýznamnějšími pracemi však bylo \"Dědické právo rakouské se stanoviska srovnávací vědy právní\", z nějž však roku 1905 vydal jen jeho první díl, a zejména učebnice \"Občanské právo rakouské. Část všeobecná\", která se dočkala tří vydání (1910, 1913 a 1925) a reprintu v roce 2012. Toto dílo bylo oblíbené u studentů i oceňované odbornou veřejností, v roce 1911 za ni obdržel Hlávkovou cenu, a je také citována jak v judikatuře prvorepublikové, tak současné.\n\nByl též autorem několika vysokoškolských skript zaměřených na soukromé právo a často přispíval do různých sborníků a odborných časopisů, časopis \"Právník\" i redigoval. Kromě toho byl přispěvatelem Ottova slovníku naučného, kam psal pod šifrou \"&\". Z posmrtné pozůstalosti byly roku 1916 vydány \"Aforismy a myšlenky\".\n\n"}
{"id": "1004415", "url": "https://cs.wikipedia.org/wiki?curid=1004415", "title": "Abergavenny Thursdays FC", "text": "Abergavenny Thursdays FC\n\nAbergavenny Thursdays Football Club byl velšský fotbalový klub sídlící ve městě Abergavenny. Klub byl založen v roce 1927. V roce 1992 se stal zakládajícím členem nejvyšší velšské soutěže Welsh Premier League. Klub zanikl v roce 2013 díky masivnímu odchodu hráčů z klubu a nesložení soupisky pro další sezónu.\n\n\n"}
{"id": "1004416", "url": "https://cs.wikipedia.org/wiki?curid=1004416", "title": "Miroslav Tejchman", "text": "Miroslav Tejchman\n\nMiroslav Tejchman (* 4. dubna 1938 v Praze) je český historik, specialista na dějiny Balkánu.\n\nOd absolutoria na Filozofické fakultě Univerzity Karlovy v Praze (historie – český jazyk) působil takřka celý svůj profesní život v Československé akademii věd, resp. Akademii věd České republiky, nejprve v rámci Ústavu dějin evropských socialistických zemí, naposledy v Historickém ústavu. Je považován za průkopníka českého bádání o rumunských dějinách, zejména pak pro období druhé světové války, a zabývá se též dějinami Jugoslávie i Balkánu jako celku. Po řadu let vedl redakci časopisu \"Slovanský přehled,\" v první polovině 90. let externě přednášel na FF UK, později tři roky na Institutu základů vzdělanosti (dnešní Fakulta humanitních studií UK) a od roku 2004 na Fakultě sociálních věd UK. Je předsedou Českého komitétu balkanistů, místopředsedou Společné komise historiků České republiky a Rumunska a členem dalších odborných kolegií. Kromě vlastních publikací se podílel na řadě syntetických děl k dějinám balkánských zemí a problematice Východního bloku a je autorem překladů několika zahraničních prací.\n\nMá bratra Jaroslava, který vyučoval fyziku na Gymnáziu Budějovická.\n\n\n\n"}
{"id": "1004424", "url": "https://cs.wikipedia.org/wiki?curid=1004424", "title": "Naučná stezka Melice", "text": "Naučná stezka Melice\n\nNaučná stezka Melice je naučná stezka v Pustiměři a nejbližším okolí. Pojmenována je podle zaniklého hradu Melice. Její celková délka je cca 6,5 km a nachází se na ní 5 zastavení. Správcem stezky jsou obce Pustiměř a Zelená Hora. Zpřístupněna byla v roce 2013. Stezka je označena tagglisty s 2D kódy, které lze načíst mobilním telefonem. V seznamu tras KČT má číslo 4604.\n\nTrasa začíná před kostelem svatého Benedikta v Pustiměři a vede turisty poli podél lesa rovnoběžně se silnicí na Drysice, kde zhruba uprostřed vzdálenosti mezi oběma obcemi (2. zastavení) se stáčí do kopce ke zřícenině hradu Melice (3. zastavení). Pak na vrcholu stoupání v polích na nejvyšším místě katastru Pustiměř zvaném „Réhňa“ se nachází 4 zastavení poukazující na okolní přírodu. Dále pak trasa pokračuje do obce Zelená Hora k místu, kde stávaly v minulosti dva větrné mlýny. (5. zastavení) Poté trasa vede zpět z kopce do Pustiměře, kde i končí.\n\n\n"}
{"id": "1004445", "url": "https://cs.wikipedia.org/wiki?curid=1004445", "title": "Jeff Tweedy", "text": "Jeff Tweedy\n\nJeffrey Scot „Jeff“ Tweedy (* 25. srpna 1967) je americký zpěvák, kytarista, hudební producent a leader skupiny Wilco. Svou kariéru zahájil počátkem osmdesátých let jako člen rockabilly skupiny The Plebes, kterou založil se svým spolužákem Jayem Farrarem. Později, v roce 1984, skupina změnila svůj název na The Primitives a nedlouho poté na Uncle Tupelo. Skupina získala nahrávací smlouvu a vystupovala po celých Spojených státech ameckých. Po vydání čtyř alb se však skupina z důvodu konfliktů mezi Tweedym a Farrarem rozpadla.\n\nRoku 1994 Tweedy společně s Johnem Stirrattem, Maxem Johnstonem a Kenem Coomerem založil skupinu Wilco; skupina vydala osm studiových alb a s několika z nich, například \"Yankee Hotel Foxtrot\", \"A Ghost Is Born\", \"Sky Blue Sky\" a \"Wilco (The Album)\", dosáhla velkého komerčního úspěchu. Vedle vlastních alb skupina také vydala dvě společná alba s Billym Braggem a jedno se skupinou The Minus 5.\n\nJeff Tweedy je držitelem dvou cen Grammy, například za nejlepší alternativní album (\"A Ghost Is Born\"). Tweedy se rovněž podílel na několika dalších projektech (například skupiny Golden Smog a Loose Fur), vydal několik sbírek básník a jedno DVD zachycující jej při sólovém vystoupení. Původně byl ovlivněn punkovou hudbou a country, ale později ve své hudbě používal různé experimentální praktiky.\n\nV roce 2015 produkoval album \"Still\" kytaristy a zpěváka Richarda Thompsona.\n\n"}
{"id": "1004449", "url": "https://cs.wikipedia.org/wiki?curid=1004449", "title": "Ann-Margret", "text": "Ann-Margret\n\nAnn-Margret Olsson (* 28. dubna 1941 Valsjöbyn, Jämtlands län, Švédsko) je švédsko-americká herečka, zpěvačka a tanečnice, jejíž profesní jméno je Ann-Margret. Nejvíc se proslavila filmy \"Bye Bye Birdie\" (1963), \"Viva Las Vegas\" (1964), \"The Cincinnati Kid\" (1965), \"Carnal Knowledge\" (1971) a \"Tommy\" (1975). Získala pět cen Zlatý glóbus, byla dvakrát nominována na Oscara, dvě ceny Grammy, na Screen Actors Award a šest cen Emmy. V roce 2010 získala první cenu Emmy Awards.\n\nAnn-Margret se narodila 28. dubna 1941 ve Valsjöbynu v Jämtland County ve Švédsku. Je dcerou Anny Reginy Aronsson a Carla Gustava Olssona, rodáka z Örnsköldsviku. Později popsala Valsjöbyn jako malé město dřevorubců a zemědělců v blízkosti polárního kruhu. Její otec pracoval v USA během mládí a v roce 1942 se tam znovu vrátil, aby pracoval v Johnson Electrical Company, zatímco Ann-Margret zůstala ve Švédsku s matkou.\n\nV listopadu 1946 se s matkou přestěhovaly do USA a v den, kdy přijely, ji otec vzal do Radio City Music Hall. Usadili se nedaleko Chicaga (Illinois), ve Wilmette. Získala americké občanství v roce 1949 a začala chodit na první taneční lekce do Marjorie Young School of Dance, kde už od začátku ukazovala svůj talent a mimicky napodobovala taneční kroky. Rodiče jí byli velkou oporou, matka jí vlastnoručně vyrobila všechny kostýmy. Od té doby, co její otec utrpěl vážné zranění v práci, matka pracovala v pohřebním ústavu jako recepční. Když dospívala, vystupovala v \"Amateur Hour\" Morrise B. Sachse, v \"Breakfast Clubu\" Dona McNeilla a v \"Amateur Hour\" Teda Mackse.\n\nZatímco navštěvovala New Trier High School (Winnetka, Illinois), začala hrát v divadlech. V roce 1959 se zapsala na Northwestern University, kde byla členkou spolku „Kappa Alpha Theta“, ale nepromovala. Jako součást skupiny, známé pod jménem Suttlestones, vystupovala v chicagském nočním klubu Mist a navštívila Las Vegas v Nevadě kvůli slíbenému koncertu v klubu, který zkrachoval poté, co skupina dorazila. Poté se přesunula do Los Angeles a prostřednictvím agenta Gruzie Lunda zajistila koncerty v klubu v Newport Beach a v Reno v Nevadě.\n\nSkupina konečně dorazila do Dunes v Las Vegas, kde byly v té době největšími hvězdami Tony Bennett a Al Hirt. George Burns slyšel její výkon a chtěl ji na své každoroční prázdninové show, kde společně s ní vystoupil. Magazín Variety prohlásil: \"„George Burns vlastní zlatý důl v podobě Ann-Margret .. má svůj vlastní styl, což z ní může udělat hvězdu.“\"\n\nAnn-Margret začala nahrávat ve studiu RCA Victor v roce 1961. Její první nahrávka v tomto studiu byla „Lost Love“ z jejího debutového alba \"And Here She Is: Ann-Margret\", kterou vydala v Nashvillu v Tennessee s Chetem Atkinsem (doprovod na kytaru), The Jordanaires (vokály Elvise Presleyho), a s Anitou Kerr Singers, s poznámkami George Burnse. Měla sexy hrdelní zpěv a RCA chtěla vydělávat tím, že ji označili jako ženského Elvise (přezpívala píseň „Heartbreak Hotel“ a další písně od Elvise). Připsala si další hit „I Just Don't Understand“, který se umístil na Billboard Top 40 v třetím srpnovém týdnu roku 1961 a zůstal na 17. příčce po dobu šesti týdnů. Později tuto píseň nahráli The Beatles a byla nahrána během živého vystoupení. Její druhé album bylo \"The Beauty and The Beard\" (1964), na kterém ji doprovázel trumpetista Al Hirt. Vystoupila na předávání cen Academy Awards, kde zazpívala svou nominovanou píseň „Theme from Bachelor in Paradise“. Její smlouva se studiem RCA skončila v roce 1966. Koncem 70. let a začátkem 80. let měla několik hitů v tanečních hitparádách, nejúspěšnější byl hit „Love Rush“ na osmé příčce Disco/Dance Charts. Od roku 2001 pracuje s vítězem Grammy Award, s producentem-aranžérem a hudebníkem Artem Greenhawem, který říká, že Ann-Margret je jeho oblíbená zpěvačka. Nahrála kritikou uznávané album \"God Is Love: The Gospel Sessions\". Album bylo nominováno na Grammy a Dove Awards. Její album \"Ann-Margret's Christmas Carol Collection\", produkováno a aranžováno společností Art Greenhaw, bylo nahráno v roce 2004 a je k dispozici každý rok o vánočních prázdninách.\n\n\n\n\n\n\n\n"}
{"id": "1004465", "url": "https://cs.wikipedia.org/wiki?curid=1004465", "title": "Atlantida: Tajemná říše", "text": "Atlantida: Tajemná říše\n\nAtlantida: Tajemná říše (v anglickém originále Atlantis: The Lost Empire) je americký animovaný dobrodružný film z roku 2001, který natočili režiséři Gary Trousdale a Kirk Wise. Scénář je dílem Taba Murphyho, v rané fázi vývoje na něm pracoval Joss Whedon, který byl v hotovém snímku nakonec uveden jako spoluautor námětu.\n\nFilm měl premiéru v USA 8. června 2001, v Česku byl v kinech promítán od 8. listopadu 2001. Rozpočet snímku činil 120 milionů dolarů, celosvětové tržby dosáhly částky 186 milionů dolarů (z toho 84 milionů v USA).\n\nV roce 1914 se mladý vědec Milo Thatch vydává na výpravu financovanou bohatým přítelem jeho dědečka, která má za cíl najít bájnou Atlantidu, o které je Milo přesvědčen, že ví, kde se nachází.\n\n"}
{"id": "1004478", "url": "https://cs.wikipedia.org/wiki?curid=1004478", "title": "Mohučská církevní provincie", "text": "Mohučská církevní provincie\n\nMohučská církevní provincie je dnes již zaniklá římskokatolická církevní provincie. Existovala mezi lety 780–1805 na území Svaté říše římské, převážně na území dnešního západního Německa. Metropolí provincie byla Mohuč. V čele provincie stál jakožto představitel mohučské arcidiecéze mohučský arcibiskup.\n\nPovýšením pražského biskupství na arcibiskupství 30. dubna 1344 papežem Klementem VI. byla z mohučské církevní provincie vydělena nově zřízená česká církevní provincie. Do té doby pražská i olomoucká diecéze od svého založení spadaly pod mohučského metropolitu.\n\n\n"}
{"id": "1004490", "url": "https://cs.wikipedia.org/wiki?curid=1004490", "title": "Electronika 60", "text": "Electronika 60\n\nElektronika 60 (rusky \"Электроника 60\") byl počítač vyrobený v Sovětském svazu společností Elektronika se sídlem ve městě Voroněž. Byl to klon LSI-11 (vyrobený americkou firmou Digital Equipment Corporation).\n\nCPU \"Elektroniky 60\" byla přímo osazena na desce spolu s 15IE-00-013 terminálem a I/O zařízeními. Hlavní výpočetní jednotka byla umístěna na M2 CPU desce. \n\nTechnické specifikace M2 CPU:\n\nOriginální verze Tetrisu byla pro tento počítač vytvořena programátorem Alexejem Pažitnovem. Protože Elektra 60 neměla žádný grafický koprocesor, byly bloky tvořeny z textu.\n\n"}
{"id": "1004491", "url": "https://cs.wikipedia.org/wiki?curid=1004491", "title": "James Bausch", "text": "James Bausch\n\nJames \"Jim\" Aloysius Bernard Bausch (29. března 1906, Marion Junction – 8. července 1974 Hot Springs) byl americký atlet, olympijský vítěz v desetiboji.\nV mládí se nejdříve věnoval americkému fotbalu, od roku 1931 se zaměřil na atletiku, konkrétně na desetiboj. Na mistrovství USA obsadil šesté místo. O rok později se nejdříve stal mistrem USA a poté při svém třetím desetibojařském startu zvítězil na olympiádě v Los Angeles. Utvořil přitom nový světový rekord 6375 bodů. Po olympiádě se vrátil zpět k americkému fotbalu, ale bez větších úspěchů.\n"}
{"id": "1004492", "url": "https://cs.wikipedia.org/wiki?curid=1004492", "title": "Glenn Morris", "text": "Glenn Morris\n\nGlenn Edward Morris (18. června 1912, Simla – 31. ledna 1974 Palo Alto) byl americký atlet, olympijský vítěz v desetiboji.\nDesetiboji se věnoval pouze jednu sezónu – v roce 1936. Při svém prvním startu zlepšil rekord USA, při druhém vylepšil světový rekord na 7880 bodů. Třetí a poslední start v desetoboji absolvoval při berlínské olympiádě v roce 1936, kdy zlepšil svůj vlastní světový rekord na 7900 bodů. Po olympiádě skončil s atletikou. V roce 1938 byl obsazený do role Tarzana ve stejnojmenném filmu, byla to jeho jediná filmová role. Během druhé světové války sloužil u námořnictva, po roce 1945 nemohl najít práci kvůli začínající duševní nemoci, zemřel v nemocnici pro válečné veterány.\n"}
{"id": "1004494", "url": "https://cs.wikipedia.org/wiki?curid=1004494", "title": "Bob Mathias", "text": "Bob Mathias\n\nRobert Bruce \"Bob\" Mathias (17. listopadu 1930, Tulare – 2. září 2006 Fresno) byl americký atlet, dvojnásobný olympijský vítěz v desetiboji.\nDesetibojařskou přípravu zahájil na jaře 1948 a už po několika měsících se kvalifikoval na olympiádu v Londýně. Zde nečekaně zvítězil (i když měl problémy ve skoku do výšky a ve vrhu koulí) a ve svých 17 letech se stal nejmladším olympijským vítězem (toto prvenství držel až do vítězství západoněmecké výškařky Ulriky Meyfartové na olympiádě v Mnichově v roce 1972). V roce 1950 jako první desetibojař podle starého bodování překonal hranici 8000 bodů, když vytvořil nový světový rekord 8042 bodů. V roce 1952 jako první desetibojař v historii obhájil olympijské vítězství – v Helsinkách vytvořil nový světový rekord (7887 bodů po změně desetibojařských tabulek) a zvítězil o více než 900 bodů. Po olympiádě ukončil sportovní kariéru jako neporažený destibojař (startoval celkem devětkrát a vždy zvítězil).\n\nV letech 1967 až 1975 zasedal za Republikánskou stranu ve Sněmovně reprezentantů Spojených států amerických. Byl zvolen celkem čtyřikrát (vždy na dvouleté období). Angažoval se rovněž v prezidentské kampani Geralda Forda v roce 1976.\n\n"}
{"id": "1004497", "url": "https://cs.wikipedia.org/wiki?curid=1004497", "title": "948", "text": "948\n\n\n\n"}
{"id": "1004500", "url": "https://cs.wikipedia.org/wiki?curid=1004500", "title": "Offův val", "text": "Offův val\n\nOffův val (, ) je dlouhá terénní úprava v Británii na hranici mezi Anglií a Walesem. Vybudován byl v 8. století pro ochranu hranice mezi Mercií a Powysem.\nOffův val začíná u u města Prestatyn v hrabství Flintshire a prochází přes Wrexham, Shropshire, Powys a Herefordshire do Sedbury v hrabství Gloucestershire. Skládá se z několika úseků, které společně měří 129 km. Celková délka Offova valu je 210 km a probíhá zhruba na současné hranici mezi Anglií a Walesem, některé části tvoří hraniční čáru mezi oběma zeměmi dodnes. Největší přerušení je v jižní části hrabství Herefordshire, předpokládá se, že zde nebyl zbudován. I dnes je místy až 20 metrů široký a až 6 metru vysoký.\n\nPřesný účel valu není znám. Pravděpodobně byl postaven okolo roku 780 anglosaským králem Offou, a měl sloužit jako ochrana království před vpády z waleských knížectví. Tvořil nejen politickou, ale i kulturní hranici s keltskými knížectvími Walesu. Val byl na waleské straně strmý a měl zřejmě alespoň místy dřevěný parapet, ale nikdy nesloužil jako hradba na rozdíl od jiných hraničních valů (Hadriánův val). Měl především zabránit nájezdům Walesanů na anglosaské území, ale zřejmě nebylo plánováno bránit jej proti přímému útoku. Existence strážních věží podél valu je nepravděpodobná, neboť val neměl doprovodné silnice a jiné vybavení nebo zázemí pro posádky.\n\nAčkoliv val zřejmě nikdo aktivně nebránil, přesto bylo od možné považovat jej za viditelnou hranici mezi Walesem a anglosaskou Anglií.\n\n"}
{"id": "1004504", "url": "https://cs.wikipedia.org/wiki?curid=1004504", "title": "Saunders-Roe SR.A/1", "text": "Saunders-Roe SR.A/1\n\nSaunders-Roe (Saro) SR.A/1 byl prototyp stíhacího hydroplánu navržený a postavený společností Saunders-Roe. Letoun byl testován britským královským letectvem (RAF) krátce po 2.světové válce.\n\nLetoun byl uspořádáním samonosný jednomístný dolnoplošník z lehkých slitin s pilotem v uzavřeném kokpitu, který seděl ve vystřelovacím sedadle. Vyrobená trojice letounů byla poháněna vždy dvojicí proudových motorů s axiálním kompresorem Metropolitan-Vickers F2/4 Beryl s tahem 14,76 kN (1. letoun), 15,89 kN (2. letoun) a 17,48 kN (3. letoun).\n\nSR.A/1 byl přímo inspirován poměrně skromnými úspěchy stíhacích hydroplánů japonského císařského námořnictva jako byly Nakadžima A6M2-N (úprava letounu Micubiši A6M) a Kawaniši N1K. Teoreticky měly být hydroplány ideální pro tichomořské bojiště, protože teoreticky mohly jakékoliv klidné pobřežní vody proměnit v leteckou základnu. Na druhou stranu jejich plováky omezovaly jejich výkony v porovnání s klasickými stíhacími letouny.\n\nSpolečnost Saunders-Roe se domnívala, že nové proudové motory by mohly tento nedostatek překonat. Jelikož letoun nemusel mít dostatečně velký prostor pro vrtuli, mohl sedět na vodě níže a místo plováků využít princip létajícího člunu. Společnost poprvé představila svůj návrh s označením SR.44 britskému ministerstvu letectví v polovině roku 1943. Výkony s motory Halford H.1 byly odhadovány na rychlost 520 mph (837 km/h) ve výšce 40 000 stop. Ministerstvu se nelíbil hlavně návrh křídla, které podle jejich názoru nevyhovovalo pro vysokorychlostní stíhací letoun působící ve značných výškách. Návrh byl proto upraven a konečné specifikace E.6/44 byly pro tento upravený návrh vydány v dubnu 1944. V květnu 1944 byl uzavřen kontrakt na dodání třech prototypů.\n\nS koncem 2. světové války se společnost začala více soustředit na vývoj civilního dopravního létajícího člunu s velmi dlouhým doletem Saunders-Roe Princess.\n\nPrvní prototyp (TG263), který pilotoval Geoffrey A. V. Tyson, poprvé vzlétnul 16. července 1947. V průběhu roku 1948 byly dohotoveny další dva prototypy, druhý prototyp (TG267) však brzy havaroval ve špatném počasí ve Felixstowe a pilot zahynul. I když prototypy podávaly dobré výkony a byly dobře ovladatelné – Tyson předváděl akrobatické prvky i let na zádech na přehlídce SBAC Display v roce 1948 – potřeba takového letounu s koncem války úplně vymizela. Navíc úspěch letadlových lodí na pacifickém bojišti ukázal mnohem účinnější způsob, jak ovládat nebe nad oceány, i když společnost Saunders-Roe argumentovala, že letadlová loď a její doprovod jsou zranitelné jinými plavidly nebo letadly. Navíc byl překryt kokpitu příliš malý s množstvím příček, což zhoršovalo výhled pilota z letounu. Letoun byl vybaven automatickým kotvícím systémem, který pilotovi umožňoval zakotvení letounu bez cizí pomoci.\nV dubnu 1949 byl zničen také třetí vyrobený prototyp (TG271). Pilot Lt. Cdr. Brown při přiblížení na přistání v Cowes přehlédl ve vodě ponořenou kládu. Narazil do ní, v trupu vznikla trhlina 1,5 m, utrhl se pravý pomocný plovák, letoun se převrátil a potopil na dno Solentské úžiny.\n\nZásadním problémem se stal nedostatek proudových motorů, když jejich výrobce Metropolitan-Vickers ukončil jejich vývoj. Projekt byl pozastaven a první prototyp byl v roce 1950 umístěn do skladu, aby byl krátce na to nakrátko vzkříšen v listopadu 1950 v souvislosti s vypuknutím Korejské války. 15. června 1951 se objevil na Temži při příležitosti Britského festivalu s novým trupovým označením G-12-1. Po třech dnech kotvení u parlamentu z řeky vzlétl. Pro svou zastaralost a problémy s motory s konečnou platností přestal létat v červnu 1951.\nSpolečnost Saunders-Roe ještě přišla s návrhem letounu na vodních lyžích s názvem Saunders Roe Hydroski, který dosahoval výkonů podobných jako u letounů působících z pozemních základen, ale letoun „nezískal oficiální podporu“.\nAčkoliv letoun nikdy neobdržel oficiální jméno, dělníci ve výrobním závodě jej přezdívali „Squirt“.\n\nDva prototypy letounu SR./A.1 byly osazeny prvním sériovým typem vystřelovacích sedadel Martin-Baker Mk.1.\n\nPrvní prototyp se sériovým číslem \"TG263\" se dochoval do dnešních dnů a je vystaven v leteckém muzeu Solent Sky v Southamptonu. Oba další letouny (\"TG267\" a \"TG271\") byly ztraceny během zkoušek, které trvaly 4 roky.\n\n\"Technické údaje pocházejí z publikace „British Flying Boats“\" \"a „Encyklopedie letadel světa“.\"\n\n\n\n\n Spojené království\n\n\n"}
{"id": "1004506", "url": "https://cs.wikipedia.org/wiki?curid=1004506", "title": "Václav Martinec", "text": "Václav Martinec\n\nVáclav Martinec (* 5. března 1937 Praha) je český režisér, choreograf, pedagog a herec.\n\nVáclav Martinec se narodil 5. března 1937 v Praze. Již jako dítě se věnoval mluvenému slovu, a to v Dismanově recitačním a dramatickém souboru. V rámci studentské aktivity vedl soubor lidových písní a tanců. Mimo jiné v této době absolvoval i tréninky v cirkusové škole.\n\nV letech 1954-59 studoval herectví pod vedením Vlasty Fabiánové a Jarmily a Evy Kröschlové. V roce 1996 byl jmenován docentem.\n\nPo absolutoriu v roce 1959 odešel spolu s režisérem Janem Kačerem do Divadla Petra Bezruče v Ostravě, kde působil v letech 1959-1964. V roce 1967 vystupoval jako tanečník Laterny Magiky na EXPO v Montréalu.\n\nV roce 1973 založil soubor experimentálního pohybového divadla Křesadlo. Od roku 1975 až do současnosti pracuje jako choreograf a režisér na volné noze. Na svém kontě má 153 inscenací v roli režiséra, těch choreografických potom 85.\n\nVěnuje se i činnosti pedagogické. V letech 1993–2003 působil jako učitel herectví a jevištní mluvy na JAMU v Brně. V současné době spolupracuje mimo jiné i s Pedagogickou fakultou Univerzity Hradec Králové, kde pomáhá budoucím učitelům v hlasové průpravě a kultivovaném mluveném projevu.\n\nPublikoval odborné studie ve sbornících. Dvakrát přispěl do publikací školy herectví prof. Ivana Vyskočila (Zpráva o dílně na Divadelní fakultě JAMU v publikaci Psychosomatický základ veřejného vystupování, jeho studium a výzkum/2000; Homo ludens ve sborníku Hic sunt leones /O autorském herectví/2003).\n\n\n"}
{"id": "1004510", "url": "https://cs.wikipedia.org/wiki?curid=1004510", "title": "Klub výtvarných umělců Horácka", "text": "Klub výtvarných umělců Horácka\n\nKlub výtvarných umělců Horácka vznikl v roce 1991 odštěpením ze Sdružení výtvarných umělců Vysočiny ve Žďáru nad Sázavou. Jeho členy jsou umělci žijící a působící v severní části Českomoravské vysočiny. Svou činností navazuje na Sdružení žďárských výtvarníků založené roku 1988.\n\nKlub je pořadatelem pravidelných Horáckých salónů a není vyhraněn výtvarně ani teoreticky.\n\n\n\n\n"}
{"id": "1004512", "url": "https://cs.wikipedia.org/wiki?curid=1004512", "title": "Nocenka", "text": "Nocenka\n\nNocenka (\"Mirabilis\") je rod vytrvalých rostlin, často polokeřů, jejichž různobarevné květy se otvírají až pozdě odpoledne a do rána uvadají. Široce vymezený rod pochází hlavně z tropické a subtropické Ameriky a je členěn do 50 až 60 druhů. V minulosti byly lidmi tyto okrasné rostliny rozšířeny na mnoha místech s teplým klimatem do zahrad a odkud se samovolně dostaly do místní přírody kde obvykle zdomácněly.\n\nNa územích se středoevropským podnebím se ve volné přírodě nevyskytují, nesnesou mráz. V České republice se pěstují jen ojediněle a za specifických podmínek, obvykle to bývá nocenka zahradní, druh s mnohobarevnými květy\n\nVytrvalé, lysé nebo chlupaté, obvykle silně vidlanovitě větvené rostliny s dřevnatějící spodní části článkovité lodyhy vyrůstající z vřetenovitého nebo hlízovitě ztlustlého kořene. Vzpřímené lodyhy jsou porostlé jednoduchými vstřícnými řapíkatými nebo přisedlými listy.\n\nJejich oboupohlavné pravidelné stopkaté květy vyrůstají jednotlivě nebo po několika z listenů tvořících zákrov, někdy chybně považovaných za kalich. Nerozlišené různobarevné okvětí je za semeníkem zúženo do dlouhé trubky která se dále zvonkovitě či široce nálevkovitě rozšiřuje. Tří až šest tyčinek s nitkami je obvykle dlouhých jako okvětní trubka nebo delší. Jednosemenný svrchní semeník má dlouhou čnělku s hlavičkovitou bliznou přečnívající prašníky. V podvečer otvírající se květy, z nichž některé příjemně voní, jsou opylovány létajícím hmyzem nebo drobnými ptactvem. Nepukavý jednosemenný plod je radiálně symetrický, kulatý nebo čtyř či pětihranný antokarp s kožovitým obalem z listenů zákrovu.\n\nVe své domovině si tyto vytrvalé rostliny nečiní zvláštní nároky na půdu nebo vláhu, požadují jen dostatek světla a tepla; postupně přirůstají a průběžně kvetou. V oblastech kde klesá teplota k bodu mrazu však nepřežijí a před zimním obdobím se musí jejich kořeny vykopat a na jaře opět zasadit. Je i druhá možnost, pěstovat rostliny jako jednoleté, ze semen se nejdříve vypěstují sazenice které se následně v polovině jara vysadí na záhon.\n\n\n \n"}
{"id": "1004513", "url": "https://cs.wikipedia.org/wiki?curid=1004513", "title": "Emanuel Tilsch (překladatel)", "text": "Emanuel Tilsch (překladatel)\n\nEmanuel Tilsch (6. ledna 1906, Praha – 1990 ?) byl český překladatel z angličtiny, okrajově i z italštiny a němčiny.\n\nNarodil se jako syn doktora práv a profesora rakouského soukromého práva Emanuela Tilsche a spisovatelky Anny Marie Tilschové. Těžiště jeho překladatelské práce spočívá v překladech anglické i americké prózy, přičemž na překladech spolupracoval jak se svou první manželkou Emanuelou Tilschovou tak i se svou druhou manželkou Taťánou Tilschovou.\n\n\n"}
{"id": "1004515", "url": "https://cs.wikipedia.org/wiki?curid=1004515", "title": "While(1 Is Less than 2)", "text": "While(1 Is Less than 2)\n\nwhile(1<2) je sedmé studiové album kanadského producenta Deadmau5e. Bylo celosvětově vydáno 17. června 2014.\n\nHodně songů z alba bylo na Joelově SoundCloudu předtím, než je smazal na začátku roku 2014.\n\n7. ledna 2014 oznámil Deadmau5 na svém twitteru, že jeho nadcházející sedmé album je hotovo. Také oznámil, že je to dvojalbum, obsahuje kontinuální mix pro každý ze dvou disků a kromě těchto dvou mixů obsahuje 25 songů. 10. května byl skrze jeho odběrovou službu live.deadmau5.com oficiálně odhalen název \"while(1<2)\" a data vydání digitální i fyzické CD verze.\n\nNázev alba odkazuje na příkaz různých programovacích jazyků, a znamená \"opakovat do nekonečna\".\n"}
{"id": "1004519", "url": "https://cs.wikipedia.org/wiki?curid=1004519", "title": "Heřmanický rybník (přírodní památka)", "text": "Heřmanický rybník (přírodní památka)\n\nHeřmanický rybník je přírodní památka, která vznikla v roce 2013 a zahrnuje soustavu vodních nádrží v katastrálním území Heřmanic, Rychvaldu a Záblatí u Bohumína. Předmětem ochrany je čolek velký (\"Triturus cristatus\"). Území přírodní památky má zároveň status evropsky významné lokality.\n\nJedná se o soustavu čtyř rybníků (Heřmanický rybník, rybník Nový stav, rybník Lesník a Záblatský rybník) s rozsáhlými porosty rákosin eutrofních stojatých vod a přilehlými, druhově chudými mokřadními vlhkými pcháčovými loukami. Biotopem čolka velkého jsou tůně s bohatou vodní vegetací a bažiny v okrajových partiích rybníka s rozsáhlými rákosinami.\n\n"}
{"id": "1004533", "url": "https://cs.wikipedia.org/wiki?curid=1004533", "title": "Milton Campbell (desetibojař)", "text": "Milton Campbell (desetibojař)\n\nMilton Gray Campbell (9. prosince 1933, Plainfield – 2. listopadu 2012 Gainesville) byl americký atlet, olympijský vítěz v desetiboji.\nBěhem studií na střední škole se kvalifikoval do americké reprezentace v desetiboji na olympiádu v Helsinkách v roce 1952. Zde skončil druhý za svým krajanem Mathiasema vybojoval stříbrnou medaili. Na další olympiádě v Melbourne v roce 1956 zvítězil. O rok později ukončil sportovní kariéru.\n"}
{"id": "1004534", "url": "https://cs.wikipedia.org/wiki?curid=1004534", "title": "Heřmanický rybník", "text": "Heřmanický rybník\n\nHeřmanický rybník může být:\n\n\n"}
{"id": "1004541", "url": "https://cs.wikipedia.org/wiki?curid=1004541", "title": "Ferdinand Chotek", "text": "Ferdinand Chotek\n\nFerdinand Chotek, \"též\" Ferdinand hrabě Chotek z Chotkova a Vojnína (25. července 1838 Veltrusy – 17. července 1913 Volšovy), byl český šlechtic z rodu Chotků a politik, za Rakouska-Uherska na přelomu 19. a 20. století poslanec Říšské rady.\n\nJeho otcem byl hrabě Jindřich Chotek, bratrem politik Emerich Chotek. Ferdinand se roku 1869 oženil s hraběnkou Josefou Sweerts-Sporckovou.\n\nVystudoval práva na Karlo-Ferdinandově univerzitě v Praze. Od roku 1857 nastoupil do státní správy. Vedl okresní hejtmanství v Týně nad Vltavou. Pak se stáhl do soukromí. Roku 1871 koupil zámek a statek Volšovy u Sušice. V roce 1876 se stal okresním starostou v Sušici. Byl nositelem titulu c. k. komořího.\n\nV zemských volbách v roce 1883 byl zvolen do Českého zemského sněmu v kurii velkostatkářské (nesvěřenecké velkostatky). Od roku 1883 do roku 1889 zasedal i jako člen zemského výboru. Do sněmu se vrátil v zemských volbách v roce 1895 a mandát tu obhájil i ve volbách v roce 1901 a volbách v roce 1908. Byl členem Strany konzervativního velkostatku.\n\nV 90. letech 19. století se zapojil i do celostátní politiky. V doplňovacích volbách roku 1894 získal mandát na Říšské radě za velkostatkářskou (nefideikomisní) kurii v Čechách. Slib složil v březnu 1894. Uspěl pak za týž obvod i v řádných volbách do Říšské rady roku 1897 a volbách do Říšské rady roku 1901. Rezignace na poslanecké křeslo byla oznámena na schůzi 26. září 1905. K roku 1901 se profesně uvádí jako komoří a statkář.\n\nZemřel v červenci 1913 na svém zámku ve Volšovech, \"podlehnuv záchvatu mrtvice\".\n"}
{"id": "1004543", "url": "https://cs.wikipedia.org/wiki?curid=1004543", "title": "Evropská filmová cena za přínos světové kinematografii", "text": "Evropská filmová cena za přínos světové kinematografii\n\nEvropská filmová cena za přínos světové kinematografii je jednou z cen, kterou každoročně uděluje Evropská filmová akademie. Cenu zavedla roku 1997, jako doplněk Evropské filmové ceny za celoživotní dílo. Cílem bylo od sebe odlišit umělce, kteří přispěli k rozvoji evropského filmu jako takového, a evropské umělce, kteří se více prosadili v mimoevropskýcch produkcích (v praxi především amerických).\n"}
{"id": "1004544", "url": "https://cs.wikipedia.org/wiki?curid=1004544", "title": "Václav Karbus", "text": "Václav Karbus\n\nVáclav Karbus (duben 1862 – 6. října 1932) byl český politik, za Rakouska-Uherska na počátku 20. století poslanec Říšské rady.\n\nNarodil se koncem dubna 1862. Vstoupil do učení a pracoval jako obchodní příručí ve firmě Rott, později u L. G. Bondyho. V roce 1883 spoluzakládal profesní a společenskou organizaci Československá obchodnická beseda. Od roku 1886 byl jejím prezidentem a ve funkci setrval po 35 let. V letech 1896–1897 se podílel na zřízení odborové organizace Národních dělníků, napojené na mladočechy.\n\nByl aktivní i politicky. Od mládí byl členem mladočeské strany. Na počátku století se zapojil i do celostátní politiky. Ve volbách do Říšské rady roku 1901 získal mandát na Říšské radě za všeobecnou kurii, obvod Kolín, Český Brod, Říčany. K roku 1901 se profesně uvádí jako ředitel nemocenské pokladny obchodního grémia v Praze. Na Říšské radě se zasadil o přijetí zákona o nedělním klidu a podílel se na legislativě v oboru pojištění.\n\nOd roku 1910 byl členem správní rady banky Slavia, od roku 1920 coby člen jejího generálního ředitelství. Ke svým 70. narozeninám založil částkou 300 000 Kč fond při Národohospodářském ústavu Akademie věd a umění za účelem podpory výuky cizích jazyků.\n\nZemřel v říjnu 1932 po téměř rok trvající srdeční chorobě.\n"}
{"id": "1004560", "url": "https://cs.wikipedia.org/wiki?curid=1004560", "title": "Lazaretto (píseň)", "text": "Lazaretto (píseň)\n\n„Lazaretto“ je první singl z druhého alba amerického hudebníka Jacka Whitea nazvaného \"Lazaretto\". Původně vyšel v koncertní verzi na 7\" singlu dne 19. dubna 2014. Na jeho B-straně se nacházela coververze písně „Power of My Love“ od zpěváka Elvise Presleyho. O několik dní později byla představena také studiová verze písně. Na počátku června byl k písni představen také videoklip.\n\nPůvodní nahrávka vydaná na singlu byla nahrána, vylisována, vydána i prodávána ve stejný den, tedy 19. dubna 2014. Stalo se tak za méně než čtyři hodiny.\n\n"}
{"id": "1004563", "url": "https://cs.wikipedia.org/wiki?curid=1004563", "title": "Richard Barbieri", "text": "Richard Barbieri\n\nRichard Barbieri (* 30. listopadu 1957, Londýn, Anglie) je anglický skladatel a hráč na klávesové nástroje. Zpočátku byl ve Spojeném království známý díky účinkování v kapele Japan (v letech 1989 až 1990 Rain Tree Crow), ale od roku 1993 je známější jako člen progresivní rockové formace Porcupine Tree.\n\nBarbieri začal svou kariéru hudebníka v roce 1974 hraním v kapele Japan. Vzorem pro kapelu Japan v době jejich vzniku byly glamrockoví umělci jako New York Dolls, Roxy Music a David Bowie. V průběhu roku tato skupina podepsala nahrávací smlouvu s vydavatelem Hansa / Ariola. Jejich debut, album \"Adolescent Sex\", se v britských hudebních časopisech setkal s ostrou kritikou. Podobný osud stihl i ostatní projekty vydané u tohoto vydavatele.\n\nKoncem sedmdesátých let kapela podepsala smlouvu s vydavatelstvím Virgin Records, které vydalo jejich poslední studiová alba, \"Gentlemen Take Polaroids\" (1980) a \"Tin Drum\" (1981). Poslední z nich, \"Tin Drum\", se dostalo do britských žebříčků a udrželo se tam celý rok. Bylo to v časech, kdy se do módy dostával novoromantismus, který podobně jako glam rock dával důraz na vzhled, ale hudba byla založena na zvuku syntezátorů. Skupina Japan se stala jedním z průkopníků Post-punku, nové vlny a synthpopu. Hráči na klávesové nástroje, experimentální přístupy a programovaná hudba v době rozmachu těchto žánrů začali nabírat na své důležitosti. Při recenzích alba \"Tin Drum\" byly vyzdvihovány výkony Richarda Barbieriho, ale i ostatních členů kapely. Rok po tomto úspěchu, prakticky na vrcholu slávy po světovém turné, se skupina Japan rozpadla.\n\nOd roku 1983 se stal Barbieri víceméně studiovým hudebníkem, který spolupracoval na několika projektech. Těsně po rozpadu skupiny Japan spolupracoval na sólových projektech spoluhráče Davida Sylviana a v roce 1986 na jeho koncertním turné Praise of Shamans. Souběžně s těmito projekty nahrával i s dalšími hudebníky, jako byli Holger Czukay, Rjúiči Sakamoto a Robert Fripp. V roce 1987 spolupracoval s dalším bývalým kolegou ze skupiny Japan, Stevem Jansenem, s nímž vyprodukoval šest studiových alb.\n\nKoncem roku 1989 se kapela Japan bez kytaristy Roba Deana znovu spojila pod novým názvem Rain Tree Crow, pod kterým nahráli i nové album pro hudební vydavatelství Virgin Records. Žánrově se toto jejich nové společné dílo pohybovalo někde mezi popem, art rockem, jazzem, ambientní hudbou a world music. Na nahrávání alba se ještě zúčastnil kytarista Bill Nelson. Album \"Rain Tree Crow\" se v roce 1991 dostalo do hudebních žebříčků a bylo uznáváno i hudební kritikou. Přesto byl projekt Rain Tree Crow krátkodobou záležitostí. Členové kapely Jansen, Barbieri a Karn se ale i po jeho ukončení několikrát sešli v nahrávacím studiu aby nahráli společný projekt, někdy i pod značkou „JBK“. Jednou z následujících prací této sestavy byla spolupráce s art-popovou skupinou No-Man. Spojili se s ní na koncertním turné v roce 1992 a při nahrávání alba \"Loveblows & Lovecries\" či EP \"Painting Paradise\" a \"Sweetheart Raw\". Tato spolupráce byla zároveň první, která vznikla mezi Barbierim a Stevenem Wilsonem, spolu s nímž později účinkoval v Porcupine Tree.\n\nV roce 1993 si Barbieri, Jansen a Karn založili hudební vydavatelství Medium Productions. Během jejich desetiletého fungování vydali třináct různých alb, z nichž byly nejvýznamnější projekty \"Changing Hands\" od tria Jansen, Barbieri a DJ Takemura, v roce 1994 nahrávka s Timem Bownessem (z No-Man) s názvem \"Flame' nebo v roce 1996 spolupráce Richarda Barbieriho s jeho manželkou Suzanne J. Barbieri na projektu \"Indigo Falls\"\n\nKoncem roku 1993 se Barbieri účastnil projektu Porcupine Tree jako host při nahrávání alba \"Up the Downstair\". Skupina později nahrála několik úspěšných alb a získala celosvětové renomé představitele progresivního či psychedelického rocku, později i progresivního metalu. První velký komerční úspěch kapela dosáhla s albem \"In Absentia\", kterého se jen v Evropě prodalo více než 120 000 nosičů. Prodejnost následujících projektů Porcupine Tree, \"Deadwing\", \"Fear of a Blank Planet\", \"The Incident\" pak už jen narůstala v celosvětovém měřítku.\n\nV roce 2011 Barbieri spolupracoval spolu s frontmanem kapely Marillion Stevem Hogarthem na jeho sólovém projektu \"Not the Weapon But the Hand\". Album vydalo vydavatelství Kscope Records v únoru 2012.\n\nKromě nahrávání a koncertů Barbieri píše články pro několik publikací, komponuje hudbu pro filmy, programuje hudbu pro softwary a výrobce syntezátorů. Je častým hostem na vystoupeních elektronické improvizační skupiny The Bays. Příležitostně vypomáhá jako hráč na klávesy na vystoupeních Stevea Hogartha, zpěváka kapely Marillion. Hraje na jeho koncertním albu \"Live Body, Live Spirit\" z roku 2002. Dvakrát také účinkoval v programu Radio One moderátora Johna Peela.\n"}
{"id": "1004564", "url": "https://cs.wikipedia.org/wiki?curid=1004564", "title": "Ladislav Klumpar", "text": "Ladislav Klumpar\n\nLadislav Klumpar (2. října 1863 Jindřichův Hradec – 12. listopadu 1930 Praha) byl český právník a politik, za Rakouska-Uherska na počátku 20. století poslanec Říšské rady.\n\nJeho otec Jan Květoslav Klumpar byl filolog, spisovatel a ředitel královéhradeckého gymnázia. Bratr Otakar Klumpar působil coby primář okresní nemocnice v Hradci Králové a politik České strany pokrokové. Jeho synem byl politik a ministr Vladislav Klumpar.\n\nLadislav vystudoval gymnázium v Hradci Králové a práva na Univerzitě Karlově. Působil pak v Praze jako advokát. Byl aktivní i politicky jako člen mladočeské strany. Na počátku století se zapojil i do celostátní politiky. V doplňovacích volbách roku 1904 získal mandát na Říšské radě za městskou kurii, obvod Příbram, Březové Hory, Hořovice. Nastoupil poté, co na mandát rezignoval Jan Dvořák. Poslanecký slib složil 19. dubna 1904. K roku 1907 se profesně uvádí jako advokát. V květnu 1906 se uvádí jako jeden z 36 členů poslaneckého Klubu českých poslanců (\"Klub der böhmischen Abgeordneten\") na Říšské radě.\n\nPo odchodu z parlamentu vydával mladočeský list \"Den\", který později splynul s \"Národními listy\". Byl též členem představenstva banky Slavia a členem výboru Společnosti Národního divadla. Publikoval četné statě o kulturním životě v Hradci Králové.\n\nZemřel v listopadu 1930. V posledních letech před smrtí trpěl srdeční chorobou.\n\n \n"}
{"id": "1004567", "url": "https://cs.wikipedia.org/wiki?curid=1004567", "title": "Vilém Ryba", "text": "Vilém Ryba\n\nVilém Ryba (2. září 1849 Kralupy nad Vltavou – 18. srpna 1907 Planá nad Lužnicí) byl český novinář a politik, za Rakouska-Uherska na počátku 20. století poslanec Říšské rady.\n\nPůsobil jako redaktor, politický publicista a politik. Již jako student se účastnil politického života. V roce 1868 bylo proti němu zavedeno stíhání a dočasně odešel do Francie, kde spolu s Josefem Václavem Fričem vydával \"Korrespondenci\". Později pobýval v Berlíně, kde byl redaktorem několika listů. Studoval na filozofické fakultě a získal titul doktora filozofie. Roku 1876 se vrátil do Prahy. Nastoupil do redakce deníku Národní listy. Zde působil po 31 let. Na přelomu 70. a 80. let se zabýval studentským hnutí a udržoval kontakty se studentskými předáky. Byl vyšetřován v souvislosti s tzv. chuchelskou řeží (nacionalistické česko-německé nepokoje). Profiloval se jako fejetonista.\n\nNa počátku století se zapojil i do celostátní politiky za mladočeskou stranu. Ve volbách do Říšské rady roku 1901 získal mandát na Říšské radě za městskou kurii, obvod Třeboň, Jindřichův Hradec, Soběslav. K roku 1907 se profesně uvádí jako redaktor.\n\nZemřel v srpnu 1907 po delší vážné nemoci. V posledních dvou letech před smrtí trpěl ledvinovým onemocněním, ke které se přidala i srdeční choroba. Zotavoval se ve své vile v Plané nad Lužnicí, kde se jeho stav později zhoršil, upadl do bezvědomí a zemřel.\n"}
{"id": "1004569", "url": "https://cs.wikipedia.org/wiki?curid=1004569", "title": "Albert z Trapani", "text": "Albert z Trapani\n\nSvatý Albert z Trapani, O.Carm. (1250, Trapani – 7. srpna 1307, Messina) byl sicilský katolický kněz a člen řádu Karmelitánů.\n\nNarodil se roku 1240 v Trapani. Byl synem Benedetto Abate a Giovanna Palizzi, kteří slíbily že ho zasvětí Bohu. Když byl Albert velmi mladý otec si představoval že mu vystojí velkou svatbu ale, matka ho přiměla aby dodržel svůj slib. Ke Karmelitánům vstoupil v Traoani. Zde byl formován a vysvěcen na kněze. Poté byl poslán do Messiny.\n\nRoku 1280 se stal provinciálem v Trapani a poté o sedm let později v Messině. Roku 1296 se stal provinciálem řádu v celé Sicílii.\n\nZemřel 7. srpna 1307 v Messině.\n\nRoku 1457 papež Kalixt III. povolil úctu k tomuto světci a roku 1476 byl potvrzen jeho kult.\n\nByl prvním světcem Karmelu který se stal později patronem a ochráncem řádu. Je také patronem Trapani, Erice a spolupatron Messiny. Jeho ostatky jsou rozmístěny po celé Evropě.\n\nOd roku 1624 se slaví jeho svátek 7. srpna. Ve svatyni Maria Santissima Annunziata v Trapani (bývalý klášter) je kaple a je zde uchován stříbrný relikviář.\n"}
{"id": "1004570", "url": "https://cs.wikipedia.org/wiki?curid=1004570", "title": "Stray Cat Blues", "text": "Stray Cat Blues\n\n„Stray Cat Blues“ je píseň anglické rockové skupiny The Rolling Stones, která poprvé vyšla na jejich albu \"Beggars Banquet\" z roku 1968. Jejími autory jsou zpěvák Mick Jagger a kytarista Keith Richards a původní nahrávku na albu \"Beggars Banquet\" produkoval Jimmy Miller. V její původní verzi vedle Jaggera a Richardse hrají ještě Brian Jones (kytara, mellotron), Bill Wyman (baskytara), Charlie Watts (bicí), Nicky Hopkins (klavír) a Rocky Dijon (konga). Jagger později (1977) přiznal, že zvuk a tempo této písně byl převzat ze skladby „Heroin“ od americké skupiny The Velvet Underground. Píseň byla roku 2015 použita ve filmu \"Joy\".\n"}
{"id": "1004571", "url": "https://cs.wikipedia.org/wiki?curid=1004571", "title": "Philip Davis", "text": "Philip Davis\n\nPhilip Davis (* 30. července 1953) je anglický herec a režisér, který hrál v mnoha filmech a seriálech. Během své kariéry napsal a režíroval několik dramat.\n\n"}
{"id": "1004573", "url": "https://cs.wikipedia.org/wiki?curid=1004573", "title": "Angel Karmelitán", "text": "Angel Karmelitán\n\nSvatý Angel Jeruzalémský, O.Carm. (2. března 1185, Jeruzalém – 5. května 1225, Licata) byl člen řádu Karmelitánů a mučedník.\n\nNarodil se 2. března 1185 v Jeruzalémě. Jeho rodina byla židovská která konvertovala ke křesťanství. Po smrti svých rodičů vstoupil se svým bratrem dvojčetem ke Karmelitánům. Bylo mu osmnáct let. Ovládal hebrejský, latinský a řecký jazyk.\n\nKdyž mu bylo asi 26 let, byl vysvěcen v Jeruzalémě na kněze, a poté cestoval Palestinou. Byly mu přičítány uzdravující schopnosti. Snažil se zabránit hladu a byl známý pro své zázraky. Ze společnosti ustoupil do poustevny. Byl poustevníkem na Hoře Karmel, dokud nebyl poslán na Sicílii, aby kázal proti herezím Katarů, Bogomilům a Patarům.\n\nKdyž odešel na Sicílii, vyhledávala jej řada lidí. Snažil se přivést k pokání a změně mravů katarského rytíře Berengaria, který žil v incestu. Berengarius se ale rozzuřil a Angela smrtelně zranil u kostela SS. Filippo e Giacomo v Licatě. Zemřel po čtyřech dnech po útoku. Byl pohřben ve stejném kostele, kde byl napaden.\n\nJeho hrob se stal poutním místem. Roku 1456 schválil jeho kult papež Pius II.. Jeho ostatky byli přeneseny do kostela S. Maria del Carmine. Ukončení moru v Neapolském království je připisováno k jeho přímluvě.\n"}
{"id": "1004576", "url": "https://cs.wikipedia.org/wiki?curid=1004576", "title": "SM U-26", "text": "SM U-26\n\nSM U-26 byla ponorkou Císařského loďstva, sloužící v 1. světové válce. Dne 11. října 1914 torpédovala ruský křižník Pallada, který se poté potopil. V roce 1915 se jí podařilo potopit ještě další tři lodě.\n\nZmizela beze stop v srpnu 1915. Příčina jejího ztroskotání zůstala neznámá, stejně jako místo, kde se tak stalo. \n\nPo téměř sto letech byla ponorka, částečně zabořená do bahna, objevena skupinou finských potápěčů Badewanne u jihofinského města Hanko. Nachází se tak poblíž vraku křižníku Pallada, který zde byl nalezen v roce 2000. Podle tvrzení potápěčů se U-26 nachází ve velmi dobrém stavu. Její členové jsou přesvědčeni, že jde o nejlépe zachovanou německou ponorku, pocházející z tohoto období. Na zpomalení koroze podle nich měla vliv málo slaná voda Baltského moře.\n\nPodle Badewanne se ponorce stalo osudným ruské minové pole, jehož smyslem bylo bránit Němcům v přístupu do Finského zálivu.\n"}
{"id": "1004578", "url": "https://cs.wikipedia.org/wiki?curid=1004578", "title": "Pomone (opera)", "text": "Pomone (opera)\n\nPomone \"(Pomona)\" je opera Roberta Camberta z roku 1671. Libreto sepsal básník Pierre Perrin, na motivy mýtu o bohyni Pomoně. Premiéra opery byla uvedena v divadle \"Jeu de Paume de la Bouteille\" (které patřilo pod Académie d'Opéra, kde byli Cambert a Perrin v té době ředitelé) 3. března 1671. Během osmi měsíců produkce \"Pomony\" bylo odehráno 146 repríz. Do dnešní doby se zachovala pouze část partitury.\n\nFrancouzské publiku nemělo v oblibě vliv italské opery ve Francii (raději mělo francouzské ballet de cour), a proto se spousta hudebních skladatelů pokoušela vytvořit dílo, které by získalo větší sympatie publika.\nTy si získá právě Cambert s Perrinem díky \"Pomoně\", protože se jednalo o první operu zpívanou francouzsky (které rozuměly i prostí lidé, oproti německým, či italským dílům).\n\nPrvní představení se odehrálo v Paříži a sklidilo značný úspěch, následně bylo odehráno 146 repríz.\n\nCambertova (i Perrinova) dráha však skončila poměrně rychle. Za necelé dva roky se totiž do popředí francouzské hudební scény dostává Jean-Baptiste Lully a prakticky veškerý zájem publika (i krále Ludvíka XIV.) strhává na sebe.\n\n\"Pomone\" je první operou ve francouzštině, nejedná se však o francouzskou operu (první francouzskou operou se stala až o dva roky později Lullyho opera \"Cadmus et Hermione\").\n\nČást z opery \"Pomone\" (konkrétně árie \"Passons nos jours dans ces vergers\" a \"Que voyez-vous, mes yeux?\") se objevuje v historickém filmu Král tančí.\n\n\"Pomone\" nemohla být nikdy nahrána, neboť se dochovala pouze část partitury, obsahující zhruba 30 minut hudby. Ta byla nahrána souborem \"La Simphonie de Marais\" (dirigent Hugo Reyne) na 2 CD, které také obsahovaly Lullyho \"Les fêtes de l'Amour et de Bacchus\" (Accord, 2004).\n\n"}
{"id": "1004584", "url": "https://cs.wikipedia.org/wiki?curid=1004584", "title": "Petr Strozzi", "text": "Petr Strozzi\n\nPetr Strozzi ze Schrattenthalu (vyslov \"stroci\"; 1626 – 6. června 1664) byl český hrabě, diplomat a voják italského původu. Založil nadaci pro válečné mrzáky a vysloužilce (první svého druhu v českých dějinách), z jejíchž zdrojů byla po jeho smrti postavena pražská Invalidovna a azyl pro invalidy v Hořicích.\n\nRodina Strozziů pocházela z italské Florencie, kde patřila k předním patricijským rodům, zastávajícím významné funkce (včetně gonfalonierů). Záznamy o nich lze sledovat až k roku 1397. Do českých zemí přišli Strozziové během třicetileté války, kdy získali, jako mnoho pobělohorských šlechticů, konfiskované statky. Otec Petra Strozziho Jakub (Giacomo), komoří císaře Ferdinanda II. a polní podmaršálek, dostal 25. února 1634 panství Hořice a statek v Třebověticích za zásluhy v boji. Císař se tak rozhodl po smrti předchozího hořického pána, frýdlantského vévody Albrechta z Valdštejna.\n\nPetr, nejstarší syn Jakuba, panství zdědil. Ve službách císaře Ferdinanda III. získal postupně hodnost generála a podmaršálka. Velitelem pěšího pluku byl již ve 30 letech. Stal se císařovým vyslancem u braniborského kurfiřta a velel v boji jako generální polní strážmistr. Později, jako polní podmaršál, byl pověřen diplomatickým jednáním v Paříži. Ve svých 38 letech byl počátkem června 1664 s nepočetnými císařskými jednotkami poslán na pomoc chorvatské armádě Mikuláše Zrinského, bránící pevnost Nový Zrin (na ostrově u soutoku Mury s Drávou) před útokem mohutné turecké armády pod vedením velkovezíra Köprülüa. Během několikadenní obrany se Strozzimu podařilo i s jeho plukem vítězně odrazit jeden z tureckých útoků (byť to byl úspěch pouze dočasný), ovšem právě ve chvíli, kdy před svými nastoupenými vojáky konal defilé, dostihla ho zbloudilá kulka. Byl pohřben ve Vídni, v rodinné hrobce v klášteře augustiniánů.\n\nJeho ženou byla Marie Kateřina, rozená Khevenhüllerová z Frankenbergu, která po smrti muže dohlížela na vykonávání jeho poslední vůle.\n\n3. srpna 1658, po více jak ročním zotavování se z vážného zranění z bitvy u severoitalské Alessandrie, sepsal Strozzi při léčebném pobytu u přítele v Dymokurech svou závěť. V ní vyjádřil lítost nad osudem vojáků, kteří byli jako on zraněni, ale jimž se nedostalo takové péče.\nNa základě závěti vznikla Vojenská invalidní nadace Petra hraběte Strozziho. Měl na ni být převeden veškerý majetek hraběte v případě, že by Strozzi neměl dědice. Veškerý majetek, krom menší části k zaopatření vdovy, Marie Kateřiny, byl nadaci převeden o šest let později, po smrti hraběte. Závěť vešla v platnost až o půlstoletí později, po smrti Marie Kateřiny (†1714). Ta však, stejně jako její manžel, odkázala nadaci veškeré své statky.\n\nZa více než šedesát let po smrti Petra hraběte Strozziho byla započata stavba pražské Invalidovny v Karlíně a o dalších 200 let později byl v Hořicích postaven invalidní azyl pro vysloužilé důstojníky a vojáky.\n\nDo roku 1750 spravoval nadaci arcibiskup pražský. Tehdy byla nadace zrušena a její majetek zestátněn (předán do správy státní invalidní komise). V roce 1882 byla nadace obnovena, a to na základě rozhodnutí rakousko-uherského říšského ministerstva války. V roce 1942 říšský protektor nadaci opět zrušil. Její poslední obnovení přišlo jen o tři roky poté, ne však na dlouho - komunistický režim její činnost definitivně ukončil v 50. letech. Majetek nadace (nemovitosti, cenné papíry a volné vklady) v té době činil 21 692 036 Kč.\n\nPetr Strozzi ve své závěti zanechal myšlenku na stavbu invalidovny na svých pozemcích v Hořicích. Tento nápad byl zamítnut s tím, že taková budova musí být u Prahy, tedy centra veškerého, i vojenského, dění tehdejšího státu. A tak Karel VI. rozhodl, že budou z nadace hraběte Strozziho zakoupeny pozemky poblíž Prahy. Na Špitálském poli (dnešní Karlín) byly vybrány pozemky za 35 000 zlatých; v srpnu 1732 sám císař položil základní kámen. Ovšem již v roce 1737 se ukázalo, že na ambiciózní stavbu navrženou Kiliánem Ignácem Dientzenhoferem prostředky nadace nestačí (byla dostavěna pouze 1/9 původního plánu). Stavba tedy byla zastavena a upravena tak, aby zastala v menším měřítku funkci celého komplexu. Během 2. poloviny 20. století byly přilehlé pozemky, do té doby určené pro vojenská cvičení, zastavěny kancelářskými budovami a panelovým sídlištěm. Od konce 30. let do roku 2014 tu sídlil Vojenský ústřední archiv, než byl přestěhován do Ruzyně; zároveň s ním tu až do velké povodně 2002 část prostor zabíraly sbírky NTM. Roku 2016 se stát rozhodl vyklizenou, jen částečně zrekonstruovanou budovu prodat. Po té, co se nepřihlásil žádný zájemce, projevil o budovu zájem Národní památkový ústav, který jedná s Úřadem pro zastupování státu ve věcech majetkových o převedení budovy pod svojí správu a plánuje obovu areálu.\n\nV roce 1896 byla podle Invalidovny pojmenována tramvajová zastávka a při pozdější výstavbě trasy B pražského metra byla stejně pojmenována i nedaleká stanice (1990).\n\nZákladní kámen azylu pro vysloužilé vojáky byl na pozemcích Petra hraběte Strozziho položen 22. června 1930 tehdejším ministrem národní obrany Karlem Viškovským. 22. června 1935 byla invalidovna slavnostně otevřena a téhož roku sem byli přestěhováni vojenští vysloužilci z pražské Invalidovny. Po druhé světové válce ubytoval hořický azyl novou vlnu invalidů vedle těch z první světové války.\n\nInvalidovna sloužila až do roku 1965, kdy ji převzal Okresní ústav sociálních služeb (resp. Státní úřad sociálního zabezpečení). Vznikl zde Ústav sociální péče pro tělesně postižené v Hořicích v Podkrkonoší, který slouží dodnes.\n\n"}
{"id": "1004585", "url": "https://cs.wikipedia.org/wiki?curid=1004585", "title": "UniCredit Czech Open 2014", "text": "UniCredit Czech Open 2014\n\nUniCredit Czech Open 2014 byl tenisový turnaj pořádaný jako součást mužského okruhu ATP Challenger Tour, který se hrál na antukových dvorcích tenisového areálu TK Agrofert Prostějov. Konal se mezi 2. až 7. červnem 2014 v českém Prostějově jako 21. ročník turnaje.\n\nTurnajový rozpočet činil 106 500 eur. Nejvýše nasazeným hráčem ve dvouhře byl člen zdejšího klubu a 43. hráč světa Radek Štěpánek, který došel do semifinále.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili do turnaje jako náhradníci:\n\nNásledující páry obdržely divokou kartu do hlavní soutěže:\n\n\n\n Oficiální stránky UniCredit Czech Open 2014\n"}
{"id": "1004586", "url": "https://cs.wikipedia.org/wiki?curid=1004586", "title": "Bohumil Ryšánek", "text": "Bohumil Ryšánek\n\nBohumil Ryšánek (30. července 1861 Tursko – 26. června 1921 Praha) byl český podnikatel a politik, za Rakouska-Uherska na počátku 20. století poslanec Říšské rady.\n\nProfesí byl majitelem mlýna v Kamýku. Spoluzakládal pražskou Plodinovou burzu. V roce 1904 prodal parní mlýn v Kamýku Emanuelu Dvořákovi a koupil od něj dům čp. 1068 v tehdejší Mikulášské třídě v Praze. Měl titul komerčního rady. Byl aktivní i politicky. Patřil k mladočeské straně.\n\nNa počátku století se zapojil i do celostátní politiky. V doplňovacích volbách roku 1905 získal mandát na Říšské radě za kurii obchodních a živnostenských komor, obvod Praha. Nastoupil poté, co zemřel poslanec Václav Sehnal. Poslanecký slib složil 15. února 1905. K roku 1907 se profesně uvádí jako velkoobchodník. V květnu 1906 se uvádí jako jeden z 36 členů poslaneckého Klubu českých poslanců (\"Klub der böhmischen Abgeordneten\") na Říšské radě.\n\nZemřel v červnu 1921 ve věku 60 let.\n\n"}
{"id": "1004587", "url": "https://cs.wikipedia.org/wiki?curid=1004587", "title": "Sadská rovina", "text": "Sadská rovina\n\nSadská rovina je geomorfologický okrsek ve střední a západní části Nymburské kotliny, ležící v okresech Nymburk a Kolín.\n\nÚzemí okrsku se nalézá mezi sídly Přerov nad Labem na severozápadě, Nymburk na severu, Poděbrady na východě a Kolín na jihovýchodě. Zcela uvnitř okrsku leží města Sadská a Pečky.\n\nV okolí Sadské v lesích je četná chatová zástavba (Kersko, Písty), u Velimi je železniční zkušební okruh.\n\nOkrsek zahrnuje chráněná území PP Písečný přesyp u Píst, PP Písečný přesyp u Osečka, NPP Slatinná louka u Velenky, NPP V jezírkách a PřP Kersko-Bory. Je zde také několik území evropské soustavy Natura 2000, mj. Polabské hůry nebo Slatinná louka u Velenky.\n\nOkrsek Sadská rovina (dle značení Jaromíra Demka VIB–3A–1) náleží do celku Středolabská tabule a podcelku Nymburská kotlina.\n\nDále se člení pouze na jednotlivé vrcholy, které jsou zároveň geomorfologickými částmi: Přerovská hůra (237 m – nejvyšší bod okrsku), Semická hůra (231 m) a Sadská (215 m).\n\nRovina sousedí s dalšími okrsky Středolabské tabule: Čelákovická pahorkatina na západě, Kouřimská tabule na jihu, Kolínská tabule na jihovýchodě, Středolabská niva na východě a severu a Labsko-vltavská niva na severozápadě.\n\n"}
{"id": "1004588", "url": "https://cs.wikipedia.org/wiki?curid=1004588", "title": "Val Valentin", "text": "Val Valentin\n\nVal Valentin, rodným jménem Luis Pastor Valentin (6. ledna 1920 – 24. března 1999) byl portorický zvukový inženýr. Svou kariéru zahájil počátkem padesátých let a věnoval se převážně jazzové hudbě. Spolupracoval s desítkami hudebníků, mezi které patří například Art Tatum, Lester Young, Oscar Peterson, Lalo Schifrin, Marty Paich nebo Red Mitchell. Přestože jeho hlavním oborem byl jazz, podílel se také na nahrávání alb rockových hudebníků. Do této kategorie patří například \"Freak Out!\" (1966) a \"Absolutely Free\" (1967) od Franky Zappy a jeho skupiny The Mothers of Invention nebo album \"The Velvet Underground\" od stejnojmenné skupiny. Zemřel v roce 1999 ve věku devětasedmdesáti let.\n\n"}
{"id": "1004589", "url": "https://cs.wikipedia.org/wiki?curid=1004589", "title": "Eric Malpass", "text": "Eric Malpass\n\nEric Lawson Malpass (14. listopadu 1910 Derby – 16. října 1996) byl anglický spisovatel známý svými humoristickými romány ze života venkovské rodiny Pentecostů. Psal i romány historické z dob od středověku po Eduardovské období. Některá jeho díla byla zfilmována. Velkou popularitu si získal v Německu.\n\nNarodil se v Derby a absolvoval školu krále Jindřicha VIII (King Henry VIII School) v Coventry. Pracoval v bance v Long Eaton, Derbyshire. Literatuře se věnoval po práci, po večerech nebo ve dnech volna. Pravidelně zasílal příspěvky do povídkového časopisu \"Argosy\", a trvalo mnoho let, než byla jeho povídka poprvé zveřejněna. Poté začaly jeho práce otiskovat i jiné časopisy a v roce 1955 vyhrál soutěž o nejlepší povídku časopisu \"Observer\". Jeho první kniha, \"Beefy Jones\", vyšla v roce 1957. V roce 1965 vydal knihu \"Ranní ptáček\" (Morning’s at Seven), která měla ve Velké Británii dobré recenze, ale malý odbyt. Překlad knihy do němčiny, který vyšel v roce 1967, měl ale obrovský úspěch a titul se držel tři roky na prvním místě žebříčku nejprodávanějších knih. Po tomto úspěchu se Malpass rozhodl věnovat pouze literatuře. Banka, kde pracoval, odmítla zpočátku přijmout jeho rezignaci, poté mu vyhrožovala, že ztratí nárok na svou penzi. K dohodě došlo až po dlouhých jednáních. \n\nMalpass byl ženatý, má jednoho syna, dvě vnučky a pět pravnoučat. Žil v Long Eaton, Derbyshire. Pět let před svou smrtí se přestěhoval do Bishop's Waltham v Hampshire.\n\n\n\n\n\n\n\n\n\nObě anotace převzaty z databáze Národní knihovny ČR.\nRomán \"Ranní ptáček\" (Morning’s at Seven) byl v roce 1989 zpracován jako rozhlasová hra. Dramatizace: Alena Bechtoldová, režie Karel Weinlich, hráli: Jakub Zdeněk, Alexandra Tomanová, Tomáš Töpfer, Vlastimil Brodský, Jiřina Jirásková, Věra Kubánková, Jaroslav Konečný, Michal Pavlata, Ivan Gübel, Jana Synková, František Němec, Jana Drbohlavová, Petr Lněnička a Jakub Dvořák.\n"}
{"id": "1004591", "url": "https://cs.wikipedia.org/wiki?curid=1004591", "title": "UniCredit Czech Open 2014 – mužská dvouhra", "text": "UniCredit Czech Open 2014 – mužská dvouhra\n\nDo soutěže mužské dvouhry na tenisovém turnaji UniCredit Czech Open 2014 nastoupilo třicet dva hráčů. Obhájcem titulu byl český tenista Radek Štěpánek, který v semifinále nestačil na pozdějšího vítěze celého turnaje Jiřího Veselého.\n\nV soutěži dvouhry dominoval šestý nasazený hráč Čech Jiří Veselý, jenž v průběhu turnaje neztratil ani jeden set. Ve finále zdolal slovenského nenasazeného tenistu Norberta Gomboše ve dvou sadách dvakrát 6–2. Veselý si tak na své konto připsal čtvrtou trofej z challengerových podniků a stal po Bohdanu Ulihrachovi, Radku Štěpánekovi a Janu Hájkovi čtvrtým českým hráčem v historii turnaje, který zde dokázal triumfovat.\n\n\n"}
{"id": "1004593", "url": "https://cs.wikipedia.org/wiki?curid=1004593", "title": "Pallada (1906)", "text": "Pallada (1906)\n\nPallada byl ruský pancéřový křižník třídy \"Bajan\" Ruského carského námořnictva. Pojmenován byl po řecké bohyni moudrosti a vítězné války Pallas Athéně. Křižník \"Pallada\" byl potopen na počátku první světové války a stal se první ruskou válečnou lodí ztracenou v tomto konfliktu.\n\nStavba lodi byla zahájena v Petrohradu již v roce 1905, spuštěna na vodu byla 10. listopadu 1905 a do služby přijata 21. února 1911.\n\nV srpnu 1914 se křižník \"Pallada\" podílel na zneškodnění na útesu uvázlého německého lehkého křižníku SMS \"Magdeburg\". Trojdohoda po kapitulaci lodi ukořistila kódové knihy a šifrovací klíče, což britské námořní zpravodajské službě umožnilo prolomení německých šifer.\n\nOd 10. října 1914 hlídkovaly křižníky \"Bajan\" a \"Pallada\" v jižní části Finského zálivu. Druhý den křižníky napadla německá ponorka \"U-26\", která ze vzdálenosti 500 metrů jedním torpédem zasáhla \"Palladu\". Torpédo pravděpodobně trefilo muniční skladiště, neboť křižník se po obrovském výbuchu během několika sekund potopil i s celou posádkou. Křižník se potopil jižně od jihofinského města Hanko.\n\nRoku 2012 byla zveřejněna informace o nálezu vraku týmem finských potápěčů. Trup byl výbuchem rozlomen na dva kusy. Na mořském dně leží vzhůru nohama.\n\n"}
{"id": "1004594", "url": "https://cs.wikipedia.org/wiki?curid=1004594", "title": "UniCredit Czech Open 2014 – mužská čtyřhra", "text": "UniCredit Czech Open 2014 – mužská čtyřhra\n\nDo soutěže mužské čtyřhry na tenisovém turnaji UniCredit Czech Open 2014 nastoupilo šestnáct dvojic. Obhájcem titulu byl americko-německý pár Nicholas Monroe a Simon Stadler, jehož členové na turnaji nestartovali.\n\nSoutěž čtyřhry vyhrála druhá nasazená německo-česká dvojice Andre Begemann a Lukáš Rosol, když ve finále přehrála kanadský pár Peter Polansky a Adil Shamasdin po snadném průběhu dvou sad 6–1 a 6–2.\n\n\n"}
{"id": "1004595", "url": "https://cs.wikipedia.org/wiki?curid=1004595", "title": "František Sajfert", "text": "František Sajfert\n\nFrantišek Sajfert (4. října 1856 Křelice – 11. dubna 1911 Česká Bělá) byl český statkář a politik, za Rakouska-Uherska na počátku 20. století poslanec Říšské rady.\n\nNarodil se v slezských Křelicích. Byl později adoptován a zdědil po svém strýci Janu Sajfertovi českobělské panství. Působil jako velkostatkář, zemědělský odborník a politik. Byl velkostatkářem v České Bělé. Roku 1908 mu byl udělen Řád železné koruny a již roku 1898 i Řád Františka Josefa. Působil jako okresní starosta. Podle jiného zdroje byl jen členem okresního zastupitelstva v Německém Brodu. V České Bělé spoluzakládal hasičský sbor a byl jeho prvním velitelem.\n\nV zemských volbách v roce 1889 byl zvolen do Českého zemského sněmu v kurii velkostatkářské (nesvěřenecké velkostatky). Byl členem Strany konzervativního velkostatku. Mandát na sněmu obhájil i ve volbách v roce 1895, volbách v roce 1901 a volbách v roce 1908. Zasedal dlouhodobě ve výboru českého odboru zemské zemědělské rady.\n\nNa počátku století se zapojil i do celostátní politiky. V doplňovacích volbách roku 1902 získal mandát na Říšské radě za velkostatkářskou (nefideikomisní) kurii v Čechách. Nastoupil 3. prosince 1902 místo Jana Radimského. K roku 1907 se profesně uvádí jako zemský poslanec a statkář. V květnu 1906 se uvádí jako jeden z 15 členů poslaneckého Klubu českého konzervativního velkostatku (\"Gruppe der Abgeordneter des böhmischen konservativen Großgrundbesitzes\").\n\nV dubnu 1910 byl povolán za doživotního člena Panské sněmovny (nevolená, horní komora Říšské rady).\n\nZemřel náhle v dubnu 1911.\n\n"}
{"id": "1004599", "url": "https://cs.wikipedia.org/wiki?curid=1004599", "title": "Zväz autobusovej dopravy", "text": "Zväz autobusovej dopravy\n\nZväz autobusovej dopravy, zkratka ZAD (česky Svaz autobusové dopravy) je slovenské profesní sdružení se sídlem v Žilině, jehož členy je většina největších regionálních autobusových dopravců na Slovensku, kteří zajišťují veřejnou pravidelnou autobusovou dopravu a jsou nástupci někdejších autobusových závodů podniků ČSAD na Slovensku. \n\nPrioritou činnosti ZAD je podpora autobusové dopravy i veřejné dopravy jako celku a její konkurenceschopnosti vůči individuálnímu motorismu s důrazem na potřeby cestujících a na zkvalitňování služeb. Na jaře 2014 Zväz autobusovej dopravy společně se sdružením ČESMAD Slovakia propagační kampaň Autobusová doprava – rozumná voľba, která je slovenskou částí kampaně „Smart Move“ spuštěné v říjnu 2009 Mezinárodní unií silniční dopravy (IRU) se sídlom v Ženevě. Cílem slovenských organizátorů je zdvojnásobit do roku 2020 používání autobusové dopravy na Slovensku.\n\nSvaz má dlouhodobou ambici být respektovaným partnerem při tvorbě legislativy týkající se autobusové dopravy.\n\nZAD jako zástupce zaměstnavatelských organizací v hromadné veřejné silniční dopravě uzavírá kolektivní smlouvu vyššího stupně s odborovým svazem KOVO, zastupujícím zaměstnance.\n\nV roce 2010, když odborový svaz KOVO hrozil na 2. června 2010 stávkou za zachování benefitů pro zaměstnance a jejich rodinné příslušníky, ZAD podpořil udržení těchto benefitů, avšak odsoudil zastavení autobusové dopravy jako formu stávky k prosazení těchto požadavků a doporučil zvolit jinou formu stávky.\n\nČlenem svazu je (po vystoupení tří členů v letech 2008–2010) 14 dopravních společností, a to:\n\nČlenské společnosti přepraví ročně přes 170 milionů cestujících, zejména v regionální dopravě, a jejich autobusy najezdí ročně přes 200 milionů km. \n\n\nNěkteří významní slovenští autobusoví dopravci navazující na podniky SAD nejsou členy ZAD: \n\nČleny ZAD nejsou ani městské dopravní podniky na Slovensku. Ty sdružuje od roku 1993 organizace Združenie prevádzkovateľov hromadnej dopravy osôb v mestských aglomeráciách Slovenskej republiky (Združenie MHD SR). Členy tohoto sdružení v roce 2005 byly dopravní podniky z Bratislavy, Košic, Žiliny a Prešova a SAD Banská Bystrica, SAD Trnava a SAD Zvolen. V zápise z března 2014 jsou jako členové zmiňovány též SAD Žilina, Arriva Nové Zámky, Arriva Nitra, Arriva Michalovce, MDS Považská Bystrica, AD Púchov, Liorbus, SAD Prievidza, SAD Lučenec, SAD Prešov, SAD Poprad, Skand Skalica, eurobus, DZS-M.K.TRANS Michalovce a Dopravní podnik města Banská Bystrica.\n\nOd roku 2006 do roku 2014 byl prezidentem svazu George Trabelssie. 10. dubna 2014 byl prezidentem svazu zvolen na dvouleté období Peter Pobeha, předseda představenstva a generální ředitel SAD Žilina a.s.\n\nV České republice podobná jednotná organizace významných autobusových dopravců neexistuje. Autobusoví dopravci jsou sdruženi v různých organizacích, zejména Svaz dopravy, ADSSF, ADSSS, Sdružení dopravních podniků ČR a ČESMAD Bohemia.\n\n"}
{"id": "1004606", "url": "https://cs.wikipedia.org/wiki?curid=1004606", "title": "Karel Hyliš", "text": "Karel Hyliš\n\nKarel Hyliš (* 25. března 1928, Pelhřimov) je český sochař, medailér, keramik, vysokoškolský pedagog.\n\nKarel Hyliš studoval na Státní odborné škole keramické v Bechyni (1945–1948) a na Vysoké škole uměleckoprůmyslové v Praze u profesorů O. Eckerta, J. Baucha, K. Lidického, K. Svolinského (1948–1953).\n\nV letech 1959–1964 byl odborným asistetem na Pedagogickém institutu v Jihlavě a od roku 1965 profesorem sochařství na Pedagogické fakultě v Českých Budějovicích.\n\nByl členem výboru SČVU Východočeského kraje a členem komise ČFVU v Hradci Králové.\n\nPo roce 1989 působí aktivně ve Sdružení výtvarných umělců Vysočiny.\n\nKarel Hyliš žije a pracuje v Pelhřimově.\n\n\nRaná tvorba Karla Hyliše respektuje tradici realistického zobrazení, ale vyznačuje se expresivní modelací (Beethoven, 1955, Ležáky, 1958). V dalším díle se promítá silný vztah k rodnému kraji formou lyrického zobrazení dívčí postavy (Jaro Vysočiny, 1958–59).\n\nNa počátku 60. let se jeho pojetí portrétu (F. Chopin, 1962–63, Paganini, 1962) i figury posunuje ke zjednodušení a stylizaci tvaru (Ráno, 1960, Modré torzo, 1965–66). Sochaře zajímaly analytické lineární struktury ženských figur a silně stylizované objemy hlav (Japonská dívka, 1961–63), zaměřené více k problémům čisté formy než k mimovýtvarným obsahům.\n\nReliéfy z konce 60. let zobrazují někdy abstraktní témata a mají blízko k informelu (Chlapcův modrý sen, 1968), figurální kresby se vyznačují strohou geometrizací. Sochař načas opouští klasické materiály a tvoří plastiky ze stříhaného, ohýbaného a svařovaného plechu.\n\nV 70. a 80. letech tvoří reliéfní sochy do veřejného prostoru jako doplněk architektury (Fontána, kov, Havlíčkův Brod, 1970, Věčný oheň, mramor, Havlíčkův Brod, 1972, Keramická plastika, Trutnov, 1982). Jeho keramické reliéfy se vyznačují svítivou barevností. Portrétní tvorba vědomě odkazuje k dědictví kubismu (Bohumil Kubišta, 1982–83), socha ženské postavy Jaro Vysočiny (1978) je parafrází na Wagnerovo Smutné jaro.\n\n\n\n\n\n\n\n"}
{"id": "1004608", "url": "https://cs.wikipedia.org/wiki?curid=1004608", "title": "Ramblin' Jack Elliott", "text": "Ramblin' Jack Elliott\n\nRamblin' Jack Elliott, rodným jménem Elliot Charles Adnopoz (* 1. srpna 1931) je americký zpěvák a kytarista. Narodil se do židovské rodiny a studoval na brooklynské střední škole Midwood High School, kterou úspěšně dokončil roku 1949. Svou kariéru zahájil buskingem na newyorských ulicích a později vystupoval v Evropě za doprovodu banjisty Derrolla Adamse. V té době nahrál v Londýně několik alb pro hudební vydavatelství Topic Records a nadále zde vystupoval po malých sálech.\n\n\n"}
{"id": "1004612", "url": "https://cs.wikipedia.org/wiki?curid=1004612", "title": "OMG (album)", "text": "OMG (album)\n\nOMG je první studiové album anglického dubstepového hudebníka jménem Rusko. Album vyšlo v roce 2010 u vydavatelství Mad Decent. V roli hostujících hudebníků se na albu podíleli například Amber Coffman ze skupiny Dirty Projectors nebo rapper Gucci Mane.\n\n"}
{"id": "1004616", "url": "https://cs.wikipedia.org/wiki?curid=1004616", "title": "Sleeping People", "text": "Sleeping People\n\nSleeping People je americká rocková skupina, založená v roce 2002 v San Diegu v Kalifornii. Její původní sestavu tvořili Joileah Concepcion (kytara), Kasey Boekholt (kytara) a Brandon Relf (bicí); roku 2003 se ke skupině přidal baskytarista Kenseth Thibideau. Své první album nazvané jednoduše \"Sleeping People\" skupina vydala v roce 2005 prostřednictvím vydavatelství Temporary Residence Limited a přibližně v té době skupině opustila Joileah Concepcion; jako náhrada přišla Amber Coffman. V této sestavě skupina vydala své druhé album \"Growing\"; nedlouho poté skupinu opustila Amber Coffman a do skupiny se vrátila Joileah Concepcion. Později skupina jako taková přestala vystupovat, někteří členové stále spolupracovali; roku 2012 byla opět obnovena.\n\n\n"}
{"id": "1004617", "url": "https://cs.wikipedia.org/wiki?curid=1004617", "title": "Sammy Bossut", "text": "Sammy Bossut\n\nSammy Bossut (* 11. srpna 1985, Tielt, Belgie) je belgický fotbalový brankář, který působí v belgickém klubu SV Zulte-Waregem. Účastník Mistrovství světa 2014 v Brazílii.\n\nPoté, co se zranil brankář Silvio Proto, uvažoval trenér belgického národního týmu Marc Wilmots o Bossutovi jako o třetím brankáři pro Mistrovství světa ve fotbale 2014 v Brazílii (byl nakonec zařazen na 23člennou soupisku pro MS). Dal mu tudíž šanci v přípravě.\n\nBossut tak debutoval v belgickém reprezentačním A-mužstvu 26. května 2014 v přípravném utkání před MS 2014 proti Lucembursku, Belgie rozdrtila svého souseda 5:1. Nicméně FIFA tento zápas anulovala, neboť belgický trenér Marc Wilmots při něm chyboval, poslal při střídání na hřiště 7 nových hráčů, přičemž v přátelských zápasech je povoleno jednomu týmu vystřídat pouze šestkrát. Na Mistrovství světa 2014 tak odlétal bez jediného oficiálního zápasu v dresu \"rudých ďáblů\". Bossut nezasáhl ani do jednoho zápasu na turnaji, všech pět odchytala brankářská jednička Thibaut Courtois. Se šampionátem se Belgie rozloučila čtvrtfinálovou porážkou 0:1 s Argentinou.\n\n"}
{"id": "1004618", "url": "https://cs.wikipedia.org/wiki?curid=1004618", "title": "Christopher Guest", "text": "Christopher Guest\n\nChristopher Haden-Guest, 5. Baron Haden-Guest (*5. února 1948), známý jako Christopher Guest, je anglo-americký scenárista, skladatel, hudebník, režisér, herec a komik, který má britské i americké občanství. Je držitelem dědičného titulu pair jako 5. Baron Haden-Guest. Veřejně vyslovil touhu přeměnit Sněmovnu lordů na demokraticky volenou komoru. Krátce byl až do její reformace v roce 1999 aktivním členem Sněmovny lordů.\n\n"}
{"id": "1004620", "url": "https://cs.wikipedia.org/wiki?curid=1004620", "title": "Gucci Mane", "text": "Gucci Mane\n\nRadric Delantic Davis (* 12. února 1980) spíše známý jako Gucci Mane, je americký rapper. Je zakladatelem hudební nahrávací společnosti 1017 Records a průkopníkem atlantského hip-hopového subžánru trapu.\n\nV roce 2005 debutoval albem \"Trap House\". Od té doby vydal již deset alb, z nichž nejúspěšnější \"The State vs. Radric Davis\" z roku 2009 získalo certifikaci zlatá deska. Současně vydal několik desítek mixtapů.\n\nSpolupráce s duem Rae Sremmurd na jejich písni \"Black Beatles\" z roku 2016 mu přinesla první umístění na nejvyšší příčce žebříčku Billboard Hot 100.\n\nJako herec se představil například ve filmu \"Spring Breakers\".\n\nRadric Delantic Davis se narodil 12. února 1980 ve městě Bessemer, stát Alabama. Jeho rodina měla silné vojenské kořeny. Dědeček z otcovy strany James Dudley Sr. sloužil v armádě celých dvanáct let a bojoval ve druhé světové válce. Dědeček z matčiny strany Walter Lee Davis za druhé světové války sloužil v Pacifiku na lodi USS South Dakota. I jeho otec Ralph Everett Dudley sloužil v armádě, kdy byl dva roky umístěn u jednotek v Koreji. \n\nDavisovi rodiče Ralph Everett Dudley a Vicky Jean Davisová se poznali v roce 1978. V době narození Radrica byl jeho otec na útěku před policií, kdy byl obviněn z prodeje drog. Jelikož nemohl podepsat rodný list, Radric získal příjmení po své matce. V dětství ho vychovávala především babička z matčiny strany, jelikož jeho matka trávila většinu času na univerzitě, kde studovala. Otec se už k rodině nevrátil, místo toho si založil novou rodinu s jinou ženou.\n\nV roce 1989 se s matkou přestěhovali do Atlanty, stát Georgie. Žili v chudé čtvrti, kde v osmé třídě začal prodávat drogy. Ty prodával několik dalšíc let, což vedlo také k několika dalším kriminálním aktivitám. V roce 1998 maturoval ze střední školy s průměrem 3. Současně obdržel stipendium a začal studovat programování na Georgia Perimeter College, ze které byl ovšem kvůli držení kokainu v roce 2001 vyloučen. Za tento přečin byl odsouzen k 90 dnům ve vězení a podmínce. \n\nRapu se věnoval od 14 let. Po propuštění z vězení v roce 2001 se rozhodl naplno věnovat hudbě. V začátcích ho inspiroval rapper a podnikatel Master P, který vedl vlastní label No Limit Records. Davis téhož roku začal dělat manažera lokálnímu rapperovi Lil Buddymu a hledal další kontakty. Seznámil se například s producentem Zaytovenem. V roce 2002 si založil vlastní label pojmenovaný LaFlare Entertainment.\n\nV roce 2002 také nahrál demo a odletěl do New Yorku s cílem získat nahrávací smlouvu, což se mu ovšem nejdříve nepovedlo. Po návratu do Atlanty začal spolupracovat s lokálním labelem Big Cat Records, kde nahrál píseň \"Black Tee\" a spolupracoval s rapperem Jeezym na písni \"So Icy\". Píseň vzbudila zájem labelu Tommy Boy Records, který v roce 2005 nabídl Davisovi smlouvu.\n\nV roce 2005 vydal nezávislé debutové album \"Trap House\". Album obsahovalo singl \"Icy\" (ft. Young Jeezy), který zabodoval v žánrových žebříčcích. Mezi dvěma rappery se ovšem ihned rozhořel spor nad tím, kdo nad písní drží práva. Album zaznamenalo jen slabý úspěch, ale znamenalo zpropagování začínajícího rappera s pseudonymem Gucci Mane.\n\nO rok později bylo vydáno druhé nezávislé album s názvem \"Hard to Kill\". Album obsahovalo úspěšný singl \"Freaky Gurl\" (62. příčka v Billboard Hot 100). \n\nV roce 2007 vydal své třetí nezávislé album \"Trap-A-Thon\", album ovšem nebylo nijak zvlášť propagované. Na vině byl zisk nahrávací smlouvy u Atlantic Records. Po necelých třech měsících tak Gucci Mane vydal své debutové album u major labelu. Album neslo název \"Back to the Trap House\". Vedoucím singlem byl oficiální remix písně \"Freaky Gurl\" (ft. Ludacris a Lil Kim). Singl ovšem neuspěl a prodej alba byl nízký, což vedlo k rychlému odchodu z Atlantic Records.\n\nV roce 2009 vydal své další nezávislé album \"Murder Was the Case\". Album debutovalo na 23. příčce žebříčku Billboard 200, jako jeho do té doby nejúspěšnější. Žánrovým úspěchem byl i singl \"Stoopid\". Úspěch alba vedl k upsání se k major labelu Warner Bros. Records. Za půl roku u Warnerů vydal album \"The State vs. Radric Davis\" (prosinec 2009). Album debutovalo na 10. příčce žebříčku Billboard 200 a obdrželo certifikaci zlatá deska za 500 000 prodaných kusů. Album obsahovalo hitové singly \"Wasted\" (ft. Plies) (36. příčka), \"Spotlight\" (ft. Usher) (42. příčka) a \"Lemonade\" (53. příčka). Posledně jmenovaný byl na celých sedm let posledním siglem Gucciho Manea, který se umístil v hlavním žebříčku Billboard Hot 100.\n\nPo necelém roce (v září 2010) vydal své další studiové album \"\". Album debutovalo na 4. příčce, ale celkový prodej byl slabší než u předchozího alba. Jediným singlem z alba byla píseň \"Gucci Time\" (ft. Swizz Beatz), která ovšem uspěla pouze v žánrových žebříčcích.\n\nV březnu 2011 dorazilo album \"The Return of Mr. Zone 6\", které se umístilo na 18. příčce a jeho prodej byl velmi slabý. Z alba nebyl vydán žádný singl. V srpnu ještě u Warnerů vydal společné album s rapperem Waka Flocka Flame \"Ferrari Boyz\". Album debutovalo na 20. příčce a propadlo v prodeji. V prosinci téhož roku vydal další společné album, tentokrát s rapperem V-Nasty, album neslo název \"BAYTL\" a totálně propadlo (198. příčka žebříčku Billboard 200). Opakovaný neúspěch vedl ke konci spolupráce s Warner Bros. Records. V následujících pěti letech Gucci Mane nevydal žádné studiové album.\n\nGucci Mane ovšem vždy patřil mezi nejaktivnější rappery. Jen do konce roku 2011 vydal 28 mixtapů, které vydával nezávisle na svém labelu, který nejdříve nesl název So Icy Entertainment a od roku 2010 1017 Brick Squad (či 1017 Records). Za zmínku ovšem stojí snad jen mixtapy \"Bird Money\" z roku 2009 (172. příčka) a \"Burrrprint (2) HD\" z roku 2010 (19. příčka).\n\nV této době se také věnoval propagaci svého labelu 1017 Brick Squad a umělcům zde upsaným. Mezi prvními umělci zde získali prostor noví rappeři Waka Flocka Flame a OJ Da Juiceman, kteří byli k labelu upsáni již před rokem 2010. Waka Flocka Flame se prosadil v roce 2010 albem \"Flockaveli\" (6. příčka) a v roce 2012 albem \"\" (10. příčka). Je známý především pro svůj 3x platinový hit \"No Hands\" (ft. Roscoe Dash a Wale) z roku 2010. V roce 2012 byl k labelu upsán také tehdy nezávislý a neznámý rapper Young Thug, který za dva roky u labelu vyrostl ke slávě.\n\nV roce 2012 vydal nezávislé mixtapy \"Trap Back\", \"Trap God\" a \"Trap God 2\". Dále platil za lokálního propagatora atlantského subžánru trapu. V roce 2013 následovaly, mimo jiné, mixtapy \"Trap Back 2\", \"Trap House III\" (113. příčka) nebo série mixtapů \"World War 3\".\n\nV roce 2014 pokračoval s vydáváním mixtapů, za zmínku stojí například \"Trap House 4\" (153. příčka), \"The Oddfather\", \"Trap God 3\" (88. příčka). V roce 2015 poté mixtape \"1017 Mafia: Incarcerated\". Do konce roku 2015 už měl na svém kontě 68 mixtapů.\n\nMezi květny 2014 a 2016 strávil dva roky ve vězení za držení nelegální zbraně. Svůj label a vydávání mixtapes i přesto dále řídil z vězení.\n\nBěhem uvěznění získal novou smlouvu u Atlantic Records. Po propuštění v květnu 2016 ihned vydal první singl z nové spolupráce \"1st Day Out tha Feds\", který zabodoval v žánrových žebříčcích. V červnu 2016 se objevil na písni \"Champions\" (od Kanye West, Big Sean a Desiigner (ft. 2 Chainz, Travis Scott, Yo Gotti, Quavo a Gucci Mane)) (77. příčka, zlatá certifikace). V červenci 2016 vydal své první studiové album od roku 2011 s názvem \"Everybody Looking\". Album mělo vcelku dobrý ohlas u kritiků a umístilo se na 2. příčce žebříčku Billboard 200, jako jeho dosud nejúspěšnější. Z alba pochází úspěšný singl \"Back on Road\" (ft. Drake) (81. příčka, zlatý singl). \n\nV září 2016 spolupracoval na hitovém singlu dua Rae Sremmurd \"Black Beatles\". Singl se v listopadu 2016 vyšplhal na 1. místo v žebříčku Billboard Hot 100, čímž se stal prvním počinem, na kterém se Gucci Mane podílel, který toho docílil. Rok 2016 završil vánočně laděným albem \"The Return of East Atlanta Santa\" (18. příčka). Z alba pochází úspěšný singl \"Both\" (ft. Drake) (41. příčka, platinový singl). \n\nV říjnu 2017 vydal u Atlanticu další album \"Mr. Davis\", které se opět umístilo na 2. příčce. Z alba pochází hitový singl \"I Get the Bag\" (ft. Migos) (11. příčka). Jedná se o jeho dosud nejúspěšnější singl. Druhým singlem byla píseň \"Curve\" (ft. The Weeknd) (67. příčka). Po úspěchu písně \"Black Beatles\", na které hostoval, se stal oblíbeným přizvaným umělcem. V letech 2016 a 2017 hostoval na úspěšných singlech 2 Chainz - \"Good Drank\" (ft. Quavo a Gucci Mane) (70. příčka, zlatý singl), Chris Brown - \"Party\" (ft. Gucci Mane a Usher) (40. příčka, platinový singl), Migos - \"Slippery\" (ft. Gucci Mane) (29. příčka, zlatý singl), Fifth Harmony - \"Down\" (ft. Gucci Mane) (42. příčka, zlatý singl v Kanadě), Selena Gomez - \"Fetish\" (ft. Gucci Mane) (27. příčka) nebo blackbear - \"do re mi\" (Remix) (ft. Gucci Mane) (46. příčka).\n\nV roce 2016 u Atlantic Records vydal také úspěšný mixtape \"Woptober\" (43. příčka) a v roce 2017 mixtape \"Drop Top Wop\" (12. příčka). Z prvně jmenovaného lze zmínit píseň \"Met Gala\" (ft. Offset) (88. příčka).\n\nV prosinci 2017 vydal album \"\". Album se umístilo na 28. příčce žebříčku Billboard 200. Z alba nebyl vydán žádný singl.\n\nRok 2018 přinesl neobvyklý útlum v produkci nového materiálu. V březnu zveřejnil singl \"Solitaire\", který měl pocházet se společného projektu \"Glacier Boyz\" připravovaného s triem Migos a rapperem Lil Yachtym, avšak jiné písně již zveřejněny nebyly. O projektu se tak přestalo mluvit. V srpnu vydal první singl ze svého plánovaného třináctého alba \"Evil Genius\". Singl \"Kept Back\" (ft. Lil Pump) však neuspěl. V září si ale napravil reputaci vydáním singlu \"Wake Up in the Sky\" (ft. Bruno Mars a Kodak Black), který se umístěním na 14. příčce žebříčku billboard Hot 100 stal jeho druhým nejúspěšnějším singlem. Album bylo vydáno 7. prosince 2018.\n\nV červnu 2019 vydal album \"Delusions of Grandeur\", které debutovalo na 7. příčce žebříčku Billboard 200. Z alba pochází neúspěšné singly \"Love Thru the Computer\" (ft. Justin Bieber), \"Backwards\" (ft. Meek Mill) a \"Proud of You\". V říjnu navázal dalším albem \"Woptober II\", které bylo jeho sedmým albem vydaným u Atlantic Records od jeho propuštění z vězení v roce 2016. Album debutovalo na 9. příčce žebříčku Billboard 200, když se ho během prvního týdne v USA prodalo 31 000 ks (po započítání streamů). Album propagovaly singly \"Richer Than Errybody\" (ft. YoungBoy Never Broke Again a DaBaby), \"Big Booty\" (ft. Megan Thee Stallion) a \"Tootsies\" (ft. Lil Baby). Žádný ze singlů v hitparádách neuspěl.\n\nV prosinci 2019 vydal své šestnácté studiové album \"East Atlanta Santa 3\".\n\nV dubnu 2001 byl poprvé odsouzen k pobytu ve vězení. Za držení kokainu byl odsouzen k 90 dnům ve vězení.\n\nV květnu 2005 byl napaden skupinkou mužů ve městě Decatur, stát Georgie. Davis a jeho doprovod při potyčce vystřelili do útočníků, přičemž jednoho z nich zastřelili. Po devíti dnech od incidentu se Davis přihlásil na policii. Ve své výpovědi uvedl, že střílel v sebeobraně. Soudce v DeKalb County později zamítl obvinění Davise z vraždy. Ve stejné době byl obviněn také z napadení, za to byl na půl roku uvězněn. Propuštěn byl v lednu 2006.\n\nV září 2008 byl zadržen za porušení podmínky, když nesplnil stanovený počet hodin obecně prospěšných prací. Za porušení podmínky byl odsouzen k roku ve vězení. Odseděl si půl roku, než byl předčasně propuštěn.\n\nV listopadu 2010 byl zatčen za několik dopravních přestupků, kdy například řídil v protisměru a způsobil škodu na veřejném majetku. V lednu 2011 ho soudce poslal na psychiatrické vyšetření. V dubnu 2011 znovu stanul před soudem, kdy byl obviněn z napadení. Za tento čin byl odsouzen k dalšímu půl roku ve vězení. Propuštěn byl v prosinci 2011.\n\nV březnu 2013 byl v Atlantě obviněn z napadení dvou fanoušků. O několik dní později na něj byla uvržena vazba bez možnosti propuštění na kauci. Před soud se dostalo jen jedno z napadení. Po líčení mu bylo umožněno složit kauci ve výši 75 000 dolarů. Pouze o den později byl opět zatčen za porušení podmínky. Ve vězení strávil tři týdny. \n\nV září 2013 byl zatčen za držení palné zbraně (jako odsouzený zločinec) a marihuany. Byl odsouzen ke 183 dnům ve vězení. \n\nV prosinci 2013 stanul před federálním soudem za dva případy držení palné zbraně (jako odsouzený zločinec). V květnu 2014 byl shledán vinným a odsouzen ke dvěma letům a čtyřem měsícům ve federální věznici. Propuštěn byl v květnu 2016, celkem více než tři měsíce před původním termínem.\n\n\n\n\nPouze umístěné v žebříčku Billboard 200 nebo Top R&B/Hip-Hop Albums:\n\n"}
{"id": "1004621", "url": "https://cs.wikipedia.org/wiki?curid=1004621", "title": "Polo Grounds", "text": "Polo Grounds\n\nPolo Grounds byl společný název tří stadiónů ležících v severní části Manhattanu. Sloužily v letech 1880 až 1963 jak k baseballovým zápasům, tak k zápasům v americkém fotbale. Útočiště zde nacházely týmy New York Metropolitians, New York Giants, New York Yankees i New York Mets (všechny baseball), dále pak New York Brickley Giants (pouze jedno utkání v roce 1921), New York Giants a New York Jets (všechny americký fotbal). Roku 1942 se zde konala Major League All-Star Game.\n\nJak název napovídá, stadióny byly vystavěny za účelem konání zápasů v póle. Pouze jeden ze tří stadiónů byl však takto využíván.\n\nPoslední sportovní událost zde proběhla 14. prosince 1963. Jednalo se o utkání amerického fotbalu mezi New York Jets a Buffalo Bills.\n"}
{"id": "1004622", "url": "https://cs.wikipedia.org/wiki?curid=1004622", "title": "Římskokatolická farnost svatého Mořice Kroměříž", "text": "Římskokatolická farnost svatého Mořice Kroměříž\n\nŘímskokatolická farnost svatého Mořice Kroměříž je územní společenství římských katolíků s farním kostelem svatého Mořice v děkanátu Kroměříž.\nFarní úřad u svatého Mořice sídlil v budově č.p. 4 na Stojanově náměstí blízko centra Kroměříže. V Ústředním seznamu kulturních památek České republiky je budova vedena pod číslem 30725/7-6009.\nO raně renezančním původu z počátku 16. století svědčí okenní ostění v přízemku. Kamenná deska s erbem biskupa Karla II. z Lichtenštejna-Kastelkornu nad vchodem připomíná renovaci budovy v roce 1666. Zajímavý je průjezd a nádvoří, přiléhající k městským hradbám. Farní budova uzavírá malé, typicky středověké náměstíčko před kolegiálním chrámem svatého Mořice, které patři k nejstarším částem města. Na začátku 21. století byl farní úřad přemístěn do budovy proboštství v přilehlé farní zahradě.\n\nFarářem je od července 2011 P. Josef Lambor, před ním jím byl po desetiletí P. Josef Říha, který odešel do farnosti Bílovice (okres Uherské Hradiště). Ve farnosti sv. Mořice působil také pozdější biskup Antonín Cyril Stojan, rodák z nedalekého Beňova.\n\nDlouholetý kostelník chrámu sv. Mořice Jan Pavlíček byl za šíření tzv. , v níž katolický aktivista z nedalekých Lutopecen Augustin Navrátil vyzýval státní orgány, aby dodržovaly náboženskou svobodu, odsouzen na osm měsíců žaláře nepodmíněně. Navrátil byl místo vězení poslán v červenci 1978 do psychiatrické léčebny. Pod petici se jim podařilo získat celkem 700 podpisů.\n\nDále zajišťují pravidelné konání mše svaté v kostele sv. Cyrila a Metoděje v Psychiatrické nemocnici, v kapli sv. Vincence de Paul v Nemocnici Milosrdných sester svatého Vincence de Paul a v kapli sv. Kříže Kongregace Milosrdných sester svatého Kříže.\n\nU příležitosti zahájení školního roku a podobně významných dnů se ve farním kostele konají mše svaté pro studenty Arcibiskupského gymnázia nebo v spolupráci s Klubem UNESCO pořádaný festival \"Hudba v zahradách a zámku\". Při kostele působí \"Schola cantorum u sv. Mořice v Kroměříži\".\n\nVe farnosti vychází farní týdeník Trio expres a farní měsíčník Trio.\n\nFarnost se zapojuje do akce Noc kostelů. \n\nV říjnu 2017 uděloval ve farnosti biskup Josef Nuzík svátost biřmování.\n\n"}
{"id": "1004624", "url": "https://cs.wikipedia.org/wiki?curid=1004624", "title": "Asociace umělců medailérů", "text": "Asociace umělců medailérů\n\nAsociace umělců medailérů (AUM), založena 1990 v Praze, sdružuje umělce, teoretiky a umělecké řemeslníky zabývající se medailérskou tvorbou. Cílem sdružení je pečovat o rozvoj drobného reliéfu bez rozdílu uměleckého názoru, techniky realizace a funkce. Do sféry svého zájmu zahrnuje i mincovní tvorbu, a proto je mezi členy většina autorů českých oběžných i pamětních mincí.\n\nK zakladatelům českého medailérství patřil Václav Jan Seidan (1817–1870), který studoval Akademii ve Vídni a v Praze. Komorní reliéfní plastika se dočkala velkého rozkvětu na přelomu 19. a 20. století v době secese, kdy se jí zabývala řada vynikajících sochařů (Kafka, Sucharda, Šaloun, Bílek, Paukert, Mára, Krepčík).\n\nV roce 1915 byl na pražské Akademii založen medailérský ateliér, který postupně vedli Stanislav Sucharda, Jan Štursa a Otakar Španiel. Vedle tvůrců, kteří se na reliéfní a medailérskou tvorbu specializovali (Josef Šejnost), zanechala v tomto oboru výraznou stopu i řada malířů (František Kupka, Emil Filla) a sochařů (Jaroslav Brůha, Jaroslav Horejc, Bedřich Stefan, Vincenc Makovský, Marie Uchytilová).\n\nV roce 1937 bylo Československo jedním ze zakládajících členů mezinárodní organizace medailérů F.I.D.E.M. (Fédération Internationale de la Médaille).\nVe 20. století se v medailérské tvorbě postupně uplatnily sochařské vlivy od symbolismu a kubismu až k expresionismu a geometrické abstrakci.\nS nástupem moderního umění se stále více uplatňuje v tomto oboru volná tvorba a umělecké řemeslo zaměřené na návrhy šperků.\n\nPrvní samostatná výstava se uskutečnila v galerii ČFVU v Praze roku 1958 (Česká soudobá medaile a plaketa: Práce z let 1945–1958). V roce 1987 se konala Celostátní výstava medailí a plaket, která z Prahy (Mánes) byla přenesena do Zlína (Gottwaldova), Pardubic, Plzně, Kremnice, Brna, NDR, NSR, SSSR.\nRoku 1990 se původní medailérská sekce SČVU osamostatnila a byla založena Asociace umělců medailérů.\n\nAsociace umělců medailérů pravidelně představuje tvorbu svých členů na různých společných výstavách především na Salonech AUM pořádaných od roku 1992 a na světové přehlídce v rámci kongresů FIDEM.\n\n\n"}
{"id": "1004626", "url": "https://cs.wikipedia.org/wiki?curid=1004626", "title": "Ramádí", "text": "Ramádí\n\nRamádí (arabsky: الرمادي‎, dříve psáno také jako \"Rumadiyah\" nebo \"Rumadiya\") je město v centrální části Iráku, asi 110 km západně od Bagdádu a 50 km západně od Fallúdži. Je hlavním městem guvernorátu Anbár. Bylo založeno v roce 1869 v rámci Osmanské říše na řece Eufrat. V roce 2004 zde žilo asi 450 000 obyvatel, z nichž je kolem 90 % sunnitských Arabů.\n\nStrategická poloha v úrodné oblasti řeky Eufrat a na silnici z Bagdádu na západ do Sýrie a Jordánska měla velký význam pro obchod, dopravu a tím i prosperitu města. Ve 20. století město zaznamenalo rychlý populační růst, kdy v roce 1956 mělo kolem 12 000 obyvatel a roku 1987 už přes 192 000 obyvatel. Zdejší osadu popsal britský cestovatel Francis Rawdon Chesney v roce 1836, když na parníku zkoumal splavnost Eufratu. Moderní město zde založil bagdádský guvernér Midhat Pasha (1822–1883). Sliboval si od něj lepší kontrolu místních kočovných kmenů. V červenci 1917 se město pokoušeli dobýt Britové, ale ztratili zde 566 vojáků a město zůstalo v rukou Turků. Při novém útoku o dva měsíce později již byli Turci vytlačeni. Britové nad městem krátce ztratili kontrolu v roce 1941, kdy zde měli základnu RAF.\n\nV roce 1955 byla na Eufratu vybudována přehrada a kanálem bylo možno vodu z Eufratu odvádět do jezera Habbaniyah. Roku 1987 zde byla otevřena Anbárská univerzita.\n"}
{"id": "1004627", "url": "https://cs.wikipedia.org/wiki?curid=1004627", "title": "...But Seriously", "text": "...But Seriously\n\n…But Seriously je čtvrté sólové studiové album anglického zpěváka Phila Collinse, vydané v roce 1989. V rolích hostů se na albu podíleli například zpěvák David Crosby, kytarista Eric Clapton nebo varhaník Steve Winwood.\n\n"}
{"id": "1004629", "url": "https://cs.wikipedia.org/wiki?curid=1004629", "title": "Aurelius", "text": "Aurelius\n\nAurelius může znamenat:\n\n\n\n"}
{"id": "1004631", "url": "https://cs.wikipedia.org/wiki?curid=1004631", "title": "David Wright", "text": "David Wright\n\nDavid Allen Wright (narozen 20. prosince 1982, Norfolk, Virginie, USA) je americký baseballový hráč, který v současné době hraje třetí metu za tým New York Mets v Major League Baseball.\n\nMets jej draftovali v roce 2001 a jeho první start v \"Majors\" se datuje k 21. červenci 2004. Je držitelem klubových rekordů za nejvíce RBI , double, celkový počet met, bodů, obětujících odpalů (), dosažených prvních met, odpalů pro double a více (double, triple, home-run), strikeoutů a odpalů.\n\nV roce 2013 byl jmenován čtvrtým týmovým kapitánem v historii Mets. Na World Baseball Classic 2013 získal po výkonech v týmu USA přezdívku \"Captain America\".\n\nCelkem sedmkrát byl zvolen do All-Star výběru za National League. Dvakrát získal Gold Glove Award pro nejlépe bránícího hráče na svém postu (třetí meta) a dvakrát zvítězil v hlasování o Silver Slugger Award udělující se nejlépe útočícímu hráči z každého jednotlivého postu.\n"}
{"id": "1004639", "url": "https://cs.wikipedia.org/wiki?curid=1004639", "title": "Divock Origi", "text": "Divock Origi\n\nDivock Okoth Origi (* 18. dubna 1995, Ostende, Belgie) je belgický fotbalový útočník a reprezentant keňského původu, hráč klubu Liverpool FC, od léta 2017 na hostování ve VfL Wolfsburg. Účastník MS 2014 v Brazílii a EURA 2016 ve Francii.\n\nJeho otcem je Mike Origi, bývalý keňský fotbalový reprezentant.\n\nV Belgii působil na mládežnické úrovni v mužstvu KRC Genk. Poté odešel do Francie do celku Lille OSC, jenž má bohaté zkušenosti s belgickými fotbalisty. V jeho dresu později Divock debutoval v profesionálním fotbale. Šlo o ligový zápas 3. února 2013 proti Troyes AC, v němž gólem pomohl k remíze 1:1.\n\nV červenci 2014 přestoupil za 10 milionů britských liber do anglického týmu Liverpool FC, kde podepsal pětiletou smlouvu. Klub jej však nechal pro sezonu 2014/15 v Lille na hostování. Koncem srpna 2017 odešel na hostování do německého bundesligového klubu VfL Wolfsburg, neboť v Liverpoolu nebyl příliš vytěžovaný, často plnil roli až čtvrtého útočníka.\n\nDivock Origi působil v mládežnických reprezentacích Belgie U15, U16, U17, U19, U21.\n\nTrenér belgického národního týmu Marc Wilmots jej zařadil na 23člennou soupisku pro Mistrovství světa ve fotbale 2014 v Brazílii (nahradil zraněného Christiana Benteke) a dal mu šanci v přípravě před MS.\n\nV belgickém reprezentačním A-mužstvu debutoval 26. května 2014 v přípravném utkání před MS 2014 proti Lucembursku, Belgie rozdrtila svého souseda 5:1. Nicméně FIFA tento zápas anulovala, neboť belgický trenér Marc Wilmots při něm chyboval, poslal při střídání na hřiště 7 nových hráčů, přičemž v přátelských zápasech je povoleno jednomu týmu vystřídat pouze šestkrát. Oficiální debut si tak Origi připsal až v dalším přípravném střetnutí 1. června 2014 proti Švédsku (výhra 2:0), šel na hřiště v průběhu druhého poločasu.\n\nVe druhém utkání kvalifikace na EURO 2016 10. října 2014 proti Andoře vstřelil jednu branku, Belgie zvítězila na domácí půdě v Bruselu vysoko 6:0. V přátelském zápase s Islandem 12. listopadu 2014 vsítil při výhře 3:1 vítězný gól Belgie.\n\nNa MS 2014 odlétal s pouhými dvěma odehranými zápasy v dresu \"rudých ďáblů\". Nastoupil hned v prvním utkání Belgie v základní skupině H proti Alžírsku (výhra 2:1). Ve druhém zápase proti Rusku šel na hřiště opět jako střídající hráč ve druhém poločase a v 88. minutě vstřelil po přihrávce Edena Hazarda vítězný gól na konečných 1:0. Byla to jeho první branka v belgickém národním týmu, která mužstvu navíc zajistila jistotu osmifinále. Origi se stal nejmladším belgickým střelcem v historii mistrovství světa a od roku 2006 prvním hráčem pod 20 let, který na šampionátu skóroval (tehdy se to podařilo Lionelu Messimu v dresu Argentiny). Ve třetím utkání proti Jižní Koreji byl u jediného belgického gólu, jeho vyraženou střelu dorazil do sítě v 78. minutě Jan Vertonghen. Belgie vyhrála 1:0 a získala poprvé na MS v základní skupině plný počet bodů. Se šampionátem se Belgie rozloučila čtvrtfinálovou porážkou 0:1 s Argentinou.\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve dvou z pěti zápasů svého mužstva na šampionátu.\n\n"}
{"id": "1004647", "url": "https://cs.wikipedia.org/wiki?curid=1004647", "title": "Jana Plamínková", "text": "Jana Plamínková\n\nJana Plamínková (* 27. června 1959 Praha) je česká novinářka a politička, od roku 2014 zastupitelka hlavního města Prahy (v letech 2014 až 2018 též radní města), od listopadu 2006 starostka městské části Praha-Slivenec, předsedkyně pražské organizace STAN.\n\nVystudovala obor geologie na Přírodovědecké fakultě Univerzity Karlovy v Praze.\n\nPo absolvování studia nejdříve pracovala na fakultě, v letech 1986 až 1987 pobývala na stáži v Číně. Později byla redaktorkou časopisu Věda a technika mládeži a šéfredaktorkou časopisů \"Planeta\", \"Ekojournal\" a \"Zpravodaj Ministerstva životního prostředí\".\n\nNěkolik let také spolupracovala s organizací Liga Ekologických Alternativ, v tuto dobu napsala knihu \"Slabikář ekologického bydlení\", a s internetovým portálem \"TZB-info\" (portál pro stavebnictví, technická zařízení budov a úspory energií). Publikovala články o přírodě, životním prostředí, úsporách energie, alternativních zdrojích energie, ale rovněž o cestování (např. v časopise \"Lidé a země\") a životním stylu (např. v časopisech \"Puls\", \"Domov\" či \"Katka\").\n\nJe předsedkyní Krajského výboru STAN v hlavním městě Praze a členkou Celostátního výboru STAN. Na IX. republikovém sněmu STAN v Praze dne 25. března 2017 byla zvolena členkou předsednictva hnutí.\n\nDo politiky vstoupila, když byla v komunálních volbách v roce 1998 zvolena jako nestraník za ODS do Zastupitelstva městské části Praha-Slivenec. Mandát zastupitelky městské části obhájila i v komunálních volbách v roce 2002 (opět jako nestraník za ODS). Ve volbách v roce 2006 kandidovala z pozice nestraníka jako lídryně subjektu „Změna pro Slivenec a Holyni“. Uspěla a v listopadu 2006 byla zvolena starostkou městské části Praha-Slivenec. V komunálních volbách v roce 2010 pak nejprve obhájila mandát zastupitelky městské části (kandidovala z pozice nestraníka jako lídryně hnutí Starostové a nezávislí a v listopadu 2010 byla po druhé zvolena starostkou.\n\nV komunálních volbách v roce 2014 byla zvolena jako členka STAN za „Trojkoalici“ (SZ, KDU-ČSL a STAN) do Zastupitelstva hlavního města Prahy. Zároveň obhájila post zastupitelky městské části Praha-Slivenec, když jako lídryně vedla kandidátku STAN. Dne 3. listopadu 2014 byla zvolena pro třetí funkční období starostkou městské části Praha-Slivenec a dne 26. listopadu 2014 byla zvolena radní hlavního města Prahy.\n\nV komunálních volbách v roce 2018 obhájila mandát zastupitelky hlavního města Prahy, když kandidovala jako členka hnutí STAN na 8. místě kandidátky subjektu \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla -\"Spojené síly pro Prahu\"\"\". Obhájila také post zastupitelky městské části Praha-Slivenec, kde byla lídryní kandidátky hnutí STAN. V listopadu 2018 však skončila ve funkci radní hlavního města, i nadále ale zůstala starostkou městské části Praha-Slivenec.\n"}
{"id": "1004650", "url": "https://cs.wikipedia.org/wiki?curid=1004650", "title": "Předběžné prohlášení", "text": "Předběžné prohlášení\n\nPro předběžné prohlášení se člověk může rozhodnout v momentě, kdy v očekávání vlastní nezpůsobilosti právně jednat projeví vůli, aby byly jeho záležitosti spravovány určitým způsobem, nebo aby je spravovala určitá osoba, nebo aby se určitá osoba stala jeho opatrovníkem.\n\nOd 1. ledna 2014 je předběžné prohlášení upraveno v § 38–44 zákona č. 89/2012 Sb., občanský zákoník. Jedná se o speciální preventivní prohlášení jako závazný projev vůle člověka učiněný pro případ, že posléze nebude schopen spravovat vlastní záležitosti. Člověk očekávající vlastní nezpůsobilost právně jednat, zejména v případě, kdy u sebe pozoruje postupné rozvíjení duševní poruchy, má podle zákona možnost učinit prohlášení o tom,\nVlastní nezpůsobilost však nelze vždy očekávat. Může k ní dojít náhle, nepředvídatelně – např. úrazem s poraněním mozku, či po mozkové mrtvici. V takových případech člověk předběžné prohlášení učinit nestihne a k ochraně jeho zájmů bude třeba přistoupit jiným způsobem (např. jmenováním opatrovníka).\n\nPředběžné prohlášení může mít formu veřejné nebo soukromé listiny. \n\nPokud má prohlášení formu listiny soukromé, musí být podle § 39 odst. 1 občanského zákoníku opatřeno datem a potvrzeno dvěma svědky. Svědek o sobě uvede v potvrzení údaje, podle nichž ho lze zjistit. Svědky mohou být pouze osoby, které na prohlášení a jeho obsahu nemají zájem a nejsou nevidomé, neslyšící, němé nebo neznalé jazyka, v němž je prohlášení učiněno.\n\nZvláštní pravidla jsou pak stanovena pro prohlášení soukromou listinou nevidomých nebo osob, které neumí nebo nemohou číst a psát. Činí-li prohlášení nevidomý, nebo osoba, která neumí nebo nemůže číst nebo psát, musí jí být podle § 40 odst. 1 občanského zákoníku prohlášení nahlas přečteno svědkem, který prohlášení nepsal. Nevidomý, nebo osoba, která neumí nebo nemůže číst nebo psát, před svědky potvrdí, že listina obsahuje jeho pravou vůli. \n\nJestliže činí prohlášení soukromou listinou osoba se smyslovým postižením, která nemůže číst nebo psát, musí jí být podle § 40 odst. 2 občanského zákoníku obsah listiny tlumočen takovým způsobem dorozumívání, který si zvolila, a to svědkem, který prohlášení nepsal; všichni svědci musí ovládat způsob dorozumívání, kterým je obsah listiny tlumočen. Kdo prohlášení činí, potvrdí před svědky zvoleným způsobem dorozumívání, že listina obsahuje jeho pravou vůli.\n\nJedinou veřejnou listinou, kterou je možné předběžné prohlášení učinit, je notářský zápis.\n\nSpeciální postup při sepisování veřejné listiny s osobou, která neumí či nemůže číst nebo psát, je zakotven v notářském řádu. Notářský zápis lze v takovém případě sepsat pouze za účasti dvou svědků úkonu, kteří musí být přítomni při projevu účastníka o tom, co má být pojato do notářského zápisu, při předčítání notářského zápisu a jeho schválení účastníkem. Pokud je účastník neslyšící nebo němý a současně nemůže číst nebo psát, musí být kromě svědků úkonu přibrán ještě důvěrník, který se s účastníkem umí dorozumět a jehož prostřednictvím notář zjistí, zda účastník zápis schvaluje. \n\nZmění-li se okolnosti zjevně tak podstatným způsobem, že člověk, který prohlášení učinil, by je za takových okolností neučinil nebo by je učinil s jiným obsahem, soud podle § 43 občanského zákoníku prohlášení změní nebo zruší, pokud by jinak člověku, který prohlášení učinil, hrozila závažná újma.\n\nJe-li předběžné prohlášení neplatné, např. pro nedostatek formy, není možné, aby soud od jeho obsahu zcela odhlédl a považoval jej za právně bezvýznamné. Proto § 44 občanského zákoníku výslovně stanoví, že i v takovém případě má soud vzít obsah prohlášení v úvahu a přihlédnout k němu, pokud nemá důvod pochybovat o vůli toho, kdo prohlášení učinil.\n\n"}
{"id": "1004652", "url": "https://cs.wikipedia.org/wiki?curid=1004652", "title": "S’-ma Čen", "text": "S’-ma Čen\n\nS’-ma Čen (; asi 679 – asi 732), zdvořilostní jméno C’-čeng () byl čínský historik tchangské éry známý svým komentářem k \"Zápiskům historika\".\n\nPocházel z Che-nej (, moderní okres Čchin-jang v prefektuře Ťiao-cuo v provincii Che-nan). Působil jako učenec (\"po-š’\") a kancléř (\"ťi-ťiou\") univerzity Kuo-c’-ťien, později jako akademik (\"süe-š’\") v Institutu hlubšího poznání slovesnosti (\"Chung-wen-kuan\"). Sepsal komentář k Zápiskům historika (\"Š’-ťi\"), rozsáhlým dějinám Číny z 1. století př. n. l., který pojmenoval \"Hledání skrytého v Š’-ti\" (\"Š’-ti suo-jin\", ). Rozsah komentáře je 30 \"ťüanů\" (\"ťüan\" je svazek či kapitola, původně svitek).\n\nJeho dílo patří k nejvýznamnějším komentářům \"Zápisků\", je jedním ze „Tří komentářů“ (vedle \"Shromážděných vysvětlení k Š’-ti\" Pchej Jina a \"Správného významu Š’-ti\" Čang Šou-ťiea) s nimiž byly od konce 12. století \"Zápisky\" tradičně vydávány. Ve svém komentáři se soustředil na identifikaci narážek a nepřímých zmínek a opravu některých tvrzení Pchej Jina.\n\n"}
{"id": "1004653", "url": "https://cs.wikipedia.org/wiki?curid=1004653", "title": "Gabi Tóth", "text": "Gabi Tóth\n\nGabi Tóth, vlastním jménem Gabriella Tóth (* 17. ledna 1988 Tapolca, Maďarsko), je maďarská zpěvačka. Své debutové album s názevem \"Fekete Virág\" vydala v roce 2005, více úspěšné druhé album \"Elég volt!\" bylo vydáno 2010.\n\n"}
{"id": "1004654", "url": "https://cs.wikipedia.org/wiki?curid=1004654", "title": "Þorvaldur Makan Sigbjörnsson", "text": "Þorvaldur Makan Sigbjörnsson\n\nÞorvaldur Makan Sigbjörnsson (* 26. listopadu 1974) je bývalý islandský fotbalový útočník a reprezentant, který většinu své kariéry strávil v klubu KA Akureyri. Mimo rodného Islandu hrál i ve Švédsku v klubu Östers IF.\n\nJeho žena Katrín Jónsdóttir je kapitánkou islandského národního fotbalového ženského družstva, jsou manželé od srpna 2009.\n\nNa Islandu hrál za KA Akureyri, KF, Fram Reykjavík a Valur Reykjavík. V roce 1998 působil ve Švédsku v klubu Östers IF. V KA Akureyri působil v letech 1992–1996 a 1999–2003. V listopadu 1997 byl na testech v anglickém klubu Stoke City FC.\n\nÞorvaldur odehrál jedno střetnutí za islandský reprezentační výběr do 19 let, 14. května 1993 proti Rumunsku (porážka 0:1).\n\nV A-mužstvu Islandu debutoval 7. března 2002 v přátelském zápase proti Brazílii (prohra Islandu 1:6). Byl to jeho jediný zápas za islandský národní tým.\n\n"}
{"id": "1004657", "url": "https://cs.wikipedia.org/wiki?curid=1004657", "title": "František Grivec", "text": "František Grivec\n\nFrantišek Grivec (19. října 1878 Veliki Lipovec – 26. června 1963 Lublaň) byl slovinský jazykovědec a teolog, který se zabýval vztahy mezi východní a západní církví, počátky křesťanství u Slovanů a misií sv. Cyrila a Metoděje.\n\nVystudoval teologii v Lublani a v Innsbrucku. Od roku 1919 byl profesorem teologie na univerzitě v Záhřebu, od roku 1920 profesorem v Lublani. Zpočátku se věnoval slovanským literaturám, později studiu východní (byzantské) církve a jejím vztahům k církvi západní (římské). Publikoval řadu knih a článků o cyrilometodějské misii, o různých teologických sporech a o pokusech o sjednocení církví. Některé byly přeloženy i do češtiny. Podílel se na cyrilometodějských kongresech na Velehradě a jinde.\n\n\n\n"}
{"id": "1004658", "url": "https://cs.wikipedia.org/wiki?curid=1004658", "title": "Anička (knižní série)", "text": "Anička (knižní série)\n\nAnička je knižní série Ivany Peroutkové pro čtenářky od 7 let. Tvoří ji tyto knihy, vždy ilustrované Evou Mastníkovou:\n\n\nVšechny je vydalo nakladatelství Albatros.\n\nDěj knih se odehrává v krátkém časovém období, první díl během jednoho roku, další díly během následujícího.\n\nAniččini rodiče jsou lékaři a odjeli na rok za prací do Afriky. Anička tento rok stráví na vesnici u babičky a musí si zvykat na venkovskou školu.\n\nAnička se s rodiči přestěhuje do města, dostane dva křečky a začíná chodit na angličtinu a balet.\n\nAnička s rodiči jede na dovolenou do Egypta.\n\nDobrodružství na horské chalupě.\n\nAnička se seznámí s holčičkou z cirkusu.\n\nAnička se vrací na vesnici.\n\nAnička se s rodiči vydává na kongres k protinožcům.\n\nNež Anička odjela do Egypta, chystala s kamarády loutkové divadlo. Nyní snad konečně dojde k představení.\n\nAnička se vydává s kamarádkou splouvat Lužnici.\n\nAnička tráví zbytek prázdnin opět na vesnici u babičky.\n\n\nPět dílů Aničky vyšlo také v audio podobě, načetla Martha Issová\n\n"}
{"id": "1004660", "url": "https://cs.wikipedia.org/wiki?curid=1004660", "title": "Jan Grimm", "text": "Jan Grimm\n\nAkad. malíř Jan Grimm (17. dubna 1943 Praha – 3. září 2012 Litoměřice) byl český malíř a litoměřický inspirátor pozvednutí odkazu Karla Hynka Máchy.\n\nAkademii výtvarných umění absolvoval v Praze ve škole Františka Jiroudka, který ovlivnil jeho dílo německým neoxpresionismem. Prošel pražskou Akademií v době, kdy se na škole obměňoval pedagogický sbor. Umělce, jejichž tvorba kulminovala ve 20. a 30. letech 20. století, vystřídali příslušníci Skupiny 42 a Sedm v říjnu – všechno silné osobnosti s výrazným vlivem na něho, jako studenta. Své obrazy vystavoval v mnoha prestižních galeriích. Žil v Litoměřicích, kde se projevil rovněž jako organizátor kulturních akcí. Zrestauroval litoměřickou kulturní památku ve středu města na Mírovém náměstí – \"dům Salva Guarda\". Ten se stal, ve spolupráci s jeho občanským sdružením \"Salva Guarda\", živým kulturním centrem města. Zde také provozoval \"galerii Salva Guarda\", kde pořádal výstavy i hudební akce. Projevil se jako pořadatel jazzových večerů, ve kterých se vystřídali osobnosti jako Jiří Kudrman, Svatopluk Košvanec, Abrhámovi a další.\n\nOd roku 1998 byl předsedou kulturní komise města Litoměřice. Zorganizoval několik ročníků \"Výtvarných salonů\", z nichž jeden byl v místním nepoužívaném vlakovém tunelu – originální výstavní síni, do něho instaloval i vagón.\n\nV Litoměřicích se zasadil i o realizaci odhalení sochy K. H. Máchy od Josefa Václava Myslbeka.\n\nZemřel v pondělních ranních hodinách 3. září 2012 ve věku šedesáti devíti let. Poslední rozloučení s ním se konalo v sobotu 8. září v katedrále sv. Štěpána v Litoměřicích.\n\na mnoho dalších\n\n\n"}
{"id": "1004661", "url": "https://cs.wikipedia.org/wiki?curid=1004661", "title": "Otomar Hájek", "text": "Otomar Hájek\n\nOtomar Hájek (31. prosince 1930 Bělehrad – 18. prosince 2016 Fredericksburg, Virginie) byl česko-americký matematik, emeritní profesor univerzity v Clevelandu, který se zabýval hlavně diferenciálními rovnicemi, dynamickými systémy a teorií her.\n\nStudoval v Praze, roku 1963 promoval na Matematicko-fyzikální fakultě Univerzity Karlovy a pracoval ve Výzkumném ústavu matematických strojů na vývoji software pro počítač MSP. Pak přednášel na ČVUT a na MFF UK a v roce 1968 odešel do USA. Přednášel na Case Western University v Clevelandu jako profesor až do roku 1996, kdy odešel do penze. V polovině 70. let získal Humboldtovu cenu za matematiku na Technické vysoké škole v Darmstadtu.\n\nOtomar Hájek zemřel 18. prosince 2016 ve městě Fredericksburg, USA.\n\n\n"}
{"id": "1004662", "url": "https://cs.wikipedia.org/wiki?curid=1004662", "title": "Joachina de Vedruna", "text": "Joachina de Vedruna\n\nSv. Joachina de Vedruna, C.C.V. (16. dubna 1783, Barcelona – 28. srpna 1854, Vic) byla španělská matka rodiny, katolická řeholnice a zakladatelka Sester Karmelitek lásky.\n\nNarodila se 16. dubna 1783 v Barceloně, v bohaté rodině. Roku 1799 se vdala za právníka a vlastníka půdy Teodora de Mas, s nímž měla devět dětí. Když jí roku 1816 zemřel manžel tak se svými děti přestěhovala do Vicu. Zde začala svou charitativní činnost mezi nemocnými a mladými ženy. Její duchovní rádce kapucín Esteban de Olot, jí navrh', aby založila apoštolskou kongregaci, která se bude věnovat vzdělávání a charitě. Biskup Vicu Pablo Jesús Corcuera, jí řekl, že by kongregace měla být Karmelitánská. Stejný biskup napsal pro tuto kongregaci pravidla (6. února 1826), a o dvacet dní později ona a osm žen složily své sliby. V dalších několika letech, Joachina založila několik domů v Katalánsku. Během První Karlistické války (občanská válka ve Španělsku 1833-1839), musela uprchnout ze Španělska, protože založila nemocnici v Carlistu v Berze, která byla ohrožena v důsledku bojů. Odešla do Francie do města Roussillon, kde zůstala od roku 1836 – 1842.\n\nJejí apoštolská kongregace byla s konečnou platností schválena v roce 1850 papežem Piem IX.. Navzdory vážným problémům, která představuje občanská válka a sekulární opozice, se kongregace rozšířila do Katalánska. Poté bylo společenství založeno po celém Španělsku a Hispanoamerice. Nakonec byla nucena rezignovat na post generální představené z důvodu nemoci, ačkoli zemřela během epidemie cholery v Barceloně, po dobu čtyř let pomalu podlehla ochrnutí. Zemřela 28. srpna 1854 ve Vicu. Byla obdivována pro svou nesobeckou lásku, hlubokou důvěru v Boha a silnou modlitbu.\n\nJe pohřbena v mateřském domě ve Vicu a její tělo je neporušené.\n\nBlahořečena byla 19. května 1940 a svatořečena 12. dubna 1959.\n\n"}
{"id": "1004667", "url": "https://cs.wikipedia.org/wiki?curid=1004667", "title": "Velký žal", "text": "Velký žal\n\nVelký žal () je americký válečný film z roku 1966 režiséra Melvilla Shavelsona, volně založený na životě amerického plukovníka Mickeyho Marcuse, který se stal generálem v nově vzniklých Izraelských obranných silách a bojoval v izraelské válce za nezávislost v roce 1948. Hlavní roli ztvárnil Kirk Douglas.\n\n"}
{"id": "1004669", "url": "https://cs.wikipedia.org/wiki?curid=1004669", "title": "Zvířátka a Petrovští", "text": "Zvířátka a Petrovští\n\nZvířátka a Petrovští (někdy též Zvířátka a petrovští) je pohádka sepsaná Václavem Říhou, což byl umělecký pseudonym používaný Václavem Tillem. Vypráví příběh zvířátek, která zachránila rodinu zadluženého statkáře, na jehož dvoře žila, od rozprodání jeho majetku.\n\nNa statku žili otec se svou dcerou Zdeničkou. Chovali zde ovci, kačenu Lindušku, kohouta Kokrháče, kocoura Macka, kozla Nebojsu a psa Voříška. Ovšem na obdělávaných polích neurodilo a hospodář tak neměl na zaplacení daní. Proto vrchnost rozhodla, že musejí k uhrazení dluhu prodat jak statek, tak i zvířectvo.\n\nPředvečer dne prodeje se zvířátka rozhodla, že namísto toho, aby sloužila novému majiteli, raději odejdou do světa. Vyrazili, ale cestou se spustil déšť. Kohout vylétl na strom a zahlédl v dáli světélko. Zvířátka za světélkem vyrazila a, když u něj byla, zjistila, že je to chalupa. Nejprve vyslala kozla na výzvědy. Ten se oknem díval dovnitř chalupy a viděl kolem stolu sedět loupežníky dělící si svoji kořist. Vrchní loupežník bouchl pěstí o stůl a vykřikl, ať ho vezme čert, není-li to zlodějské dělení. Té rány se kozel Nebojsa lekl, až hlavou okno vysklil. Když loupežníci viděli v okně chlupatou hlavu s rohy, lekli se a v domnění, že je to čert, utekli. Svůj lup však nechali na místě. Když byla chalupa prázdná, mohla se zvířátka do ní nastěhovat a přenocovat zde. Loupežníci však ještě během noci poslali na výzvědy k chalupě zbojníka Honzu. Když k ní přišel, zjistil, že je všude klid. Opatrně vlezl dovnitř, ale otevírajícími dveřmi vrazil do ovečky, jež těsně za nimi spala. Její bečení vzbudilo i ostatní zvířátka a ta loupežníka Honzu tak vyděsila, že raději zmizel. Ostatní lupiči raději ve strachu také zmizeli.\n\nKdyž se ráno zvířátka v chalupě probudila, sebrala loupežníky nakradené pytlíky s penězi a spěchala domů na statek. Tam již úřednici oceňovali hospodářův majetek. Jakmile však zvířátka přiběhla, hned s tím úředníci přestali, protože dlužnou částku mohli otec se Zdeničkou zaplatit z donesených peněz. Hospodář se pak o zvířátka až do své smrti s vděkem svědomitě staral.\nV roce 1946 natočil na motivy pohádky osmiminutový animovaný film režisér Jiří Trnka. Pro Českou televizi pohádku namluvila česká herečka Dagmar Havlová. Pohádkou se také nechal inspirovat Otmar Mácha při psaní dětské opery Zvířátka a loupežníci.\n\n"}
{"id": "1004671", "url": "https://cs.wikipedia.org/wiki?curid=1004671", "title": "Ferdinand Šrámek", "text": "Ferdinand Šrámek\n\nFerdinand Šrámek (31. května 1864 Jarpice – 2. ledna 1936 Praha) byl český politik, za Rakouska-Uherska na počátku 20. století poslanec Říšské rady.\n\nPůsobil jako politik, publicista (redaktor časopisu \"Lučan\" a přispěvatel listů \"Den\" a \"Česká osvěta\") a autor politických spisů. Původně pracoval v dílnách státních drah v Lounech a Praze. Od mládí byl politicky aktivní. Zasedal v obecním zastupitelstvu a městské radě v Lounech.\n\nNa počátku století se zapojil i do celostátní politiky. Ve volbách do Říšské rady roku 1901 získal mandát na Říšské radě za všeobecnou kurii, obvod Mladá Boleslav, Benátky n. Jizerou, Turnov atd. K roku 1907 se profesně uvádí jako dělník. Inicioval zákon o povinném zřizování knihoven a čítáren v Čechách.\n\nByl vrchním oficiálem Československých státních drah.\n\nZemřel v lednu 1936 po delší nemoci.\n"}
{"id": "1004672", "url": "https://cs.wikipedia.org/wiki?curid=1004672", "title": "Nicolas Lombaerts", "text": "Nicolas Lombaerts\n\nNicolas Lombaerts (* 20. března 1985, Bruggy, Belgie) je belgický fotbalový obránce a reprezentant, který momentálně hraje v ruském klubu Zenit Petrohrad. Účastník Mistrovství světa 2014 v Brazílii.\n\nLombaerts hrál na mládežnické úrovni v Belgii za Club Brugge KV. V letech 2004–2007 hrál (již profesionálně) za KAA Gent. V červenci 2007 přestoupil do zámožného ruského klubu Zenit Petrohrad, s nímž získal řadu titulů včetně vítězství v Poháru UEFA 2007/08 a následném triumfu v Superpoháru UEFA 2008.\n\nNicolas Lombaerts působil v mládežnických reprezentacích Belgie U16, U17, U18, U19 a U21.\n\nV A-mužstvu Belgie debutoval 11. května 2006 v utkání proti národnímu týmu Saúdské Arábie. Nastoupil na jednu minutu, Belgie vyhrála 2:1. První branku v dresu belgického národního týmu vstřelil 12. října 2010 v kvalifikačním utkání proti Rakousku (remíza 4:4).\n\nTrenér belgického národního týmu Marc Wilmots jej zařadil na 23člennou soupisku pro Mistrovství světa ve fotbale 2014 v Brazílii a dal mu šanci v přípravě před MS.\n26. května 2014 v přípravném utkání před MS 2014 nastoupil proti Lucembursku, Belgie rozdrtila reprezentační výběr svého souseda 5:1. Nicméně FIFA tento zápas anulovala, neboť Marc Wilmots při něm chyboval, poslal při střídání na hřiště 7 nových hráčů, přičemž v přátelských zápasech je povoleno jednomu týmu vystřídat pouze šestkrát.\n\nNa Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A, nastoupil až ve třetím utkání základní skupiny H proti Jižní Koreji, Belgie jej i v oslabení vyhrála 1:0 a získala poprvé na MS v základní skupině plný počet 9 bodů. Se šampionátem se Belgie rozloučila čtvrtfinálovou porážkou 0:1 s Argentinou.\n\n"}
{"id": "1004674", "url": "https://cs.wikipedia.org/wiki?curid=1004674", "title": "Řeřišnice hořká Opizova", "text": "Řeřišnice hořká Opizova\n\nŘeřišnice hořká Opizova (\"Cardamine amara\" subsp. \"opicii\") je nevysoká, bíle kvetoucí, planě rostoucí a vyhubením ohrožená bylina, poddruh druhu řeřišnice hořká.\n\nVysokohorská středoevropská rostlina, vyskytující se pouze v pohoří Vysoké Sudety a Západní a Jižní Karpaty, výskyt v Alpách je sporný. Přes území České republiky probíhá okraj fragmentovaného areálu a poddruh se zde vzácně vyskytuje v subalpínských stupních Krkonoš, Králického Sněžníku a Hrubého Jeseníku.\nNejčastěji roste na nelesních, dobře osluněných biotopech, které jsou stále vlhké, bohaté na minerální živiny a mají kyselou až neutrální reakci. Oblíbenými místy jsou vysokohorská prameniště, trvale vlhká místa na skalnatých svazích a břehy horských potoků, vše nad horní hranici lesa.\n\nVytrvalá, 10 až 60 cm vysoká rostlina bez přízemní růžice s přímou, až 12 mm tlustou lodyhou, vyrůstající z dlouhého plazivého oddenku. Dutá, hustě krátce chlupatá a podélně rýhovaná lodyha je nevětvená a je porostlá 13 až 40 masitými listy, které jsou pod květenstvím nápadně nahloučeny (internodia tam jsou kratší než 5 mm). Tmavě zelené listy jsou v dolní části lodyhy lichozpeřené s pěti až devíti a v horní části se třemi až pěti páry přisedlých nebo krátce stopkatých lístků které jsou vejčité či obvejčité a na okrajích mělce vykrajované neb celistvé.\n\nOboupohlavné pravidelné květy na stopkách jsou seskupeny až po dvaceti do jednoduchého vrcholového hroznu. Vejčité kališní lístky s blanitým olemováním bývají 2 až 5 mm dlouhé. Bílé obvejčité až obkopinaté korunní lístky s krátkým nehtem jsou 5 až 10 mm dlouhé a na vrcholu rovné nebo plytce vykrojené. Šest čtyřmocných tyčinek nese červenofialové prašníky a semeník čnělku s půlkulovitou bliznou. Období kvetení je od června do července, květy jsou opylovány hmyzem.\n\nPlody vyrůstající na šikmo nebo vodorovně odstávajících stopkách jsou pukající šešule 20 až 40 mm dlouhé a jen 1,5 mm široké. Semena velká asi 1,4 mm roznáší hmyz, vítr nebo vodní příval.\n\nŘeřišnice hořká Opizova se od ostatních poddruhů rodu řeřišnice odlišuje nerozvětvenou lodyhou, velkým počtem lodyžních listů a jejich nahuštěním pod květenstvím a mnohojařmovými listy.\n\nPopulace řeřišnice hořké Opizovy byla v minulosti hodně zdevastována nezodpovědným sběrem rostlin, při kterém byly ničeny i kořeny. Rostlin bylo používáno jako přísad do jídel i v lidovém lékařství. V současnosti jsou lokality tohoto taxonu chráněny v rámci Krkonošského národního parku, národní přírodní rezervace Králický Sněžník a chráněné krajinné oblasti Jeseníky.\n\nPoddruh je v \"Seznamu zvláště chráněných druhů rostlin\" stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb., stejně jako v \"Červeném seznamu cévnatých rostlin České republiky\" z roku 2012, považován za druh kriticky ohrožený (§1) a (C1b).\n\n"}
{"id": "1004676", "url": "https://cs.wikipedia.org/wiki?curid=1004676", "title": "Emanuela Tilschová", "text": "Emanuela Tilschová\n\nEmanuela Tilschová (18. září 1904, Praha – 1974) byla česká překladatelka z angličtiny, okrajově i z italštiny. Často překládala ve spolupráci se svým manželem Emanuelem Tilschem.\n"}
{"id": "1004677", "url": "https://cs.wikipedia.org/wiki?curid=1004677", "title": "Václav Šulc", "text": "Václav Šulc\n\nVáclav Šulc, uváděn i jako Vácslav Šulc (6. srpna 1837 Poučník – 9. prosince 1926 Praha), byl český statkář a politik, za Rakouska-Uherska na konci 19. a počátku 20. století poslanec Říšské rady.\n\nVychodil školu v Praze a vystudoval na vyšší hospodářské škole v Mosonmagyaróváru. Byl aktivní politicky. Na Hořovicku působil jako okresní starosta. Patřil mezi odborníky na samosprávné otázky.\n\nV doplňovacích zemských volbách 20. září 1884 byl zvolen do Českého zemského sněmu v kurii velkostatkářské (nesvěřenecké velkostatky). Uvádí se tehdy jako statkář v Želkovicích. Uspěl i v řádných zemských volbách v roce 1889. Byl členem Strany konzervativního velkostatku. Mandát na sněmu obhájil i ve volbách v roce 1895 a volbách v roce 1901.\n\nV 80. letech se zapojil i do celostátní politiky. V doplňovacích volbách roku 1883 (poté co rezignoval poslanec Ludvík Vorel) získal mandát na Říšské radě za kurii venkovských obcí, obvod Příbram, Hořovice atd. Slib složil 4. prosince 1883. Byl poslancem za staročeskou stranu a až do roku 1891 byl ve vídeňském parlamentu členem Českého klubu za staročechy. Mandát obhájil v řádných volbách do Říšské rady roku 1885, za kurii venkovských obcí, obvod Příbram, Rokycany atd. Zvolen byl i ve volbách do Říšské rady roku 1891, tentokrát jíž za velkostatkářskou kurii. Za ni obhájil mandát i ve volbách do Říšské rady roku 1897 a volbách do Říšské rady roku 1901. K roku 1907 se profesně uvádí jako statkář.\n\nV parlamentu zasedal sice za velkostatkářskou kurii, ale patřil mezi její občanské, nikoliv šlechtické členy (takzvaná Národní strana občanská). Podporoval český národní program a ovlivňoval v tomto duchu leckdy své aristokratické kolegy. Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nPo dobu 25 let působil jako ředitel Zemské banky, pak až do roku 1924 jako náměstek ředitele Zemské banky.\n\nDo vysokého věku se těšil dobrému zdraví a zůstával ve veřejném životě. Zemřel v prosinci 1926.\n"}
{"id": "1004678", "url": "https://cs.wikipedia.org/wiki?curid=1004678", "title": "Vladimír Kroc", "text": "Vladimír Kroc\n\nIng. Vladimír Kroc (* 29. dubna 1966 v Tlučné u Plzně) je český rozhlasový moderátor a publicista.\n\nKroc v dětství strávil dva roky v Indii, kam jeho otce vyslala na montáže plzeňská Škodovka. Po té se mu zalíbila kamera a chtěl věnovat filmařství, ale na Filmovou a televizní fakultu Akademie múzických umění (FAMU) brali v době konce jeho středoškolských studií jen dva uchazeče. Vystudoval proto Vysokou školu ekonomickou (obor mezinárodní obchod), ale tomuto vědnímu oboru se s výjimkou čtrnáctidenního zaměstnání ve společnosti Motokov těsně po škole nikdy nevěnoval.\n\nJeště během vysokoškolských studií založil se spolužáky na kolejích na pražském Jarově studentský rozhlas po drátě a posléze v něm začal také vysílat. Po vojenské službě nastoupil v roce 1989 do Československého rozhlasu a po Sametové revoluci se stal parlamentním zpravodajem. Následně se však stal moderátorem rozhlasových pořadů a vysílá na stanicích Český rozhlas Radiožurnál a Český rozhlas Dvojka (dříve Praha). Působil také v České televizi, kde moderoval pořad Studio 6.\n\nAbsolvoval roční stáž v Austrálii, při které prohluboval své znalosti anglického jazyka. Z prostředí tohoto kontinentu napsal dvě publikace, a sice \"Orion hlavou dolů\" a \"Jižním křížem krážem\". Od roku 1988 je ženatý se spolužačkou z vysoké školy a je otcem dcery Elišky a syna Kryštofa.\n\n\n\n"}
{"id": "1004679", "url": "https://cs.wikipedia.org/wiki?curid=1004679", "title": "Seznam písní Jiřího Suchého a Jiřího Šlitra", "text": "Seznam písní Jiřího Suchého a Jiřího Šlitra\n\nSeznam písní Jiřího Suchého a Jiřího Šlitra, které pocházejí ze zlaté éry divadla Semafor, kterým prošla řada našich populárních zpěváků.\n\nhudba Jiří Šlitr / text Jiří Suchý\n\n\"interpret\"\n\n\"Eva Pilarová a Waldemar Matuška\"\n\"Eva Pilarová, Naďa Urbánková a Jiří Šlitr\"\n\"Waldemar Matuška\"\n\"Jiří Suchý\"\n\"Jiří Suchý a Jiří Šlitr\"\n\"Jiří Suchý a Pavlína Filipovská\"\nJiří Suchý / Jiří Suchý\n\n\"Jiří Suchý\"\n\"Jiří Suchý\"\nJiří Suchý / Jiří Suchý\n\n\"Jiří Suchý\"\n\nJiří Šlitr / Jiří Suchý a Jiří Šlitr\n\n\"Jiří Šlitr\"\nJiří Suchý\n\n\n\"Jiří Šlitr\"\n\"Eva Pilarová a Karel Gott\"\n\"Jiří Suchý a Jiří Šlitr\"\n\"Hana Hegerová, Jiří Šlitr, Jiří Suchý, Eva Pilarová, René Gabzdyl\"\n\"Jiří Suchý\"\n\"Eva Pilarová a Jiří Suchý\"\n\"Jiří Suchý\"\n\n\"Jiří Suchý\"\n\"Karel Štědrý a Jiří Suchý\"\n\"Pavlína Filipovská\"\n\"Jiří Suchý\"\n\"Waldemar Matuška\"\n\"Jiří Suchý\"\n\"Jiří Suchý\"\n\"Jiří Šlitr\"\n\"Jiří Suchý\"\n\n\"Jiří Suchý\"\n\n\"Miluše Voborníková\"\n\n\"Jiří Suchý\"\n\"Jiří Suchý a Lenka Hartlová\n\"Jiří Suchý\"\n\"Jiří Suchý\"\n\"Jiří Suchý a Jiří Šlitr\"\n\"Jiří Suchý a Jiří Šlitr\"\n\"Jiří Suchý\"\n\"Jiří Suchý\"\n\"Jiří Suchý\"\n\"Naďa Urbánková a Milan Drobný\"\n\"Jana Malknechtová a Jiří Jelínek\"\n\n\"Marka Daněčka a Lenka Hartlová\"\n\"Jiří Suchý\"\n\"Jiří Suchý\"\n\n\"Karel Gott\"\n\"Karel Štědrý a Waldemar Matuška\"\n\n\"Jiří Suchý\"\n\"Jiří Suchý\"\n\"Jiří Suchý\"\n\"Milan Drobný\"\n\"Waldemar Matuška\"\n\"Jiří Suchý a Pavlína Filipovská\"\nJiří Suchý / Jiří Suchý\n\n\"Jiří Suchý\"\n\"Hana Hegerová\"\n\"Pavlína Filipovská\"\n\"Hana Hegerová\"\n\"Jiří Šlitr\"\n\"Jiří Suchý a Jiří Šlitr\"\n\"Jiří Suchý a Pavlína Filipovská\"\n\"Milan Drobný\"\n\n\"Jiří Šlitr\"\n\"Zuzana Vrbová a Darek Vostřel\"\n\"Jiří Suchý a Eva Pilarová\"\n\n\"Jiří Suchý\"\n\n\"Hana Hegerová, Waldemar Matuška a Karel Gott\"\n\"Waldemar Matuška\"\n\"Jiří Suchý a Magda Křížková\"\n\"Jiří Šlitr\"\n\"Jiří Suchý a Lenka Hartlová\"\n\"Jiří Suchý a Jiří Šlitr\"\n\"Jiří Suchý\"\n\n\"Pavlína Filipovská\"\n\"Jiří Suchý a Jiří Šlitr\"\n\"Jiří Suchý\"\n\n\"Jiří Jelínek a Jiří Suchý\"\n\"Karel Gott\"\n\"Hana Hegerová\"\nJiří Suchý / Jiří Suchý\n\n\"Jiří Suchý\"\n\n\"Pavel Sedláček\"\n"}
{"id": "1004681", "url": "https://cs.wikipedia.org/wiki?curid=1004681", "title": "Feminnem", "text": "Feminnem\n\nFeminnem byla bosensko–chorvatská dívčí skupina, kterou před rozpadem tvořili Pamela Ramljak, Neda Parmać a Nika Antolos.\n\nSkupina vznikla v roce 2004, kdy se v show \"Hrvatski Idol\" objevili tří původní členky. Následně produkovali hit \"\"Volim te, mrzim te\"\" (Miluji tě, nenávidím tě).\n\nV roce 2005 získali právo reprezentovat Bosnu a Hercegovinu v sestavě původních členek Ivana Marić, Neda Parmać a Pamela Ramljak na Eurovision Song Contest 2005 na Ukrajině s písní \"\"Call Me\"\", autorem písně je Andrej Babić. Automaticky se kvalifikovali do finále Eurovision Song Contest 2005, kde se umístili na čtrnáctém místě z 24 účastníků.\n\nV roce 2007 se pokusili prostřednictvím národního kola \"Dora 2007\" reprezentovat Chorvatsko na Eurovision Song Contest 2007 ve finských Helsinkách s písní \"\"Navika\"\", ale umístili se deváté s 16 body. Vítězem se stal Dragonfly spolu s Dado Topićem s písní \"\"Vjerujem u ljubav\"\".\n\nOpět se pokoušeli reprezentovat Chorvatsko na Eurovision Song Contest 2009 v Moskvě s písní \"\"Poljupci u boji\"\", ale umístili se na třetím místě s 28 body. Vítězem se stal Igor Cukrov a Andrea Šušnjara s písní \"\"Lijepa Tena\"\".\n\nNásledující rok se zúčastnili chorvatského národního kola \"Dora 2010\" s jejich písní \"\"Lako Je Sve\"\" v sestavě Nika Antolos, Neda Parmać a Pamela Ramljak. Poté, co skončili v semifinále na čtvrtém místě, postoupili ve finále, které po obdržení maximálního počtu bodů od poroty a televizních diváků vyhráli. Následně reprezentovali Chorvatsko na Eurovision Song Contest v Oslu, ale nedokázali se kvalifikovat do finále. V semifinále se umístili třináctém místě v konkurenci 17 zemí.\n\nDne 21. února 2012 se skupina rozhodla rozdělit, protože se členky chtěli soustředit na své sólové kariéry.\n\nNeda Parmać se narodila 13. ledna 1985 ve Splitu. Již v raném věku si brala taneční lekce. Ve věku 13 let se stala členem skupiny \"Kompas\". Jako vokalistka si zazpívala v mnoha písních a aktivně se podílí na různých operních inscenacích. V roce 2004 se zúčastnila ve show \"Hrvatski Idol\", po které s dalšími dvěma účastnicemi založila skupinu Feminnem.\n\nNika Antolos se narodila 24. prosince 1989 v Rijece. Účastnila se mnoha hudebních soutěží, v soutěži \"HTZ\" byla jednou z finalistek.\n\nPamela Ramljak se narodil 2. dubna 1979 v bosenskohercegovinském městě Čapljina. Absolvovala hudební akademii v Záhřebu a zazpívala si s Tonym Cetinskim nebo Amilou Glamočak. V roce 2004 byla také jedním z finalistů v show \"Hrvatski Idol\".\n\n\n"}
{"id": "1004682", "url": "https://cs.wikipedia.org/wiki?curid=1004682", "title": "Esperanza (polární stanice)", "text": "Esperanza (polární stanice)\n\nArgentická vědecká stanice Esperanza je nejsevernější stanice na pevninské Antarktidě (Antarktický poloostrov), na stanici neustále někdo je a nikdy není opuštěna. Byla založena 17. posince 1952. Stanice funguje hlavně jako laboratoř, meteorologická stanice a dále se zabývá biologií a seismografií. Časové pásmo je -3 oproti GMT (-4 hodiny oproti českému času).\n\n17. prosince 1952 stanici založil George Edgar Leal. 28. února 1976 byla na stanici postavena kaple, na Antarktidě to byl vůbec první kostel. První svatba na Antarktidě byla též tady, stalo se to 16. února 1978. 7. ledna 1978 se tu narodil první člověk narozený v Antarktidě, Emilio Marcos Palma. V tomto roce byla postavena i škola (nejspíš základní) a usadilo se zde 7 rodin. O rok později zde začalo vysílat i první Antarktické rádio LRA36 Radio Nacional Arcángel San Gabriel. Na základně zatím zemřelo 12 lidí. V roce 2004 na stanici žilo 55 lidí, z toho 21 dětí.\n\nStanice je 20-30 metrů od pobřeží a nedaleko se plazí ledovec. Místo, kde stojí je jako přístav ideální. Oblast, kde stanice stojí, si nárokují Argentina, Chile a Velká Británie. Stanice má celkem 43 budov. Ročně na stanici pobude přes 1000 turistů a v zimě na ní pobývá okolo 50-80 dlouhobě žijících lidí. Na stanici nechybí škola, kaple, nemocnice.\n\nNa stanici jsou obytné domy a každý dům je určený pro jednu rodinu nebo jednotlivce. Pak je i jeden dům vyhrazen pro jejich setkávání (říka se mu Casino), tam se po většinu týdne vaří pro všechny a společně všichni můžou trávit volný čas.\n\nPodnebí je polární, silně oceánské. Vliv moře je zde silný a proto jsou zde oproti zbytku Antarktidy dost mírné teploty. Počasí je stále oblačné a sněží polovinu dní v měsíci. Globální oteplování se tu účinkuje velmi silně a rychle se otepluje, v průměru o 0.04°C ročně.\n"}
{"id": "1004686", "url": "https://cs.wikipedia.org/wiki?curid=1004686", "title": "Josef Koudela", "text": "Josef Koudela\n\nJosef Koudela (2. července 1845 Pokojov – 1. listopadu 1913 Brno) byl český právník a politik, za Rakouska-Uherska na počátku 20. století poslanec Říšské rady.\n\nStudoval na gymnáziu v Jihlavě a Praze. Právní studia absolvoval na univerzitě v Praze. Nastoupil na soudní praxi. Pak působil jako advokát. Nejprve byl zaměstnán v advokátní kanceláři Josefa Fanderlíka, později v kanceláři Aloise Pražáka. V období let 1876–1884 byl advokátem v Prostějově, od roku 1884 v Brně.\n\nUž v Prostějově byl veřejně a politicky aktivní. Zasedal v předsednictvu místní odbočky Ústřední matice školské, která financovala místní českojazyčnou reálnou školu. Založil spolek na podporu českých mateřských škol. Byl členem prostějovského obecního zastupitelstva. Poté, co prostějovskou samosprávu plně ovládli Češi, udělilo zastupitelstvo Koudelovi čestné občanství. Čestné občanství mu udělily i mnohé další obce. Národní aktivity vyvíjel i po svém přesídlení do Brna. Vyznačoval se smířlivým osobním stylem, díky čemuž požíval respektu i od politických odpůrců včetně moravských Němců. Angažoval se i v hospodářském životě. Byl aktivní v Cyrilo-metodějské záložně a v Hypoteční bance markrabství Moravského. Podílel se na dění okolo brněnské obchodní a živnostenské komory.\n\nRoku 1892 nařídila státní správa odstranit z brněnského besedního domu znaky zemí koruny České. Koudela pak podal stížnost k říšskému soudu, který stížnosti roku 1893 vyhověl s tím, že šlo o porušení práva na vyjádření názoru. Roku 1895 předsedal moravskému výboru pro účast na Národopisné výstavě českoslovanské v Praze. V kulturních a národnostních otázkách se angažovala i jeho manželka Adéla Koudelová, rozená Jelínková, starostka a protektorka Ženské vzdělávací jednoty Vesna.\n\nV zemských volbách v roce 1884 byl zvolen do Moravského zemského sněmu v kurii venkovských obcí, obvod Brno. Mandát obhájil v zemských volbách v roce 1890, zemských volbách v roce 1896, zemských volbách v roce 1902 i zemských volbách v roce 1906. Roku 1895 (po smrti dr. Fanderlíka) se stal členem zemského výboru. Prosadil zde zřízení české vyšší reálné školy v Uherském Brodu. Jako zemský politik se zasadil také o zřízení třetího českojazyčného učitelského ústavu na Moravě.\n\nNa počátku století se zapojil i do celostátní politiky. V doplňovacích volbách roku 1902 (poté co rezignoval poslanec Konrád Martínek) získal mandát na Říšské radě za kurii venkovských obcí, obvod Brno, Vyškov. Slib složil 17. října 1902. K roku 1907 se profesně uvádí jako advokát. Je uváděn jako kandidát české Katolické národní strany.\n\nZpočátku působil v politice za staročeskou stranu, později přešel do Katolické strany národní na Moravě a náležel mezi její hlavní osobnosti. Za Katolickou národní stranu již roku 1902 vstupoval na Říšskou radu. Přítomnost osobností jako byly Josef Koudela nebo Tomáš Eduard Šilinger dávala této katolické straně národovecký směr, který po jejich smrti podle kritiků opadl.\n\nRoku 1909 byl povýšen do šlechtického stavu. Používal pak přídomek z Jelínkova (podle své manželky). Byl mu též udělen papežský řád Pro Ecclesia et Pontifice.\n\nZemřel v noci na 2. listopadu 1913 po delší nemoci. Krátce před smrtí se jeho stav dočasně zlepšil, pak ale byl \"raněn mrtvicí\". \n\nNarodil se Bartoloměji Koudelovi a Marii Koudelové (roz. Benešové), jako páté ze sedmi dětí. Jeho sourozenci byli: Františka Benešová (1834–1882), Anna Růžičková (1837–1864), Jan Koudela – farář v Jemnici (1839–1890), František Koudela (1842–?), Kateřina Chalupníková (1848–?) a Josefa Heidlerová (1852–1933). Dne 26. června 1877 si vzal za ženu Adélu Jelínkovou, se kterou měl pět synů: Jan Koudela (1880–1935), Karel Koudela (1882–1919), Jaroslav Koudela (1885–1910), Josef Koudela (1886–1928) a Václav Koudela (1891–1915). Žádný z jeho synů již potomky neměl a pouze jeden (Jan) se oženil. \n"}
{"id": "1004690", "url": "https://cs.wikipedia.org/wiki?curid=1004690", "title": "Diskografie Feminnem", "text": "Diskografie Feminnem\n\nDiskografie Feminnem, bosensko-chorvatské dívčí skupiny, se k červnu 2014 skládala ze tří studiových alb, jedné kompilace, 15 singlů a 15 videoklipů. Nejpopulárnějšími singly jsou „Volim te, mrzim te“, „2 srca 1 ljubav“, „Call Me“, „Sve što ostaje“, „Lako je sve“ a „Sve što ti nisam znala dati“.\n"}
{"id": "1004692", "url": "https://cs.wikipedia.org/wiki?curid=1004692", "title": "Václav Halíř", "text": "Václav Halíř\n\nVáclav Halíř (28. září 1926 Žeravice – 22. března 1999 Brno) byl český operní pěvec s basovým (či basbarytonovým) hlasem, působící zejména v brněnské opeře.\n\nNarodil se 28. září 1926 v Žeravicích na Hané, pozdější místní části Přerova. Vyučil se zedníkem. Už od svých osmi let se však učil hrát i na housle. Po skončení 2. světové války, v letech 1946–1950 studoval na Brněnské konzervatoři: Původně se hlásil do houslové třídy, byl mu však doporučen kontrabas. Dva roky tedy studoval hru na kontrabas u Rudolfa Tuláčka a pak na doporučení sbormistra přešel na zpěv u Josefa Války. Poté pokračoval ve studiu zpěvu na Janáčkově akademii múzických umění v Brně u Bohumila Soběského. Tamní studium ukončil v roce 1955.\n\nBěhem studií hostoval v brněnské Janáčkově opeře jako Vodník ve Dvořákově \"Rusalce\". V rámci Pražského jara 1954 se zúčastnil mezinárodní pěvecké soutěže o cenu Emy Destinnové a Karla Buriana, v níž vyhrál ve své kategorii první cenu. Vyhrál i přidruženou soutěž o nejlepší interpretaci Dvořákovy písně „Když mne stará matka zpívat učívala“. Téhož roku absolvoval turné s violoncellistou Vášou Černým a klavíristou Janem Ermlem v Číně a Mongolsku a po návratu získal roku 1955 druhou cenu na pěvecké soutěži ve Varšavě.\n\nTehdejší umělecký šéf Janáčkovy opery František Jílek mu už v roce 1953 nabídl sólové angažmá basisty a Halíř přijal, aby zde vytrval až do svého penzionování v roce 1991. Vedle operní interpretace se věnoval také koncertní činnosti v oratorní, kantátové a písňové tvorbě. Dva roky po vzniku Brněnského rozhlasového orchestru lidových nástrojů (BROLN), v roce 1954 začal s tímto souborem spolupracovat na interpretaci písňové tvorby.\n\nV roce 1974 byl oceněn Smetanovou medailí Ministerstva kultury a 1978 Janáčkovou medailí Ministerstva kultury za zásluhy o interpretaci a propagaci hudby obou skladatelů.\n\nVáclav Halíř byl velmi muzikální, disponoval sytým hlasem mnoha barevných odstínů a strhujícím přednesem. Mojmír Weimann napsal v roce 2014, u příležitosti 15. výročí pěvcova úmrtí: „Faktory velkých úspěchů Václava Halíře byly jeho velký hlasový rozsah, s nímž dovedl díky své přirozené muzikálnosti a důkladnému hudebnímu školení perfektně pracovat, a stejnou měrou jeho, na operního zpěváka mnohdy nezvyklá herecká všestrannost.“\n\nZa svůj život ztvárnil v brněnské opeře 68 postav, v širokém záběru od komických po dramatické. Kromě \"Osudu\" účinkoval ve všech operách Leoše Janáčka. Hrál ku příkladu Revírníka v inscenaci \"Příhod lišky Bystroušky\", jíž byla 2. října 1965 slavnostně otevřena nová budova brněnského Janáčkova divadla (v pozdějších nastudováních v ní ztvárnil i dvojroli Faráře a Jezevce). Nahrávka \"Její pastorkyně\" z roku 1979 s orchestrem opery Státního divadla v Brně pod vedením Františka Jílka, v níž zpíval Rychtáře, získala prestižní ocenění Grand Prix du Disque de l’Académie Charles Cros a Orphée d'Or de l'Académie du Disque Lyrique. Uplatnil se hojně i v operách Bedřicha Smetany a Antonína Dvořáka. S Vodníkem z Dvořákovy Rusalky ku příkladu oslavil v roce 1976 své 50. narozeniny. \n\nV první wagnerovské inscenaci v poválečném Brně, jíž se v roce 1960 stal \"Bludný Holanďan\", odehrál titulní roli. Dále hrál Telramunda v jeho \"Lohengrinovi\" a městského písaře Beckmessera v \"Mistrech pěvcích norimberských\".\n\nKromě klasického repertoáru hrál také v moderních operních dílech. V roce 1957 se objevil jako Baron Ochs v inscenaci Straussova \"Růžového kavalíra\", v níž se setkal s tehdy startující hvězdou Soňou Červenou. V březnu 1962 ztvárnil kněze Grigorise v teprve druhém jevištním uvedení \"Řeckých pašijí\" Bohuslava Martinů (premiéra díla proběhla jen o 5 měsíců dříve v Curychu). Dne 20. dubna 1963 hrál Ruprechta v československé premiéře opery \"Ohnivý anděl\" Sergeje Prokofjeva.\n\nCelkem devětkrát vystoupil na festivalu Smetanova Litomyšl, z toho 3× se Smetanovým \"Daliborem\" v roli Budivoje, naposled v roce 1995 v úloze Monteroneho ve Verdiho \"Rigolettovi\".\n\nVěnoval se významně také koncertní činnosti. Z ní byl významný mimo jiné v roce 1960 italský zájezd se Symfonickým orchestrem FOK, kde zpíval v \"Kytici\" Bohuslava Martinů a v Beethovenově \"Deváté symfonii\".\n\nDrobnou reminiscencí se mu už v důchodovém období, v roce 1993 stala televizní inscenace \"Na dvojce je Pavarotti\", v níž spolu s dalšími osobnostmi sekundoval Svatopluku Benešovi v roli penzionovaného operního pěvce.\n\nZa manželku měl Helenu Halířovou-Supovou, též operní pěvkyni, s níž se seznámil už na studiích. V závěru života bydlel v brněnské Voroněžské ulici. Zemřel dne 22. března 1999. Jeho ostatky byly uloženy na Ústředním hřbitově v Brně. \n\nDne 28. září 2006 mu k jeho nedožitým osmdesátinám byla v rodném Přerově odhalena pamětní deska. V roce 2012 byl \"in memoriam\" uveden do Síně slávy Národního divadla Brno.\n"}
{"id": "1004708", "url": "https://cs.wikipedia.org/wiki?curid=1004708", "title": "Vědecký podvod", "text": "Vědecký podvod\n\nVědecký podvod je neetické chování vědce zahrnující podvody v datech, textech, metodách, statistickém zpracování a teoriích.\n\nObecným příkladem je například plagiát, ghostwriter. Konkrétním příkladem je např. Piltdownský člověk, resveratrol či climategate. Mohou sem být řazeny i celé obory (např. astrologie, parapsychologie, homeopatie, biodynamické zemědělství a další), které spíše označujeme za pseudovědu. Jiné obory bývají za vědecký podvod označovány, vědecká obec však zatím nedošla shody. Chyba či záměr se však těžko odlišuje, jako v případě tradovaného množství železa ve špenátu.\n\nVliv na zrod vědeckých podvodů má i tlak firem a států na výsledky výzkumu. Může jít také o „junk science“.\n\n"}
{"id": "1004712", "url": "https://cs.wikipedia.org/wiki?curid=1004712", "title": "Pembrokeshire Coast Path", "text": "Pembrokeshire Coast Path\n\nPembrokeshire Coast Path nebo také Pembrokeshire Coastal Path ( \"Llwybr Arfordir Sir Benfro\") je stezka v hrabství Pembrokeshire v jihozápadním Walesu. Byla otevřena v roce 1970, je 299 kilometrů dlouhá a prochází převážně po pobřežních útesech. Nejvyšší místo Pen yr afr se nachází ve výšce 175 m n.m. a nejnižším je pak přechod Sandy Haven (2 m n.m.).\n\nJižní konec cesty se nachází ve vesnici Amroth a za severní bylo původně považováno místo Poppit Sands nedaleko vesnice St Dogmaels, kde byla umístěna pamětní deska; cesta však pokračuje až do St. Dogmaels, kde byla v červenci 2009 otevřena další část cesty. Zde se cesta spojuje s Ceredigion Coast Path, která pokračuje dále na sever.\n\nPembrokeshire Coast Path je součástí 1400 kilometrů dlouhé trasy Wales Coast Path, která začíná v Chepstowu a končí v Queensferry a byla slavnostně otevřena v roce 2012.\n"}
{"id": "1004714", "url": "https://cs.wikipedia.org/wiki?curid=1004714", "title": "Aleš Kot", "text": "Aleš Kot\n\nAleš Kot (* 27. září 1986, Ostrava) je česko-americký komiksový scenárista, který jako první Čech ve svém oboru prorazil v USA. Všechny své komiksy napsal v angličtině. Do USA se přestěhoval v roce 2009. Od roku 2012 píše pro známá komiksová vydavatelství DC Comics, Image Comics a Marvel Comics.\n\nNarodil se v roce 1986 v Ostravě. Tam také vyrůstal a navštěvoval například jazykovou školu. Za dvanáct let své školní docházky vystřídal šest škol. V sedmnácti letech ze školy odešel definitivně. V téže době několikrát pobýval ve Spojeném království.\n\nKe komiksu se dostal již ve čtyřech letech, kdy mu rodiče při zápalu plic darovali komiks s kačerem Donaldem. Později mu jeho dědeček, řidič z povolání, daroval česká vydání komiksů Spider-Man a Barbar Conan. Nato začal číst komiksy v časopisech Score a CREW. Tehdy začal vytvářet své první vlastní komiksy. V osmnácti až dvaceti letech bydlel střídavě v Ostravě a v Praze. V témže věku napsal svou první komiksovou knihu, prozatím tzv. do šuplíku.\n\nKdyž mu bylo dvacet tři let přestěhoval se za svou tehdejší přítelkyní do Los Angeles v USA. S přítelkyní se nakonec vzali, ale později také rozvedli. Během manželství zažádal v USA o občanství a tzv. zelenou kartu. To mu také bylo nakonec uděleno. V USA nejdříve pracoval jako asistent veterináře a prodavač ve smoke shopu. Poté nastoupil do časopisu Coilhouse, který založila jeho tehdejší žena. Během rozhovorů, které pro časopis vedl, se seznámil například s Grantem Morrisonem. Později pracoval jako account executive pro velkou distribuční mediální společnost.\n\nV roce 2011 nabídl dva původní náměty na komiksové minisérie vydavatelství Image Comics, oba byly přijaty. V červenci 2012 tak byla v USA vydána komiksová kniha \"Wild Children\", která se zabývá tíživým dopadem vzdělávacího systému na mladistvé. Kniha se dostala do Top 10 nejprodávanějších grafických románů. Za první měsíc se jí prodalo 3 700 kusů. Autorem kreseb je Riley Rossmo. Od prosince 2012 do března 2013 byla u Image vydávána čtyřdílná minisérie \"Change\". Prvního čísla se prodalo 6 400 kusů.\n\nOd září 2013 píše pro Image Comics vlastní sérii nazvanou \"Zero\". Prvního čísla se prodalo 20 300 kusů. Ta také byla (v roce 2014) vydána i v češtině, jako Kotův první komiks. V roce 2014 přišla nabídka na vytvoření seriálu dle komiksu. Kot byl vybrán jako scenárista testovacího pilotního dílu. Druhého čísla se prodalo již jen 9 000 kusů a poté počet prodaných kusů dále klesal. Sérii zakončil v červenci 2015 v čísle 18.\n\nV březnu 2014 vydal u Image Comics one-shot \"The Darkness: Vicious Traditions\", v červnu téhož roku poté \"The Darkness: Close Your Eyes\".\n\nRoku 2013 byl najmut vydavatelstvím DC Comics, pro které napsal čtyři sešity \"Suicide Squad\" (#20–23), (květen až srpen 2013). Sešitu \"Suicide Squad #20\" se prodalo 23 500 kusů. Pro DC měl připravený i jeden story-arc pro komiks ze světa Batmana určený pro sérii \"Legends of the Dark Knight\", ale pro tvůrčí neshody z DC Comics odešel a příběh dosud nebyl vydán.\n\nPři relaunchi vesmíru u Marvel Comics nazvaném All-New Marvel NOW! dostal Kot nabídky vést dvě pokračující série. V březnu 2014 bylo vydáno první číslo \"Secret Avengers vol. 3\", a také první číslo nové série \"Iron Patriot\". Prvního čísla \"Secret Avengers\" se prodalo 34 000 kusů a prvního čísla \"Iron Patriot\" 31 700 kusů. Na \"Secret Avengers\" se však podílel jako spoluautor již od prosince 2013, kdy s ním sérii psal Nick Spencer – jedná se o čísla \"Secret Avengers vol. 2 #12–16\". Série \"Secret Avengers vol. 3\" byla zastavena číslem 15 v dubnu 2015. Prodej \"Secret Avengers vol. 3\" skončil na 15 000 kusech za číslo.\n\nV červnu 2014 byl hostem pražského Crweconu. Od října 2014 vycházela jeho další série u Marvel Comics s názvem \"Bucky Barnes: Winter Soldier\". Prvního čísla této série se prodalo 47 471 kusů. Poslední číslo (11) bylo vydáno v září 2015 a poté bez oznámení vydávání skončilo.\n\nOd března do srpna 2015 vydal další autorskou minisérii s názvem \"The Surface\". Jedná se o žánr dystopické sci-fi. Kreslířem je Langdon Foss. Prvního čísla se prodalo 21 742 kusů. Poté minisérie klesla k 5 000 prodaných kusů za číslo.\n\nNa konci května začala u Image Comics vycházet jeho další série s názvem \"Material\". Prvního čísla se prodalo 11 700 kusů. U druhého čísla spadly tržby na polovinu. Po čísle 4 byla série zrušena a Kot oznámil, že by se k ní rád vracel jednou v roce prostřednictvím vydání samostatné komiksové knihy.\n\nV červenci 2015 začala u Image Comics vycházet série \"Wolf\", která je v žánrech fantasy, krimi a noir. Hlavním hrdinou je detektiv Antoine Wolfe, který se musí potýkat se zločinem i nadpřirozenem. Prvního čísla se prodalo 17 100 kusů. Série byla ukončena číslem 9 v červenci 2016.\n\nO rok později, v červenci 2017, u Image Comics začal vydávat novou sérii s názvem \"Generation Gone\".\n\nV České republice vydává komiksové knihy Aleše Kota nakladatelství CREW.\n\n\n\n\n"}
{"id": "1004721", "url": "https://cs.wikipedia.org/wiki?curid=1004721", "title": "Anthony Vanden Borre", "text": "Anthony Vanden Borre\n\nAnthony Vanden Borre (* 24. října 1987, Likasi, Zaire) je belgický fotbalový obránce a reprezentant, který momentálně hraje v belgickém klubu RSC Anderlecht. Účastník Mistrovství světa 2014 v Brazílii.\n\nVanden Borre hrál nejprve v Belgii za RSC Anderlecht, v Itálii za ACF Fiorentina a FC Janov, v Anglii za Portsmouth FC (hostování), následoval návrat do Belgie do klubu KRC Genk a poté zpět do RSC Anderlecht. S Anderlechtem vyhrál pětkrát belgický ligový titul (2004, 2006, 2007, 2013, 2014), s Genkem jednou (2011).\n\nAnthony Vanden Borre působil v mládežnických reprezentacích Belgie U16, U17 a U21.\n\nV A-mužstvu Belgie debutoval 28. dubna 2004 v utkání proti národnímu týmu Turecka. Nastoupil na jednu minutu, Belgie prohrála 2:3. První branku v dresu belgického národního týmu vstřelil 11. května 2006 v utkání proti Saúdské Arábii, vstřelil vítězný gól na konečných 2:1.\n\nTrenér belgického národního týmu Marc Wilmots jej zařadil na 23člennou soupisku pro Mistrovství světa ve fotbale 2014 v Brazílii a dal mu šanci v přípravě před MS.\n26. května 2014 v přípravném utkání před MS 2014 nastoupil proti Lucembursku, Belgie rozdrtila reprezentační výběr svého souseda 5:1. Nicméně FIFA tento zápas anulovala, neboť Marc Wilmots při něm chyboval, poslal při střídání na hřiště 7 nových hráčů, přičemž v přátelských zápasech je povoleno jednomu týmu vystřídat pouze šestkrát.\n\nNa Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A, si zahrál až ve třetím utkání základní skupiny H proti Jižní Koreji, Belgie jej i v oslabení vyhrála 1:0 a získala poprvé na MS v základní skupině plný počet bodů. Vanden Borre v nastaveném čase utrpěl zranění (zlomeninu) a šampionát pro něj skončil. Belgický tým sužovala početná marodka. S mundialem se Belgie rozloučila čtvrtfinálovou porážkou 0:1 s Argentinou.\n\n"}
{"id": "1004726", "url": "https://cs.wikipedia.org/wiki?curid=1004726", "title": "Benediction", "text": "Benediction\n\nBenediction (česky \"požehnání\") je britská death metalová kapela založená roku 1989 v anglickém městě Birmingham.\n\nPůvodní složení kapely bylo Paul Adams (basová kytara), Peter Rewinski (kytara), Darren Brookes (kytara) a Mark „Barney“ Greenway (vokály). Zpočátku se kapela intensivně věnovala zkoušení a ještě v roce 1989 vydala první demo s názvem \"The Dreams You Dread\". Díky němu si jich všimlo začínající hudební vydavatelství Nuclear Blast Records a posléze jim nabídlo smlouvu. Nicméně Mark „Barney“ Greenway hrál ještě v kapele Napalm Death, která tou dobou často koncertovala, a tak bylo nahrávání u Benediction poněkud komplikované. Greenway se nakonec rozhodl Benediction po prvním albu \"Subsconscious Terror\" (1990) opustit. Debut měl příznivé ohlasy a ke kapele se připojil i nový zpěvák - bývalý účetní Dave Ingram. Následovalo koncertní turné s kapelami Autopsy a Paradise Lost, další koncerty s Bolt Thrower, Nocturnus, a Massacra.\n\nPo vydání druhého studiového alba \"The Grand Leveller\" (1991) se kapela vydala na koncertní šňůru se švédskými Dismember. Kapelu opouští baskytarista Paul Adams. Po vydání EP \"Dark Is the Season\" (1992) následovaly koncerty s nizozemskými Asphyx a Brity Bolt Thrower a ke kapele se přidal nový baskytarista Frank Healy (dříve účinkoval ve skupinách Cerebral Fix a Sacrilege). S ním v sestavě natočila kapela třetí dlouhohrající desku s názvem \"Transcend the Rubicon\" (1993). V roce 1993 kapelu opouští bubeník Ian Treacy a nahrazuje ho Neil Hutton.\n\n\n\n\n\n"}
{"id": "1004729", "url": "https://cs.wikipedia.org/wiki?curid=1004729", "title": "Vůz Bcmz834 ČD", "text": "Vůz Bcmz834 ČD\n\nVozy Bcmz, číslované dosud v rakouském intervalu 61 81 59-70, jsou jedna z řad osobních lehátkových vozů z vozového parku Českých drah. Původní vozy byly vyrobeny v roce 1981 společností SGP Simmering pro Rakouské spolkové dráhy v celkovém počtu 60 kusů (000–059). V roce 2014 České dráhy odkoupily od Rakouských drah celkem devět vozů této řady, které do svého vozového parku zařadily pod označením Bcmz.\n\nRakouské spolkové dráhy v roce 1981 obdržely 60 nových lehátkových vozů typu UIC-Z. Některé z těchto vozů prošly v letech 2004–2010 modernizací. Do části vozů byla dosazena klimatizace, jiným byla zvýšena nejvyšší povolená rychlost na 200 km/h a část vozů prodělala obě úpravy. Původní řada se tak rozdělila na celkem čtyři intervaly značení.\n\nV roce 2014 České dráhy zakoupily devět vozů, všechny patřící do intervalu 61 81 59-70. Všech devět vozů spolu s osmi vozy Bmz dorazilo do Břeclavi 14. května. Vozy Bcmz byly 15. května převezeny do DPOV Nymburk, kde projdou dílčími úpravami.\n\nJsou to klimatizované lehátkové vozy se skříní typu UIC-Z o délce 26 400 mm. Nejvyšší povolená rychlost těchto vozů je 160 km/h.\n\nVozy mají dva páry zalamovacích nástupních dveří.\n\nVozy mají celkem devět oddílů pro cestující. V každém oddíle je osm míst k sezení, které lze přestavět na šest lehátek.\n\nPro napájení klimatizace, osvětlení a jiných elektrických spotřebičů je ve vozech nainstalován centrální zdroj energie.\n\nIhned po dodání vozy jezdily na ramenech Praha – Budapešť a Praha – Krakow. Pozděij České dráhy plánují nasadit tyto vozy na vybrané noční rychlíky, kde nahradí morálně zastaralé vozy Bc a Bc.\n\n"}
{"id": "1004734", "url": "https://cs.wikipedia.org/wiki?curid=1004734", "title": "Taťána Tilschová", "text": "Taťána Tilschová\n\nTaťána Tilschová (zemřela roku 1978 v Praze) byla česká překladatelka z angličtiny a z němčiny. Často překládala ve spolupráci se svým manželem Emanuelem Tilschem, jemuž byla druhou manželkou.\n"}
{"id": "1004735", "url": "https://cs.wikipedia.org/wiki?curid=1004735", "title": "Fortuna liga", "text": "Fortuna liga\n\nFortuna liga je \n"}
{"id": "1004741", "url": "https://cs.wikipedia.org/wiki?curid=1004741", "title": "Rue des Déchargeurs", "text": "Rue des Déchargeurs\n\nRue des Déchargeurs (tj. \"ulice Vykladačů\") je ulice v Paříži. Nachází se v 1. obvodu.\n\nUlice vede od křižovatky s \"Rue de Rivoli\" a končí u \"Rue des Halles\". Ulice je orientována z jihu na sever. Zhruba v polovině je na východní straně přerušena ulící \"Rue du Plat d'Étain\".\n\nUlice existovala už kolem roku 1300 pod názvem \"Siège-aux-Déchargeurs\" (Sídlo vykladačů) s odkazem na vykladače zboží z nedaleké Pařížské tržnice.\n\n\n"}
{"id": "1004742", "url": "https://cs.wikipedia.org/wiki?curid=1004742", "title": "Théâtre Les Déchargeurs", "text": "Théâtre Les Déchargeurs\n\nThéâtre Les Déchargeurs (doslovně \"Divadlo vykladačů\") je divadlo v Paříži. Nachází se v ulici \"Rue des Déchargeurs\" č. 3 v 1. obvodu. Divadlo pořádá vedle běžných představení také výstavy, koncerty a one-man-show.\n\nBudovu nechala postavit v roce 1708 Marie Orceau, vdova po Rouillém, členu bohaté rodiny Pajot & Rouillé. Pajot & Rouillé byli majiteli pošty, která byla v té době soukromou společností, a která měla sídlo ve stejné ulici \"Rue des Déchargeurs\" č. 9 v Hôtel de Villeroy.\n\nFasáda budova je od roku 1925 chráněna jako historická památka a od roku 2001 jsou chráněny také střechy, schodiště a voliéra z 18. století umístěná na nádvoří.\n\n"}
{"id": "1004743", "url": "https://cs.wikipedia.org/wiki?curid=1004743", "title": "Théâtre du Palais-Royal", "text": "Théâtre du Palais-Royal\n\nThéâtre du Palais-Royal (\"Divadlo Královského paláce\") je soukromé divadlo v Paříži. Nachází se v ulici \"Rue de Montpensier\" v 1. obvodu. Divadlo bylo založeno již v roce 1641. Původní budova divadla však vyhořela v roce 1781. Současná budova z 18. století je chráněná jako historická památka.\n\nKardinál Richelieu nechal roku 1637 přistavět ke křídlu svého paláce divadlo, aby rozbil monopol divadla v Hôtel de Bourgogne. Divadlo bylo otevřeno v roce 1641. V letech 1662-1673 zde vystupovala Molièrova skupina a italské divadlo.\n\nPo Molièrově smrti se jeho spolupracovník Jean-Baptiste Lully rozhodl umístit zde svou Académie royale de Musique a Molièrova skupina se přemístila do Hôtel de Guénégaud.\n\nDivadlo vyhořelo v roce 1763 do roku 1770 probíhala jeho rekonstrukce. Budova vyhořela znovu 8. června 1781 při požáru, který vznikl během představení Gluckovy opery \"Orfeus a Eurydika\". Původní budova již nebyla obnovena.\n\nSoučasnou budovu postavil v letech 1786-1790 architekt Victor Louis při výstavbě galerie v Palais-Royal z iniciativy Ludvíka Filipa II. Orleánského. V roce 1830 ji přestavěl architekt Louis Regnier de Guerchy a v roce 1880 architekt Paul Sédille. Sál vyzdobil ve stylu Ludvíka XV. a doplnil sochami Julese Daloua. Rovněž přistavěl točité bezpečnostní schodiště, které bylo přistavěno k venkovní fasádě, aby nemusela být změněna dispozice interiéru. Divadelní sál má 716 míst.\n\nFasáda a střechy budovy byly v roce 1930 zapsány na seznam historických památek a od roku 1993 je památkově chráněno celé divadlo.\n\nV roce 2010 založilo 50 soukromých pařížských divadel Spolek pro podporu soukromých divadel (\"Association pour le soutien du théâtre privé\") a Národní svaz ředitelů a provozovatelů soukromých divadel (\"Syndicat national des directeurs et tourneurs du théâtre privé\"), jejichž součástí se stalo i Théâtre du Palais Royal.\n\n\n"}
{"id": "1004748", "url": "https://cs.wikipedia.org/wiki?curid=1004748", "title": "Arbois", "text": "Arbois\n\nArbois je francouzská obec v departementu Jura v regionu Franche-Comté. V roce 2011 zde žilo 3 547 obyvatel. Je centrem kantonu Arbois.\n\n\"Počet obyvatel\" \n\n"}
{"id": "1004751", "url": "https://cs.wikipedia.org/wiki?curid=1004751", "title": "Górnik Łęczna", "text": "Górnik Łęczna\n\nGórnik Łęczna je polský fotbalový klub z města Łęczna. Domácím stadionem tohoto fotbalového klubu byl Stadion Górnika Łęczna, v červenci 2016 tým přesídlil do nedalekého Lublinu, aby mohl využívat Arenu Lublin.\n\nPo sezoně 2013/14 postoupil ze druhého místa I ligy do Ekstraklasy.\n\n30. březen 2015\"\n\nZnámí hráči\n"}
{"id": "1004752", "url": "https://cs.wikipedia.org/wiki?curid=1004752", "title": "Synot liga 2014/15", "text": "Synot liga 2014/15\n\nSezóna 2014/15 byla 22. ročníkem nejvyšší české fotbalové soutěže. Poprvé nesla název Synot podle sponzora – společnosti Synot, v minulosti se ročníky jmenovaly Gambrinus liga (od sezóny 1997/98 do ročníku 2013/14 včetně) podle značky piva Gambrinus. Účastnilo se 16 týmů, hrací systém byl stejný jako dříve. Každý tým se utkal s každým, jeden zápas na domácí půdě a druhý pak na hřišti soupeře, čili se odehrálo se celkem 30 kol. Mezi elitu se po roční pauze probojovaly zpět týmy FC Hradec Králové a SK Dynamo České Budějovice, které však po sezóně sestoupily zpět do druhé ligy.\n\nRočník byl zahájen v pátek 25. července 2014 v 18:00 zápasem Bohemians Praha 1905 – AC Sparta Praha (1:2), tentýž den se ještě od 20:15 odehrálo utkání FK Dukla Praha – FC Baník Ostrava (0:0), které muselo být na 45 minut přerušeno z důvodu výpadku elektrického proudu (zhaslo osvětlení).\n\nMistrovský titul ze sezóny 2013/14 obhajoval tým AC Sparta Praha. Poprvé v historii nehraje v této sezóně českou nejvyšší soutěž SK Sigma Olomouc. Do druhé české ligy sestoupí týmy na 15. a 16. místě.\n\nDo pohárové Evropy postoupily týmy FC Viktoria Plzeň, AC Sparta Praha, FK Baumit Jablonec, FK Mladá Boleslav (umístění v lize) a FC Slovan Liberec (výhra v poháru).\n\nTitul získal klub FC Viktoria Plzeň (svůj třetí v historii nejvyšší české ligy). Všech 240 utkání celkem navštívilo 1 134 707 diváků.\n\nÚdaje v tabulce jsou platné k začátku soutěže.\n\nPoznámky:\n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\n\n \n\n\nPetr Bolek (1/0/1),\nMatúš Kozáčik (29/0/14) –\nJan Baránek (7/0),\nLukáš Hejda (13/2),\nJan Holenda (18/4),\nPavel Horváth (7/1),\nTomáš Hořava (26/6),\nPatrik Hrošovský (28/0),\nRoman Hubník (19/3),\nJan Chramosta (10/3),\nDaniel Kolář (25/11),\nJan Kovařík (26/3),\nDavid Limberský (26/2),\nAidin Mahmutović (14/6),\nMilan Petržela (27/3),\nVáclav Pilař (28/4),\nVáclav Procházka (30/1),\nFrantišek Rajtoral (16/4),\nRadim Řezník (16/3),\nStanislav Tecl (18/5),\nOndřej Vaněk (29/5) –\ntrenér Dušan Uhrin (1. až 3. kolo) a Miroslav Koubek (4. až 30. kolo)\n\nDavid Bičík (13/0/7),\nMarek Štěch (17/0/8) -\nJakub Brabec (23/2),\nMichal Breznaník (5/0),\nBořek Dočkal (29/10),\nMario Holek (29/2),\nJuraj Chvátal (1/0),\nPavel Kadeřábek (25/3),\nVáclav Kadlec (13/9),\nRadoslav Kováč (17/0),\nTiémoko Konaté (25/1),\nLadislav Krejčí (27/3),\nDavid Lafata (30/20),\nLukáš Mareček (22/0),\nMarek Matějovský (24/0),\nMartin Nešpor (3/1),\nCosta Nhamoinesu (28/0),\nJakub Řezníček (8/0),\nHerolind Shala (3/0),\nOndřej Švejdík (6/0),\nKamil Vacek (11/0),\nLukáš Vácha (25/1) -\ntrenér Vítězslav Lavička (1. až 23. kolo) a Zdeněk Ščasný (24. až 30. kolo)\n\nVlastimil Hrubý (28/0/13),\nMichal Špit (3/0/0) –\nVít Beneš (15/1),\nNermin Crnkić (23/2),\nMartin Doležal (28/7),\nAntonín Fantiš (2/0),\nJán Greguš (13/3),\nTomáš Hübschman (28/0),\nJan Kopic (30/8),\nVojtěch Kubista (6/1),\nMarek Kysela (13/0),\nLukáš Masopust (11/1),\nOndřej Mihálik (4/0),\nRuslan Mingazov (24/5),\nMilan Mišůn (6/0),\nPavel Moulis (7/0),\nFilip Novák (29/11),\nLuděk Pernica (30/1),\nMartin Pospíšil (30/7),\nJosé Romera (28/1),\nDaniel Silva Rossi (23/3) -\ntrenér Jaroslav Šilhavý\n\nAleš Hruška (26/0/8),\nJan Šeda (4/0/1) –\nDaniel Bartl (15/0),\nJan Bořil (29/1),\nMichal Ďuriš (27/4),\nDaniel Geissler (1/0),\nLukáš Hůlka (13/1),\nStanislav Klobása (2/2),\nJan Koch (6/0),\nAntonín Křapka (6/0),\nOndřej Kúdela (5/0),\nJan Kysela (18/0),\nLukáš Magera (28/4),\nGaston Xavier Mendy (1/0),\nFlorian Milla (4/0),\nJakub Navrátil (22/2),\nAdam Pajer (4/0),\nJiří Skalák (24/6),\nIgor Subbotin (1/0),\nJan Šisler (17/1),\nJasmin Šćuk (27/7),\nJan Štohanzl (12/0),\nFlorian Thalamy (1/0),\nMiljan Vukadinović (14/0),\nTomáš Wágner (24/10),\nOndřej Zahustel (24/2) -\ntrenér Karel Jarolím\n\nMarek Boháč (20/0/8),\nMarián Kelemen (9/0/3),\nLukáš Krbeček (2/0/0) -\nRoman Bednář (12/5),\nJosef Divíšek (6/0),\nMartin Fillo (24/2),\nPavel Fořt (6/1),\nTomáš Hájovský (27/1),\nJosef Hnaníček (30/3),\nMartin Husár (2/0),\nMartin Krameš (18/0),\nTomáš Krbeček (10/0),\nJiří Mareš (16/0),\nAleš Matějů (15/1),\nMilan Nitrianský (12/0),\nTomáš Pilík (29/1),\nPetr Rys (1/0),\nJan Suchan (15/2),\nJakub Šindelář (1/0),\nJaroslav Tregler (9/0),\nTomáš Zápotočný (28/3) -\ntrenér Petr Čuhel (1. až 7. kolo) a Pavel Tobiáš (8. až 30. kolo)\n\nMartin Chudý (10/0/4),\nFilip Rada (20/0/6) -\nJean-David Beauguel\nTomáš Berger (26/4),\nJan Blažek (8/0),\nAldin Čajić (26/3),\nPatrik Gedeon (23/0),\nMarek Hanousek (29/3),\nMatěj Hanousek (27/0),\nMichal Jeřábek (18/0),\nJan Juroška (8/0),\nVjačeslav Karavajev (29/0),\nDino Kluk (5/0),\nMichael Krmenčík (13/2),\nBudge Manzia (2/0),\nJakub Mareš (27/2),\nJakub Považanec (26/3),\nTomáš Přikryl (9/2),\nNéstor Albiach Roger (10/1),\nLukáš Štetina (25/0),\nDaniel Tetour (7/0),\nJan Vorel (10/0) -\ntrenér Luboš Kozel\n\nTomáš Grigar (30/0/10) -\nBenjámin Balázs (6/0),\nJakub Hora (13/3),\nJan Hošek (7/1),\nChukwudi Chukwuma (5/0),\nDavid Jablonský (27/3),\nMilan Jirásek (5/0),\nUlrich Kapolongo (16/1),\nJan Krob (27/4),\nDenis Laňka (1/0),\nFranci Litsingi (24/4),\nAdmir Ljevaković (25/1),\nMichael Lüftner (24/0),\nMilan Matula (26/0),\nVáclav Mozol (1/0),\nNivaldo Alves Freitas Santos (19/3),\nRoman Potočný (13/4),\nEugène Salami (11/3),\nIvo Táborský (15/1),\nLaco Takács (21/1),\nOtto Urma (2/0),\nŠtěpán Vachoušek (14/1),\nTomáš Vondrášek (25/0),\nEgon Vůch (28/5) -\ntrenér Zdeněk Ščasný (1. až 16. kolo) a Petr Rada (17. až 30. kolo)\n\nJiří Havránek (1/0/0),\nMilan Švenger (17/0/5),\nZdeněk Zlámal (12/0/3) -\nRoman Artemuk (1/0),\nDavid Bartek (25/1),\nElvis Bratanović (26/7),\nPavol Cicman (2/0),\nMartin Cseh (6/1),\nVojtěch Engelmann (9/0),\nZoran Gajić (fotbalista) (10/0),\nMilan Havel (4/0),\nMichal Hubínek (1/0),\nMarek Jarolím (5/0),\nJosef Jindřišek (29/6),\nVáclav Kalina (7/0),\nDaniel Krch (8/0),\nIvan Lietava (22/1),\nMatúš Mikuš (29/7),\nJan Moravec (28/2),\nJhon Edison Mosquera Rebolledo (27/2),\nLukáš Pauschek (28/0),\nJakub Rada (30/5),\nRadek Šírl (24/0),\nAleš Škerle (12/1),\nMichal Šmíd (24/1),\nRadek Žaloudek (4/0) -\ntrenér Roman Pivarník\n\nMilan Heča (30/0/5) -\nTomáš Břečka (11/1),\nEldar Ćivić (3/0),\nVlastimil Daníček (4/0),\nJaroslav Diviš (29/4),\nTomáš Dočekal (6/0),\nLibor Došek (25/16),\nPetr Galuška (3/0),\nRoman Haša (1/0),\nMarek Havlík (24/1),\nFilip Hlúpik (18/1),\nLuboš Kalouda (27/7),\nMilan Kerbr (27/3),\nTomáš Košút (25/0),\nMarián Kovář (1/0),\nMartin Kuncl (25/0),\nJakub Prajza (3/0),\nTomáš Rada (27/0),\nPetr Reinberk (18/0),\nLukáš Sadílek (3/0),\nPatrik Šimko (15/0),\nVeliče Šumulikoski (25/2),\nMichal Trávník (24/4),\nJiří Valenta (25/4)\nTomáš Zajíc (1/0) –\ntrenér Svatopluk Habanec\n\nJaromír Blažek (3/0/2),\nJan Hanuš (27/0/7) -\nAugusto Batioja (4/0),\nMichal Demeter (4/0),\nTomáš Duba (1/0),\nJakub Fulnek (19/0),\nHaris Harba (28/4),\nMatěj Hybš (23/1),\nOkechukwu Christian Irobiso (3/0),\nAdam Jánoš (19/1),\nMarek Jungr (17/2),\nJan Kliment (15/2),\nJiří Krejčí (29/0),\nLukáš Kryštůfek (13/0),\nTomáš Kučera (27/4),\nVladimír Kukoľ (25/3),\nMatúš Marcin (5/0),\nTomáš Marek (24/0),\nMuris Mešanović (27/6),\nMatej Mlakić (1/0),\nPetr Nerad (5/1),\nOndřej Šourek (6/01),\nPeter Šulek (20/3),\nDavid Štěpánek (1/0),\nPetr Tlustý (18/2),\nLukáš Vaculík (25/3) -\ntrenér Petr Rada (1. až 9. kolo), Roman Kučera (10. až 16. kolo) a Luděk Klusáček (17. až 30. kolo)\n\nMartin Berkovec (11/0/3),\nKarel Hrubeš (15/0/1),\nMatej Rakovan (4/0/1) -\nAldo Baéz (23/0),\nJiří Bílek (27/3),\nDamien Boudjemaa (12/0),\nMilan Černý (17/1),\nMarek Červenka (8/1),\nSimon Deli (13/0),\nDame Diop (5/1),\nMartin Dostál (6/0),\nLukáš Fialka (6/0),\nRobert Hrubý (19/0),\nLevan Kenija (14/2),\nMarek Kodr (15/0),\nMartin Latka (19/2),\nJan Mikula (14/0),\nKarel Piták (25/1),\nVáclav Prošek (9/0),\nMilan Škoda (28/19),\nMichal Švec (8/0),\nKrisztián Tamás (11/0),\nJaromír Zmrhal (26/4) -\ntrenér Miroslav Beránek\n\nLukáš Hroššo (12/0/3),\nOndřej Kolář (16/0/4),\nPatrik Lukáč (2/0/0) –\nMarek Bakoš (12/1),\nErich Brabec (6/0),\nMarcos Calazans (4/0),\nVladimír Coufal (13/0),\nDzon Delarge (19/6),\nDjika Douglas (5/0),\nDaniel Dydowicz (6/0),\nTomáš Ďubek (19/1),\nTomáš Egert (1/0),\nJiří Fleišman (26/3),\nDenis Frimmel (2/0),\nMartin Frýdek (25/2),\nVojtěch Hadaščok (21/3),\nLukáš Kaiser (3/0),\nMiloš Karišik (16/1),\nKevin Luckassen (16/2),\nJan Mudra (18/0),\nMoustapha Ndiaye (4/0),\nMichal Obročník (18/1),\nDavid Pavelka (20/3),\nJiří Pimpara (20/0),\nLukáš Pokorný (19/1),\nIsaac Sackey (16/1),\nSoune Soungole (14/0),\nMartin Sus (13/0),\nJosef Šural (25/12) -\ntrenér Samuel Slovák (1. až 16. kolo), Jiří Kotrba a Josef Csaplár (17. až 19. kolo) a David Vavruška (20. až 30. kolo)\n\nJiří Pavlenka (30/0/10) -\nDyjan Carlos de Azevedo (22/1),\nMilan Baroš (11/2),\nOldřich Byrtus (9/0),\nMartin Foltýn (13/0),\nMichal Frydrych (29/4),\nMatěj Helešic (5/0),\nDaniel Holzer (23/2),\nMilan Jirásek (10/0),\nFilip Kaša (12/0),\nMartin Kouřil (14/1),\nDavor Kukec (28/3),\nLuka Lučić (9/0),\nDerrick Mensah (18/0),\nPatrik Mišák (12/0),\nFrancis Narh (23/2),\nOndřej Pyclík (1/0),\nMatej Sivrić (10/1),\nOndřej Sukup (16/0),\nMarek Šichor (16/1),\nVojtěch Štěpán (27/1),\nJakub Šašinka (12/1),\nTomáš Vengřinek (2/0),\nVictor Zapata Caicedo (3/0) -\ntrenér Tomáš Bernady a Martin Svědík (1. až 16. kolo) a Petr Frňka (17. až 30. kolo)\n\nMartin Doležal (2/0/0),\nVáclav Hladký (16/0/4),\nDušan Melichárek (13/0/4) –\nTomáš Brigant (12/1),\nPetr Buchta (13/0),\nRadek Buchta (13/0),\nJosef Čtvrtníček (7/1),\nRoman Fischer (14/0),\nAlois Hyčka (22/1),\nJakub Jugas (28/3),\nMarek Kaščák (6/0),\nMiroslav Keresteš (18/0),\nVáclav Klán (1/0),\nKamil Kopúnek (6/0),\nPavel Košťál (27/1),\nMilan Lutonský (14/1),\nJan Malík (28/1),\nMiroslav Marković (12/4),\nPavel Mezlík (4/0),\nDonneil Moukanza (15/1),\nDavid Pašek (19/4),\nJakub Přichystal (1/0),\nJan Sedlák (1/0),\nAleš Schuster (23/1),\nFabián Slančík (10/0),\nJan Sýkora (26/4),\nŠimon Šumbera (10/0),\nStanislav Vávra (26/4),\nPavel Zavadil (26/4),\nLukáš Zoubele (6/1)\n– trenér Václav Kotal (1.–30. kolo)\n\nTomáš Koubek (26/0/8),\nMartin Kuciak (5/0/0) -\nAleš Čermák (22/4),\nPavel Černý (21/0),\nPavel Dvořák (26/9),\nJan Hable (3/0),\nEmir Halilović (27/3),\nTomáš Holeš (30/0),\nJakub Chleboun (24/0),\nJiří Janoušek (2/0),\nOndřej Kraják (1/0),\nJuraj Križko (18/0),\nTomáš Malinský (22/1),\nPetr Mareš (21/1),\nMartin Nosek (4/0),\nDavid Petrus (6/1),\nMarek Plašil (15/1),\nAdrian Rolko (25/0),\nJan Shejbal (15/0),\nPetr Schwarz (3/0),\nDavid Štípek (25/1),\nPavel Šultes (3/0),\nTito (7/0),\nDaniel Trubač (16/1),\nDavid Vaněček (20/4),\nAdam Vlkanova (1/0),\nJan Vobejda (1/0) -\ntrenér Luboš Prokopec (1. až 11. kolo) a Bohuslav Pilný (12. až 30. kolo)\n\nTomáš Fryšták (1/0/0),\nZdeněk Křížek (29/0/5) –\nPetr Benát (29/2),\nAleš Dvořák (3/1),\nPavel Eliáš (8/0),\nJiří Funda (16/1),\nJan Hála (11/0),\nOndřej Herzán (13/0),\nMartin Chrien (8/0),\nTomáš Janotka (13/1),\nRichard Kalod (13/1),\nJiří Kladrubský (13/3),\nMichal Klesa (13/0),\nRoman Lengyel (29/1),\nZdeněk Linhart (22/1),\nJaroslav Machovec (19/3),\nPavel Novák (26/0),\nOndřej Otepka (1/0),\nPetr Pasecký (2/0),\nJakub Pešek (12/0),\nMatej Podstavek (13/0),\nMichal Řezáč (9/1),\nMichal Škoda (23/3),\nFilip Vaněk (2/0),\nLadislav Volešák (16/1) -\ntrenér Luboš Urban (1. až 18. kolo) a František Cipro (19. až 30. kolo)\n\nZdroj:\nZdroj:\nZdroj:\n\n\n\nV průběhu sezóny došlo k 11 změnám trenérů, přehled je uveden v tabulce. Změny po skončení sezóny 2014/15 uvedeny nejsou.\n\nV průběhu sezóny došlo ke 4 změnám v herním harmonogramu. Přehled je uveden v tabulce.\n\n"}
{"id": "1004753", "url": "https://cs.wikipedia.org/wiki?curid=1004753", "title": "Arinthod", "text": "Arinthod\n\nArinthod je francouzská obec v departementu Jura v regionu Franche-Comté. V roce 2011 zde žilo 1 143 obyvatel. Je centrem kantonu Arinthod.\n\n\"Počet obyvatel\" \n\n\n"}
{"id": "1004757", "url": "https://cs.wikipedia.org/wiki?curid=1004757", "title": "PFLAG", "text": "PFLAG\n\nPFLAG [\"pí-flag\"] () rodiče, přátelé a rodina lesbiček a gayů, je největší organizace ve Spojených státech pro rodiče, rodiny, přátele a hetero spojence, jež jsou sjednoceni s lidmi, kteří jsou lesbičky, gayové, bisexuálové a transgender (LGBT).\n\nPFLAG má více než 350 poboček po celých Spojených státech, s více než 200.000 členy a příznivci.\n\nZkratka PFLAG, původně zastávala jen rodiče, rodiny a přátelé lesbiček a gayů, ale v roce 2013 začala organizace zkratku používat pro celou LGBT komunitu.\n\n"}
{"id": "1004760", "url": "https://cs.wikipedia.org/wiki?curid=1004760", "title": "Miloš Růžička", "text": "Miloš Růžička\n\nMiloš Růžička (* 20. května 1963) je český politik a podnikatel, od roku 2014 zastupitel hlavního města Prahy, od listopadu 2010 (s krátkou přestávkou mezi březnem a červnem 2013) starosta městské části Praha-Ďáblice.\n\nŽiví se jako produkční a živnostník.\n\nJe místopředsedou Krajského výboru hnutí Starostové a nezávislí v Hlavním městě Praze.\n\nDo politiky se pokoušel vstoupit, když v komunálních volbách v roce 2006 kandidoval jako nestraník za subjekt \"Za spokojené Ďáblice\" do Zastupitelstva Městské části Praha-Ďáblice, ale neuspěl. Zastupitelem městské části se stal až po komunálních volbách v roce 2010, kdy kandidoval z pozice nestraníka jako lídr hnutí Starostové a nezávislí.\n\nV listopadu 2010 pak byl zvolen starostou Městské části Praha-Ďáblice. V březnu 2013 byl z funkce odvolán poté, co jeden ze zastupitelů městské části navrhl odvolání Rady MČ kvůli porušování zákonů a nefunkčnosti Rady MČ s ohledem na počet členů. Nakonec však byl v červnu 2013 starostou opět zvolen.\n\nV komunálních volbách v roce 2014 byl zvolen jako člen STAN za \"Trojkoalici\" (SZ, KDU-ČSL a STAN) do Zastupitelstva Hlavního města Prahy. Zároveň obhájil post zastupitele Městské části Praha-Ďáblice, když jako lídr vedl kandidátku STAN.\n\nV komunálních volbách v roce 2018 obhájil mandát zastupitele hlavního města Prahy, když kandidoval jako členka hnutí STAN na 11. místě kandidátky subjektu \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla -\"Spojené síly pro Prahu\"\"\". Obhájil také post zastupitele městské části Praha-Ďáblice, kde byl lídrem kandidátky hnutí STAN.\n"}
{"id": "1004765", "url": "https://cs.wikipedia.org/wiki?curid=1004765", "title": "Dark Is the Season", "text": "Dark Is the Season\n\nDark Is the Season (česky \"Temná je sezóna\") je první EP britské death metalové kapely Benediction. Vydáno bylo v roce 1992 hudebním vydavatelstvím Nuclear Blast Records. EP vyšlo i na audiokazetě. Pro úvodní skladbu \"Foetus Noose\" byl vytvořen videoklip.\n\nJelikož kapelu v roce 1991 opustil baskytarista Paul Adams, part pro tento nástroj nahráli na EP oba kytaristé Darren Brookes a Peter Rewinski.\n\n\n\n"}
{"id": "1004769", "url": "https://cs.wikipedia.org/wiki?curid=1004769", "title": "Lateralizace mozkových funkcí", "text": "Lateralizace mozkových funkcí\n\nLateralizace mozkových funkcí je termín označující funkční asymetrii hemisfér mozku. Asymetrie je běžná i u primátů.\n\nMozková kůra je rozdělena brázdou, latinsky zvanou fissura longitudinalis cerebri. Tato brázda dělí kůru na dvě hemisféry a zároveň ji kříží kalózní těleso, které hemisféry propojuje. Mezi hemisférami se vyskytují i početné anatomické rozdíly, např. Sylviova brázda (sulcus lateralis) je delší v levé hemisférě, z čehož se vyvozovala rozdílná velikost planum temporale, což je část spánkového, neboli temporálního, laloku (současné výzkumy však naznačují, že příčinou nemusí být rozdíl ve velikosti mezi hemisférami, nýbrž členění kůry), markantní rozdíl představují i tzv. petalia, prohlubně vnitřní plochy lebečních kostí odpovídající tvaru hemisfér - pravý čelní lalok přesahuje levý čelní lalok dopředu, levý týlní lalok pak přesahuje pravý týlní lalok dozadu.\nKromě anatomických rozdílů se hemisféry liší i strukturálně a neurochemicky. Současné výzkumy se ale věnují především funkční asymetrii hemisfér, kde se funkcemi myslí kognitivní funkce. Lateralizace mozkových funkcí představuje specializaci hemisféry na určitou funkci nebo část funkce – např. paměť je lateralizována způsobem, kdy levá hemisféra zodpovídá za verbální paměť a pravá za paměť neverbální.\n\nInterpretace laterality hemisfér laickou veřejností většinou zahrnují vykreslování pravé hemisféry jako kreativní, duchovní, dobrodružné a oplývající úžasnou představivostí atd., kdežto levá hemisféra se považuje za racionální, logickou a vědeckou. Tyto interpretace, které se dají považovat za přinejmenším nepodložené a zjednodušující, nabývají podobu jakýchsi mýtů, které se i v současnosti těší velké popularitě. Jedním z možných důvodů vzniku těchto mýtů (kromě lidské záliby v kategorizování světa do binárních vztahů) je skutečnost, že lateralizace řeči v levé hemisféře umožňuje její jednodušší zkoumání oproti hemisféře pravé a na začátku moderního zkoumání bylo mnoho výzkumů věnovaných právě této problematice, pravá hemisféra však rozhodně není podřadná nebo méněcenná, spíš „mlčící“ a dlouho přehlížena. Nedá se tedy mluvit o jednoznačně dominantní a submisivní hemisféře, dominance se projevuje v jednotlivých funkcích různou měrou v každé z hemisfér. V současnosti se mnoho výzkumů zabývá právě funkcemi pravé hemisféry.\nModerní éra zkoumání specializace hemisfér na určité funkce se obvykle datuje od šedesátých let devatenáctého století, kdy Paul Broca, francouzský lékař, vyhlásil, že řeč sídlí ve frontálních (čelních) lalocích, z nichž konkrétně lalok levé hemisféry má dominantnější úlohu. Ve skutečnosti se však tyto myšlenky objevily už dříve – afasie a její neurologické koreláty byly pozorovány o 25 let před Brocovým objevem francouzským neurologem Daxem.\n\nV roce 1864 Broca popsal případ, kdy pacient po poškození části mozku (v oblasti gyrus frontalis inferior) v levé hemisféře ztratil schopnost produkovat smysluplnou řeč. Tento syndrom, později nazván Brocova (expresivní) afázie, se vyznačuje neschopností produkovat řeč, avšak schopnost porozumění řeči je zachována.\n\nKe konci devatenáctého století se vyskytl podobný objev. Německý neurolog Carl Wernicke popsal případ pacienta s poškozením gyrus temporalis superior, jehož výsledkem je neschopnost porozumět řeči se zachováním spontánní produkce řeči, syndrom se nazývá Wernickeho (senzorická, receptivní) afázie. Pozdější výzkumy dokazují komplikovanější rozčlenění jednotlivých aspektů řečové funkce mezi oblastmi mozku.\n\nNeuropsycholog Roger Sperry v šedesátých a sedmdesátých letech prováděl výzkumy, prostřednictvím kterých zkoumal funkční specializaci hemisfér u pacientů – epileptiků, kteří podstoupili komisurotomii, tj. chirurgické rozdělení kalózního tělesa, které hemisféry spojuje, aby se tak zabránilo šíření epileptického záchvatu z jedné hemisféry do druhé. Vedlejším produktem zákroku je tzv. split-brain syndrom, který dosvědčuje dominantnější úlohu levé hemisféry při verbalizaci oproti hemisféře pravé. V klasickém experimentu se pacientům se split-brain syndromem prezentuje obrázek do levého zrakového pole (které je zpracováváno výhradně pravou hemisférou, viz optická chiasma). Pacienti na požadavek, aby pojmenovali to, co viděli, odpovídají, že neviděli nic. Nicméně je prokázána určitá implicitní (nepřímá) znalost - když jsou požádáni, aby levou rukou, která je rovněž ovládána pravou hemisférou, ukázali z výběru obrázků na obrázek předmětu, který viděli, reagují správně. Tento jev se vysvětluje právě tím, že obraz v levém poli zpracovala pravá hemisféra, která kvůli komisurotomii nemohla informaci vyslat do levé hemisféry (která u většiny lidí zodpovídá za řeč). Tento syndrom se projevuje i v somatosenzorické oblasti, v případě kdy se pacient dotýká levou rukou (propojenou s pravou hemisférou) neznámého objektu, který nevidí. Zjednodušeně, podstatou split-brain syndromu je neschopnost oddělených hemisfér posouvat informaci kontralaterálně (do opačné, protilehlé, hemisféry).\nPlanum temporale, část mozku, která se do velké míry kryje s Wernickeho oblastí, byla zkoumána americkým neurologem Normanem Geschwindem, který v roce 1968 postuloval asymetrii mezi planum temporale levé a planum temporale pravé hemisféry. Tvrdil, že planum temporale na levé straně je větší. Pozdější výzkumy ukázaly rozdíl v objemu šedé hmoty a strukturální rozdíly na úrovni rozestupů mezi sloupci buněk.\n\nLateralizace řeči v jedné (nejčastěji levé) hemisféře se prokázala při unilaterálních (jednostranných, zasahujících jen jednu hemisféru) poškozeních mozku, popsaných v rámci Brocovy a Wernickeho afázie. V současnosti se na zkoumání lateralizace řeči (i jiných funkcí) využívají zobrazovací metody jako např. pozitronová emisní tomografie a funkční magnetická rezonance, které umožňují subtilnější zkoumání jednotlivých oblastí kůry.\nVyjádřeno v procentech, více než 90% praváků (lidí s preferencí pravé ruky) a jen 70% leváků (pro zjednodušení jsou do leváků kromě lidí s preferencí levé ruky připočítáni např. i lidé s vyrovnanou preferencí obou rukou) vykazují specializaci levé hemisféry na jazyk. Určení umístění řeči v jedné z hemisfér je klíčové především před operacemi mozku. Na tento účel se používá tzv. Wada test.\nDůležitá úloha levé hemisféry ve vztahu k řeči se projevuje např. u split-brain syndromu.\nSamotnou preferenci levé nebo pravé ruky, a tedy lateralizované chování, je možné pozorovat u lidského plodu už od 9.-10. týdne, od 15. týdne mají plody tendenci sát palec pravé ruky, což je v korelaci s preferencí ruky ve věku 10-12 let.\nPři popisování funkce zrakové pozornosti prostřednictvím případů, kdy byl mozek na určitém místě poškozen, se nejčastěji uvádí tzv. neglekt syndrom (neboli hemineglekt), kdy pacient “zanedbává“ jednu stranu prostoru – neobkreslí jednu stranu obrázku, neobleče jednu stranu těla atp. Charakterizuje se neschopností jedince zpracovat podněty z jedné strany těla nebo prostředí, avšak příčinou není neschopnost přijímat vjemy. Hemineglekt se nejčastěji vyskytuje na straně, která je kontralaterální (opačná) ve vztahu k poškozené části mozku, přičemž nejobvyklejší variantou je poškození pravé hemisféry a tedy – kontralaterálně - postižení levé strany prostoru. \nVyskytují se však i varianty opačné a dokonce i varianty ipsilaterální (vyskytující se na straně shodující se s poškozenou stranou mozku). \nNejčastější forma hemineglektu naznačuje lateralizaci prostorové pozornosti do pravé hemisféry. Na prostorové pozornosti se podílejí různé oblasti mozku, které tak vytvářejí jakousi síť. Tato síť vykazuje asymetrii v tom smyslu, že levá hemisféra je převážně zaměřená na pravou stranu prostoru a opačným směrem, zatímco pravá hemisféra směruje pozornost rovnoměrněji do obou stran prostoru a oběma směry. Unilaterální (jednostranný) neglekt je tedy pozorován téměř jen v případech poškození pravé hemisféry.\nNěkteré výzkumy ukazují, že by se mělo uvažovat spíš o lateralizaci určitých složek prostorové pozornosti, než její lateralizaci jako celku, protože např. pravá hemisféra zodpovídá spíš za globální aspekty vizuálního stimulu, kdežto levá se zaměřuje na jeho lokální aspekty. Volní zaměření pozornosti se také považuje za projev činnosti levé hemisféry.\nDichotická stimulace se používá na zkoumání lateralizace auditorní funkce a to jak u zdravých osob, tak i u pacientů s poškozením mozku. Spočívá v pouštění dvou odlišných nahrávek (obvykle nějaká slovní informace) zkoumané osobě, jedné do jedného ucha a druhé do druhého a to ve stejnou chvíli, přičemž platí, že při levo-hemisférické lateralizaci verbální funkce odpovídají osoby rychleji a častěji správně na otázky, které se vztahují k nahrávce prezentované do pravého ucha – z toho vyplývá preference pravého ucha a lateralizace řeči do levé hemisféry. Některé osoby však vykazují opačný vztah, tedy preferenci levého ucha a pravo-hemisférickou lateralizaci.\nPreference ucha se projevuje i ve vztahu k charakteru, resp. obsahu nahrávky. V případech, kdy se místo verbální zprávy použilo hudebních podnětů anebo environmentálních zvuků, byla dokázána častější preference levého ucha, což by naznačovalo lateralizaci tohoto typu zvukových podnětů do pravé hemisféry. V oblasti jazyka se objevuje hypotéza o specializaci pravé hemisféry na prozodické aspekty řeči.\nTechnika dichhapitcké stimulace zahrnuje prezentaci rozdílných hmatových (taktilních) stimulů výzkumné osobě, jeden předmět do jedné ruky, přičemž osoba nevidí, čeho se dotýká. Užívá se předmětů s rozličným významem a obsahem, např. písmena a arbitrární tvary – projevuje se specializace levé hemisféry na lingvistický obsah a sekvenční zpracování, kdežto pravá hemisféra dominuje v prostorové interpretaci.\nZ biologického hlediska se mozek ženy a mozek muže liší např. počtem neuronů – muži jich mají více, kdežto ženy mají početněji větvené dendrity a tedy větší množství propojení mezi neurony – příčinou je zřejmě vliv pohlavních hormonů. V některých oblastech mozku mají ženy vyšší objem šedé hmoty, jinde zase muži. Rozdíly se vyskytují i v případě pravděpodobnosti onemocnění některými chorobami centrálního nervového systému a rehabilitaci po úrazech mozku. Funkční lateralizace je výraznější u mužů, což může souviset s úspěšnější rehabilitací po úrazech u žen (menší vyhraněnost by mohla zjednodušit obnovení některých funkcí).\nV případě prostorové pozornosti se prokázala výraznější lateralizace pravé hemisféry u mužů , což se dá interpretovat jako doklad rozšířeného přesvědčení, že muži jsou v prostorové orientaci lepší než ženy. Vyšší verbální výkonnost žen nebyla potvrzena úplně jednoznačně, některé studie ale dokládají vyšší lateralizaci této funkce u žen.\nVe prospěch hypotézy o výhodách lateralizace jako faktoru ovlivňujícího schopnost přežití mluví například výzkum Lesley Rogersové naznačující, že tato výhoda spočívá ve schopnosti vykonávat odlišné úkoly paralelně v obou hemisférách. V jejím výzkumu byla použitá mladá kuřata – ta lateralizovaná (vystavovaná v určitém období vývoje světlu) dokázala rozpoznat nebezpečí představované dravcem zároveň s původním úkolem, což bylo zobání. Nelateralizovaná kuřata v tomto úkolu selhala.\n\nKineziologický rozbor nicméně prokazuje i negativní aspekt lateralizace tím, že lidé používají dominantní stranu k jiným činnostem než stranu nedominantní. To vede často ke svalovým dysbalancím a k intenčnímu napětí dominantní končetiny, např. paží a rukou, jak potvrzuje nejen myografie, ale i jednostranné bolesti hlavy, popř. tinnitus. Dále jsou známy mastikační dysbalance (žvýkání jen na jedné straně), rozdíly v mimickém svalstvu, v lokomoční dráze dolních končetin (např. přetěžování levé nohy praváky, nosících tašky na pravém rameni), vyosování trupu k nedominantní straně (oporné, zatímco dominantní strana dělá činnosti obratné), přikládání telefonu k hlavě dominantní rukou, klikání myší dominantní rukou, vyosení trupu v sedu s rozdílným zatěžováním sedacích kostí aj. Řešením je uvědomělé, symetrické provádění pohybů, častější relaxační pauzy, vnímání polohocitu a pohybocitu, rozšíření ideomotorického repertoáru např. prvky jógy, tai-chi, cvičením podle Feldenkraise, tancem, masážemi, individuální fyzioterapií aj.\n\n"}
{"id": "1004775", "url": "https://cs.wikipedia.org/wiki?curid=1004775", "title": "Prémie Otto Wichterleho", "text": "Prémie Otto Wichterleho\n\nPrémie Otto Wichterleho je ocenění spojené s finanční odměnou, které od roku 2002 uděluje Akademie věd České republiky vynikajícím mladým vědcům a vědkyním této instituce. Ocenění musejí být držiteli vědecké hodnosti (CSc., Dr., Ph.D., DrSc.) a v kalendářním roce udílení ceny nesmějí být starší 35 let (doba se prodlužuje o trvání rodičovské dovolené). Cenu tradičně uděluje předseda nebo předsedkyně Akademii věd ve vile Lanna v pražských Dejvicích. Další českou cenu pro mladé vědce (do 40 let) je Cena Neuron.\n\nMezi oceněnými v roce 2014 byl i jeden nositel vědecko-pedagogické hodnosti docent, a to doc. RNDr. Jan Řezáč, Ph.D., z Ústavu organické chemie a biochemie AV ČR (docentem od 1. listopadu 2013).\n\n\n"}
{"id": "1004780", "url": "https://cs.wikipedia.org/wiki?curid=1004780", "title": "Marián Hošek", "text": "Marián Hošek\n\nMarián Hošek (* 13. listopadu 1950 Bratislava) je český politik a stomatolog, bývalý náměstek ministra práce a sociálních věcí ČR, v letech 2006 až 2009 místopředseda KDU-ČSL, v letech 1998 až 2006 zastupitel Hlavního města Prahy, dlouholetý zastupitel Městské části Praha 6.\n\nVystudoval obor stomatologie na Lékařské fakultě Univerzity Komenského v Bratislavě.\n\nKrátce působil v Kolíně, později jako stomatolog Centrální kliniky v Praze. V roce 1990 se stal mluvčím Občanského fóra zdravotníků v Praze 6. Od roku 1993 začal provozovat soukromou stomatologickou praxi, kterou výrazně omezil v roce 2005.\n\nMarián Hošek je ženatý, s manželkou Martinou mají sedm dětí.\n\nOd roku 1995 je členem KDU-ČSL.\n\nDo politiky vstoupil, když byl v komunálních volbách v roce 1990 zvolen jako nezávislý kandidát do Zastupitelstva Městské části Praha 6. Mandát zastupitele obhájil jako člen KDS ve volbách v roce 1994 a jako člen KDU-ČSL ve volbách v roce 1998 a v roce 2002. O obhajobu se pokoušel i v komunálních volbách v roce 2006 a v roce 2010, ale ani jednou neuspěl. Do zastupitelstva městské části se vrátil až po volbách 2014, kdy vedl kandidátku subjektu \"KDU-ČSL a nezávislí\". V listopadu 2014 se stal uvolněným členem Zastupitelstva Městské části Praha 6, účastnil se jednání Rady MČ s hlasem poradním a byl zároveň koordinátorem strategické koncepce a rozvoje zdravotní a sociální politiky. Ve volbách v roce 2018 mandát zastupitele obhájil, když jako člen KDU-ČSL kandidoval za subjekt \"\"KLID. Koalice TOP 09 a KDU-ČSL pro Prahu 6\"\". V listopadu 2018 se navíc stal radním pro sociální věci a zdravotnictví.\n\nDo vyšší politiky se pokoušel proniknout, když v komunálních volbách v roce 1994 kandidoval za KDS do Zastupitelstva Hlavního města Prahy, ale nebyl zvolen. Pražským zastupitelem se stal až po komunálních volbách v roce 1998 jako člen KDU-ČSL na kandidátce Čtyřkoalice. V komunálních volbách v roce 2002 byl kandidátem KDU-ČSL na post primátora, ale z celé strany uspěl jako jediný, a proto byl zvolen pouze řadovým zastupitelem. O obhajobu se pokoušel i v komunálních volbách v roce 2006 a v roce 2010, ale ani jednou neuspěl. V komunálních volbách v roce 2014 kandidoval do Zastupitelstva Hlavního města Prahy na společné kandidátce Strany zelených, KDU-ČSL a STAN, ale zvolen nebyl.\n\nV únoru 2005 byl jmenován náměstkem ministra práce a sociálních věcí ČR. Na starosti měl oblast sociální politiky, rodinnou politiku, zdravotně postižené a další. Z ministerstva odešel v roce 2010 po nástupu ministra práce a sociálních věcí ČR Jaromíra Drábka.\n\nNa mimořádném sjezdu KDU-ČSL v Brně byl v prosinci 2006 zvolen místopředsedou strany. Funkci zastával do dalšího volebního sjezdu ve Vsetíně v květnu 2009.\n\nPětkrát kandidoval za KDU-ČSL v Hlavním městě Praze do Poslanecké sněmovny PČR, ale ani jednou neuspěl. Účastnil se přitom voleb do Poslanecké sněmovny PČR v roce 1996, v roce 2002, v roce 2006, v roce 2010 a v roce 2013.\n\nZúčastnil se rovněž voleb do Senátu PČR v roce 2010, kdy kandidoval za KDU-ČSL v obvodu č. 25 – Praha 6. Se ziskem 3,66 % hlasů skončil na 7. místě a nepostoupil ani do druhého kola.\n"}
{"id": "1004781", "url": "https://cs.wikipedia.org/wiki?curid=1004781", "title": "Lisa Tuttle", "text": "Lisa Tuttle\n\nLisa Gracia Tuttle (* 16. září 1952, Houston, Texas) je americká spisovatelka věnující se převážně žánrům science fiction, fantasy a horor. Studovala literaturu na Syracuské universitě. Roku 1974 získala ocenění Johna W. Campbella za nejlepšího nového spisovatele. V roce 1981 vyšel její román \"Křídla snů\", který napsala spolu s Georgem R. R. Martinem.\n\nZa svou povídku \"The Bone Flute\" z roku 1982 byla nominována na cenu Nebula, kterou nakonec také vyhrála. Tuttle však ocenění odmítla, a stala se tak první a jedinou osobou, která se ceny vzdala. Důvodem odmítnutí bylo, že již dříve oznámila, že nominaci stahuje na protest proti tomu, že jiný účastník soutěže, George Guthridge, rozeslal na podporu své povídky dopisy členům organizace SFWA, která ceny uděluje.\n\nV letech 1981 až 1987 byl jejím manželem spisovatel Christopher Priest. Rovněž vydala knihu pro děti.\n\n"}
{"id": "1004783", "url": "https://cs.wikipedia.org/wiki?curid=1004783", "title": "Wong Kar-wai", "text": "Wong Kar-wai\n\nWong Kar-wai (, * 17. července 1956, Šanghaj, Čína) je hongkongský filmový režisér, scenárista a producent. Poznávacím znamením jeho filmů je promyšlená výtvarná koncepce jednotlivých scén, kde barvy, světlo a hudba hrají stejně významnou roli jako samotní herci. Je držitelem mnoha filmových cen, které mu byly uděleny jak na domácí scéně, tak na mezinárodních filmových festivalech.\n\nNarodil se v roce 1956 v Šanghaji. V roce 1963 se s rodiči přestěhoval do Hongkongu. Protože ovládal pouze mandarínštinu, trávil s matkou spoustu hodin v kině, aby se naučil též kantonštinu.\nPo ukončení základní a střední školy studoval dva roky grafický design na hongkongské univerzitě (Hong Kong Polytechnic University). Poté v roce 1980 navštěvoval kurzy pořádané místní televizní stanicí (TVB), kde se později stal asistentem produkce. Pak pracoval jako scenárista v produkční společnosti známého hongkongského herce a producenta Alana Tanga.\n\nWong Kar-wai je ženatý, s manželkou Esther mají jednoho syna (*2004).\n\nWongovým režisérským debutem bylo poetické gangsterské melodrama As Tears Go By (\"Wong gok ka moon\"), film z roku 1988, kde se ještě neprojevuje vizuální stylizace v takové míře, jako v jeho dalších filmech. Další film z roku 1990, retro milostná romance ze 60. let. s názvem Days of Being Wild (\"A Fei jing juen\") mu vysloužil v Hongkongu přízvisko „rebel bez příčiny“.\n\nV 90. letech úzce spolupracoval s producentem Jetem Tonem, který produkoval jeho další filmy. Mezi ně patřily i tři kultovní snímky z let 1994–1995 Chungking express (\"Chongging senlin\"), příběh o obtížnosti smysluplné komunikace mezi lidmi a navazování trvalých vztahů v moderní společnosti; film žánru wu–sia Ashes of Time (\"Dung che sai duk\"), který je příběhem potulných šermířů a který byl jako redux (navrácený) uveden v roce 2008 pod českým názvem \"Na východě ďábel, na západě jed\" a surrealistický krimi film z prostředí nájemných zabijáků Fallen Angels (\"Duo luo tian shi\").\n\nDílo režiséra Wonga se kromě propracované vizuální stránky vyznačuje žánrovou pestrostí a stabilním týmem oblíbených herců a hereček, které opakovaně obsazuje do svých filmů. Mezi ně se řadí i známý herec Andy Lau nebo jedna z nejpopulárnějších mladých čínských hereček Čang C'-i.\n\nWong Kar-wai byl jako první čínský režisér přizván v roce 1996 do mezinárodní poroty MFF v Cannes. O rok později, v roce 1997, zde obdržel cenu za nejlepší režii svého filmu Happy Together (\"Cheun gwong tsa sit\"). Film je otevřeným pohledem do života dvou osob stejného pohlaví, čínských gayů, kteří se dobrovolně rozhodnou opustit svou vlast a řeší své vztahové i existenční problémy ve vzdáleném Buenos Aires.\n\nV roce 2000 natočil snímek In The Mood For Love (\"Fa yeung nin wa\"), křehkou romanci o nenaplněné lásce dvou zadaných lidí v Hongkongu 60. let. Za tento film obdržel prestižní filmovou cenu César za nejlepší zahraniční film.\n\nPrvní anglicky mluvený film s názvem My Blueberry Nights (v ČR uvedený pod názvem \"Moje borůvkové noci\", v anglickém znění s českými titulky), natočil režisér v roce 2007. Do hlavní role obsadil oblíbenou americkou písničkářku Norah Jones, hlavní mužskou roli si zahrál Jude Law. Velkou hereckou příležitost dostaly i další hollywoodské hvězdy, herec David Strathairn a herečky Natalie Portmanová a Rachel Weisz. V neobvyklé road movie se dva mladí lidé, kteří se právě setkali, snaží překonat bolestný rozchod s blízkým člověkem, hledají cestu k sobě samým i k druhým lidem a tím i možnost prožít novou, opravdovější lásku. Norah Jones nazpívala i soundtrack k filmu, skladbu s názvem \"The Story\". Album \"My Blueberry Nights\", obsahuje 14 skladeb, které zazněly ve filmu; produkoval ho známý americký hudebník a skladatel Ry Cooder.\nWong Kar-Wai byl v roce 2006 předsedou mezinárodní poroty MFF v Cannes a v roce 2013 předsedou poroty 63. Berlinale.\n\nZ roku 2013 je film ve stylu kung-fu s názvem The Grandmaster (\"Yi dai zong shi\"). Jedná se o poeticky zpracovaný životopis legendárního čínského mistra bojových umění Yip Mana.\n\nDo režisérovy tvorby patří kromě celovečerních filmů také krátkometrážní filmy, televizní reklamy a videoklipy.\n\nKromě jiných reklam natočil v letech 2006 – 2007 i reklamy v Praze. Jednu na parfém \"Hypnôse Homme\" pro francouzskou kosmetickou značku Lancôme Paris s herci Clive Owenem a Dariou Werbowy a také soubor reklam pro SoftBank s hercem Bradem Pittem.\n\nV roce 2002 pořídil videoklip ke skladbě \"Six Days\", kterou produkoval DJ Shadow.\n\nKromě autorských a některých spoluautorských scénářů k vlastním filmům, je Wong Kar–wai autorem či spoluautorem scénářů k filmům jiných režisérů.\n\nProducent Jet Tone, který produkoval Wongovy filmy na počátku jeho režisérské kariéry, mu postoupil všechna práva k produkční společnosti Jet Tone Films, Ltd. Wong Kar–wai se stal výkonným producentem s vlastní firmou, což mu zajistilo úplnou tvůrčí svobodu při realizaci filmových projektů. Kromě vlastních filmů produkoval i snímky svých kolegů, třeba úspěšný film \"Chinese Odyssey 2002\" (\"Čínská odysea 2002\"), který režíroval hongkongský režisér, producent a jeho obdivovatel Jeffrey Lau.\n\nNázvy filmů jsou uváděny v angličtině, v závorkách je uveden český ekvivalent anglického názvu, pokud je znám\n\n\n\n\n\n\n\n"}
{"id": "1004786", "url": "https://cs.wikipedia.org/wiki?curid=1004786", "title": "At Play Vol. 4", "text": "At Play Vol. 4\n\nAt Play Vol. 4 je kompilační album kanadského producenta Deadmau5e. Jako ostatní alba ze série \"At Play\" i toto obsahuje skladby z předchozích alb Vexillology a Full Circle. Dále obsahuje skaldbu \"GH\", která \"byla vytvořena v době před \"Random Album Title\"\". Tato skladba také využívá samplu ze skladby \"Sometimes I Fail\".\n"}
{"id": "1004790", "url": "https://cs.wikipedia.org/wiki?curid=1004790", "title": "FK Korzo", "text": "FK Korzo\n\nFudbalski Klub Korzo Prilep (makedonsky: ФК Корзо) byl severomakedonský fotbalový klub sídlící ve městě Prilep. Klub byl založen v roce 1972. V roce 2007 byl klub znovu obnoven. V červenci 2013 klubové vedení oznámilo spojení s FK Shkupi.\n\n"}
{"id": "1004794", "url": "https://cs.wikipedia.org/wiki?curid=1004794", "title": "FK Ljuboten", "text": "FK Ljuboten\n\nFudbalski klub Ljuboten Tetovo (makedonsky: ФК Љуботен) je severomakedonský fotbalový klub sídlící ve městě Tetovo. Klub byl založen v roce 1919 jako jeden z nejstarších klubů v Severní Makedonii. Klub byl v roce 2013 vyloučen ze severomakedonské Treta Ligy.\n\n\n"}
{"id": "1004798", "url": "https://cs.wikipedia.org/wiki?curid=1004798", "title": "Hera Björk Þórhallsdóttir", "text": "Hera Björk Þórhallsdóttir\n\nHera Björk Þórhallsdóttir, lépe známá jen pod svým osobním jménem Hera Björk (* 29. března 1972 Reykjavík, Island), je islandská zpěvačka, která reprezentovala Island na Eurovision Song Contest 2010 s písní „\"Je Ne Sais Quoi\"“.\n\nHudební krev má po matce, která je dobře známá popová zpěvačka. Sama začala vystupovat již ve velmi mladém věku, následně začala nahrávat dětské písničky a před dvanáctými narozeninami se objevila v televizních reklamách. Svou první pěveckou soutěž vyhrála v roce 1988 ve věku šestnácti let a v roce 1991 se umístila druhá v celostátní akademické pěvecké soutěži. Díky tomu obdržela různé nabídky do muzikálů, včetně \"The Rocky Horror Show\", \"Evita\", \"Little Shop of Horrors\" a \"Kiss Me Kate\". V letech 1996-1997 se podílela na estrádní show \"Sirkus Skara Skrípó\" a připojila k několika dočasným skupinám, včetně \"Orgill\", \"Sweetý\" a \"17 Vélar\". V roce 2000 vyšlo uznávané album \"Ilmur af jólum\" a v roce 2006 její stejnojmenné album \"Hera Björk\", které obsahuje islandskou coververzi písně \"\"Alvedansen\"\" (Tanec Elfů), která zazněla na Eurovision Song Contest 2006.\n\nJejí jméno na Islandu zdomácnělo, když spoluhostila televizní show \"Stutt í spunann\" v průběhu zimy 1999-2000. Byla od té doby je pravidelnou hvězdou různých rozhlasových a televizních pořadů a je známá pro svůj mimořádný pěvecký rozsah.\n\nPěveckou techniku začala studovat na akademii zpěvu a pěveckého umění v Reykjavíku v roce 1989 pod vedením Rut Magnússon, Bergþóra Pálssona, Elín Ósk Óskarsdóttir a Erna Guðmundsdóttira spolu s ostatními. V roce 2004 se přestěhovala do Kodaně, kde vystudovala světoznámou hudební školu \"Complete Vocal Institute (CVI)\", kterou propagovala zakladatelka institutu Cathrine Sadolin. Poté, co zpromovala jako certifikovaná učitelka CVI, dávala speciální lekce a organizovala kurzy po celé Evropě jako pěvecká trenérka pro televizi a pódium.\n\nV roce 2007 se zúčastnila islandského národního kola, kde se ale s písní \"\"Mig dreymdi\"\" nedostala do finále. Následně byla vokalistkou skupiny Eurobandið na Eurovision Song Contest 2008 v Bělehradě a zpěvačky Jóhanny na 2009 v Moskvě. V roce 2009 se účastnila dánského národního kola \"Dansk Melodi Grand Prix 2009\", kde se ve finále umístila na druhém místě s písní \"Someday\" a vyhrála \"OGAE Second Chance Contest 2009\". Byla také jednou z tanečnic ve videu Selmy pro eurovizní píseň \"\"All Out of Luck\"\" v roce 1999. Podílela se na turné s hvězdami Björk i Sigur Rós.\n\nV roce 2010 se zúčastnila islandského národního kola \"Söngvakeppni Sjónvarpsins 2010\", který vyhrála a reprezentovala Island na Eurovision Song Contest 2010 s písní \"\"Je ne sais quoi\"\". V semifinále Eurovision Song Contest 2010 postoupila ze 3. místa s 123 body, ve finále se umístila na 19. místě se 41 body. V roce 2013 participovala na mezinárodním hudebním festivalu \"Festival Internacional de la Canción de Viña del Mar 2013 \" v Chile s písní \"\"Because You Can\"\", kde reprezentovala Island a vyhrála v kategorii \"Nejlepší píseň\".\n\nV současné době žije v Kodani a pracuje jako zpěvačka a vokální trenérka po celé Evropě.\n\n"}
{"id": "1004820", "url": "https://cs.wikipedia.org/wiki?curid=1004820", "title": "Kočka leze dírou", "text": "Kočka leze dírou\n\nKočka leze dírou je česká lidová píseň a říkadlo. Traduje se, že její melodii použil Bedřich Smetana ve své symfonické básni \"Vltava\", jiní to však zpochybňují a tvrdí, že hudební motiv (použitý také v izraelské hymně) pochází ze švédské písně \"Ack, Värmeland\".\n\n<poem>\nKočka leze dírou, pes oknem, pes oknem,\nNebude-li pršet nezmoknem.\n\nA když bude pršet zmokneme, zmokneme,\nna sluníčku zase uschneme.\n</poem>\n\n<poem>\nPes už vylez oknem, kočka ne, kočka ne,\nkdo zůstane doma, nezmokne.\n</poem>\n\nZvukový soubor \n\n"}
{"id": "1004821", "url": "https://cs.wikipedia.org/wiki?curid=1004821", "title": "Aberaeron", "text": "Aberaeron\n\nAberaeron (z velšského \"Aberaeron\", to znamená \"ústí řeky Aeron\") je přímořské letovisko v kraji Ceredigion, Walesu. Nachází se mezi Aberystwythem a Cardiganem. V roce 2001 byl počet obyvatel 1520.\n\nSoučasné město bylo postaveno roku 1805 Albanem Thomasem Jonesem Gwynnem a bylo provozováno jako přístav. Podpořilo lodní průmysl v 19. století. Řemesla jsou důležitou součástí vesnického života. Informace zaznamenané v obchodních adresářích ukazují, že v roce 1830, ačkoli zde ještě nebyl přístav, pracoval v Aberaeronu výrobce vlněných výrobků, obuvník, pekař, mlynář, kovář a výrobce lopat, dva výrobci lodí, tesař a kloboučník.\n"}
{"id": "1004825", "url": "https://cs.wikipedia.org/wiki?curid=1004825", "title": "Mindoro", "text": "Mindoro\n\nMindoro je sedmý největší ostrov Filipín a sedmdesátý čtvrtý největší ostrov světa. Leží jihozápadně od Luzonu a má rozlohu 10 572 kilometrů čtverečních. Žije na něm něco přes milion obyvatel. Je rozdělen mezi provincie Occidental Mindoro (hlavní město Mamburao) a Oriental Mindoro (hlavní město Calapan).\n\nNázev ostrova pochází ze španělského výrazu \"Mina de oro\" — \"Zlatý důl\". Nejrozšířenějším jazykem je tagalog, v hornatém vnitrozemí žijí domorodí Mangyanové, kteří vyznávají animismus. Nejvyšší horou ostrova je Monte Halcón (2586 m n. m.). Endemickými druhy Mindora je zakrslý buvol tamarau nebo holubovitý pták kulo-kulo s rudou skvrnou na prsou. Pěstuje se rýže, banánovník, rambutan a cukrová třtina, rozšířený je rybolov. Turisticky vyhledávanou lokalitou jsou útesy Apo Reef na západním pobřeží ostrova.\nV prosinci 1944 se odehrála bitva o Mindoro, v níž američtí vojáci osvobodili ostrov od japonské okupace.\n\n"}
{"id": "1004828", "url": "https://cs.wikipedia.org/wiki?curid=1004828", "title": "Filmografie 50 Centa", "text": "Filmografie 50 Centa\n\nToto je filmografie amerického herce, režiséra, scenáristy a rappera Curtise \"50 Cent\" Jacksona.\n\nV letech 2013 a 2014 produkoval reality show \"Dream School\". Od roku 2014 produkuje seriál \"Power\" pro stanici Starz. V roce 2018 produkoval seriál \"The Oath\". \n\nV roce 2008 realizoval svou reality show \"The Money and The Power\" vysílanou na MTV, celá show se točila kolem obchodování a kolem businessu, vítěz soutěže Ryan Mayberry získal $100,000, které do soutěže věnoval sám 50 Cent.\n"}
{"id": "1004834", "url": "https://cs.wikipedia.org/wiki?curid=1004834", "title": "Coracle", "text": "Coracle\n\nCoracle ( spíš korakl) je malý lehký člun tradičně používaný ve Walesu, ale také v některých částech západní a jihozápadní Anglie, v Irsku (zejména na řece Boyne) a také ve Skotsku (v malé míře na řece Spey). \n\nVýraz \"coracle\" pochází z velšského slova \"cwrwgl\" a je příbuzný se slovem \"currach\" ze skotské gaelštiny. První záznamy o použití tohoto slova v angličtině pocházejí z doby před 16. stoletím.\n\nIrský \"curach\" (též \"currach\" či \"curragh\") je stejný, jen o něco větší typ plavidla, které se dodnes používá. \n\nPodobné loďky existují také v Indii, Vietnamu, Iráku a Tibetu.\n\nTaké severoameričtí indiáni používali podobná plavidla zvaná býčí či bizoní čluny. \n"}
{"id": "1004836", "url": "https://cs.wikipedia.org/wiki?curid=1004836", "title": "Wales Coast Path", "text": "Wales Coast Path\n\nWales Coast Path ( \"Llwybr Arfordir Cymru\") je dálková stezka, která prochází přes celé pobřeží Walesu. Otevřena byla 5. května roku 2012 a je dlouhá 1400 kilometrů; její počáteční bod se nachází ve městě Chepstow na jihu Walesu a poslední pak v obci Queensferry na severu.\n\nWales je první zemí na světě, která poskytuje specializovanou stezku podél svého celého pobřeží. Cesta vede přes jedenáct národních přírodních rezervací a jiných přírodních rezervací, včetně těch, které jsou spravovány organizacemi The Wildlife Trusts a Royal Society for the Protection of Birds.\n\nV knize \"Lonely Planet\" byla stezka zařazena mezi deset nejlepších cestovních regionů pro rok 2012.\n"}
{"id": "1004839", "url": "https://cs.wikipedia.org/wiki?curid=1004839", "title": "Eurobandið", "text": "Eurobandið\n\nEurobandið (psáno někdy též Eurobandid), nebo také Euroband, je islandská hudební skupina. \n\nSkupinu tvoří Friðrik Ómar Hjörleifsson (zpěv), Regína Ósk Óskarsdóttir (zpěv), Róbert Þórhallsson (basová kytara), Kristján Grétarsson (kytara), Benedikt Brynleifsson (bicí), Grétar Örvarsson (klávesy).\n\nFriðrik Ómar a Regína Ósk jsou velkými fanoušky Eurovision Song Contest, a proto v roce 2006 založili projekt Eurobandið, s nímž vystupovali pouze s předělávkami hitů ze soutěže Eurovision Song Contest.\n\nJako duo reprezentovali Friðrik Ómar a Regína Ósk Island na Eurovision Song Contest 2008 v srbském Bělehradě, kde zazpívali píseň „This Is My Life“ (To je můj život). Píseň se dostala do 2. semifinále a získala dostatek bodů pro kvalifikaci do finále. Ve finále zástupci Islandu získali 64 bodů a umístili se mezi 25 konkurenty na 14. příčce. V národním kole Söngvakeppni Sjónvarpsins 2008 zazněla islandská verze písně nazvaná „Fullkomið líf“.\n\nEurobandið vystupuje na festivalech na Islandu, na svém kontě má již několik alb.\n\nFriðrik Ómar a Regína Ósk působí také jako sóloví umělci a ve své rodné zemi jsou velmi populární.\n\n\n"}
{"id": "1004843", "url": "https://cs.wikipedia.org/wiki?curid=1004843", "title": "Seznam kulturních památek v Říčanech (okres Praha-východ)", "text": "Seznam kulturních památek v Říčanech (okres Praha-východ)\n\n"}
{"id": "1004848", "url": "https://cs.wikipedia.org/wiki?curid=1004848", "title": "Megève", "text": "Megève\n\nMegève je obec v kantonu Sallanches v arrondissementu Bonneville v departementu Horní Savojsko v regionu Auvergne-Rhône-Alpes v jihovýchodní Francii. Žije v ní 4000 obyvatel. Je známá jako lyžařské středisko. Vzniklo ve 20. letech 20. století jako francouzská alternativa Svatého Mořice (Švýcarsko) a stalo se prvním účelově postaveným střediskem rekreace v Alpách. Ve svých počátcích bylo hlavním cílem francouzské aristokracie.\n"}
{"id": "1004852", "url": "https://cs.wikipedia.org/wiki?curid=1004852", "title": "Alexander Choupenitch", "text": "Alexander Choupenitch\n\nAlexander Choupenitch ([Šupenič]; * 2. května 1994, Brno) je český šermíř (fleretista) běloruského původu. Je členem klubu Sokol Brno I.\n\nV roce 2011 se stal mistrem Evropy kadetů (do 17 let). Na juniorském mistrovství Evropy skončil v 2012 a 2013 druhý a v roce 2014 vyhrál. Na juniorském mistrovství světa získal v roce 2013 bronzovou a v roce 2013 stříbrnou medaili, stal se také dvojnásobným vítězem celkové klasifikace juniorského Světového poháru. Na turnaji Světového poháru dospělých v La Coruni v únoru 2014 obsadil druhé místo, když porazil i olympijského vítěze Andreu Baldiniho. Na mistrovství Evropy v šermu ve Štrasburku v červnu 2014 postoupil do čtvrtfinále, kde prohrál s pozdějším vítězem Jamesem-Andrewem Davisem 13:15 a skončil celkově na pátém místě. Na mistrovství světa v Kazani v červenci 2014 obsadil sedmé místo, ve čtvrtfinále ho porazil Číňan Ma Ťien-fej 15:11.\n\nV březnu 2016, po úspěšném Grand Prix v Havaně, se kvalifikoval na olympijské hry v Rio de Janeiru. Při svém olympijském debutu měl v prvním kole volný los, ve druhém podlehl obhájci stříbrné medaile Alaaeldinovi Abouelkassemovi z Egypta 8:15 a mezi šestnáct nejlepších se neprobojoval. \n\nV červnu 2018 vybojoval na mistrovství Evropy v Novim Sadu bronzovou medaili, když v semifinále podlehl 15:11 olympijskému vítězi a obhájci evropského titulu Garozzovi z Itálie.\n\n"}
{"id": "1004854", "url": "https://cs.wikipedia.org/wiki?curid=1004854", "title": "Třetí vláda Viktora Orbána", "text": "Třetí vláda Viktora Orbána\n\nTřetí vláda Viktora Orbána, , byla vláda republiky Maďarsko v letech 2014 a 2018, kterou vedl Viktor Orbán (Fidesz).\n\nNa základě výsledků parlamentních voleb 2014 potvrdili poslanci maďarského parlamentu dne 10. května 2014 (130 hlasy z celkových 199) předsedou vlády na další období Viktora Orbána. Stal se tak vedle Sándora Wekerleho a Imre Nagye třetím maďarským premiérem, kterému se podařilo sestavit a vést svou v pořadí třetí vládu. Prezident republiky János Áder jmenoval dne 6. června 2014 zvolené ministry do funkce. Vláda má jedenáct členů, kromě Jánose Lázára, László Trócsányie a Miklóse Sesztáka zastávají zbývající ministři své funkce již z období druhé Orbánovy vlády.\n\n\n\n"}
{"id": "1004857", "url": "https://cs.wikipedia.org/wiki?curid=1004857", "title": "Údlické doubí", "text": "Údlické doubí\n\nÚdlické doubí je přírodní památka ev. č. 5761 asi 1,5 km severně od obce Údlice v okrese Chomutov. Oblast spravuje Agentura ochrany přírody a krajiny ČR. Chráněné území má přibližně elipsovitý tvar o rozměrech asi 850 m (směr západ–východ) krát 650 m (sever–jih) a rozlohu asi 43,8 ha. Hranice jsou přibližně určeny hranicí lesa.\n\nHlavním důvodem vyhlášení chráněného území je výskyt ohroženého živočišného druhu roháče obecného (Lucanus cervus) a podpora jeho populace. Kromě roháče se zde vyskytují další zástupci hmyzu jako kousavec páskovaný nebo krajník hnědý a rostlin (lilie zlatohlávek, prvosenka jarní, locika dubová, černýš hřebenitý nebo jetel alpínský).\nGeologicky leží území v Českém masivu. Podloží zde tvoří neogénní sedimenty složené z písků, štěrků, jílů a uhelných slojí původem ze středního až spodního miocénu. S nadmořskou výškou 367 m n. m. je Údlické doubí význačným bodem geomorfologického okrsku Jirkovské pánve. V geomorfologickém členění vyšších úrovní spadá do Krušnohorské subprovincie, konkrétně do Podkrušnohorské oblasti, celek Mostecká pánev a podcelek Chomutovsko-teplická pánev. Pro ni jsou charakteristická široce rozevřená údolí s mírnými svahy a reliéf náplavových kuželů a údolních niv. Samotné návrší je plochá nesouměrná kupa na miocénních sedimentech s plochým vrcholem a příkřejšími svahy na západě a na jihu. Z půd převažují pelozemě na západním a východním okraji doplněné smonicemi.\n\nÚdlické doubí je přístupné po silnici III/25124 z Údlic do Otvic, která vede po jeho východní straně. Z ní odbočuje lesní cesta ke středu území, kde stojí objekt vodárny. Další lesní cesta vede podél severního okraje lesa. Na jižním okraji se nachází zahrádkářská kolonie.\n\n"}
{"id": "1004858", "url": "https://cs.wikipedia.org/wiki?curid=1004858", "title": "Iain Lawrence", "text": "Iain Lawrence\n\nIain Lawrence (25. února 1955, Sault Ste. Marie, Ontario, Kanada) je anglicky píšící kanadský spisovatel především knih pro děti a mládež.\nIain Lawrence se narodil roku 1955 v Sault Ste. Marie v Ontariu jako druhý ze čtyř dětí britských přistěhovalců. Vystudoval žurnalistiku na Langara College ve Vancouveru a poté pracoval v různých novinách v severní Britské Kolumbii. Ve svém volném čase napsal a vydal dvě knihy o jachtingu, který je jeho koníčkem, a také se začal věnovat dětské literatuře. Od roku 2000 žije se svou přítelkyní na ostrově Gabriola při pobřeží Britské Kolumbie v průlivu Strait of Georgia.\n\nSvou prvotinu, dobrodružný román \"The Wreckers\" (Vykradači vraků) vydal roku 1998. Nyní je autorem vice než patnácti knih, za které obdržel celou řadu cen, například roku 2007 cenu generálního guvernéra Kanady za dětskou literaturu (The Governor General's Literary Awards). V tom samém roce ohlásilo nakladatelství Random House, že v Severní Americe bylo prodáno milión výtisků jeho knih.\n\n"}
{"id": "1004859", "url": "https://cs.wikipedia.org/wiki?curid=1004859", "title": "Rozpoznávání tváře", "text": "Rozpoznávání tváře\n\nRozpoznávání tváře je specifický kognitivní proces lišící se od rozpoznávání jiných objektů tím, že mnohem výrazněji užívá holistických (celostních) procesů. Toto potvrzují studie, podle kterých je rozdíl schopnosti rozpoznat tvář postavenou vzpřímeně a převráceně konsistentně větší než u jakýchkoliv jiných objektů (inversion effect). Rovněž jednotlivé části tváře rozeznáváme mnohem spíš, jsou-li nám prezentovány v kontextu tváře než samy o sobě (part-whole effect). To je dáno potřebou si během života zapamatovat a rozpoznat mnoho různých tváří, které si navíc v čase neuchovávají stálou podobu. Centrum rozpoznávání tváří v mozku leží ve fusiformním závitu (gyrus fusiformis), který je součástí spánkového i týlního laloku.\n\nPorucha rozpoznávání tváří, při níž zůstává zachována schopnost rozpoznávat a zpracovávat jiné podněty, se nazývá prosopagnosie.\n\nLidé jsou vybaveni základní schopností rozpoznávat tváře už od narození. Schopnost reagovat na obličejové podněty je jednou z prvních kognitivních funkcí, které si novorozenci osvojují. Někteří novorozenci jsou schopni napodobovat mimiku dospělých už od dvou dní po narození, skutečné chápání obsahu jednotlivých výrazů však nepřichází až do pátého měsíce věku. To dokazují například studie, které zjišťují, že zatímco pětiměsíční dítě ještě klade stejnou váhu obličeji vyjadřujícímu emoci štěstí jako obličeji vyjadřujícímu emoci strachu, sedmileté děti už zpracovávají různé emoce různými způsoby.\n\nNěkteré výzkumy tvrdí, že specifičnost rozpoznávání tváří oproti jiným objektům spočívá pouze v míře, do jaké jim běžně jsme vystavováni, a že výše uvedené holistické zpracovávání není specifické jen pro tváře, ale pro jakýkoliv druh podnětu, s jehož zpracováváním máme velice širokou zkušenost. Pro tuto tezi mluví výzkumy zpracovávání tzv. \"Greeblů\", podnětů náhodně vygenerovaných počítačem jejichž vlastnosti jsou speciálně navrženy tak, aby šly třídit do kategorií podle několika různých kritérií. Výsledkem výzkumu bylo zjištění, že přivykne-li člověk greeblům, začne je vnímat stejným konfiguračním způsobem, jakým vnímá tváře.\n\nProsopagnosie ( \"prosopon\" – obličej, \"agnosia\" – stav nevědění) je porucha, při níž člověk nedokáže rozpoznávat tváře, ale rozpoznávání jiných předmětů a inteligence zůstávají zachovány.\n\nNehledě na velice špatné schopnosti rozpoznávání tváří prosopagnosici často jeví známky nevědomého rozlišování mezi tvářemi – při pokusech, kde osoby trpící prosopagnosií měly hlásit, zda jsou jim povědomá předem promítaná jména, byly schopné odpovědět rychleji objevila-li se na obrazovce se jménem zároveň povědomá tvář, ač vědomě nebyli schopni říct, jestli tvář předem viděli nebo ne.\n\n"}
{"id": "1004862", "url": "https://cs.wikipedia.org/wiki?curid=1004862", "title": "Řeřišnice malokvětá", "text": "Řeřišnice malokvětá\n\nŘeřišnice malokvětá (\"Cardamine parviflora\") je nenápadná, krátkověká bylina s drobnými bílými kvítky která v přírodě České republiky vyrůstá jen vzácně. Je to kriticky ohrožený druh rodu řeřišnice.\n\nDruh je rozšířen, vyjma Balkánského poloostrova, téměř v celé Evropě. Jeho areál dále zasahuje v Asii přes střední Čínu až po Dálný východ, do severní Afriky i Severní Ameriky. V Česku se vyskytuje pouze na Moravě v termofytiku Dolnomoravského a Dyjsko-svrateckého úvalu.\n\nTato pionýrská, na slunce a teplo náročná rostlina je málo konkurenceschopná. Dává přednost vlhkým místům bez vegetace, jako jsou dna letněných rybníků, okraje lesních cest, vlhké písčité nebo nezarostlé kypré půdy na březích vodních toků nebo nádrží či v častých intervalech krátkodobě zaplavovaná holá místa. Pokud stanoviště zaroste jinou vegetaci není druh schopen se prosadit a zmizí.\n\nJednoletá, efemérní, jen 10 až 30 cm vysoká štíhlá rostlina s jednou lodyhou vyrůstající z tenkého mělkého kořene. Spodní listy někdy vyrůstají v růžici která je v době kvetení již zaschlá. Bazální listy s řapíky mají 2 až 5 cm dlouhé peřenosečné čepele se 3 až 5 obvejčitými nebo okrouhlými laloky po obou stranách. Přímá a někdy zprohýbaná lodyha je jednoduchá nebo v horní polovině rozvětvená a hustě střídavě porůstá 6 až 30 řapíkatými listy. Tyto listy, dlouhé 3 až 10 cm, jsou lichozpeřené se šesti až jedenácti páry úzkých lístků jenž jsou obkopinaté až čárkovité, celokrajné a na koncích krátce špičaté, terminální lístek je o něco větší.\n\nKvěty na stopkách vytvářejí hrozen, který mívá 5 až 30 květů a v době dozrávání plodů se prodlužuje, květy nakvétají odspodu a horní část vřetena květenství přirůstá. Okvětí se skládá ze čtyř asi 1 mm dlouhých kališních lístků majících po obvodě blanitý lem a čtyř bílých, vzpřímených, obkopinatých korunní lístků asi 2 mm dlouhých které jsou na vrcholu okrouhlé. Tyčinek je šest, vejčité prašníky jsou žluté. Semeník s 20 až 50 vajíčky má jednu tlustou čnělku s půlkulatou bliznou. Doba kvetení obvykle spadá do května a června, rostliny se opylují entomogamicky nebo autogamicky.\n\nNa šikmo odstávajících stopkách vzpřímeně vyrůstají pukající šešule, 10 až 20 mm dlouhé a méně než 1 mm tlusté, které obsahují hnědá, zploštělá, podlouhle vejčitá semena dlouhá průměrně 0,7 mm. Druh se rozmnožuje výhradně semeny.\n\nŘeřišnice malokvětá roste v České republice jen na několika nestabilních lokalitách a její počty stále klesají. V \"Seznamu zvláště chráněných druhů rostlin\" určeném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb., stejně jako v \"Červeném seznamu cévnatých rostlin České republiky\" z roku 2012, je prohlášena za druh kriticky ohrožený (§1) a (C1b).\n\n\n\n \n"}
{"id": "1004864", "url": "https://cs.wikipedia.org/wiki?curid=1004864", "title": "Thomas Corneille", "text": "Thomas Corneille\n\nThomas Corneille (20. srpna 1625 Rouen – 8. prosince 1709 Les Andelys) byl francouzský dramatik.\n\nThomas se narodil ve francouzském Rouenu devatenáct let po svém bratru Pierrem, řečeném „velký Corneille“. Jeho dovednost psát básně se projevila vcelku brzy, již v patnácti letech napsal hru v latině, kterou předvedl se svými spolužáky v jezuitské škole v Rouenu - \"Collège de Bourbon\" (dnešní Lycée Pierre-Corneille). Jeho první hra ve francouzštině \"Les Engagements du hasard\" byla předvedena v Burgundském paláci roku 1647 (publikována však nebyla až do roku 1656).\n\nPo smrti bratra Pierra zaujal Thomas jeho místo ve Francouzské akademii.\n\nV roce 1704 oslepl a získal statut „veterána“ (úřad, díky kterému měl hodnost a privilegia akademika, avšak bez povinností). Thomas však nechtěl, aby jej ztráta zraku zastavila v jeho tvorbě, a proto se snažil být i nadále literárně činný. Roku 1708 publikoval třísvazkový \"Dictionnaire universel géographique et historique\" (své poslední velké dílo). Zemřel o rok později v Les Andelys, ve věku 84 let.\n\n\n"}
{"id": "1004867", "url": "https://cs.wikipedia.org/wiki?curid=1004867", "title": "Rozpoznávání objektů", "text": "Rozpoznávání objektů\n\nRozpoznávání objektů je schopnost nahlížet vlastnosti fyzického objektu (jako tvar, barva, textura) a schopnost připisovat mu sémantické atributy jako pochopení použití předmětu, zkušenosti o předmětu a to, jaký je jeho vztah k ostatním předmětům.\n\nO rozpoznávání objektů se také mluví v počítačovém vidění.\nJeden z modelů rozpoznávání objektů, založený na neurofyziologických důkazech, nám poskytuje informace, díky kterým můžeme rozdělit proces do čtyř základních fází:\n\n\nV průběhu těchto fází dochází k mnoha dalším specifickým procesům, zaměřeným na různé části zpracování informace. Jsou zde další existující modely, které předkládají integrační hiearchie (zdola–nahoru a shora–dolů / bottom–up and top–down) a paralelní zpracování, které je postaveno proti obecné hiearchii zdola-nahoru.\n\nNa zpracování vizuálního rozpoznávání se vždy nahlíželo jako na hiearchii zdola–nahoru, ve které jsou informace následně zpracovávány s narůstající komplexitou, přičemž nižší procesory mozkové kůry, jako například primární zraková kůra, jsou v hiearchii zpracování dole, zatímco vyšší procesory, jako inferotemporální kůra jsou na vrcholu, kde se rozpoznávání stává možným. Jednou z nejvíce uznávaných teorií hierarchie zdola nahoru je teorie, jejímž autorem je David Marr. Naproti tomu stále narůstá popularita teorie hiearchie shora–dolů. Jeden z těchto modelů, který navrhl Moshe Bar, popisuje metodu „zkratky“, ve které jsou brzké zrakové vstupy částečně zanalyzovány a poslány ze zrakové kůry do prefrontální kůry. Možné interpretace hrubého zrakového vstupu se vytvářejí v prefrontální kůře a potom jsou poslány do inferotemporální kůry, kde postupně aktivují relevantní interpretace objektu, které jsou poté zahrnuty do pomalejšího procesu zdola–nahoru. Tato „zkratka“ má minimalizovat počet interpretací objektu potřebných pro srovnání, a tím umožňuje rozpoznání objektu. Studie lézí podporují tento návrh, neboť pacienti s lézemi na prefrontální kůře mají pomalejší odezvu, což naznačuje, že funguje pouze zpracování zdola–nahoru.\n\nDůležitý aspekt rozpoznání předmětu je \"stálost objektu\": schopnost rozeznat předmět navzdory měnícím se podmínkám. Tyto různorodé podmínky zahrnují orientaci předmětu v prostoru, jeho osvětlení a variabilitu objektu (velikost, barva a další rozdíly v rámci kategorie). Aby mohl zrakový systém dosáhnout stálosti objektu, musí být schopný z popisů předmětu vytáhnout shodné vlastnosti během různých úhlů pohledu a popisů na sítnici. Vzniklo několik teorií, které poskytují náhled na způsoby, kterými je možné dosáhnout stálosti předmětu za účelem \"rozpoznání objektu\". Jedná se o teorii neměnného úhlu pohledu, teorii závislé na úhlu pohledu a teorii různých úhlů pohledu.\nTeorie neměnného úhlu pohledu tvrdí, že rozpoznání objektu je založeno na strukturálních informacích, jako jsou jednotlivé části, díky nimž se může rozpoznání objektu odehrát za libovolného úhlu pohledu. Podle tohoto je rozpoznání možné z jakéhokoliv úhlu pohledu, neboť všechny jednotlivé části objektu mohou být otočeny tak, aby zapadaly do určitého pohledu. Tato forma analytického rozpoznávání nepotřebuje velké množství paměti, neboť je třeba kódovat pouze strukturální části, které díky vzájemnému vztahu těchto částí a mentální rotaci mohou produkovat mnohé reprezentace objektu. Tudíž není třeba v paměti uchovávat podobu předmětu v různých úhlech pohledu.\nTento model, za nímž stojí Marr a Nishihara (1978), tvrdí, že k rozpoznání objektu dochází porovnáváním 3D modelů získaných z nazírání předmětu a 3D modelů uložených v paměti. 3D reprezentace získané z předmětu jsou podrobeny měření vydutosti předmětu, což rozdělí zrakový stimul do jednotlivých částí. Poté je nalezena osa každé části předmětu. Identifikace základní osy předmětu napomáhá v normalizačním procesu skrze mentální rotaci, která je zde nutná, protože pouze kanonický popis předmětu je uložen do paměti. Rozpoznání je dosaženo v okamžiku, kdy je úhel pohledu na objekt mentálně otočen tak, aby se shodoval s kanonickým tvarem uloženým v paměti.\n\nRozšíření teorie, kterou prezentovali Marr a Nishihara, je Biedermanova teorie rozpoznávání za pomoci komponentů (1987), která předpokládá, že vizuální informace získané z nazíraní předmětu jsou rozděleny do jednoduchých geometrických částí, jako krychle a válce, známé také jako geony (geometrické ikony). Tyto geony jsou poté porovnány s nejpodobnějšími reprezentacemi objektů, které jsou uloženy v paměti a vedou k identifikaci objektu.\nTato teorie tvrdí, že rozpoznání předmětu ovlivňuje úhel pohledu, z kterého je objekt nazírán. To vede k faktu, že objekty viděné v nových úhlech pohledu snižují přesnost a rychlost identifikace. Tato teorie rozpoznávání je založena více na holistickém systému, spíše než na rozpoznávání jednotlivých částí, to znamená, že objekty jsou uloženy v paměti s velkým množstvím různých orientací a různých úhlů pohledu. Tento způsob rozpoznávání vyžaduje velké množství paměti, vzhledem k tomu, že každý úhel pohledu musí být uložen. Přesnost rozpoznávání též záleží na tom, jak moc je námi pozorovaný úhel pohledu na objekt známý a povědomý.\nTato teorie předkládá, že rozpoznání objektu spočívá v kontinuitě úhlů pohledu, přičemž každý úhel pohledu je využit pro rozdílně typy rozpoznávání. V případě prvního extrému tohoto kontinua je mechanismus teorie závislé na úhlu pohledu používán pro diskriminaci v rámci kategorie, zatímco v druhém extrému jsou mechanismy teorie závislé na úhlu pohledu používány pro kategorizaci objektů.\n\nZrakové zpracování objektů v mozku může být rozděleno do dvou cest: Dorsální proud (horní, zelená část obrázku), který se rozšiřuje ze zrakové kůry do temenních laloků. Ventrální proud (dolní, fialová část obrázku) se rozšiřuje ze zrakové kůry do inferotemporální kůry. Existence těchto dvou oddělených cest pro zrakové zpracování bylo jako první uvedeno Ungerleiderem a Mishkinem (1982), kteří na základě svých studií lézí tvrdí, že dorzální proud hraje roli ve zpracování zrakových informací o prostoru, jako je například umístění předmětu (kde?), zatímco ventrální proud zodpovídá za zpracování informací, které vedou k zrakové identifikaci objektu. Od tohoto původního návrhu teorie bylo porůznu naznačováno, že dorsální cesta by měla být známa jako cesta „Jak“, neboť zrakové informace o prostoru v této cestě zpracované nám poskytují informace o tom, jak zacházet s předměty. Pro rozpoznání objektu je nervová činnost soustředěna do ventrálního proudu.\n\nBěhem studií byly ve ventrálním proudu sledovány různé oblasti projevující funkční specializaci. Části mozku, o kterých se zjistilo, že prokazují funkční specializaci jsou Fusiform Face Area (FFA), tato oblast ukazuje zvýšenou aktivitu při spatření tváře, na rozdíl od předmětu, dále Parahippocampal Place Area (PPA), aktivována při nazírání scény oproti předmětu, Extrastriate body area (EBA), aktivovaná částí těla proti předmětu, MT+/V5 pro pohybující se stimul proti statickému a Lateral Occopotal Complex (LOC) pro rozeznatelné tvary oproti zamíchaným stimulům.\nZjistilo se, že laterální okcipitální komplex (LOC) je z části důležitý pro rozpoznávání objektů na percepčně strukturální úrovni. Během pokusů s funkční magnetickou rezonancí, která zkoumala adaptaci neuronů aktivovaných během zrakového zpracování objektu, se zjistilo, že známost s tvarem předmětu je nezbytná pro následující adaptaci v laterálním okcipitálním komplexu, zatímco specifické rysy jako okraje a kontury ne. To naznačuje, že aktivace v laterálním okcipitálním komplexu reprezentuje informace o tvaru vyšší úrovně a nikoliv pouze jednoduché rysy. V relaci se studiemi funkční magnetické rezonance se zdá, že aktivace LOC, která se dostaví nehledě na vizuální stopy prezentovaného objektu jako jsou pohyb, povrch nebo světelné kontrasty, naznačuje, že různé zrakové stopy nízké úrovně jsou používány k definování objektu a sbíhají se „s objektem spojených oblastí“, aby napomohli v čití a rozpoznávání. Žádná ze zmíněných informací o tvaru objektu vyšší úrovně neposkytuje žádnou sémantickou informaci o objektu, neboť LOC ukazuje neurální odezvu i k různícím se formám, což zahrnuje nefamiliární a abstraktní objekty.\n\nDalší experimenty ukazují, že LOC se skládá z hiearchického systému pro volitelnost tvarů, což naznačuje větší selektivní aktivaci v zadních oblastech mozku pro zlomky objektů, kdežto přední oblasti ukazují větší aktivitu pro celé nebo částečné objekty. Toto se shoduje s předchozím výzkumem, který naznačuje existenci hiearchické reprezentace ve ventrální spánkové kůře, kde se zpracování primárních rysů objevuje v předních oblastech a zahrnutí těchto rysů do celého a smysluplného objektu se odehrává v předních oblastech.\nDíky informacím získaným od neuropsychologických pacientů byla identifikována disociace rozpoznávacího procesu mezi strukturním a sémantickým zpracováním, to znamená, že struktura, barva a přidružené informace mohou být selektivně oslabeny. V jedné ze studií, za použití pozitronové emisní tomografie, se našly oblasti spojené s asociačně sémantickým zpracováním, což zahrnuje levý čelní lalok a levý temenní lalok, které porovnávají informace o struktuře a barvě, stejně jako pravý temenní lalok se soustředí pouze na rozhodnutí ohledně barvy. Tyto výsledky indikují, že uložené percepční znalosti a sémantické znalosti zahrnují oddělené kůrní regiony v rámci rozpoznávání objektu. Stejně tak ukazují na hemisférické rozdíly v temenní oblasti.\n\nVýzkum také poskytl důkazy, které ukazují na to, že zrakové sémantické informace se spojují v inferotemporálních lalocích. Ve studii, která porovnávala sémantické znalosti kategorií a atributů, se ukázalo, že mají oddělené role, co se týče přispívání k rozpoznání objektu. Pro kategorické porovnání: okrajové oblasti fusiform gyrus se aktivovaly při spatření živého objektu, zatímco při spatření neživého objektu se aktivovaly mediální oblasti. V rámci porovnávání atributů se zjistilo, že pravý fusiform gyrus byl aktivován globální formou, kdežto lokální detaily aktivovaly pravý fusiform gyrus. Tyto výsledky naznačují, že druh kategorie objektu určuje, která z oblastí fusiform gyrus je aktivována za účelem zpracování sémantického rozpoznání, zatímco atributy objektu určují aktivaci buď levé nebo pravé části fusiform gyrus, podle toho, jestli se jedná o zpracování globální formy nebo lokálních detailů.\n\nDále bylo navrženo, že aktivace v čelních částech fusiform gyrus naznačuje úspěšné rozpoznání. Avšak úroveň aktivace se zdá býti závislá na sémantické relevanci k objektu. Pojem sémantická relevance zde znamená: „měření přispění sémantických rysů ke klíčovému významu konceptu“. Výsledky ukazují, že objekty s velkou sémantickou relevancí jako například artefakty vytváří zvýšenou aktivitu oproti objektům s nízkou sémantickou relevancí jako přírodní objekty. Důvodem toho je zvýšená náročnost při rozlišování přírodních objektů, protože mají velmi podobné strukturální vlastnosti, na rozdíl od artefaktů. Z toho vyplývá, že čím jednodušší je identifikace objektu, o to větší je šance ho úspěšně rozpoznat.\n\nKdyž vidíte objekt, víte, co to je, protože jste ho viděli při nějaké předchozí příležitosti. Toto se označuje jako rozpoznávací paměť. Abnormality ve ventrálním proudu nejsou jedinou věcí, která ovlivňuje naši schopnost rozpoznat objekt. Velký efekt má též způsob, jakým nám je objekt prezentován.\nJedná se o mechanismus, který je nezávislý na kontextu v tom smyslu, že snadněji rozpoznáme, co nám přijde známé, než abychom se snažili přijít na to, v jakém kontextu tento objekt známe. Čelní okrajová oblast předního laloku je zodpovědná za kódování paměti během náhodného učení a později za udržování a obnovu sémantických vzpomínek. Familiárnost též může vyvolat percepční procesy odlišné od těch, způsobených neznámým objektem, což znamená, že naše percepce konečného množství známých objektů je unikátní. Vzdálení se od typických úhlů pohledu a kontextu může ovlivnit schopnost, kterou je objekt rozeznáván nejefektivněji. Zjistilo se, že ne pouze familiární objekty jsou lépe rozpoznávány, když se na ně díváme ze známého úhlu oproti neznámému, ale i předměty nové podléhají tomuto principu. To nás přivádí k myšlence, že reprezentace objektů, které jsme viděli v prostředí, jsou v našem mozku organizovány více familiárním způsobem. Rozpoznání není poháněno z velké části pouze tvarem objektu a tím z jakého úhlu ho pozorujeme, ale také dynamickou informací. Familiárnost může podpořit vnímání dynamických bodových displejů, pohybujících se objektů, pohlaví tváří a rozpoznávání obličejů.\nVzpomínání sdílí s familiárností spoustu společných znaků, avšak je závislé na specifické informaci ze zkoumaného incidentu.\n"}
{"id": "1004868", "url": "https://cs.wikipedia.org/wiki?curid=1004868", "title": "Alex Grey", "text": "Alex Grey\n\nAlex Grey (* 29. listopadu 1953 Columbus, Ohio) je americký výtvarný umělec, malíř, ilustrátor, sochař a performer. Jeho tvorba čerpá z lidského nevědomí a tyto zážitky přenáší na svá díla. V jeho dílech se zračí čistá mystická imaginace. Zabývá se sociálními a duchovními tématy.\n\nNarodil se v Columbusu v Ohiu roku 1953. Jeho otec byl grafický designer a jeho talent podporoval. Alexovou vášní v mládí bylo sbírat hmyz a mrtvá zvířata z předměstské čtvrti a pohřbívat je v zadním dvoře. Témata smrti a neskutečna jdou názorně vidět v jeho dílech. Alex studoval na Columbuské škole umění a designu. Studium však nedokončil a začal se věnovat navrhováním bilboardů. Roku 1973 se odstěhoval do Bostonu a tam, při dalším studiu se setkal se svojí celoživotní láskou Allyson Grey se kterou pracuje na mnoha projektech. V roce 1975 se změnil celý jeho život díky mystickému zážitku s LSD. Vedl se svou ženou výtvarné dílny v New Yorku a v dalších městech. Vytvořil jedinečné série obrazů v životní velikosti. Jeho vizí bylo vzít diváka na cestu směrem k jejich vlastní božské přirozenosti a tím prozkoumat podrobně tělo, mysl i ducha. Jeho nedávná práce zkoumá předmět vědomí z hlediska \"universálních bytostí\", které vypadají jako mřížky, vesmír či nekonečné galaktické víry. Pro rok 2011-12 Watkins Rewiew jmenoval Alexe Greye za jednoho z duchovních vůdců, kde například patří i jeho svátost Dalai Lama. Jeho první monografií je Sacred Mirrors: Visionary Art of Alex Grey, druhá kniha se jmenuje Transfigurace. Greyovy malby jsou spirituálního a náboženského rázu, jak to jde například vidět na obrazech Ayahuasca Visitation nebo Namaste ze série Pokrok duše. Alex Grey také vytvořil ilustrace pro progresivní rockovou kapelu Tool. Album \"10,000 Days\" bylo vydáno roku 2006 a jeho nedílnou součástí se stal obraz Nebytí. Toto dílo způsobilo řetězovou reakci kdy na tento motiv navazují hudební videa a další subkulturu např. návrhy pro šperky, oblečení a tetování. Alex má se svojí ženou dceru Zenu (herečku) žijící v Los Angeles.\n\n\n\"Dílo Bohyně\" (1983), konané na Lincoln Center Plaza v New Yorku, probíhalo s kolemjdoucími lidmi a přáteli. Akce spočívala ve vytvoření monumentální bohyně vytvořené z 5500 jablek vyložených na zemi. Poté si jedna z přítomných žen sedla do srdečního centra Bohyně a začala kojit své dítě.\n\nV New Yorku se konala jeho instalace, trvala 5 let od roku 2004-2009. Tyto díla byla vystavena v kapli Sacred Mirrors (CoSM).\n\n\n"}
{"id": "1004869", "url": "https://cs.wikipedia.org/wiki?curid=1004869", "title": "Votivní obraz Jana Očka z Vlašimi", "text": "Votivní obraz Jana Očka z Vlašimi\n\nVotivní obraz Jana Očka z Vlašimi je jeden z nejznámějších, nejvýznamnějších a největších českých středověkých obrazů. Vznikl kolem roku 1371 na objednávku pražského arcibiskupa Jana Očka z Vlašimi. Podobně jako Wiltonský diptych představuje typ reprezentativního a devočního obrazu. Jeho styl představuje mezistupeň mezi tvorbou Mistra Theodorika a dílem Mistra třeboňského oltáře (tzv. \"krásným slohem\").\n\nObraz vznikl na objednávku pražského arcibiskupa Jana Očka z Vlašimi. Byl určen pro nově zřízenou kapli biskupského hradu v Roudnici nad Labem, někdejší letní rezidenci pražských arcibiskupů. Doba dokončení obrazu je ohraničena roky 1371 a 1378. V roce 1371 byla vysvěcena ke cti Panny Marie a českých patronů (objevují se na obraze) hradní kaple. Roku 1378 pak Jan Očko z Vlašimi získal kardinálský klobouk a vzdal se úřadu arcibiskupa, navíc zemřel Karel IV. rovněž na obraz zobrazený.\n\nJelikož se jedná o jeden z největších českých středověkých obrazů, musel být velice nákladný. Mohl si jej dovolit pouze velmi vysoce postavený, bohatý donátor. Autor obrazu je neznámý. Na obraze pracovali přinejmenším dva malíři.\n\nObraz je 181 cm vysoký a 96 cm široký. Je rozdělen do dvou pásů. V horním se uprostřed nachází trůnící Panna Marie s nahým Ježíškem (trůn je zahalen látkou, kterou přidržují dva andělé). Po pravici madony klečí císař Karel IV. s císařským znakem, za ním stojí sv. Zikmund. Po její levici klečí mladý král Václav IV. s českým královským znakem, za ním stojí jeho křestní patron sv. Václav.\n\nV dolním pásu klečí uprostřed se svým erbem donátor obrazu Jan Očko z Vlašimi, který je jako jediný z celého díla zobrazený v přísném profilu. Své ruce vkládá do rukou sv. Vojtěcha. Úplně vlevo za sv. Vojtěchem stojí sv. Prokop. Na druhé straně za Janem Očkem stojí sv. Vít a za ním je vyobrazena sv. Ludmila.\n\n"}
{"id": "1004870", "url": "https://cs.wikipedia.org/wiki?curid=1004870", "title": "Hemineglekt", "text": "Hemineglekt\n\nHemineglekt, syndrom opomíjení nebo neglekt syndrom je neuropsychologická porucha způsobená poškozením jedné hemisféry mozku. Projevuje se deficitem pozornosti a vědomého vnímání jedné strany prostředí. Hemineglekt je definován jako neschopnost zpracovat nebo si uvědomovat podněty na jedná straně těla nebo prostředí, která není následkem poškození smyslů. Obvykle je kontralaterální k poškozené hemisféře, ale byly zjištěny i případy jeho výskutu na straně, kde došlo k lézi.\n\nExistují různé formy neglektu. Symptomy se mohou značně lišit od jednoho pacienta k druhému. U většiny lidí se jedná o dočasné postižení, ale pro některé je dlouhodobé\n\ni celoživotní.\n\nMezi příčiny patří \"hemoragická cévní mozková příhoda\", \"infarkt\" a \"nádor na mozku\". K lézi nejčastěji dochází v zadní části temenní mozkové kůry v místě, kde se setkává spánkový a temenní lalok (TPJ). Častěji bývá poškozen pravý temenní lalok než levý a proto je tedy častější neglekt levé strany.\n\nNejčastější je vizuální neglekt. Nedostatek percepce není důsledkem poruchy zraku (při mrtvici někdy poškozen), vidění je zachováno. Pacienti s lézí na pravé hemisféře do zrakového systému informace z levého prostoru přijímají, ale nejsou schopni těmto informacím věnovat pozornost. Levá strana prostoru jako by pro ně neexistovala. Řada experimentů dokázala, že není „opomíjena“ jen konkrétní strana prostoru, ale i jednotlivé objekty. Dokládá to např. studie, ve které byl pacientům ukázán obrázek domu a 2 stromů, který měli překreslit. Participani nepřekreslili nejen levou stranu obrázku, ale také hůře nakreslili levou část stromu. Neglekt neovlivňuje jen zpracování informací, ale mj. i péči o vzhled – problémy s oblékáním (apraxie oblékání), holením (oholí si jen půlku tváře), česáním apod. Pro postižené tato porucha může být velmi matoucí a uvádět je do rozpaků. Člověk takto postižený může sníst pouze jídlo na pravé straně talíře s tím, že řekne, že již vše snědl. Když je takový člověk vyzván, aby reagoval na pohyb prstu, reaguje pouze na ten vpravo; pokud jsou oba prsty umístěny na „neopomíjené“ straně, reaguje i na prst vlevo. Jsou-li však v pohybu oba prsty zároveň, reauguje jen na prst vpravo. Postižení si neuvědomují, že jim něco uniká; tím se liší od pacientů trpících \"hemianopsií\".\n\nVětšina studií byla zaměřena na charakteristiku zrakové formy neglektu, ale existují i jiné formy.\n\nPacienti mohou ignorovat i hmatové informace z jejich levé nebo pravé ruky. Stejně jako u zrakové formy je smysl, hmat, zachován, ale tato informace není přístupná.\n\nStejně tak je tomu u sluchové a čichové formy neglektu.\n\nPokud požádáte člověka s motorickým neglektem, aby zvedl pravou ruku, zvedne ji, stejně tak levou. Když jej vyzvete, aby zvedl obě, zvedne pouze pravou.\n\nTypické je, že když jsou tito lidé konfrontováni s tím, že něco není v pořádku, používají obranné mechanismy, často se různě „vymlouvají“; např. žena, která byla pouze zpola oblečená, odpověděla, že „chce začít nový trend“.\n\nK jedněm z nejpoužívanějších testů zrakového neglektu patří tzv. test hodin (Clock Drawing test, CDT), při kterém má pacient do prázdného kruhu zakreslit čísla, někdy také znázornit pomocí hodinových ručiček určitý čas. Při jiném testu je použita mapa, na které jsou znázorněny např. body A a Z. Pacient má popsat nejdříve cestu z bodu A do bodu Z a poté cestu opačnou. Bylo zjištěno, že při každém popisu cesty vnímal rozdílnou stranu mapy a druhou \"ignoroval\"; při popisu cesty směrem na sever byla „opomenuta“ levá strana mapy, na jih pravá strana. Podobně, pokud má pacient za úkol překreslit obrázek, který je přímo před ním, nepřekreslí levou stranu. Stejně tak i v případě, že je požádán, aby nakreslil nějaký předmět z paměti.\nKdyž je pacient požádán o přepůlení čáry, umístí značku napravo od středu. V jiném experimentu má pacient přeškrtat všechny čáry na obrázku; udělá to jen u pravé poloviny, přičemž posunutí celého obrázku směrem napravo na tom při opětovném pokusu nic nezměnilo.\n\nHemineglekt se léčí velmi obtížně. Přístupy k jeho léčbě lze rozdělit do dvou kategorií. „Top-down“ přístupy vyžadují aktivní účast pacienta pod vedením terapeuta. Nejběžněji je pacient opakovaně instruován, aby svůj pohled upřel směrem vlevo do „opomíjeného“ prostoru.\n\n„Bottom-up“ přístupy manipulují s charakteristickými znaky podnětů, smyslovými vjemy nebo mozkem přímo a pokoušejí se tak změnit nevyrovnanost hemisfér.\n\nKombinací těchto přístupů je prizmatická adaptace. Při této metodě jsou využívány prizmatické brýle, které přesunou pacientův pohled na pravou stranu. Zpětná vizuální vazba jim umožňuje „vyrovnat“ chyby na levé straně a opravit je. Poté, co jsou prizmatické čočky odejmuty, odchylka přetrvává. Přesto studie ukázaly zlepšení v řadě mnohých symptomů neglektu.\n\nSyndrom cizí ruky\n"}
{"id": "1004872", "url": "https://cs.wikipedia.org/wiki?curid=1004872", "title": "Syndrom oddělených hemisfér", "text": "Syndrom oddělených hemisfér\n\nSyndrom oddělených hemisfér (\"Split-brain Syndrome\") je termín, který popisuje stavy, jež lze charakterizovat jako shluk neurologických abnormalit, které vyplývají z částečného nebo úplného oddělení či poškození tzv. corpus callosum, neboli mozkového trámce.\n\nV 19. století se díky výzkumu lidí s určitým poškozením mozku přišlo na to, že jazykové centrum člověka je uloženo v levé hemisféře mozku. Dokonce se zjistilo, že lidé s lézemi na dvou konkrétních místech levé hemisféry ztratili např. schopnost mluvit. V té době výzkum prováděl americký neurobiolog Roger Wolcott Sperry. Učinil několik pozoruhodných objevů a výsledkem jeho třicetileté práce bylo to, že v roce 1981 získal Nobelovu cenu v oblasti fyziologie a medicíny. V šedesátých letech 20. století se ke Sperrymu připojil psychobiolog Michael Gazzaniga, což byl student při Sperryho Split-brain výzkumu v Caltechu, v Pasadeně. I když je Sperry považován za zakladatele tohoto výzkumu, Gazzanigovy závěry jsou často citovány v psychologických textech. V jejich společném experimentu \"The Split-brain in Man\", chtěli prozkoumat, do jaké míry jsou hemisféry schopny fungovat samostatně bez mozkového trámce. V Caltechu pracoval Gazzaniga společně se Sperrym na tom, jaký efekt má onen chirurgický zákrok, neboli kalosotomie, na vnímání, vidění a další funkce mozku. Z původních deseti pacientů, kteří si nechali proříznout mozkový trámec, zbyli pouze čtyři lidé, kteří se na experimentu chtěli podílet. Jejich osobnost, inteligence a emoce byly po zákroku bez úhony. Výzkumníci vytvořili celkem 3 typy testů, aby zjistili rozsah kognitivních schopností jednotlivých subjektů. V prvé řadě se jednalo o zrakové schopnosti, potom o hmatové schopnosti a nakonec o sluch.\n\nObě hemisféry mozku jsou propojeny tzv. corpus callosum, tedy mozkovým trámcem, jehož prostřednictvím obě hemisféry spolu komunikují a koordinují konkrétní činnosti a rozhodnutí. Tato komunikace a koordinace je celkem podstatná, jelikož každá hemisféra má určité funkce. Pravá hemisféra mozkové kůry vyniká v mimoslovních a prostorových úkolech (např. jak se dostat z bludiště, při čtení map atd.), v rozpoznávání objektů, chápání a měření času a v emocionální sféře je odpovědná za empatii. V levé hemisféře se provádějí analytické úkoly jako matematické výpočty, logické uvažování a čtení. Tato část je také dominantním centrem pro řeč a slovní zásobu (pravá hemisféra je také zapojená do jazykového zpracování, i když v menším rozsahu). Pravá hemisféra ovládá primární smyslové funkce levé části těla a levá hemisféra naopak řídí primární smyslové funkce pravé části těla.\n\nHlavní příčinou syndromu oddělených hemisfér je chirurgické přerušení mozkového trámce, a to částečně nebo úplně. Tento zákrok se nazývá kalosotomie. Jednalo se o krajní možnost, jak zabránit extrémním a nekontrolovatelným epileptickým záchvatům, které se přenášely z jedné hemisféry na druhou. V současné době se kalosotomie provádí jen zřídka, do jisté míry byla nahrazena aplikací určitých drog a dalšími procedurami. Kalosotomie tak výrazně zlepšila kvalitu života pacientů. Po operaci se nicméně u pacientů rozvinuly akutní příznaky přerušení mozkového trámce, které trvaly dny až týdny. A společně s tím se objevily i chronické příznaky, které jsou trvalé.\n\nJinou, ne tak častou příčinou Split-brain syndromu, může být mrtvice, léze, nádory, či roztržená tepna. Syndrom může také být způsoben roztroušenou sklerózou a v neobvyklých případech agenezí mozkového trámce. Léze v mozkovém trámci se vytvářejí i u pacientů, kteří trpí tzv. MBS (Marchiafův-Bignamiho syndrom). Jedná se o poměrně ojedinělý stav související s alkoholismem. Nicméně poškození mozku na základě tohoto onemocnění může vést k apatii, záchvatům a hlubokému bezvědomí, nikoliv však k rysům, které jsou pro syndrom oddělených hemisfér typické.\n\nMnoho pacientů si udrží nedotčenou paměť a také motorické schopnosti obou částí těla, které se pacienti naučili ještě předtím, než u nich syndrom propukl (chůze, ježdění na kole, plavání apod.). Nenaučí se však provádět nové úkoly, které vyžadují vzájemně závislý pohyb obou rukou, jako například hraní na piáno, kde je třeba zapojit obě ruce. Pohyby očí také zůstanou koordinovány. Od okamžiku, co jistou informaci nemohou obě hemisféry spolu sdílet, vykazují pacienti poněkud neobvyklé chování, hlavně pokud se jedná o mluvení a rozpoznávání věcí. Příkladem může být pacient, kterému se zavážou oči, a který drží v levé ruce nějakou známou, běžnou věc. Jeho úkolem je podle hmatu určit, co to je za věc a pojmenovat ji. Pacient není schopen předmět, který drží v levé ruce, pojmenovat, protože informace z dotyku je směřována z levé ruky do pravé hemisféry, kde je centrum slovní zásoby poněkud slabší. Bez nedotčeného mozkového trámce člověk nemůže zpřístupnit slovní informaci v levé hemisféře, dokud předmět zůstává v levé ruce. Některé příznaky se po oddělení mozkového trámce mohou časem zlepšit.\n\nPacient W. J. byl prvním člověkem, který v roce 1962 podstoupil úplnou kalosotomii. Patnáct let trpěl velkými epileptickými záchvaty. Za druhé světové války, když mu bylo 30 let, působil jako parašutista a byl zraněn během výsadku nad Holandskem. Po návratu domů začal trpět výpadky paměti. Například si nepamatoval, jak se dostal na místo, kde se zrovna nacházel, ani co tam dělal. Když mu bylo 37 let, zažil první záchvaty. Jedna z jeho nejhorších příhod nastala v roce 1953, kdy utrpěl sérii záchvatů, které trvaly několik dnů. Během prvních záchvatů byla celá levá strana jeho těla ochromena, ale paralýza posléze ustoupila. Po sérii dalších záchvatů daný člověk už nikdy necítil levou stranu svého těla. Ještě před operací obě hemisféry fungovaly naprosto normálně, jeho smyslové a motorické funkce byly normální až na lehkou hypestezii. Byl schopen správně identifikovat vizuální stimuly, které mu na obě části jeho zrakového pole byly prezentovány. Během operace v roce 1962 jeho chirurgové diagnostikovali, že má atrofovanou část pravého čelního laloku. Operace byla nakonec velmi úspěšná, záchvaty už nebyly tak časté a silné.\n\n"}
{"id": "1004873", "url": "https://cs.wikipedia.org/wiki?curid=1004873", "title": "Friðrik Ómar Hjörleifsson", "text": "Friðrik Ómar Hjörleifsson\n\nFriðrik Ómar, celým jménem Friðrik Ómar Hjörleifsson (* 4. října 1981 Akureyri, Island) je islandský zpěvák.\n\nFriðrik Ómar se narodil 4. října 1981 ve městě Akureyri, na severu Islandu. Je nejmladším ze 3 sourozenců. První roky strávil na farmě \"Steinsstadir\" se svými rodiči a prarodiči. O pár let později se přestěhoval do Dalvíku. Zde se jeho hudební kariéra rozvíjela, a když mu jeho starší bratr dal bicí soupravy, bylo mu pouhých 5 let. Jeho první vystoupení se konalo ve školní hře v Dalvíku, když mu bylo 8 let. Hrál i na klavír, a když mu bylo 10 let, napsal svou první píseň pro kytaru. Na základní škole začal vystupovat v řadě kapel se svými spolužáky.\n\nV osmnácti letech měl na kontě již dvě sólová alba. Podílel se na řadě písňových soutěží a v roce 2003 se přestěhoval do Reykjavíku, kde pracoval na své kariéře. Netrvalo to dlouho a dostal roli v muzikálu \"Tribute to Motown\". Od té doby účinkoval v mnoha muzikálech, představeních a koncertech v Broadwayi Reykjavíku, kde dostal možnost pracovat s nejtalentovanějšími umělci v odvětví. Byl frontmanem řady vlastních, menších i větších skupin.\n\nV sérii alb \"Ég skemmti mér\" pracoval s Gudrúnem Gunnarsdóttirem, který je představitelem populárních starých islandských písní. Všechna tato alba byla bestsellery a na Islandu dosáhli v prodejnosti zlaté certifikace.\n\nV roce 2006 nazpíval píseň k filmu \"Válka světů\" od Tima Burtona s Islandem symfonickým orchestrem.\n\nV roce 2006 vydal album \"Annan dag\" a byl nominován na Zpěváka roku v islandských hudebních cenách. V březnu 2006 spojil své síly s islandskou zpěvačkou Regínou Ósk a založili skupinu Eurobandið.\n\nVe stejném roce se zúčastnil islandského národního výběru \"Laugardagslögin 2006\", kde se ve finále s písní \"\"Það sem verður\"\" umístil na třetím místě.\n\nV roce 2007 zúčastnil přejmenovaného islandského národního kola \"Söngvakeppni Sjónvarpsins 2007\", kde se s písní \"\"Eldur\"\" dostal do finále, kde se umístil na druhém místě.\n\nV roce 2008 reprezentoval Island na Eurovision Song Contest 2008 s srbském Bělehradě jako součást skupiny Eurobandið s jejich píseň \"\"This Is My Life\"\". V semifinále soutěže se umístili na osmém místě a ve finále vybojovali 14. místo, čímž se zasloužil o nejlepší na Islandu od Eurovision Song Contest 2003.\n\nNásledující rok byl jedním z vokalistů na Eurovision Song Contest 2009, kdy zemi reprezentovala Jóhanna Guðrún Jónsdóttir s písní \"\"Is It True?\"\".\n\nPozději v roce 2009 zahájil spolupráci se zpěvákem Jógvanem Hansenem, kdy vydal islandsko-faerské album \"Vinalög\", které bylo ten rok na Islandu nejprodávanějším albem roku 2009.\n\nJeště ten rok se připojil k vánoční koncertní sérii \"Frostroses\", která se koná každé Vánoce napříč Islandem. Na programu bylo 18 koncertů, které navštívilo 22 000 diváků a Friðrik Ómar byl jedním z předních zpěváků. Dnes žije ve Stockholmu, kde pracuje.\n\n"}
{"id": "1004878", "url": "https://cs.wikipedia.org/wiki?curid=1004878", "title": "French Open 2014 – čtyřhra legend do 45 let", "text": "French Open 2014 – čtyřhra legend do 45 let\n\nČtyřhra legend do 45 let na French Open 2014 byla hrána v rámci dvou tříčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byli zástupci francouzského tenisu Cédric Pioline a Fabrice Santoro, kteří nestartovali společně. Pioline již nastoupil do paralelně probíhající soutěže legend nad 45 let. Spoluhráčem Santora se stal krajan Sébastien Grosjean, s nímž odehrál základní fázi.\n\nTitul vyhrála francouzská dvojice Mansour Bahrami a Fabrice Santoro, která ve finále zdolala krajanský pár Arnaud Clément a Nicolas Escudé po rovnocenném rozdělení úvodních dvou sad 6–2, 2–6, až v supertiebreaku poměrem míčů [11–9]\n"}
{"id": "1004879", "url": "https://cs.wikipedia.org/wiki?curid=1004879", "title": "French Open 2014 – čtyřhra legend nad 45 let", "text": "French Open 2014 – čtyřhra legend nad 45 let\n\nČtyřhra legend nad 45 let na French Open 2014 byla hrána v rámci dvou tříčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nTitul obhajoval ekvádorsko-australský pár Andrés Gómez a Mark Woodforde, jenž se opět probojoval opět do finále. V něm nestačil na bratrskou dvojici amerických tenistů Patricka a Johna McEnroeových. Po rovnocenném rozdělení úvodních dvou sad 4–6, 7–5, rozhodl o vítězích až supertiebreak poměrem míčů [10–7].\n"}
{"id": "1004880", "url": "https://cs.wikipedia.org/wiki?curid=1004880", "title": "French Open 2014 – ženská čtyřhra legend", "text": "French Open 2014 – ženská čtyřhra legend\n\nŽenská čtyřhra legend na French Open 2014 byla hrána v rámci dvou tříčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byl pár americko-švýcarský Lindsay Davenportová a Martina Hingisová, jehož členky nestartovaly společně. Hingisová zvolila účast v paralelně probíhající soutěži ženské čtyřhry a spoluhráčkou Davenportové se stala krajanka Mary Joe Fernandezová, s níž nepostoupila ze základní fáze.\n\nTitul vyhrála belgicko-americká dvojice bývalých světových jedniček Kim Clijstersová a Martina Navrátilová, které ve finále zdolaly zástupkyně francouzského tenisu Nathalie Dechyovou se Sandrine Testudovou po rovnocenném rozdělení úvodních dvou sad 5–7, 7–5, až v supertiebreaku poměrem míčů [10–7]\n"}
{"id": "1004887", "url": "https://cs.wikipedia.org/wiki?curid=1004887", "title": "Augustin Sehnal", "text": "Augustin Sehnal\n\nAugustin Sehnal (4. prosince 1868 Babice u Brna – říjen 1920 Brno) byl český politik, za Rakouska-Uherska na počátku 20. století poslanec Říšské rady.\n\nPatřil mezi přední politiky České strany národně sociální na Moravě. Moravská organizace této strany nebyla ovšem příliš silná a byla navíc zmítána vnitřními spory. Sehnal vedl spor s Rostislavem Františkem Reichstädterem ohledně vztahů národních sociálů k Lidové straně na Moravě (moravská odnož mladočechů).\n\nNa počátku století se zapojil i do celostátní politiky. Ve volbách do Říšské rady roku 1901 získal mandát na Říšské radě za všeobecnou kurii, obvod Olomouc, Šternberk, Hranice atd. K roku 1907 se profesně uvádí jako slévač. Poté, co neuspěl ve volbách do Říšské rady roku 1907, kdy ho porazil sociální demokrat Jan Prokeš, se vrátil ke své původní profesi a nastoupil do slévárny jako dělník.\n\nZemřel po nešťastné nehodě v Brně počátkem října 1920.\n"}
{"id": "1004888", "url": "https://cs.wikipedia.org/wiki?curid=1004888", "title": "Bitově orientovaný", "text": "Bitově orientovaný\n\nBitově orientovaný přenos, protokol nebo formát zpráv zpracovává přenášená data jako proud bitů bez členění na části pevné délky, které by nesly zvláštní sémantiku nebo význam. Řídicí kódy nejsou definovány jako znaky nebo posloupnosti znaků, ale jako bitové posloupnosti. Bitově orientovaný protokol může přenášet datové rámce bez ohledu na obsah rámce.\nBitově orientovaný protokol umožňuje používání datových rámců obsahujících libovolný počet bitů, dovoluje používat znakové kódy s libovolný počtem bitů na znak a umožňuje používat techniku bit stuffing.\n\nMezi nejrozšířenější bitově orientované protokoly patří High-Level Data Link Control (HDLC) a jeho předchůdce SDLC.\nSynchronní vytváření rámců v HDLC funguje takto:\n\n\n"}
{"id": "1004891", "url": "https://cs.wikipedia.org/wiki?curid=1004891", "title": "Miroslav Jirka", "text": "Miroslav Jirka\n\nMiroslav Jirka (* 30. ledna 1975) je bývalý český fotbalista, ofenzivní záložník. Po skončení aktivní kariéry působil jako trenér v Litvínově a v Pardubicích.\n\nV české lize hrál za SK Hradec Králové a FK Teplice. Nastoupil v 18 ligových utkáních. Ve nižších soutěžích hrál i za SK Pardubice, SK Spolana Neratovice, SC Xaverov Horní Počernice, FC MUS Most a FK AS Pardubice. Kariéru končil v Litvínově.\n\nPo skončení trenérské kariéry se věnuje trenérské práci, začínal v roce 2009 v tehdy divizním FK Litvínov, v současné době je trenérem mládežnických týmů v FK Pardubice.\n"}
{"id": "1004892", "url": "https://cs.wikipedia.org/wiki?curid=1004892", "title": "Matthias Eldersch", "text": "Matthias Eldersch\n\nMatthias Eldersch (25. února 1869 Brno – 20. dubna 1931 Vídeň) byl rakouský politik sociálně demokratické strany původem z Moravy, na počátku 20. století poslanec Říšské rady, v poválečném období poslanec a předseda rakouské Národní rady, ministr spravedlnosti a ministr vnitra Rakouska.\n\nPocházel z chudých poměrů. Vychodil obecnou školu a měšťanskou školu v Brně a po předčasné smrti svého otce začal pracovat jako tkadlec. Už jako učeň se začal angažovat v Rakouské sociálně demokratické straně. V roce 1892 převzal vedení sociálně demokratického týdeníku v Brně. Byl jeho redaktorem a od roku 1896 úředníkem dělnické nemocniční pokladny v Brně. Kvůli svým politickým aktivitám byl opakovaně soudně trestán. Absolvoval státní kurz pro účetní.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za všeobecnou kurii, obvod Opava, Bruntál, Krnov atd. Mandát obhájil i ve volbách do Říšské rady roku 1907, konaných již podle všeobecného a rovného volebního práva, kdy uspěl za obvod Slezsko 3. Usedl do poslancké frakce Klub německých sociálních demokratů. K roku 1907 se profesně uvádí jako tajemník.\n\nV zemských volbách v roce 1906 byl rovněž zvolen do Moravského zemského sněmu ve všeobecné kurii, obvod Šumperk, Staré Město, Zábřeh atd.\n\nPůsobil pak ve Vídni coby tajemník Ústředí nemocničních pokladen Rakouska. Za světové války zastával funkci předsedy 1. dolnorakouského konzumního spolku. V roce 1918 byl ředitelem Státního ústavu pro výživu lidu (\"Staatsamt für Volksernährung\"). Později v letech 1922–1925 byl ředitelem dělnické velkopekárny Hammerbrotwerke.\n\nPoliticky aktivní byl i po vzniku Rakouské republiky. V období let 1919–1923 zasedal jako člen Vídeňské obecní rady v II. vídeňském okrsku.\n\nOd 4. března 1919 do 9. listopadu 1920 byl poslancem Ústavodárného národního shromáždění Rakouska. Od 10. listopadu 1920 do 1. října 1930 a opět od 2. prosince 1930 až do své smrti 20. dubna 1931 zasedal coby poslanec rakouské Národní rady. Od 4. prosince 1930 do své smrti zároveň zastával post předsedy Národní rady. Předtím, v období 10. listopadu 1920 – 14. prosince 1920 a 20. listopadu 1923 – 4. prosince 1930 byl jejím místopředsedou (oficiálně \"druhý prezident Národní rady\"). Zastával i vládní funkce. V období 9. května 1919 – 7. července 1920 byl státním tajemníkem vnitra a vyučování (faktický ministr vnitra Rakouska). A od 24. června 1920 do 7. července 1920 byl také pověřen dočasným vedením státního úřadu pro justici (tedy faktickým ministr spravedlnosti Rakouska).\n"}
{"id": "1004894", "url": "https://cs.wikipedia.org/wiki?curid=1004894", "title": "Saint-Gervais-les-Bains", "text": "Saint-Gervais-les-Bains\n\nSaint-Gervais-les-Bains je obec ve stejnojmenném kantonu Saint-Gervais-les-Bains v arrondissementu Bonneville v departementu Horní Savojsko v regionu Auvergne-Rhône-Alpes v jihovýchodní Francii. Žije v ní 5 742 obyvatel. Je známá jako lyžařské středisko se 450 km sjezdovek a mezi stejně velkými středisky patří k nejméně vytíženým. Pro turistiku je využívané od začátku 20. století.\n"}
{"id": "1004896", "url": "https://cs.wikipedia.org/wiki?curid=1004896", "title": "Saint Gervais", "text": "Saint Gervais\n\nSaint Gervais může znamenat:\n\n\n\n\n\n"}
{"id": "1004897", "url": "https://cs.wikipedia.org/wiki?curid=1004897", "title": "Jan Šimek (básník)", "text": "Jan Šimek (básník)\n\nJan Šimek (30. května 1971, Praha, Československo − 7. června 2014, tamtéž) byl český básník. Absolvoval grafickou průmyslovou školu, později vystudoval religionistiku, filosofii a teologii na Husitské teologické fakultě Univerzity Karlovy. V 80. letech jej utvářelo prostředí punkové kultury a undergroundu. Působil také jako skladatel, textař a kytarista v různých hudebních skupinách.\n\n\n"}
{"id": "1004909", "url": "https://cs.wikipedia.org/wiki?curid=1004909", "title": "Heinrich Lindner (politik)", "text": "Heinrich Lindner (politik)\n\nHeinrich Lindner (??? – duben 1910 Javorník) byl rakouský politik německé národnosti ze Slezska, za Rakouska-Uherska na počátku 20. století poslanec Říšské rady.\n\nStudoval na gymnáziu v Opavě, pak působil jako hostinský a řezník, později byl mlynářem v Javorníku. Zastával funkci starosty Javorníku. Jako starosta se zasadil o výstavbu železničního spojení do Javorníku roku 1897.\n\nNa počátku století se zapojil i do celostátní politiky. Ve volbách do Říšské rady roku 1901 získal mandát na Říšské radě za městskou kurii, obvod Krnov, Albrechtice, Frývaldov atd. K roku 1907 se profesně uvádí jako starosta a majitel mlýna a hospodářství. Patřil k Všeněmecké straně.\n\nZemřel v dubnu 1910.\n"}
{"id": "1004911", "url": "https://cs.wikipedia.org/wiki?curid=1004911", "title": "Muž před tankem", "text": "Muž před tankem\n\nMuž před tankem (anglicky Tank Man, či Unknown Rebel) je označení pro protestujícího, který se postavil proti řadě tanků ráno 5. června 1989 poté, co čínské ozbrojené složky násilím potlačily demonstrující lid na náměstí Nebeského klidu. Událost se zapsala do mezinárodního povědomí díky videozáznamu a fotografiím. Podle některých svědectví jde pravděpodobně o Wanga Wej-lina, nicméně jeho totožnost nebyla potvrzena. Jeho totožnost zůstává neověřena a není znám ani jeho další osud po události.\n\nV dubnu 1998 zařadil americký týdeník \"Time\" tohoto muže (\"Unknown Rebel\") na seznam 100 nejvlivnějších lidí 20. století.\n\nFotografie cyklicky obíhá médii po celém světě (s výjimkou Číny, kde je zakázána). America Online ji řadí mezi deset nejslavnějších fotografií všech dob. V listopadu 2016, zařadil magazín Time Widenerův snímek do seznamu stovky nejvlivnějších fotografií všech dob („\"Time 100: The Most Influential Images of All Time\"“).\n\nFotografii tohoto muže pořídil americký fotograf Jeff Widener, pracující pro Associated Press, z šestého poschodí hotelu asi 800 m od místa událostí, pomocí fotoaparátu Nikon FE2 a 800mm objektivu.\n\nKrátce předtím pořídil Stuart Franklin z Magnum Photos snímek, na němž je díky většímu zornému poli fotografa za protestujícím větší počet tanků. Charlie Cole, fotograf z časopisu \"Newsweek\" získal za svou fotografii cenu World Press Photo. Snímek se stal součástí kolekce „100 fotografií, které změnily svět“, kterou vydala redakce časopisu \"Life\". Cole stihl schovat filmovou ruličku obsahující obrázek muže před tankem do vodní nádržky na toaletě, zatímco jeho hotelový pokoj byl prohledáván Úřadem pro veřejnou bezpečnost. Později se mu podařilo snímek úspěšně přenést do redakce. Další fotografii pořídil fotograf Arthur Tsang, který pracoval pro agenturu Reuters.\n\nKe dvacátému výročí 5. června 2009 byl zveřejněn pátý snímek. Ten ukazuje „muže před tankem“, který čeká na přijíždějící tanky, přičemž první z kolony je ještě relativně daleko. Na fotografii projíždí na úrovni muže další osoba na jízdním kole, fotograf, který stál před stojany s jízdními koly na snímku zachytil ještě dva muže, muž vlevo v popředí jde témeř klidně, muž vpravo se ale v běhu snaží krýt před střelbou. Jde o jediný snímek, který pořídil Terril Jones z Associated Press, předtím než se stejně jako další lidé na ulici musel skrýt před střelbou přicházející ze směru přijíždějících tanků. Muže před tankem si všiml až později při prohlížení negativů. Zvěřejnit snímek se z úcty k ikonickým fotografiím kolegů rozhodl až o 20 let později.\n\nFilmové záběry natočily televizní štáby BBC a CNN.\n\n\n"}
{"id": "1004913", "url": "https://cs.wikipedia.org/wiki?curid=1004913", "title": "Johann", "text": "Johann\n\nJohann je německá podoba jména Jan.\n\n\n\n\n"}
{"id": "1004916", "url": "https://cs.wikipedia.org/wiki?curid=1004916", "title": "Ernst Sedlnitzky", "text": "Ernst Sedlnitzky\n\nErnst Sedlnitzky, v česky psaných dobových pramenech též Arnošt Sedlnický (23. listopadu 1841 Brno – 30. ledna 1904 Gorice), byl rakouský šlechtic a politik ze Slezska, za Rakouska-Uherska na přelomu 19. a 20. století poslanec Říšské rady.\n\nPocházel z šlechtické rodiny Sedlnických z Choltic. Patřilo mu panství Jezdkovice a Držkovice u Opavy. Byl místopředsedou německé hospodářské a lesnické společnosti v Opavě a roku 1903 byl zvolen za jejího předsedu. Jeho švagrem byl politik Zdenko Sedlnitzky.\n\nDo své smrti zasedal jako poslanec Slezského zemského sněmu. Na konci století se zapojil i do celostátní politiky. Ve volbách do Říšské rady roku 1897 získal mandát za velkostatkářskou kurii ve Slezsku. Mandát obhájil i ve volbách do Říšské rady roku 1901. Zasedal zde do své smrti roku 1904. Pak ho nahradil Jan Larisch-Mönnich II. K roku 1907 se profesně uvádí jako majitel statku. Na sněmu i v Říšské radě patřil k proněmecké, centralistické Straně ústavověrného velkostatku.\n\nZemřel v lednu 1904. Našli ho ráno mrtvého v posteli v jeho vile. Několik posledních let před smrtí trpěl kornatěním cév a příčinou úmrtí bylo selhání srdce.\n"}
{"id": "1004922", "url": "https://cs.wikipedia.org/wiki?curid=1004922", "title": "Zlaté maliny za rok 1997", "text": "Zlaté maliny za rok 1997\n\nZlaté maliny za rok 1997 byly udělovány 22. března 1998 v Hollywood Roosevelt Hotel v Kalifornii k uctění nejhorších filmů roku.\n\nNejvíce nominací získaly filmy \"Batman a Robin\" (11) a \"Nebezpečná rychlost 2: Zásah\" (8). Nejvíce cen ale nakonec vyhrál film \"The Postman - Posel budoucnosti\", který zúročil všech svých pět nominací. Scenárista tohoto filmu Brian Helgeland toho roku vyhrál i Oscara za scénář k filmu \"L. A. - Přísně tajné\".\n\n"}
{"id": "1004928", "url": "https://cs.wikipedia.org/wiki?curid=1004928", "title": "Gustav Hirsch", "text": "Gustav Hirsch\n\nGustav Hirsch (\"1845 (???)\" – 2. května 1907 Vídeň) byl rakouský politik ze Slezska, za Rakouska-Uherska v závěru 19. a počátkem 20. století poslanec Říšské rady.\n\nByl statkářem v Albrechticích.\n\nV 80. letech 19. století se zapojil i do celostátní politiky. V doplňovacích volbách roku 1882 získal mandát na Říšské radě za velkostatkářskou kurii ve Slezsku. Nastoupil místo poslance Moritze Rohrmanna. Slib složil 15. ledna 1883. Mandát obhájil i v řádných volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901. K roku 1907 se profesně uvádí jako majitel statku.\n\nV parlamentu patřil mezi německé liberály, tedy k centralistické Ústavní straně. Po volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel v květnu 1907, \"ve věku 62 let\".\n"}
{"id": "1004945", "url": "https://cs.wikipedia.org/wiki?curid=1004945", "title": "Colm Tóibín", "text": "Colm Tóibín\n\nColm Tóibín [ˈkɔl̪ˠəmˠ t̪ˠoːˈbʲiːnʲ] [\"kolm tou-bín\"] (30. května 1955, Enniscorthy, Irsko) je irský spisovatel, esejista, novinář, kritik a básník.\n\nNavštěvoval školu ve Wexfordu v jihovýchodním Irsku a roku 1975 získal titul bakaláře na University College v Dublinu. Odstěhoval se do španělské Barcelony, odkud čerpal látku pro svůj první román \"Jih\" (\"The South\") i pro pozdější \"Poctu Barceloně\" (\"Homage to Barcelona\", 1990). Roku 1978 se vrátil do Irska a po nedokončeném studiu pracoval do roku 1985 jako novinář.\n\nKromě již uvedených napsal řadu románů (1992 \"The Heather Blazing\"; 1996 \"The Story of the Night\"; 1999 \"The Blackwater Lightship\"; 2004 \"Mistr\" o životě spisovatele Henry Jamese), povídek, esejů a cestopisů. Roku 2004 byla v Dublinu poprvé uvedena jeho divadelní hra \"Beauty in a Broken Place\".\n\nPřednášel na Stanfordově univerzitě, na Texaské univerzitě v Austinu a na řadě dalších. Získal několik literárních ocenění a třikrát byl nominován na Man Bookerovu cenu.\n\nV roce 1994 byl hostem Pražského festivalu spisovatelů.\n\n\n\n\nČlánky v češtině\n"}
{"id": "1004952", "url": "https://cs.wikipedia.org/wiki?curid=1004952", "title": "Puigcerdà", "text": "Puigcerdà\n\nPuigcerdà je hlavní město Cerdanye v provincii Girona v Katalánsku na severu Španělska. Nedaleko protéká řeka Segre a na severu město přímo hraničí s Francií, konkrétně s městem Bourg-Madame).\n\nPuigcerdà se nachází nedaleko místa osídleného Cerretany, které bylo zahrnuto do Římské říše, místní římské město se jmenovalo Julia Libyca. Samotné město bylo založeno v roce 1178 králem Alfonsem I. Aragonským, hrabětem z Barcelony a zároveň nahradilo Hix v pozici hlavního města Cerdanye. Město se proslavilo v době Španělské občanské války demokraticky zvoleným anarchistickým sněmem. V roce 1929 byla otevřena železnice napříč Pyrenejemi.\n"}
{"id": "1004961", "url": "https://cs.wikipedia.org/wiki?curid=1004961", "title": "Kostel svatého Jana Křtitele (Klášter nad Dědinou)", "text": "Kostel svatého Jana Křtitele (Klášter nad Dědinou)\n\nKostel svatého Jana Křtitele je římskokatolický kostel v Klášteře nad Dědinou. Kostel patří do římskokatolická farnosti Třebechovice pod Orebem. Je chráněn jako kulturní památka České republiky.\n\nVes Klášter je připomínána již roku 1149. Stával zde cisterciácký klášter Svaté Pole - Sacer campus. Pohromou pro ves a klášter byl rok 1420, kdy byl klášter vypálen husity a zanikl. V místech kláštera byl v 16. století postaven kostel sv. Jana Křtitele, který zůstal zachován dodnes.\n\n"}
{"id": "1004964", "url": "https://cs.wikipedia.org/wiki?curid=1004964", "title": "Přírodní park Smetanka", "text": "Přírodní park Smetanka\n\nPřírodní park Smetanka je přírodní park, který vznikl v roce 2010 v Praze na částech katastrálních území Hloubětín, Kyje, Hrdlořezy a Vysočany. Nejznámějšími součástmi tohoto parku je Hořejší rybník, vrch Smetanka a svah pod Hájem. Severní hranici tvoří železniční trať Praha-Kolín. Východní hranice je ohraničena lesní zástavbou, které vede ke Kyjskému rybníku. Ulice U Rybníka, Tálinská a Vlkovická tvoří jižní hranici parku.\n\nJeho první zmínky jsou už z roku 1544. Jeho břehy jsou strmé, částečné zpevněné dlažbou. Okolí rybníku je plné vzrostlých stromů a křovin. Kolem rybníků se vyskytuje více než 150 druhů motýlů a 14 druhů ptáků, mezi nimiž najdeme třeba kachnu divokou, či potápku malou. Rybník plný také různých ryb, jako je třeba candát obecný, štika obecná a další.\n\nDominantou tohoto parku je lesnatý hřeben Smetanka (242 m n. m.) Spolu s druhým kopcem Táborem (258 m n. m.) tvoří dvojvrší, kde se vyskytuje mnoho přírodních organizmů, které patří k biotopu.\n\nChráněným územím protéká říčka Rokytka. Její koryto bylo od začátku 20. století regulováno a svedeno do rovných betonových koryt. Od roku 2012 proběhlo na území přírodního parku několik etap revitalizace toku. Např. na nivní louce pod vrchem Smetanka bylo vybudováno meandrující koryto, které má co nejlépe napodobovat původní přirozený průběh toku.\n\nPřírodním parkem vede turistická značená trasa 1105 z Kobylis do Starých Malešic.\n"}
{"id": "1004967", "url": "https://cs.wikipedia.org/wiki?curid=1004967", "title": "Tomáš Jeřábek (herec)", "text": "Tomáš Jeřábek (herec)\n\nTomáš Jeřábek (* 24. září 1974 Kolín) je český herec.\n\nStudoval Katedru alternativního a loutkového divadla DAMU. V současné době je na volné noze a hostuje v klasických divadlech (Divadlo Komedie, Divadlo Na Prádle). V Národním divadle hostoval ve Šrámkových Zvonech (rež. J. A. Pitínský) a v představeních Kvartýr a Enron. Často spolupracuje s Divadlem Letí či s režisérem a dramatikem Miroslavem Bambuškem a jeho občanským sdružením Mezery.\n\nJe hercem a jednou z kmenových autorských tvůrčích osobností divadla Vosto5, které patří mezi jeho hlavní aktivity. Soubor se věnuje široké škále autorského divadla, od improvizace přes fixované jevištní tvary až po site specific. V reklamě na Air Bank ztvárnil roli bankéře z \"tradiční\" banky. Vystupuje také v dětském naučném pořadu \"DějePIC!\" (2017) jako moderátor a komik. Je také známý tím že říkal na veřejnosti že se jeho žena jmenuje Vlasta.\n\nOd září 2017 je členem souboru Dejvického divadla.\n\n\n\n\n"}
{"id": "1004968", "url": "https://cs.wikipedia.org/wiki?curid=1004968", "title": "Dům U Jonáše", "text": "Dům U Jonáše\n\nDům U Jonáše na Pernštýnském náměstí je jedním z historických symbolů Pardubic, je součástí městské památkové zóny a kulturní památkou.\n\nZ pozdně gotického období se zachovaly interiéry domu – jsou spojovány s výstavbou před požárem v roce 1507. Dochovaná část budovy Domu U Jonáše zachycuje stav před velkým požárem v roce 1538, zejména unikátní sklípkovou klenbu v přízemí. Raně renesanční prvky jsou zastoupeny torzem nástěnné malby s rostlinným motivem. Radikální přestavba města po požáru v roce 1538 přinesla sjednocení architektury historického centra v jeden celek. Dokládají to např. obloučkové atiky a terakotová ostění oken. Z konce 16. století pochází většina dochované malířské výzdoby. Barokní sloh se významněji projevil až po roce 1704, v roce 1797 došlo k rozsáhlé úpravě průčelí, jež dala domu specifickou podobu. Bohatá štuková výzdoba se stala dominantním projevem nového výtvarného řešení. Starozákonní téma s ústřední postavou proroka Jonáše v rozevřených čelistech velryby bývá připisováno pardubickému sochaři Jakubu Teplému (1729–1802). V 19. století se usilovalo o záchranu štukové výzdoby, celková rekonstrukce průčelí byla provedena v letech 1993–1994. Rekonstrukce budovy byla prováděna ve třech etapách počínaje 70. lety 20. století.\n\nV současnosti je využíván Východočeskou galerií v Pardubicích pro konání výstav výtvarného umění, odborné oddělení nabízí komentované prohlídky probíhajících výstav, přednášky, besedy s významnými osobnostmi a setkání s umělci.\n\nDo domu umístil Miloš Zapletal bydliště hlavního hrdiny své trilogie \"Sedmička\", \"Ostrov přátelství\" a \"Cvoci\", který dostal podle tohoto domu skautskou přezdívku Jonáš.\n\n"}
{"id": "1004974", "url": "https://cs.wikipedia.org/wiki?curid=1004974", "title": "Canazei", "text": "Canazei\n\nCanazei (, , nebo ) je obec v severní Itálii, které má 1829 obyvatel.\n\nNachází se v údolí Val di Fassa 110 km severovýchodně od Trenta v Provincii Trento v Tridentsku-Horní Adiži.\n\nV roce 2001 obyvatelstvo jako svůj první jazyk uvedlo ladinštinu (82,4%).\n\n"}
{"id": "1004976", "url": "https://cs.wikipedia.org/wiki?curid=1004976", "title": "French Open 2014 – čtyřhra juniorek", "text": "French Open 2014 – čtyřhra juniorek\n\nDo soutěže čtyřhry juniorek na pařížském French Open 2014 nastoupilo třicet dva párů. Obhájcem titulu byl český pár Barbora Krejčíková a Kateřina Siniaková, jehož členky se rozhodly do soutěže nezasáhnout.\n\nVítězem juniorského deblu se stala nenasazená rumunská dvojice tvořená 18letou Ioanou Ducuovou a 17letou Ioanou Loredanou Roșcaovou, které ve finále přehrály americko-české turnajové sedmičky složené z 15leté CiCi Bellisové a 14leté Markéty Vondroušové, pro níž to byl grandslamový debut.\n\nPo rovnocenném rozdělení prvních dvou sad 6–1 a 5–7, o vítězkách rozhodl až supertiebreak nejtěsnějším rozdílem dvou míčů v poměru [11–9]. Obě šampiónky tak získaly premiérový grandslamový titul.\n\n"}
{"id": "1004982", "url": "https://cs.wikipedia.org/wiki?curid=1004982", "title": "Honda NT 650V Deauville", "text": "Honda NT 650V Deauville\n\nHonda NT 650V Deauville je motocykl kategorie cestovní motocykl, vyvinutý firmou Honda, vyráběný v letech 1998-2005. Jeho předchůdcem byl model Honda NTV 650 Revere, nástupcem se stal v roce 2006 model NT 700V Deauville. Mezi modely Honda s integrovanými kufry dále patří Honda PC 800 Pacific Coast, Honda ST 1100 Pan European, Honda ST 1300 Pan European a Honda Gold Wing.\n\nZe svého předchůdce NTV 650 Revere převzal kompletně motor i rám, čímž se podařilo se výrazně ušetřit náklady spojené s vývojem těchto komponentů. Díky tomu se vývojový tým mohl plně soustředit na ztvárnění aerodynamických tvarů kapotáže, nabízejících komfort a praktičnost. Během vývoje kladen velký důraz na udržení co nejnižších nákladů. Výroba dílčích částí byla svěřena do různých podniků Hondy po celém světě v závislosti na cenové efektivitě výroby. Významná role byla v tomto ohledu svěřena podniku Montesa Honda ve Španělsku.\n\nI když se jedná o cestovní motocykl, konstruktéři se zaměřili rovněž na vytvoření úzké siluety s cílem lepší ovladatelnosti a snadnější předjíždění v městském provozu, čemuž nevadí ani integrovanéch boční kufry o objemu vlevo 18 a vpravo 16 litrů. Objem bočních kufrů byl zvýšen na 24, resp. 19,5 litrů od roku 2002. Na drobnosti lze dále využít dvojici schránek umístěných vpředu pod řídítky, z nichž pravá je uzamykatelná.\n\nKoncepce a aerodynamika motocyklu je podřízena pohodlí řidiče. Sedlo je široké a měkké, pérování vyladěné tak, aby tlumilo nerovnosti. Podle výrobce je jednotícím prvkem polokapotáže tvar trojúhelníku, který je patrný v řešení přístrojové desky, tvaru světel i větracích kanálů. Dominantou ochrany řidiče je přední kapota s mohutným plexištítem, který ochrání před prouděním vzduchu i ve vyšších rychlostech. Dva otvory umístěné ve spodní části ušetří nepříjemného hluku a turbulencí.\n\nVýznamným prvkem jsou postranní deflektory, které odvádějí vzduch a vodu od nohou jezdce. Ovládací prvky jsou shodné s ostatními modely Hondy, chybí jen ukazatel stavu paliva. Výhodou je příprava pro instalaci automobilového sterea či zásuvky na 12 V.\n\nDeauville je poháněn téměř shodným motorem s dvouválcovou konfigurací do V 52°, který poháněl NTV 650 Revere. Motor je čtyřdobý kapalinou chlazený dvouválec SOHC o objemu 647 cm3, který dosahuje maximálního výkonu 41 kW (55 k) při 8000 ot/min. Agregát disponuje tříventilovou technikou s dvěma svíčkami na válec. Maxima kroutícího momentu 55 Nm dosahuje při 6000 ot/min. Stejně jako u Revere má pětistupňovou převodovku.\n\nVýkon na zadní kolo je přenášen prostřednictvím bezúdržbového kloubového hřídele. Jízdní vlastnosti jsou úměrné hmotnosti a výkonovému potenciálu. Motor točí ve stovce téměř 5000 ot/min, což není možná úplně to pravé. Na druhou stranu motocykl sice nedisponuje přílišným výkonem, ale díky nízko usazenému kroutícímu momentu poměrně svižně zrychluje. Také zvuková kulisa dvouválce lahodící uchu je zajímavá.\n\n\n\n"}
{"id": "1004983", "url": "https://cs.wikipedia.org/wiki?curid=1004983", "title": "Herlev", "text": "Herlev\n\nHerlev je předměstí Kodaně a zároveň centrum stejnojmenné obce v Dánsku. Je vzdáleno přibližně 9 km severozápadně od Kodaně city center. Budova místní nemocnice je vysoká 120 m a je nejvyšší budovou v Dánsku a pátou nejvyšší nemocnicí na světě.\n\nMěsto je rodištěm ledního hokejisty Jannika Hansena a domovským místem hokejového týmu Herlev Hornets.\n"}
{"id": "1004986", "url": "https://cs.wikipedia.org/wiki?curid=1004986", "title": "French Open 2014 – čtyřhra juniorů", "text": "French Open 2014 – čtyřhra juniorů\n\nDo soutěže čtyřhry juniorů na pařížském French Open 2014 nastoupilo třicet dva dvojic. Obhájcem titulu byl britsko-portugalský pár Kyle Edmund a Frederico Ferreira Silva, jehož členové již nemohli startovat z věkových důvodů.\n\nVítězem juniorského deblu se stal nenasazený francouzský pár Benjamin Bonzi a Quentin Halys, který ve finále zdolal rakousko-australskou dvojici Lucas Miedler a Akira Santillan ve dvou setech 6–3 a 6–3. Oba šampióni tak získali premiérový grandslamový titul kariéry.\n\n"}
{"id": "1004987", "url": "https://cs.wikipedia.org/wiki?curid=1004987", "title": "Okružní třída (Brno)", "text": "Okružní třída (Brno)\n\nOkružní třída () je principiální urbanistický koncept vnitřního městského okruhu Brna. Byl navržen a vytvořen postupně od počátku 60. let 19. století na plochách po zbouraných masivních barokních hradbách. Její budování skončilo krátce po I. světové válce. Okružní třída je polygonální uzavřený systém bulvárů o sedmi úsecích. Ringstraße ve Vídni a Okružní třída v Brně vznikaly zcela současně a za účasti téměř stejné skupiny architektů. Vůdčí postavou byl Ludwig Förster.\n\nVzniku Ringstrasse předcházelo postupné budování obranného systému města, k němuž došlo po etapách v rozmezí let 1640–1725. Prvním tvůrcem byl italský ženista Tensini a po něm Louis Francois de Rochet, Pier Filipe de Beichade. Závěrečným autorem byl francouzský opevňovací inženýr Rochepine. Barokní opevňovací systém o 6 respektive 7 bastionech nemohl než nereagovat na staré středověké hradební zdi tj. i místní terén, podléhal však přesným pravidlům tehdejšího opevňovacího systému s vysunutými trojúhelníkovými bastiony. Mezi bastiony byly delší přímé linie hradebních zdí, které mohly být právě z bastionů při obraně do stran ostřelovány a tak účinně chráněny. Právě tato geometrie nakonec předurčila i tvar okružní třídy. Na konci 18. století tento opevňovací systém pozbyl postupně na významu, až jej definitivně ztratil v průběhu napoleonských válek proměnou užívaných zbraní a vojenské strategie i taktiky. Od konce napoleonských válek usilovaly liberalizující se samosprávy měst (která se vlivem industrializace potřebovala rozšiřovat) o zbourání nepotřebných hradeb a získání jejich pozemků pro novou výstavbu. To se podařilo až na konci 50. let. 19. století.\n\nJméno Okružní třída vzniklo až novodobě – v posledních 20 letech. V Brně na rozdíl od Vídně nebylo použito pojmenování Ringstraße, patrně proto, že s ohledem na členitý terén nebyla osnova bulváru propojena v uzavřený okruh a jednotlivé úseky měly běžná uliční jména. Pouze část u nádraží nesla název Bahnring. Pojem Ringstraße se v současnosti používá jako jména urbanistického přístupu architektonického stylu v Brně i ve Vídni (podobně jako secese).\n\nArchitektonicky nejhodnotnějšími stavbami jsou:\n\nTato sekce popisuje jednotlivé části okruhu, počínaje Nádražní ulicí.\n\nNádražní ulice tvoří dva úseky okružní třídy na jihu a jihovýchodě města. Starší a kratší vedoucí ve směru západ–východ, zcela na úpatí skály katedrálního kopce Petrova, vznikl jako první již v průběhu 30. let 19. století, aby byl následován vznikem prvního nádraží, jehož kolejiště se s ohledem na místní situaci stavělo rovnoběžně s již existující frontou domů na Baštách. Druhá, mladší část nádražního „Ringu“ vedoucí ve směru jihozápad–severovýchod (mezi 4. a 5. bastionem) byla vytyčena později až se vznikem celkového konceptu okružní třídy. Tato část nabyla také rysů nejvíce analogických vídeňské Ringstraße, kdy dlouhá fronta stejně vysokých domů vytvářela výraznou bulvární perspektivu a byla podporována čtyřmi řadami stromořadí a dlouhými úsečkami chodníkových hran a kolejí tramvaje. Starší úsek je dlouhý 370 a široký max. 70 m (před nádražní dvoranou), mladší (východní úsek – dnes Benešova) 343 a široký 48 metrů.\n\nRooseveltova ulice tvoří pozdní úsek jihovýchodní části okružní třídy, kterému dominuje budova Justičního paláce od architekta Alexandera Wielemanse.\n\nJoštova je hierarchicky nejvznešenější část brněnské okružní třídy a zároveň částí jejího ohniska. Vznikla prodloužením osy kostela sv. Tomáše, který je zároveň pohřebištěm moravských monarchů a jako takový byl i ve 14. století založen. Osa tudíž vede ve směru východ–západ. V této ose vznikl 40 m široký a přes 500 m dlouhý bulvár lemovaný nejdůležitějšími budovami, především monumentální budovou Moravského zemského sněmu (dnes Ústavní soud).\n\nHusova třída byla původně nazývána Eliščinou třídou. Stejně důležitý úsek, jehož osa je vytyčena jako kolmice spuštěná z bodu pod obeliskem v Denisových sadech na prodlouženou osu chrámu sv. Tomáše, tedy osu ulice Joštovy. Tato třída vznikla nezávisle na původní staré struktuře města a pro její průběh dokonce musela být odstřelena část skály. Od obelisku k průčelí kostela je dlouhá 740 m a široká 20 m, respektive 80 m (rozšířený úsek před protnutím s Joštovou). Nejdůležitějšími budovami jsou Besední dům a Pražákův palác.\n\nZajímavý úsek okružní třídy z doby počátku 20. století tvoří Koliště, kterému dominuje budova Nemocenské pojišťovny od architekta Bohumíra Čermáka 1912–1913. Zakomponovaný byl později – po zavedení tramvajového provozu do Rooseveltovy ulice.\n\nKoňské tramvaje se objevily již na samém počátku v roce 1869 a to na trati č. 1. Později přibyly tramvaje i v Joštově ulici, a v Eliščině třídě (dnes Husova). Poslední úsek, kde byla zřízena trať tramvaje, byla serpentina prořezávající park v Denisových sadech pod Petrovem vznikl v letech 1942–1944, čímž se stala Okružní třída skutečně propojeným a společně fungujícím okružním systémem pro všechny druhy dopravy. Systém tramvajové dopravy se tak vyvíjí spolu s městem po dobu 145 let a 70 let je již uzavřeným okružním systémem s navazujícími radiálami.\n\nOd počátku sloužila Okružní třída pohodlné individuální dopravě kočárů a fiakrů a dalších i nákladních povozů, ale též od počátků byla součástí jejích východních a jižních segmentů tramvajová pouliční dráha. Koncept okružní třídy a tramvajové sítě se vyvíjel společně a byl budován na základě vzájemného ovlivnění. V moderní době se její existence osvědčila poměrně příznivému obrazu individuální automobilové dopravy bez dlouhodobých kolon a vleklých zahlcení.\n\nŘadu desetiletí je v Brně (které má velmi hustý střed) zvažována možnost vybudování podpovrchové kolejové dopravy. Nejčastěji se v této souvislosti přicházel koncept podpovrchové tramvaje nebo lehkého metra. V 80. letech byla soustavou Okružní třídy/Ringstraße „vedena“ (navrhována) podpovrchová „rychlá tramvaj“. Ta byla navržena částečně v podzemním tunelu (úsek Šumavská–Moravské náměstí a poté v otevřeném zářezu v parcích podél Koliště až k nádraží. Koncept byl zpracován ve fázi prvního stupně projektové přípravy Metroprojektem Praha a stal se předmětem občanského odporu a roznětkou vzniku prvního politického hnutí před revolucí: Brněnského fóra.\n\n\n"}
{"id": "1004997", "url": "https://cs.wikipedia.org/wiki?curid=1004997", "title": "Beaufort (Jura)", "text": "Beaufort (Jura)\n\nBeaufort je francouzská obec v departementu Jura v regionu Franche-Comté. V roce 2011 zde žilo 1 041 obyvatel. Je centrem kantonu Beaufort.\n\n\"Počet obyvatel\" \n\n\n"}
{"id": "1005007", "url": "https://cs.wikipedia.org/wiki?curid=1005007", "title": "Ondřej Macek (hudebník)", "text": "Ondřej Macek (hudebník)\n\nOndřej Macek (* 12. prosince 1971 Praha) je český hudebník, cembalista, hudební vědec a badatel. Zaměřuje se především na hudbu barokního období a zejména pak na operní tvorbu období baroka. Od roku 1997 žije a působí na zámku v Českém Krumlově, kde se zabývá výzkumem a interpretací barokní opery.\n\nHře na klavír a základy skladebných nauk se učil nejprve u prof. Františka Kovaříčka. Později studoval hru na cembalo a umění generálbasu u izraelského cembalisty Shaleva Ad-El. Jako hráč ovládající hru basso continuo se účastnil zahraničních festivalů staré hudby, např. ve Francii (Printemps des Arts v Nantes, \"Rencontre Musical\" na zámku Villarceux u Paříže) či v Německu (Internationale Händel-Akademie v Karlsruhe).\n\nPoté studoval hudební vědu na pražské Univerzitě Karlově, a na Masarykově univerzitě v Brně.\n\nV roce 1991 založil soubor barokní hudby \"Cappella Accademica\" (dnes \"Hof-Musici\"), jehož je uměleckým vedoucím. Dnešní spíše příležitostný soubor Hofmusici je těleso, složené z řady vynikajících českých i zahraničních barokních umělců, kteří se scházejí při provádění barokních operních děl.\n\nKromě své badatelské a koncertní činnosti se také věnoval pedagogické činnosti, když v letech 1996-99 vyučoval komorní hru a praxi basso continuo a Akademii staré hudby na Masarykově univerzitě v Brně a v letech 2008–11 také vedl kursy barokní hudby na Církevní konzervatoři v Opavě.\n\nMezi jeho nejvýznamnější počiny patří znovuobjevení některých barokních oper, které byly považovány za ztracené. Takto se nových premiér dočkaly například opery \"Argippo\" (původní premiéra 1730 v Praze, obnovená premiéra 2008, tamtéž) nebo \"L’Unione della Pace, e di Marte\" od Antonia Vivaldiho, či nejnověji opera seria Johanna Adolpha Hasseho, \"L'Ipermestra\", jejíž obnovená premiéra se konala 7. června 2014 v Lobkovickém paláci na Pražském hradě ad. Další představení \"Ipermestry\" proběhnou tradičně v barokním zámeckém divadle v Českém Krumlově v září 2014.\n\nOndřej Macek jako umělecký vedoucí s ansámblem Hof-Musici natočil několik DC a DVD s hudbou z období baroka:\n\n"}
{"id": "1005008", "url": "https://cs.wikipedia.org/wiki?curid=1005008", "title": "Pripjat", "text": "Pripjat\n\nPripjat je německá thrash metalová kapela z Kolína nad Rýnem. Na kontě má zatím jedno album, které vydala u hudebního vydavatelství Bret Hard Records.\n\nKapela byla založena v roce 2011 Kirillem Gromadou (zpěv, kytara), Eugenem Lyubavskyym (kytara), Michaelem Thomerem (basová kytara) a Yannikem Bremerichem (bicí).\n\nSvé jméno dostala podle ukrajinského města Prypjať, které se po výbuchu jaderné elektrárny Černobyl v roce 1986 stalo městem duchů. Neboť členové Gromada a Lyubavskyy oba pochází z ukrajinského hlavního města, Kyjeva, a nejmladší člen kapely se narodil pouhý měsíc po katastrofě v dnešním Sankt Petěrburgu. \n\nJiž po prvním roce působení vydali demo album Liquidators, které jim vyneslo smlouvu s místním hudebním vydavatelstvím Bret Hard Records, u kterého poté 14. února 2014 vydali své debutové album Sons of Tschernobyl, které si však kapela sama zaranžovala, zafinancovala i nahrála.\n\n\n"}
{"id": "1005010", "url": "https://cs.wikipedia.org/wiki?curid=1005010", "title": "Parenthood (seriál, 1990)", "text": "Parenthood (seriál, 1990)\n\nParenthood je americký televizní sitcom, který vychází z filmu \"Rodičovství\" (1989). Seriál byl vysílán na stanici NBC v roce 1990, vzhledem k nízké sledovanosti byl zrušen již po 12 epizodách. Poslední, dvanáctý díl, se na obrazovkách objevil dodatečně v létě 1991. V roce 2010 vznikl podle filmu další seriál \"Famílie\".\n\nSeriál \"Parenthood\" pojednává o výchově dětí ve čtyřgenerační středostavovské rodině Buckmanových. Oproti ději celovečerního filmu žijí Buckmanovi v Kalifornii místo v St. Louis v Missouri.\n\nVíce osob, které se zapojily do tvorby seriálu, se později stalo známými osobnostmi. Účinkovali zde mladí herci Leonardo DiCaprio, David Arquette a Thora Birch, scenáristicky a koproducentsky se na \"Parenthood\" podílel také Joss Whedon.\n\n\n"}
{"id": "1005011", "url": "https://cs.wikipedia.org/wiki?curid=1005011", "title": "Tom Collins", "text": "Tom Collins\n\nTom Collins je koktejl podávaný v horkém počasí jako osvěžující long drink. Připravuje se smícháním tří dílů ginu (nejraději značky \"Old Tom Gin\"), dvou dílů citronové šťávy a jednoho dílu cukrového sirupu, vše se doleje čtyřmi díly sodovky. Podává se s ledem a plátkem citronu, tradičně k němu patří vysoká válcovitá sklenice zvaná \"Collins glass\" o objemu 12 uncí (asi tři a půl deci).\nZa autora receptu je označován newyorský barman Jerry Thomas, který ho popsal v roce 1876 ve své knize o míchaných nápojích. Název byl údajně inspirován tehdy oblíbeným americkým žertem, jehož smyslem bylo někoho vyprovokovat, aby začal hledat neexistující osobu jménem Tom Collins.\n\nVariantou receptu je \"John Collins\", do kterého se místo ginu dává whisky.\n\n"}
{"id": "1005016", "url": "https://cs.wikipedia.org/wiki?curid=1005016", "title": "Rafer Johnson", "text": "Rafer Johnson\n\nRafer Lewis Johnson (* 18. srpna 1935, Phillsboro) je bývalý americký atlet, olympijský vítěz v desetiboji.\nNa střední škole se věnoval americkému fotbalu, basketbalu a baseballu, teprve později se přeorientoval na atletiku. První desetiboj absolvoval v roce 1954. O rok později už vytvořil světový rekord v desetiboji, který platil do roku 1958. Na olympiádě v Melbourne v roce 1956 získal stříbrnou medaili v desetiboji a byla to jeho poslední porážka v této disciplíně. V letech znovu 1958 a 1960 vylepšil světový rekord, o který dvakrát přišel zásluhou sovětského reprezentanta Vasilije Kuzněcova. Na olympiádě v Římě v roce 1960 zvítězil v desetiboji, kdy součet jeho dosažených bodů znamenal nový olympijský rekord. Krátce poté ukončil sportovní kariéru.\n\nVystoupil v několika filmech, byl také sportovním komentátorem. Podporoval prezidentskou kampaň Roberta Kennedyho v roce 1968 a byl svědkem jeho smrti. Při olympiádě v Los Angeles v roce 1984 zapaloval olympijský oheň během zahajovacího ceremoniálu.\n"}
{"id": "1005018", "url": "https://cs.wikipedia.org/wiki?curid=1005018", "title": "Peyotl", "text": "Peyotl\n\nPeyotl (doslova znamená „zámotek brouka“ ) je druh přírodní drogy, rituálně užívaného indiánskými kmeny (Huicholové, Tarahumara) v Mexiku nebo domorodou církví Native American Church v USA. Dnes je jednoznačně spojován s druhem kaktusu \"Lophophora williamsi (Lem.) Coult.\", starší neplatný název je \"Anhalonium lewinii\". Osahuje různé alkaloidy (až 50 různých), hlavní je meskalin (až 0,58 %). Název peyotl byl však indiány používán i pro jiné druhy kaktusů, jednak slabě halucinogenní třeba \"Epithelantha micromeris\" nebo \"Echinocereus pectinatus\", nebo jen vzhledem podobné. Ty byly indiány využívány k falšování peyotlu pro méně znalé odběratele. \n\nUžíval se seříznutý vrchol stonku, buď čerstvý, nebo pro možnost transportu i sušený. Stonky, známé též jako „meskalové knoflíky“, obsahují kromě dalších třiceti alkaloidů halucinogenní meskalin, který navozuje pocity tělesné a duševní pohody provázené pestrobarevnými, kaleidoskopickými vidinami. Peyotl roste jen v Texasu a severním Mexiku v extrémně suchých a kamenitých pouštních podmínkách. Sbírá se tradičním způsobem, a to tak, že se odřízne jen ta část kaktusu, která vyčnívá nad zemí, a hlavní kořen se nechá nedotčený v zemi, aby z něj mohly vyrůst další náhradní stonky. Šedozelená korunka peyotlu se pak usuší nebo se sní syrová, někdy se z ní uvaří čaj. Sušený peyotl si své účinky uchovává po celý rok, protože aktivní látky peyotlu nejsou těkavé. Jako „meskalové koláčky“ se sušené vrcholky peyotlu také posílají do míst, kde kaktus neroste.\n\nPrvní popisy peyotlu jako narkotické rostliny se objevili již v 16. a 17. století, např. jako \"Peyotl zacatecensis\". První vědecké binomické popisy \"Lophophora williamsii\" jako kaktusu, včetně několika zobrazení, byly opakovaně zveřejněny v letech 1845 až 1850, tehdy ještě jako \" Echinocactus williamsii\". Avšak v té době nebyl tento kaktus spojován s narkotickým peyotlem. Až v roce 1887 lékař J. R. Briggs na sobě vyzkoušel účinek lofofory, shodou okolností nejspíše toxického druhu \"L. fricii\". Zájem farmaceutické firmy Parke et Davis z Detroitu byl nastartován a profesor farmakologie Louis Lewin izoloval první alkaloidy již z \"L. williamsii\". Na jeho počest byla jedna forma druhu duplicitně popsána jako \"Anhalonium lewinii\". Pokus firmy Parke et Davis o zavedení peyotlu mezi léčiva byl neúspěšný.\n\nA. V Frič v roce 1923 rozpoznal domorodý název \"hikuli walula saeliamia\" jako nový druh lofofory, který pojmenoval \"Anhalonium flore-rosea\". Její sběr pro obřadní účely je přísné tabu, je totiž smrtelně jedovatá. V roce 1974 jej znalec lofofor MUDr. V Habermann popsal jako \"L. fricii\". Habermann zároveň popsal nový druh \"L. jouardaniana\", dnes jej však považuje za kultivar, případně hybrid různých forem \"L. williamsii\".\n\nČeský cestovatel, etnograf, botanik, publicista a svérázný myslitel Alberto Vojtěch Frič (1882–1944) napsal knihu \"O kaktech a jejich narkotických účincích\". V této knize popisuje některé vlastní i cizí meskalinové zážitky, tehdejší články z odborného tisku a své vlastní etnografické poznatky z cesty do Mexika. Kniha vyšla i v reprintu.\n\nRod \"Lophophora\" obsahuje několik dalších taxonů, známých jako \"Lophophora diffusa\" a \"Lophophora fricii\", které se liší nepatrně vzhledem vyspělých rostlin a především odlišným areálem výskytu. Mají však odlišné alkaloidy, způsobující místo halucinogenního zážitku otravu. \n\n\"Lophophora diffusa\" u vyspělých rostlin má více šedozelenou, někdy až žlutozelenou barvu s nejasnými (difusními) žebry. Květy jsou asi 2,5 cm dlouhé, holé, světle narůžovělé až nažloutlé. Má odlišné chemické složení, 90 % z obsahu alkaloidů je ve formě sedativně působícího pellotinu, halucinogenního meskalinu je pouze stopové množství. \n\n\"Lophophora fricii Habermann\" je další, peyotlu vzhledově velmi podobná rostlina. Hlavní složkou je alkaloid pellotin, požití vede k otravě.\n\nNěkteří taxonomové, například v anglické verzi wikipedie, neuznávají samostatnost těchto druhů a řadí je jako formy \"Lophophora williamsi\". Tím se ale dostávají do jednoho druhu jak halucinogenní, tak jedovaté rostliny.\n\nPožití rostlin pěstovaných ve sbírkových sklenících vyvolává silnou nevolnost. Může způsobit otravu a není vyloučena ani smrtelná otrava. Rostliny pěstované v našich klimatických podmínkách při nedostatečném slunečním záření mají nízký obsah narkotického alkaloidu mezkalinu, ale obsah ostatních nepříznivě působících alkaloidů je dostatečný k vyvolání nevolnosti až otravy. Rostliny navíc v tělních šťávách obsahují dlouhopůsobící systémové chemické postřiky používané na ochranu proti škůdcům. Zatímco v domovině jsou areály výskytu narkotického peyotlu a ostatních toxických druhů oddělené, ve sbírkách se pěstují vedle sebe. Rostliny mohou být špatně určené a též dochází k hybridizaci toxických a narkotických rostlin.\n\n\"L. diffusa\" a \"L. fricii\" obsahují jako hlavní alkaloid pellotin, činí 60 až 95 % obsahu alkaloidů. Pellotin nemá halucinogenní účinky, je však výrazně neurotoxický. Otrava pellotinem se podobá otravě strychninem. Smrtelnou dávku může obsahovat jedna větší rostlina \"L. fricii\". Smrt nastává během několika hodin ve velmi bolestných křečích. \n\n\n"}
{"id": "1005023", "url": "https://cs.wikipedia.org/wiki?curid=1005023", "title": "War (hudební skupina)", "text": "War (hudební skupina)\n\nWar (původně Eric Burdon and War) je americká funková kapela z Kalifornie známá svými hity \"Low Rider\", \"Spill the Wine\", \"Summer\", \"Why Can't We Be Friends?\", \"The Cisco Kid\" a \"The World Is a Ghetto\".\n\n\n\n"}
{"id": "1005025", "url": "https://cs.wikipedia.org/wiki?curid=1005025", "title": "Festival Okolo Třeboně", "text": "Festival Okolo Třeboně\n\nFestival Okolo Třeboně je multižánrový hudební festival. Koná se na přelomu června a července v jihočeské Třeboni a místem jeho konání je místní zámek, na jehož nádvořích a v parku probíhá hlavní část programu. První ročník, jehož iniciátory byli osobnosti v čele s Pavlem Barnášem, se uskutečnil v roce 1992. U jeho zrodu byli i členové skupiny Nezmaři, kteří nechyběli ani na jednom z dosavadních ročníků. Stejně tak i Třeboňští pištci, mezi jejich členy se vedle Pavla Barnáše objevilo i několik pozdějších pořadatelů.\n\nZa dobu existence festivalu na něm vystoupili hudebníci nejen z České republiky, ale i ze zahraničí. Původní převážně folkové zaměření festivalu se během času změnilo v multižánrové. Přímo na festivalu vznikla skupina Cimbal Classic, nebo vystoupil Vlasta Redl s dechovkou. Součástí festivalu je také scéna pro začínající skupiny nazývaná \"Houpací koník\". Na hlavní festival Okolo Třeboně postupně navazovaly i další letní hudební akce – \"Zpátky do Třeboně\", \"Léto v Třeboni\" a \"Klasika na jihu\".\n\nModerátor Jan Dobiáš uvedl první ročník, na kterém vystoupili například Robert Křesťan a Druhá tráva, Fleret, Nerez, Nezmaři, Vlasta Redl a Třeboňští pištci. Právě na tomto ročníku festivalu vznikl v tomto roce Cimbal Classic (tehdy ještě pod názvem Dalibor Štrunc a cimbálová muzika Jirky Čiháka). Festival trval dva dny.\n\nProgram se rozšířil na délku tři dnů. Někteří interpreti se po roce znovu zúčastnili festivalu. Poprvé se v roce 1993 v třeboňském divadle J.K. Tyla rozloučilo Divadlo Járy Cimrmana s divadelní sezónou, což je tradice, která bez přerušení trvá i nadále. A poprvé se na festivalovém jevišti objevil například Jarek Nohavica, Spirituál kvintet či Hop Trop.\n\nV roce 1994 se festivalu zúčastnil první zahraniční host – Duo Balance (Německo) a poprvé proběhlo promítání filmů – přehlídka filmů FAMU. Nově vystoupili např. Cop, Žalman & spol., Baf, Míla Zíchová, Klíč, Pavel Dobeš a Miloš Dvořáček, Pepa Štros. Festival se dostal i za hranice města – závěrečná \"tancovačka\" s Fleretem, Baf a Rafaelem se konala v hospodě U Petříků v blízké obci Majdalena. Festival se konal čtyři dny.\n\nFestival trval pět dní a mimo zámecké nádvoří a divadla se konal i v zámeckém parku a v kapli Schwarzenberské hrobky. Tancovačka byla tentokrát v Suchdole nad Lužnicí. Stále víc se profiloval jako multižánrový. Účinkovali například Jan Hrubý a Kukulín, Jaroslav Samson Lenk, Hana a Petr Ulrychovi s Javory, Věra Bílá a Kale, Baf s Radimem Hladíkem, Kamelot.\n\nTentokrát festival trval čtyři dny, zúčastnili se mimo jiné Karel Plíhal s Jarkem Nohavicou, Lenkou Slabou, skupiny Minehava, Cop, Klíč a Traband. K festivalu v té době patřily i prohlídky pivovaru. Stále více muzikantů se festivalu účastnlo nejen jako protagonisté, ale i jako návštěvníci.\n\nFestival se nově ocitl v klubu \"Torpédo\" (již neexistuje) a také na fotbalovém hřišti, kde nešlo ani tak moc o sport, jako spíše o zábavu, o což se staral nezapomenutelný sportovní komentátor Dalibor Štrunc z Cimbal Classicu. Za pět dní v Třeboni vystoupili například Sekvoj, Folkšok, Michal Braxatoris, Echoloma, Semtex, Eva Henychová, Cop, Fleret, Robert Křesťan a Druhá tráva, Vlasta Redl a řada dalších.\n\nNově se hrálo i na pláži rybníka Svět. Mezi nováčky na festivalu byly v tomto roce skupiny Jarret, Jen tak tak, Neřež, Mrakoplaš, Grassband, Znenadání či Ta Jana z Velké Ohrady. Poprvé zde vystoupila taky Jarmila Šuláková, ale ta v doprovodu v té době již v Třeboni téměř domácího Fleretu.\n\nFestival se propojil i se sportem – v jeho rámci se běžel Běh Terryho Foxe. Za pět dní konání festivalu vystoupily například Natálka a Natalika, zahráli také Vladimír Mišík a Etc., Duo Balance, Jan Spálený a ASPM, Vlasta Redl a Každý den jinak, Minehava, Pavla Milcová a Tarzan Pepé, František Nedvěd a Druhé podání\n\nZámecký park přivítal v tomto ročníku scénu \"Hubert\" a na náměstí se konala \"Cesta kolem světa\" – recesistický příslib do dalších let. Multižánrovou nabídku festivalu rozšířily i dva revivaly , a to Hany Zagorové a Mira Žbirky. Vystoupili mimo jiné Žofie Kabelková, Pavlína Jíšová a Basta, Michal Braxatoris a Bafalo, Kukulín, Michal Prokop, Vladimír Mišík & Etc., nebo Hop Trop.\n\nRočník 2001 byl plný hvězd a novinek. Poprvé s Divadlem v pytli a Petrem Stolařem jako hlavním moderátorem, poprvé s cyklistickým závodem \"Okolo Třeboně\", jehož výsledky jsou předem známé, aby se účastníci závoděním nezranili. S happeningem „\"Mapa, aneb odkud jste k nám přijeli\"“ na náměstí se podařilo nejen pomalovat, ale i zaplnit náměstí. Vystoupili například Michal Prokop – Jan Hrubý – Luboš Andršt, Dan Bárta a Illustratosphere, Karel Plíhal, Jan Spálený & ASPM, Fleret & Jarmila Šuláková, Pavel Dobeš, Hana a Petr Ulrychovi & Javory, Voxtet.\n\nZuzana Navarová byla v Třeboni často, tentokrát to bylo se skupinou KOA. Hudebně se festival opět rozkročil do větší šířky. Vystoupili například Funny Fellows, Jablkoň, Rober Křesťan a Malina Band, Jarret, Pavel Šporcl, Oskar Petr, nebo Žlutý pes.\n\nZačátek prázdnin už pořadatelům nestačil a tak se v srpnu v Třeboni uskutečnil koncert Waldemara Matušky, Olgy Matuškové a skupiny KTO s Voxtetem a Třeboňskými pištci.\n\nV roce 2003 se na festivalu představilo opět více hudebních žánrů a to včetně popu. Účinkovali například Terne Čhave, Chinaski, Blu Gate, Zatrestband, Acoustic Impact, Martina Trchová, Šestet, Hradišťan a Jura Pavlica, Hrubý- Andršt-Prokop, Karel Plíhal a Semtex, nebo Jana Kirschner.\n\nV roce 2003 se na začátku srpna sešly na jevišti dvě osobité skupiny – polská Buki a český Čechomor.\n\nZámek a náměstí už festivalu nestačily, takže se jeden koncert konal přímo v pivovaru. Vystoupili například Drew Harrison, Ester Kočičková a Lubomír Nohavica, Dan Bárta, Cimbelín, Tomáš Kočko, Folk Team, Vašek Koubek, Jiří Schmitzer, Mňága a Žďorp, O5&Radeček, Ivan Tásler a IMT Smile, Traband, Croft No. Five, či BSP.\n\nPrvní ročník další akce moderovala herečka Lorna Vančurová a vystoupil na něm Pavel Bobek s Lídou Nopovou, Hana a Petr Ulrychovi, Meky Žbirka revival band či Tomáš Paul.\n\nDvoudenní minifestiválek nabídl pestrý program. Vystoupili: Bratři Ebenové, Karel Plíhal, Vladímír Mišík & Etc., Vlasta Redl, Slávek Janoušek, Jamie Marshal, Petra Šany Šanclová a Každý den jinak\n\nProgram byl opět rozšířen, například o autorské čtení Jana Cempírka a také o \"Běh Járy Cimrmana\". Jeho každoroční výtěžek je od té doby poskytován Nadačnímu fondu Slunce pro všechny, který zaštiťoval Ladislav Smoljak. Tato recesistická akce s charitativním podtextem se koná nadále, i když Ladislav Smoljak již zemřel. Na Okolo Třeboně vystoupili například Irish dew, Inkululeko Yabasta scholl of Arts (Zimbabwe), Znouzectnost, Divokej Bill, Epy de Mye, Traband, Iva Frühligová, Děda Mládek Ilegal band, Dan Kohout Band, Clou nebo Tata Bojs.\n\nModerování ročníku 2005 se ujala Naďa Konvalinková. Vystoupili Fleret s Jarmilou Šulákovou, Hradišťan a Petra Janů.\n\nTento ročník byl ve znamení jazzu – s Danem Bártou a Robert Balzar trio, Yvonne Sanchez a Acoustic Impact\n\nPůlkulaté výročí přineslo návrat tradičních protagonistů i nováčků: Inkululeko Yabasta (Zimbabwe), Václav Koubek + kapela, Blue Effect unplugged, Nezmaři, Karel Plíhal, Petr Bende, Gába al Dhábba, Xavier Baumaxa, Fleret a Miro Žbirka.Na nádvoří pivovaru se konala rocková scéna, tu moderoval David Hocke, zahráli například Naven, Cherry, Ticho de pré coupé band, Airfare (USA), Senátor, Ferit, Votchi, Ozzy Osbourne revival band Praha a Znouzectnost. Na terase pivovaru se ve velkém rozjela soutěžní scéna \"Houpací koník\", do které byli účinkující vybráni na základě zaslaných nahrávek a na zámku se konalo také promítání dokumentárních filmů a besedy s jejich autory.\n\nLetní část festivalu se konala na zámeckém nádvoří, zúčastnili se Ready Kirken, Temperamento či Chinaski.\n\nFestival se již druhý rok po sobě zkrátil na tři dny, ale na šířce hudební nabídky to nebylo znát, festivalu se zúčastnili například: Vlasta Redl, Slávek Janoušek, Jaroslav Samson Lenk, Cimbal Classic, Asonance, Bonsai 3, Jazztet, Menhir, Blue Effect, Votchi, Jasná Páka, Václav Koubek, Lenka Filipová, Čankišou, Janek Ledecký, Michal Pavlíček + Monika Načeva. V rámci Okolo Třeboně se promítal také výběr toho nejlepšího z AniFestu.\n\nPro milovníky tradic a velkých návratů v Třeboni po zakopání rodinné válečné sekery zahráli Jan a František Nedvědovi a s nimi vystoupila i skupina Fešáci.\n\nÚplně jiné tradice pak přineslo Zpátky do Třeboně s kapelami Tři sestry, Doctor P.P. a MZH.\n\nPoprvé se festival přesunul na víkend mimo letní prázdniny a začal již 20. června. Zahráli například Šántré, Jarret, Mišík-Hrubý-Skála, Hradišťan, Vlasta Redl, Sinatra revival, Jananas, EPYDEMYE, Ivo Cicvárek a Žofie Kabelková, Vyhoukaná sova, Ferit, Keks, Votchi, Visací zámek, Znouzectnost a Ataréz.\n\nJako obvykle skvělé Bratry Ebeny na jevišti doplnilo vystoupení Martiny Trchové a skupiny Eggnoise.\n\nPočasí vyhnalo koncert ze zámku do Kulturního domu Roháč. Vystoupil Jan Nedvěd s kapelou.\n\nTermínový návrat na začátek prázdnin. Novinkou byl literární dvorek v \"Galerii u Žabouše\" s autorským čtením Josefa Formánka. Kapel i sólistů bylo v tomto roce několik desítek, takže jen namátkou: The Pure, Doowhenblade, No Heroes, Redlands Orchestra (USA), Duo Passage, Hudba Praha, Rybičky 48, Laco Deczi a Jazz Celula New York, Krucipüsk, Ivan Hlas, Xindl X, Jarmila Šuláková a Fleret, Radim Hladík a Blue Effect. Nově přibyla \"jam session\" na pláži Ostende s místní kapelou Hráz a s lidmi okolo Honzy Bicana.\n\nPoprvé pod hlavičkou \"Klasika na jihu\". Společný koncert Nezmarů, Třeboňských pištců a Jihočeské komorní filharmonie byl úžasným zážitkem.\n\nTermínově se akce posunula až na listopad a konala se v Divadle J.K.Tyla. Vystoupily skupiny Cimbal Classic a Polajka.\n\nZ doprovodných akcí bylo novinkou vyprávění Zdeňka Juráska o Route 66 a třeboňské loutkové divadlo. Zvětšil se počet vystupujících na tzv. literárním dvorku. Z účinkujících muzikantů vybíráme: Xindl X, All stars (Jarret / Epydemye / Žofie Kabelková / Žamboši / Marien /Šántré / Jan Noha), No Heroes, Nightwork, Lakomá Barka, Karel Plíhal, Laco Deczi, Hradišťan, Sem tam, Jarek Nohavica.\n\nÚčastnili se Bratři Ebenové a Leporelo.\n\nÚčastnili se Jan a František Nedvědovi, Petr Kocman, Passage\n\nTentokrát se koncert konal až v prosinci a vystoupil na něm Jiří Stivín a Colegium Jiřího Pelanta.\n\n"}
{"id": "1005055", "url": "https://cs.wikipedia.org/wiki?curid=1005055", "title": "Okružní třída", "text": "Okružní třída\n\nOkružní třída (německy \"Ringstraße\") může být:\n\n"}
{"id": "1005056", "url": "https://cs.wikipedia.org/wiki?curid=1005056", "title": "Psyché (divadelní hra)", "text": "Psyché (divadelní hra)\n\nPsyché je \"tragédie-ballet\" od Molièra, kterou vytvořil ve spolupráci s Pierrem Corneillem, Philippem Quinaultem a J. B. Lullym, který vytvořil hudební \"interméda\". Hra měla premiéru 17. ledna 1671. Molière zaznamenal s toutu hrou jeden ze svých největších životních úspěchů a jedná se o jednu z jeho nejlepších her.\n\nHra vznikla jako reakce na touhu krále Ludvíka XIV. opět použít divadlo des Tuileries v Tuilerijském paláci. Jednalo se o luxusní divadlo, postavené pro Cavalliho operu \"Ercole amante\" (1662), které mohlo pojmout až 7 000 diváků. Jeviště však bylo příliš velké a celková akustika stavby byla špatná (a mluvený projev bylo proto hůře slyšet). Král si také přál, aby byly použity kulisy z \"Ercole amante\", přinejmenším ty, které znázorňovaly \"Peklo\".\n\nMolière neměl čas psát celou hru, a proto si přizval ke spolupráci Pierre Corneilla a Phillippa Quinaulta. Sám napsalprolog, první dějství a začátek druhého a třetího dějství. Zbylé části sepsal Corneille a Quinault sepsal všechny veršované části, které byly následně zhudebněny Lullym. Text byl později adaptován Thomasem Corneillem jako libreto pro Lullyho novou operu \"Psyché\")\n\nDěj byl sepsán podle Proměn \"(příběh o Amorovi a Psyché)\" od Lucia Apuleia.\n\nPremiéra se uskutečnila 17. ledna 1671. Celková finanční částka za hru se vyšplhala na 4000 livrů, což je v přepočtu asi 50 000 eur.\n\n\n"}
{"id": "1005057", "url": "https://cs.wikipedia.org/wiki?curid=1005057", "title": "Vladimír Prorok", "text": "Vladimír Prorok\n\nVladimír Prorok (28. července 1929, Poštorná – 8. června 2014, Praha) byl český sportovní gymnasta a trenér. Byl trenérem olympijských vítězek Evy Bosákové a Věry Čáslavské.\n\nJako gymnasta Dukly Praha se prosadil i do reprezentace a z účasti na prvním mistrovství Evropy v roce 1955 vytěžil zlato na prostných a stříbro na kruzích. Byl výbušný a elegantní závodník.\n\nOd roku 1958 působil jako trenér národního týmu žen, jehož členky pod jeho vedením dosáhly na řadu medailí z mistrovství světa či Evropy. Připravoval Evu Bosákovou, která v roce 1960 na Letních olympijských hrách v Římě vybojovala zlato na kladině. Věru Čáslavskou vedl od jejího příchodu ke sportovní gymnastice až do olympijských her v Tokiu, kde vyhrála tři zlaté medaile. Čáslavská, která následně začala spolupracovat s trenérkou Slávkou Matlochovou, ho označila za svého osudového trenéra, další jeho svěřenkyně Miluše Nekvasilová vyzdvihla jeho pedagogické dovednosti, cit pro gymnastický pohyb a důslednost. Do přípravy gymnastek doplňoval nové náročné tréninkové metody.\n\nPoté, co Čáslavská ukončila kariéru, prosadil mj. pořádání společných soustředění reprezentantek pod vedením jednotného trenérského týmu, která pomohla ještě i ke čtvrtému místu reprezentace žen na olympiádě v Moskvě. V roce 1981 se svou ženou Alenou (roz. Provalilová) odjel do Německa, kde vedl tamní ženskou reprezentaci, která se během několika let z druhé světové desítky posunula až do světové špičky. Na olympijských hrách 1984 v Los Angeles, poznamenaných neúčastí zemí socialistického bloku, skončilo německé družstvo na čtvrtém místě. Prorokovi změnili systém přípravy německých sportovních gymnastek, ve Frankfurtu ustanovil základnu sportovní gymnastiky. Centralizace sportovní přípravy ale nakonec narazila na představy západoněmeckých funkcionářů a jeho působení navzdory prokazatelným úspěchům skončilo v roce 1987. Vrátil se tedy do Československa.\n\nV květnu 2009 byl vyznamenán čestnou medailí Českého olympijského výboru Tibi gratias.\n\nKonec života strávil na své chalupě, kde se věnoval milovanému zahradničení. Zemřel po krátké těžké nemoci 8. června 2014.\n"}
{"id": "1005058", "url": "https://cs.wikipedia.org/wiki?curid=1005058", "title": "Binnenhof", "text": "Binnenhof\n\nBinnenhof (IPA: , \"Vnitřní dvůr (nádvoří)\") je komplex budov v Haagu, který je shromaždištěm Generálních stavů (parlamentu Nizozemska, dodnes s tímto názvem) od roku 1446 a je středem politického dění Nizozemska po mnoho staletí. Byl postaven převážně ve 13. století a původně sloužil jako sídlo hrabat Holandska.\n\nO původu souboru budov není mnoho známo. Nejstarší budova zde byla zřejmě již před rokem 1230. Předpokládá se, že jezero Hofvijver, u kterého Binnenhof stojí, nechal zřídit holandský hrabě Floris IV. roku 1229. Jisté je, že jeho syn a nástupce Vilém II. Nizozemský zahájil rozšiřování hradu. Mezi roky 1248 a 1280 byl postaven Rytířský (Jezdecký) sál (Ridderzaal). Vlevo a vpravo od něj byly postaveny zdi, které rozdělily areál na přední a zadní část. Obě zdi měly brány. Na konci zdi vlevo u Hofvijveru byla postavena dvorní kaple. V Ridderhuisu (Rytířském domě) pobývali rytíři sloužící hraběti.\n\nOdhaduje se, že hrad byl dokončen za vlády Vilémova syna, hraběte Florise V., a že sídlem hrabat byl krátce. Hrabata z Henegavska na hradě také dočasně bydleli a hrad rozšiřovali novými stavbami. Binnenhof byl také rezidencí několika knížat Bavorských, zejména Alberta I., který tu žil delší dobu. Binnenhof byl dlouho obklopen kanály, které poskytovaly spojení do města Delftu. To mělo význam pro dopravu piva, jež směla vařit jen plnoprávná města, mezi které Haag nepatřil. Dnes z nich zbyl jen severovýchodní kanál napojený na jezírko Hofvijver.\n\nMezi roky 1806 až 1810, za francouzské nadvlády, bylo administrativní centrum Nizozemska přeneseno z Haagu do Amsterdamu. Binnenhof se stal zbytečný a dokonce se počítalo s jeho odstraněním. Po získání nezávislosti se sem ale vláda vrátila. Budovy byly ohroženy podruhé během roku 1848, kdy nová ústava založila parlamentní demokracii a parlament si přál symbolicky zbořit i staré vládní budovy a postavit novou stavbu. Místní obyvatelé bránili historickou hodnotu budov a úspěšně protestovali proti jejich odstranění.\n\nParlamentní sněmovna zasedala v \"Oude Zaal\" (Starém sále) až do roku 1992. Tehdy přestala velikostí postačovat pro 150 členů sněmovny a proto byla postavena nová sněmovna na jižní straně komplexu.\n\nPůvodně postavená Míčovna, gotický Rytířský sál a velký Rytířský sál tvoří nyní jádro Binnenhofu. Každé třetí úterý v září na \"Prinsjesdag\" zde pronáší král každoroční Trůní řeč. Ostatní budovy tvoří obdélník kolem Rytířského sálu a obklopují tak velké nádvoří před ním a malé nádvoří za ním. Zlacená novogotická fontána krášlí nádvoří spolu se sochou krále Viléma II., jednou z mála jezdeckých soch, která střeží Kancléřskou (\"Stadtholder\") bránu, datovanou do roku 1620.\n\nS výhledem na Hofvijver sídlí Senát v komoře v západním rohu Binnenhofu, kdežto Sněmovna původně zasedala v jižním rohu na druhé straně Kancléřské brány. Nyní se dolní komora schází v sále ve velké moderní východní části areálu. Předseda vlády má svůj úřad od roku 1982 v malé věži \"Torentje\" v severním rohu. Trêveszaal v severozápadní části je místnost, postavená pro vyjednávání během Osmdesátileté války. Nyní se v něm schází vláda Nizozemska.\n\n"}
{"id": "1005063", "url": "https://cs.wikipedia.org/wiki?curid=1005063", "title": "Zelenobílý svět", "text": "Zelenobílý svět\n\nZelenobílý svět je iniciativa fotbalového klubu Bohemians Praha 1905 z pražských Vršovic z roku 2013. Cílem této iniciativy je navázání spolupráce s dalšími fotbalovými celky se stejnými klubovými barvami. Prvním partnerem byl litevský Žalgiris Vilnius, který do Bohemians zapůjčil na hostování pro jarní část sezony 2013/14 dva své hráče - Mantase Kuklyse a Egidijuse Vaitkūnase.\n\nZelenou a bílou barvu má více fotbalových klubů po celém světě (výběr ze dvou nejvyšších soutěží):\n\n\n\n"}
{"id": "1005064", "url": "https://cs.wikipedia.org/wiki?curid=1005064", "title": "Země nikoho (rozcestník)", "text": "Země nikoho (rozcestník)\n\nZemě nikoho je obvyklé označení pro nějaké území (pozemek, region apod.), které nepodléhá moci žádného státu, či jiné skupiny lidí. Sousloví se stalo názvem nebo součástí názvu celé řady uměleckých děl.\n\n\n\n\n\n\n\n"}
{"id": "1005066", "url": "https://cs.wikipedia.org/wiki?curid=1005066", "title": "Blind Willie Johnson", "text": "Blind Willie Johnson\n\n\"Blind\" Willie Johnson (22. ledna 1897 – 18. září 1945) byl americký zpěvák a kytarista.\n\nBlind Willie Johnson, podle jeho úmrtního listu, se narodil v roce 1897 nedaleko Brenhamu v Texasu (před nalezením jeho úmrtního listu se uvažovalo, že jeho rodištěm je Temple v Texasu). Když mu bylo pět let, řekl svému otci, že se chce stát kazatelem a poté si z krabice na doutníky vyrobil kytaru. Matka mu zemřela, když byl ještě malý, a jeho otec se krátce po její smrti znovu oženil.\n\nJohnson se nenarodil slepý, ačkoliv není známo, jak ztratil zrak. Angeline Johnson řekla Samuelu Chartersovi, že když bylo Williemu sedm let, jeho otec zmlátil jeho nevlastní matku za to, že ho podvedla. Podle této výpovědi poté nevlastní matka vylila malému Williemu do očí louh.\n\nMá se za to, že byl Willie alespoň dvakrát ženatý. Jednou s Willie B. Harris. Její vzpomínka na jejich první schůzku byla popsána v textu na obalu alba \"Praise God I'm Satisfied\". Poté byl údajně ženatý se ženou jménem Angeline. Také se o Johnsovi tvrdí, že si vzal sestru bluesového hudebníka L.C. Robinsona. Žádné oddací listy zatím nebyly nalezeny.\n\nJohnson zůstal chudý až do konce života. Živil se kázáním a zpíváním v texaských městech včetně Beaumontu. V městském adresáři je uvedeno, že v roce 1945 Rev. W.J. Johnson, nepochybně Blind Willie, působil v House of Prayer v 1440 Forrest Street v Beaumontu. Stejná adresa byla uvedena v jeho úmrtním listě. V roce 1945 jeho dům lehl popelem. Protože neměl kam jinam jít, žil Johnson v ruinách svého domu. Poté dostal malárii a 18. srpna 1945 zemřel. (Úmrtní list udává jako příčinu smrti malárii s přispěním syfilidy a slepoty.) V pozdějším rozhovoru jeho manželka Angeline uvedla, že se ho snažila dostat do nemocnice, kde ho ale odmítli přijmout, protože byl slepý. Jiné zdroje uvádějí, že byl odmítnut na základě barvy kůže.\n"}
{"id": "1005068", "url": "https://cs.wikipedia.org/wiki?curid=1005068", "title": "Alfred Loisy", "text": "Alfred Loisy\n\nAlfred Firmin Loisy (28. února 1857 Ambrieres – 1. června 1940 Ceffonds) byl francouzský kněz, filozof, historik a teolog, představitel katolického modernismu. Zabýval se problematikou historického vývoje zjevení a reinterpretací tradičních formulací. Za své názory byl v roce 1908 vyloučen z římskokatolické církve. V letech 1909–1932 byl profesorem dějin náboženství na Collège de France. \n\nByl synem rolníka; narodil se 28. února 1857 v Ambrieres, malé vesničce v horním poříčí Marny. Ve škole dobře prospíval a rodiče se rozhodli dát ho na studie i z toho důvodu, že byl útlý a nehodil se k těžkým pracím. Humanitní studia konal nejprve ve Vitry-le-François a potom v církevní koleji v Saint-Dizieru. Ve věku sedmnácti let (1874) vstoupil do kněžského semináře v Châlons-sur-Marne, od listopadu 1878 do června 1879 studoval teologii v Paříži. Na kněze byl vysvěcen 27. června 1879 a nastoupil do duchovní správy. Po krátkém působení na vesnických farách byl v roce 1881 povolán na Katolický institut v Paříži, a to nejprve jako profesor hebrejštiny; od roku 1883 přednášel i o Starém zákonu a o asyrologii. V roce 1890 se stal doktorem bohosloví na základě práce \"Histoire du canon de l'Ancien Testament\" [Dějiny kánonu Starého zákona].\n\nUž tato jeho disertační práce způsobila velký rozruch a kritiku. Odpor proti jeho názorům ještě vzrostl, když publikoval další knihy a články o biblické problematice. 18. listopadu 1893 byla vydána encyklika papeže Lva XIII. Providentissimus Deus („O studiu Písma svatého“) a v ní byly zavrženy některé jeho teze, i když Loisy nebyl výslovně jmenován. Ale již několik dní před publikací encykliky musel z rozhodnutí francouzských biskupů opustit Katolický institut. Poté se stal učitelem náboženství v ústavu pro vzdělávání dívek v Neuilly-sur-Seine, kde setrval až do roku 1899.\n\nV letech 1900–1904 působil na École pratique des hautes études. V této době se vyostřily jeho spory s církví. Bylo mu vytýkáno, že zpochybňuje nadpřirozený vznik Písma svatého a hlásá, že je třeba vykládat ho jako každé jiné lidské dílo. Dle Loisyho není Evangelium sv. Jana historie, ale mystické rozjímání. Synoptická evangelia jsou náboženskými úvahami, ve kterých z pravého učení Kristova se ozývá pouze ozvěna, hodně zeslabená. Historický Kristus byl pouhým člověkem; jeho božství, zázraky, zmrtvýchvstání, založení církve apod. jsou výhradně věcí víry. Církevní dogmata jsou formou i obsahem dílem lidí, mění se a jsou podrobena omylům. Pro tyto a podobné názory byl Loisy označován za předního představitele tzv. modernismu. V roce 1903 bylo pět jeho publikací zařazeno na Index zakázaných knih. Modernismus pak odsoudil papež Pius X. v roce 1907 v dekretu Lamentabili sane exitu a v encyklice Pascendi Dominici gregis.\n\nLoisy prohlásil, že se nedopustil žádných herezí, ale také konstatoval, že by nemohl žít v intelektuální atmosféře nastolené zmíněnými církevními dokumenty, a odmítl se bezvýhradně podřídit. Proto byl dne 7. března 1908 postižen nejtěžší formou vyloučení z církve; stal se z něj tzv. \"vitandus\", což byla forma exkomunikace zakazující katolíkům se s dotyčným jakkoli stýkat. Za této situace se ho ujal francouzský stát; v roce 1909 byl jmenován profesorem dějin náboženství na Collège de France a vyučoval tam až do roku 1932, kdy odešel do důchodu. V publikacích, které vydal po exkomunikaci, se církvi odcizil a jeho práce o biblických knihách dostaly vyloženě světský ráz: badatel k nim přistupoval jako k jakýmkoli jiným starobylým textům a jejich náboženský obsah pokládal za produkt lidské kreativity. Na základě jeho vzpomínek lze konstatovat, že ztratil víru již v prvních letech své duchovenské dráhy a stal se agnostikem, ba dokonce ateistou. V roce 1932 dala církev na Index zakázaných knih všechny jeho publikace (opera omnia) a pak postupně až do roku 1938 zařazovala na \"Index\" jeho nově vyšlé práce.\n\nAlfred Loisy zemřel dne 1. června 1940, nesmířen s církví. Dva roky před smrtí (1938) odsoudil postoj francouzské vlády vůči Československu. Mnichovský diktát označil za pouhou iluzi řešení Hitlerových mocenských ambicí v Evropě.\n\nPo II. vatikánské koncilu přistupují někteří katoličtí autoři k Loisymu s větším pochopením. Připouštějí, že „jeho boj i omyly nebyly zbytečné, otevřel řadu závažných otázek, posunul katolickou exegezi, nastavil vyšší nároky a prozkoumal nejednu slepou uličku. V jiných věcech se nemýlil a pomohl připravit cestu pro uznání historickokritické metody. Věc moderní kritické katolické exegeze ovšem svým radikalismem také poškodil a zdiskreditoval v očích církevních představitelů.\"\n\n"}
{"id": "1005070", "url": "https://cs.wikipedia.org/wiki?curid=1005070", "title": "Seznam rekordů mistrovství světa ve fotbale", "text": "Seznam rekordů mistrovství světa ve fotbale\n\n\n\n\n\n"}
{"id": "1005071", "url": "https://cs.wikipedia.org/wiki?curid=1005071", "title": "Tošiie Maeda", "text": "Tošiie Maeda\n\nTošiie Maeda ( , \"Maeda Tošiie\"; 15. ledna 1539 – 27. dubna 1599) byl jeden z předních generálů Nobunagy Ody v období Sengoku v 16. století, které přešlo do období Azuči-Momojama. Jeho otcem byl Tošimasa Maeda. Byl čtvrtým ze sedmi bratrů. Jeho dětské jméno bylo „Inučijo“ (犬千代). Jeho preferovanou zbraní bylo jari a byl známý jako „Jari no Mataza“ (槍の又左), Matazaemon (又左衛門) bylo jeho obecné jméno. Nejvyšší hodností na dvoře, které dosáhl, byla velký rádce \"Dainagon\" ().\n\nTošiie se narodil v provincii Owari jako čtvrtý syn Tošimasy Maedy, který vlastnil hrad Arako. Tošiie sloužil Nobunagovi Odovi od dětství (nejprve jako páže) a jeho věrnost byla odměněna tím, že se stal hlavou klanu Maeda, což je velmi neobvyklé pro čtvrtého syna bez zjevné chyby jeho starších bratrů. Stejně jako Nobunaga, i Tošiie byl delikvent, který se obvykle oblékal výstředně ve stylu kabukimono. Předpokládá se, že v mládí byli přátelé s Tokičirem Kinošitou (pozdější Hidejoši Tojotomi). Stejně jako Hidejoši byl známý jako \"Saru\" (猴), neboli „opičák“ a věří se, že Tošiie byl nazýván Nobunagou \"Inu\" (犬), neboli „pes“. Vzhledem k přesvědčení, že psi a opice nejsou k sobě nikdy přátelští, Tošiie je často líčen jako rezervovaný a vážný na rozdíl od Hidejošiho upovídanosti a bezstarostné povahy.\n\nTošiie začal svou vojenskou kariéru jako člen \"akahoro-šú\" (赤母衣衆), jednotky pod osobním velením Nobunagy Ody. Později se stal kapitánem pěchoty (\"ašigaru taišó\" 足軽大将) v Odově armádě. Během své vojenské kariéry se Tošiie seznámil z mnoha významnými osobnostmi, jako byli Hidejoši Tojotomi, Narimasa Sassa, Micuhide Akeči, Ukon Takajama a další. Také si udělal několik nepřátel a rivalů jako byl Micuhide, který zavraždil Nobunagu; Tošiie byl také celoživotním rivalem Iejasua Tokugawy. Po porážce klanu Asakura bojoval Maeda pod Kacuie Šibatou v oblasti Hokuriku. Nakonec mu bylo uděleno léno (han) – panství Kaga, které zahrnovalo provincie Noto a Kaga. I přes svou malou velikost byla Kaga vysoce produktivní provincií, která se nakonec vyvinula v nejbohatší \"han\" období Edo s čistým jměním ve výši 1 milion \"koku\" (百万石) ; proto se jí říkalo \"Kaga Hjaku-man-goku\" (加賀百万石).\n\nTošiie profitoval ze základu své družiny, kterou tvořili velmi schopní hlavní vazalové. Někteří z nich, jako například Nagajori Murai a Nagatomi Okumura, byli dlouhodobými vazaly Maedy.\n\nPo zavraždění Nobunagy v Honnó-dži (本能寺) Micuhide Akečim a po následné Micuhideho porážce, Hidejošim bojoval proti Hidejošimu pod vedením Šibaty v bitvě u Šizugatake. Po porážce Šibaty pracoval Tošiie pro Hidejošiho a stal se jedním z jeho předních generálů. V té době, o něco později, byl nucen bojovat proti jinému svému příteli, Narimasovi Sassa. Narimasa byl ve velké přesile a byl poražen Tošiiem – bylo to velké vítězství Maedy v bitvě u hradu Suemori. Před svou smrtí v roce 1598 ho Hidejoši jmenoval do Rady pěti starších, aby podporoval Hidejoriho Tojotomiho, dokud nebude mít věk na to, aby převzal vládu do svých rukou. Ale sám Tošiie byl nemocný a mohl podporovat Hidejoriho pouze rok, dokud sám nezemřel.\n\nNásledníkem Tošiieho se stal jeho syn Tošinaga.\n\nTošiieho manželka, Macu Maeda, byla slavná svým vlastním způsobem. Se silnou vůli, už od dětství, byla zběhlá v bojových uměních a byla Tošiiemu užitečná při cestě k úspěchu. Po smrti svého manžela, Macu – známá jako buddhistická jeptiška pod jménem Hošun-in, zajistila bezpečnost klanu Maeda po roce 1600 tak, že se dobrovolně stala rukojmím v Edu, hlavním městě nového šóguna Iejasua Tokugawy, jehož nenáviděla celý život, když ho pozorovala, jak s jejím manželem a Hidejošim soupeřili o moc.\n\nTošiie a Macu měli značný počet dětí. Jejich synové Tošinaga, Tošimasa, Tošicune, Tošitaka a Tošitojo se stali daimjóy. Jejich dcery se vdaly do prestižních rodin; nejstarší Kó se provdala za Nagatane Maedu, vzdáleného příbuzného Tošiieho, který se stal hlavním vazalem v Kage; Ma’a byla konkubínou Hidejošiho Tojotomiho, Gó byla adoptována Hidejošim a stala se manželkou Hideie Ukity, a Čise, která byla nejprve vdaná za Tadataku Hosokawu, syna Tadaokiho Hosokawy, byla později vdána za syna Nagajoriho Murie, Nagacugu.\n\n\n"}
{"id": "1005073", "url": "https://cs.wikipedia.org/wiki?curid=1005073", "title": "Maude Petre", "text": "Maude Petre\n\nMaude Dominica Mary Petre (4. srpna 1863, Coptfold Hall u Margarettingu, Spojené království – 16. prosince 1942, Londýn) byla katolická řeholnice a spisovatelka, aktivní představitelka náboženského modernismu. \n\nJiž v dětství se seznámila s modernistickým teologem baronem von Hügelem, neboť patřil k oblíbeným návštěvníkům její matky. \n\nV roce 1890 se přidala ke společenství Dcer Mariina srdce (\"Daughters of the Heart of Mary\"), které bylo liberálnější než většina tehdejších ženských náboženských institutů. Jeho členky mohly žít ve svých domovech a místo řeholního hábitu nosit běžné oblečení. Roku 1900 se stala jeho provinciálkou. Téhož roku se spřátelila s jezuitou Georgem Tyrrellem. Baron von Hügel je seznámil s dílem filozofa Alfreda Loisyho.\n\nOd roku 1896 Maude Petre publikovala vlastní díla. Když jí roku 1907 vyšla kniha \"Catholicism and Independence: Being Studies in Spiritual Liberty\", byla jí v jejím společenství odepřena obnova řeholních slibů. Tehdejší biskup Southwarku Peter Amigo jí rovněž odmítl udělovat svátosti. \n\nKdyž Tyrrell v roce 1909 zemřel (tři roky předtím byl pro své názory vyloučen z jezuitského řádu), Maude Petre začala pracovat na jeho životopisu. V roce 1912 jej publikovala ve dvou svazcích, přičemž první byl Tyrrellovým vlastním životopisem. Její zřejmá sympatie k Tyrrellovi v jeho sporu s autoritami katolické církve byla příčinou toho, že se tato její kniha \"Autobiography and life of George Tyrrell\" v roce 1913 ocitla na Seznamu zakázaných knih. Prohloubilo to její vlastní potíže s katolickou hierarchií. Věrnost Tyrrelovým postojům však byla silnější: následujícího roku publikovala jeho eseje (\"Essays on Faith and Immortality\"), o dalších šest let později sbírku jeho dopisů.\n\nJejí kniha \"Modernism: Its Failure and Its Fruits\", dokončená roku 1914 a publikovaná o čtyři roky později, byla jednou z prvních studií modernistického hnutí, ačkoli se v ní jasně projevilo její názorové zaměření – dávala najevo značné sympatie k modernistům a byla velmi kritická k jejich oponentům, kteří v církvi převažovali.\n\nZa první světové války ve Francii pracovala jako ošetřovatelka. V té době vzrostl její zájem o sociální a politická témata. Po válce se oživil její zájem o teologii a náboženství, stále s příklonem k modernismu. V katolické církvi se tak stala izolovanou postavou. Nikdy ji však neopustila a ve svých pamětech nazvaných Můj způsob víry (\"My Way of Faith\") píše o své loajalitě k ní i o své potřebě duchovního vedení v životě. \n\nPsaní se věnovala téměř až do své náhlé smrti v prosinci 1942. Zemřela v Londýně ve věku 79 let. Byla pohřbena ve Storringtonu nedaleko hrobu George Tyrrella. Kvůli jejím modernistickým názorům biskup Amigo nepovolil, aby pohřební obřad vedl katolický kněz. \n\n"}
{"id": "1005074", "url": "https://cs.wikipedia.org/wiki?curid=1005074", "title": "Regína Ósk Óskarsdóttir", "text": "Regína Ósk Óskarsdóttir\n\nRegína Ósk, celým jménem Regína Ósk Óskarsdóttir (* 21. prosince 1977 Reykjavík, Island), je islandská zpěvačka.\n\nRegína Ósk se narodila 21. prosince 1977 v Reykjavíku.\n\nV mládí vyhrála dva písňové soutěže a zpívala ve školním sboru. Studovala klasický zpěv na Akademii zpěvu a pěvecké umění v Reykjavíku. Její první skupinou byla dívčí skupina \"Söngsystur\", která se později vyvinula do oktetu \"8-villt\", ale v poslední době vystupuje s kapelou Nova.\n\nV roce 1999 zpívala v muzikálu \"Litlu hryllingsbúðina\" (Malý obchod hrůz), kde se setkala se Selmou Björnsdottir, která zastupovala Island na Eurovision Song Contest 1999. Na Eurovision Song Contest 2001, 2003 a 2005 zpívala doprovodné vokály a udělala mnoho práce ve studiu.\n\nV roce 2005 nahrála své stejnojmenné debutové sólové album \"Regína Ósk\". Druhé album \"Í djúpum dal\" následovalo o rok později, její třetí album \"Ef væri ég...\" bylo vydáno v roce 2007 a zatím poslední \"Um gleðileg jól\" v roce 2010.\n\nV roce 2003 se národního islandského kola \"Söngvakeppni Sjónvarpsins 2003\" zúčastnila v duetu s Hjaltim Jónssonem s písní, která nesla název \"\"Engu þurfum að tapa\"\". Ve finále se neumístili.\n\nV roce 2006 se zúčastnila islandského národního kola \"Laugardagslögin 2006\" s písní \"\"Þér við hlið\"\" (Po tvém boku). S písní postoupila do finále, kde se umístila na druhém místě. Finále vyhrála Silvia Night a píseň \"\"Til hamingju Ísland\"\".\n\nV roce 2008 se jako členka skupiny Eurobandið spolu s Friðrikem Ómarem zúčastnila národního islandského kola \"Laugardagslögin 2008\". Finále, které se konalo 23. února 2008, vyhráli s písní \"\"Fullkomið líf\"\". Píseň byla následně přeložena a v Bělehradě zazněla anglická verze \"\"This Is My Life\"\". Ze semifinále se kvalifikovali z osmého místa a ve finále se umístili na 14. místě s 64 body.\n\nV roce 2012 se opět zúčastnila národního kola \"Söngvakeppni Sjónvarpsins 2012\" s písní \"\"Hjartað brennur\"\". Ve finále, do kterého postoupila, se neumístila. Vítězi byli Gréta Salóme Stefánsdóttir a Jón Jósep Snæbjörnsson, kteří zazpívali píseň \"\"Mundu eftir mér\"\".\n\n"}
{"id": "1005079", "url": "https://cs.wikipedia.org/wiki?curid=1005079", "title": "Terumoto Móri", "text": "Terumoto Móri\n\nTerumoto Móri ( \"Móri Terumoto\", 22. ledna 1553 – 27. dubna 1625) byl synem Takamota Móriho a vnukem a následníkem velkého bojovníka Motonariho Móriho, bojoval proti Hidejošimu Tojotomimu, ale nakonec přešel na druhou stranu a zúčastnil se tažení na Kjúšú (1587) na Hidejošiho straně a postavil hrad Hirošima, tedy v podstatě založil Hirošimu.\n\nTerumoto byl členem Rady pěti starších jmenované Hidejošim. Na vrcholu své moci na konci 16. století Terumoto řídil území s výnosem 1,2 milionů \"koku\". To znamená, že by mohl do boje zmobilizovat více než 120 000 mužů.\n\nPostavil se proti Iejasuovi Tokugawovi, ale nezúčastnil se bitvy u Sekigahary. Terumoto zůstal v té době na Ósackém hradě chránit Hidejoriho Tojotomiho a krátce po Sekigahaře se vzdal. Iejasu zredukoval Terumotovo léno, nechal mu pouze provincie Nagato a Suó v celkové hodnotě 369 000 koku.\n\nVěřil, že je podprůměrný generál a mimo bitevní pole mu chyběla motivace a vůle. Měl jen malý vliv na poslední léta období Sengoku, často nechával bojovat podřízené a nižší členy klanu místo sebe. Věří se, že pokud by bojoval u Sekigahary nebo vzal Hidejoriho na bitevní pole, byl by Iejasu na místě poražen. Nicméně dokázal dobře řídit své panství a úspěšně udržet pohromadě klan Móri, i když jeho panství bylo zredukováno na třetinu.\n\n"}
{"id": "1005080", "url": "https://cs.wikipedia.org/wiki?curid=1005080", "title": "Julia (programovací jazyk)", "text": "Julia (programovací jazyk)\n\nJulia je dynamický programovací jazyk určený zejména pro vědecké výpočty. Jeho vývoj začal roce 2009 a uveřejněný pod svobodnou licencí byl roku 2012. Snadno umožňuje paralelní a distribuované výpočty a dokáže přímo volat rutiny psané v C a Fortranu. Jádro jazyka Julia je implementováno v C a C++. Na vysokoúrovňový jazyk vykazuje Julia mimořádnou rychlost, často srovnatelnou s programem psaným přímo v jazyce C. Zajímavé také je, že Julia je svým vlastním makrojazykem a program je možno modifikovat přímo za běhu, což umožňuje snadné metaprogramování.\n\nx=0;\nδ = x+0.00001\n안녕하세요 = \"Hello\"\nJe povoleno přepsat zabudované konstanty i funkce\npi = 3\nsqrt = 75\nNázev proměnné musí začínat na A-Z, a-z, podtržítko, nebo znak Unicode nad 00A0 v kategoriích Lu, Ll, Lt, Lm, Lo, Nl (písmena), Sc, So (měny a jiné symboly), a některé znaky podobném písmenům (například některé znaky z kategorie Sm (matematické symboly)). Další znaky mohou být také číslice (0-9, a znaky v kategoriích Nd a No), vykřičník, diakritika, Unicode kategorie Pc a některé další znaky.\n\nOperátory jako codice_1 jsou také platnými identifikátory, ale parsují se jinak. V určitém kontextu se můžou použít jen jako proměnné: codice_2 nastaví operátor codice_1, aby interně zavolal funkci codice_4. Většina infixových operátorů z Unicode kategorie Sm se parsuje jako infixové operátory a je možné jim přiřadit nějaké funkce.\n\nZakázané identifikátory jsou pouze klíčová slova jako například codice_5 nebo codice_6.\n\nNejjednodušší program Hello world používá funkci codice_7, která vypíše řetězec na příkazovou řádku a řádek zalomí:\nSamozřejmě je možné použít i funkci codice_8, která funguje stejně, ale řádek nezalamuje automaticky:\n"}
{"id": "1005083", "url": "https://cs.wikipedia.org/wiki?curid=1005083", "title": "Monte Breva", "text": "Monte Breva\n\nMonte Breva (též \"Piz la Stretta\" a též \"Somp i Crap Nèirje\", 3104 m n. m.) je hora v pohoří Livigno. Nachází se na státní hranici mezi Švýcarskem a Itálií na pomezí mezi regiony Engadin a Alta Valtellina.\n\nNázev Breva je zkomoleninou pojmu bröa, který označuje silný vítr, který pravidelně vane údolím Poschiavo, tedy ze Švýcarska do Itálie od nedalekého čtyřtisícového zaledněného masivu Bernina.\n\nV létě se nejčastěji vystupuje na vrchol po značené stezce od silničního sedla Forcola Livigno. V zimě na lyžích vede obvyklý směr výstupu z obce Campacciolo di Sopra (1910 m n. m.) skrz soutěsku potoka Fiume Spöl, okolo jezera Lago del Monte (2606 m n. m.) a bivakovací zděné chaty Baitèl del Monte, která je otevřená pro turisty po celý rok.\n\n"}
{"id": "1005084", "url": "https://cs.wikipedia.org/wiki?curid=1005084", "title": "Řeřišnice rýtolistá", "text": "Řeřišnice rýtolistá\n\nŘeřišnice rýtolistá (\"Cardamine resedifolia\") je kriticky ohrožená horská bylina, která je svou velikostí i drobnými kvítky snadno přehlédnutelná (pokud ovšem neroste přímo na skalní stěně). Je jedním z více než deseti druhů rodu řeřišnice, které se v české přírodě vyskytují.\n\nDruh je rozšířen hlavně ve vyšších polohách jihozápadní a jižní Evropy, od pohoří na Pyrenejském poloostrově přes Alpy, Apeniny a Vysoké Sudety po jižní a východní Karpaty. V České republice, která je na severní hranici jeho reálu, se vyskytuje ve dvou od sebe izolovaných oblastech, v Krkonoších a Hrubém Jeseníku.\n\nRoste hlavně na vlhkých skalních stanovištích kde zapouští vytrvalý kořen do skalních puklin a spár mezi kamennými bloky nebo na propustných suťovitých, skeletnatých, nevápenatých, na živiny chudých půdách. Jeho lokality jsou obvykle na slunných místech v oreofytiku v subalpínském výškovém stupni nad horní hranici lesa kde mu již tolik nehrozí sešlapávání které rostliny nesnášejí.\n\nVytrvalá, jen 5 až 15 cm vysoká rostlina s vícehlavým kořenem. Několik přímých nebo vystoupavých lodyh vyrůstá z husté listové růžice tvořené celistvými široce vejčitými listy s řapíky asi třikrát delšími než jsou čepele. Lodyžní listy nepravidelně peřenosečné mají obvykle jeden až čtyři páry čárkovitých úkrojků a obvejčitý koncový, jsou však značně variabilní, listy mohou být peřenolaločné nebo dokonce celistvé. Plochý listový řapík má dvě střelovitá ouška která objímají lodyhu.\n\nDrobné oboupohlavné čtyřčetné květy v počtu 5 až 12 vytvářejí krátké husté hroznovité květenství které se neprodlužuje. Kališní lístky mají široký blanitý okraj, bílé korunní lístky jsou kopisťovitého tvaru. Květy rozkvétají v květnu až červenci. Plodem je vzpřímená pukající šešule obsahující zploštělá hranatá semena asi 1 mm dlouhá.\n\nRostliny se rozmnožují hlavně generativně semeny která vznikají po entomogamickém nebo autogamickém opylení a jsou do okolí rozšiřovány větrem nebo splachem povrchovou vodou. Vzácně se mohou na krátkou vzdálenost rozmnožovat i vegetativně pomoci adventních pupenů na kořenech z který někdy vyrůstají dlouhé plazivé výběžky.\n\nLokality na kterých se řeřišnice rýtolistá vyskytuje jsou chráněny v rámci Krkonošského národního parku a Chráněné krajinná oblasti Jeseníky. V \"Seznamu zvláště chráněných druhů rostlin\" určeném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb., stejně jako v \"Červeném seznamu cévnatých rostlin České republiky\" z roku 2012, je řeřišnice rýtolistá klasifikována jako druh kriticky ohrožený (§1) a (C1r).\n\n\n \n"}
{"id": "1005093", "url": "https://cs.wikipedia.org/wiki?curid=1005093", "title": "République", "text": "République\n\nSlovo République (franc. \"republika\") může mít více významů:\n\n"}
{"id": "1005097", "url": "https://cs.wikipedia.org/wiki?curid=1005097", "title": "X.21", "text": "X.21\n\nX.21 (někdy psáno bez tečky jako X21) je doporučení ITU-T přijaté v polovině 70. let 20. století standardizující rozhraní pro digitální komunikaci pomocí diferenciálních signálů. X.21 bylo navrženo jako rozhraní mezi zařízením poskytovatele telekomunikačních služeb a zařízením zákazníka pro veřejné datové sítě. X.21 specifikuje prvky fyzického rozhraní mezi KZD a UZD, způsob přenosu řídicích znaků pro řízení spojení, a způsob detekce chyb, prvky pro řízení spojení při přepojování okruhů a testovací smyčky.\n\nPři použití s obvody podle V.11 umožňuje X.21 plně duplexní synchronní komunikaci rychlostmi 600 bit/s až 10 Mbit/s. Za správné taktování dat je odpovědný poskytovatel telekomunikačních služeb (telefonní společnost), který dodává hodinový signál ( ). X.21 normálně používá 15-kolíkový konektor D-Sub.\n\nV Evropě a v Japonsku se X.21 rozšířilo v 80. letech 20. století díky nástupu veřejných a privátních datových sítí založených na protokolu X.25, ve kterých je X.21 jednou z možností pro realizaci fyzické vrstvy. X.21 lze používat jak v sítích s přepojováním paketů, tak i s přepojováním okruhů. Příkladem byla skandinávské síť DATEX a německá síť DATEX-L.\n\nInformace byly s příslušným převzaty z článku X.21 na FOLDOC a z článku X.21 Pinouts.\n\n\n"}
{"id": "1005102", "url": "https://cs.wikipedia.org/wiki?curid=1005102", "title": "Chrám svatého Klementa Ochridského (Plovdiv)", "text": "Chrám svatého Klementa Ochridského (Plovdiv)\n\nChrám svatého Klimenta je chrám v bulharském městě Plovdiv, který využívá Bulharská pravoslavná církev. Kostel byl postaven v letech 2006–2008 a je zasvěcen Klimentu Ochridskému.\n\nKostel byl postaven s kupolí na půdorysu řeckého kříže s portikem, podzemní kryptou a 14 m vysokou zvonicí. V oltáři je uschována část relikvie sv. Klimenta Ochridského, kterou kostelu věnoval ochridský arcibiskup. Stavba kostela začala 12. prosince 2006 a kostel byl vysvěcen 25. listopadu 2008.\n\n"}
{"id": "1005104", "url": "https://cs.wikipedia.org/wiki?curid=1005104", "title": "Tino-Sven Sušić", "text": "Tino-Sven Sušić\n\nTino-Sven Sušić (* 13. února 1992, Sarajevo, Jugoslávie, dnešní Bosna a Hercegovina) je bosenský fotbalový záložník, který v současnosti hraje v chorvatském klubu Hajduk Split.\n\nJe to reprezentant Bosny a Hercegoviny, v mládežnických kategoriích však reprezentoval Belgii. Jeho otcem je bývalý jugoslávský fotbalový reprezentant Sead Sušić a strýcem Safet Sušić, který jako trenér dovedl v roce 2014 Bosnu a Hercegovinu poprvé na Mistrovství světa ve fotbale.\n\nNarodil se v Sarajevu, rodiče jej kvůli válce v Jugoslávii odvezli krátce po narození do Belgie.\nPůsobil v mládežnických týmech a rezervě belgického klubu Standard Liège. V červnu 2012 odešel do chorvatského Hajduku Split, kde podepsal čtyřletou smlouvu. S Hajdukem vyhrál v sezoně 2012/13 chorvatský fotbalový pohár po výsledcích 2:1 a 3:3 ve finále s NK Lokomotiva.\n\nTino-Sven Sušić působil v mládežnických reprezentacích Belgie v kategoriích U18 a U19. Za reprezentaci do 18 let absolvoval v roce 2010 tři zápasy a vstřelil jeden gól. Za výběr do 19 let odehrál v témže roce 2010 celkem 6 utkání, gólově se neprosadil.\n\nAčkoli měl nabídku reprezentovat v seniorské kategorii Chorvatsko, vybral si Bosnu a Hercegovinu, ke které má silnou vazbu. V A-mužstvu debutoval 5. března 2014 v přátelském utkání proti národnímu týmu Egyptu. Nastoupil na hřiště v 11. minutě a v 79. střídal, Bosna prohrála 0:2.\n\nJeho strýc Safet Sušić ho v červnu 2014 překvapivě zařadil do 23-členné nominace pro Mistrovství světa ve fotbale 2014 v Brazílii. Bosna obsadila se 3 body nepostupové třetí místo v základní skupině F, Sušić nastoupil v utkáních proti Nigérii (porážka 0:1) a Íránu (výhra 3:1).\n\n"}
{"id": "1005107", "url": "https://cs.wikipedia.org/wiki?curid=1005107", "title": "1. slovenská národní fotbalová liga 1986/87", "text": "1. slovenská národní fotbalová liga 1986/87\n\nV soubojích 18. ročníku 1. slovenské národní fotbalové ligy 1986/87 se utkalo 16 týmů dvoukolovým systémem podzim–jaro.\n\nZdroj: \nPoznámky:\n\n\nJozef Hroš (30/0) -\nMilan Bagin (30/0),\nKarol Brezík (14/12),\nRoman Drobný (6/0),\nRóbert Fischer (10/0),\nMiroslav Gábriš (3/0),\nJán Hlavatý (10/1),\nLadislav Hudec (10/0),\nTibor Chovanec (10/4),\nRudolf Kramoliš (26/8),\nMilan Krupčík (24/1),\nJozef Kubica (23/2),\nJán Lehnert (29/11),\nMarián Masný (6/1),\nPavol Matuška (2/0),\nLubomír Pokluda (26/8),\nRudolf Rehák (8/0),\nJozef Režnák (14/3),\nJán Richter (26/7),\nPavol Šebo (3/0),\nRafael Tománek (2/0),\nŠtefan Valent (1/0),\nMartin Venéni (1/0),\nIvan Vrabec (14/0),\nVladimír Weiss (22/9),\nĽubomír Zrubec (27/1) -\ntrenér Karol Kögl, asistent Tomáš Nitka\n\nMilan Mana (12/0),\nKarel Stromšík (19/0),\nAlexander Vencel (1/0) −\nVladimír Bechera (10/2),\nRóbert Bielek (13/1),\nRudolf Bobek (13/4),\nRudolf Ducký (27/12),\nPeter Fijalka (1/0),\nStanislav Gorel (4/0),\nPavol Gostič (26/6),\nLadislav Harsa (3/0),\nMiroslav Hirko (29/4),\nŠtefan Horný (10/4),\nJozef Juriga (20/3),\nOndrej Krištofík (16/1),\nŠtefan Maixner (9/1),\nPeter Matovič (17/0),\nŠtefan Maixner (3/0),\nLadislav Pecko (25/3),\nLadislav Repáčik (12/2),\nIvan Schulcz (26/2),\nIgor Schweighofer (1/0),\nEmil Stranianek (23/0),\nMilan Suchánek (14/2),\nBoris Šimkovič (1/0),\nJaroslav Timko (15/3),\nDušan Tittel (29/9),\nMiloš Tomáš (1/0) -\ntrenér Ján Zachar, asistent Koloman Gögh (od jara Ľudovít Cvetler)\n\nPeter Bartek (16/0),\nVladimír Figura (14/0) -\nŠtefan Baroš (2/0),\nMilan Bartko (29/6),\nPavol Bartoš (27/4),\nRastislav Fiantok (27/14),\nĽubomír Kopinec (14/0),\nĽubomír Kostelanský (3/0),\nPavol Košík (22/0),\nJozef Kukučka (26/1),\nMiloš Lejtrich (21/11),\nVladimír Masár (30/7),\nStanislav Močár (21/8),\nMiroslav Pribila (27/0),\nJúlius Schmidt (1/0),\nLibor Soldán (30/1),\nLadislav Švec (8/1),\nJán Tatiersky (26/2),\nŠtefan Zaťko (28/1),\nFrantišek Závodník (7/1) -\ntrenér Ján Bodnár, asistent Anton Sýkora\n\nFrantišek Jurkovič (28/0),\nJozef Žitný (2/0) -\nBronislav Bláha (2/0),\nViktor Buzay (27/7),\nVladimír Gerič (21/4),\nFridrich Hutta (26/1),\nJaroslav Hutta (28/8),\nMiroslav Jakubovič (16/0),\nIvan Kavecký (13/2),\nEmil Krajčík (30/4),\nBranislav Kubica (17/3),\nRudolf Kubina (4/1),\nRudolf Miča (9/1),\nVojtech Petráš (29/1),\nVladimír Plánka (1/0),\nMiroslav Reha (25/1),\nJozef Ružička (11/3),\nJozef Uhlár (18/1),\nJozef Vanek (25/0),\nVladimír Včelka (4/0),\nMilan Zíšek (28/1) -\ntrenér Fridrich Hutta, asistent Alojz Polakovič\n\nViliam Bilko (1/0),\nStanislav Fišan (29/0) -\nMiroslav Bachratý (22/2),\nPeter Bachratý (26/0),\nMilan Bureš (1/0),\nFrantišek Diheneščík (10/0),\nFrantišek Duba (25/4),\nRudolf Gendiar (26/8),\nMarián Halás (27/2),\nFrantišek Halasi (20/2),\nIvan Hegedüs (9/0),\nJán Herda (22/4),\nĽubomír Hraška (6/0),\nZdenko Kováč (2/0),\nJozef Krško (3/0),\nPavol Poruban (24/1),\nJozef Ravasz (15/1),\nDušan Sepeši (17/2),\nMilan Srňanský (30/8),\nŠtefan Tóth (5/0),\nEugen Varga (29/7),\nAlfonz Višňovský (23/0),\nVladimír Weiss (7/4)\n- trenér Anton Dragúň, asistent Rudolf Filaga\n\nDezider Halmo (30/0) -\nIvan Baláž (28/0),\nĽubomír Bartovič (20/6),\nVíťazoslav Budoš (1/0),\nDrahomír Hanus (27/2),\nAnton Havran (8/0),\nMiroslav Chlpek (21/1),\nJozef Ivančík (1/0),\nŠtefan Klenko (25/6),\nMiloš Klinka (29/0),\nMilan Kováč (17/0),\nMilan Lackovič (30/4),\nJán Maslen (27/1),\nJozef Pichňa (19/3),\nLadislav Sokol (20/0),\nLadislav Struhárňanský (25/2),\nPeter Ševčík (19/3),\nĽuboš Tariška (2/0),\nPeter Valkovič (30/3) -\ntrenér Štefan Šimončič, asistent Jozef Ivančík\n\nVladimír Figura (6/0),\nStanislav Seman (5/0),\nMarián Vraštiak (19/0) –\nBohumil Andrejko (11/2),\nMilan Bečka (15/0),\nStanislav Bosák (26/7),\nAlojz Fedor (23/5),\nSlavomír Hajčák (9/0),\nMilan Juhás (28/0),\nLadislav Kuczik (2/0),\nJán Máčaj (19/0),\nMiroslav Matulaj (5/0),\nJaroslav Mikloško (6/0),\nMiroslav Miškuf (27/6),\nGabriel Németh (1/0),\nTibor Panyko (4/0),\nAlexander Péter (27/1),\nJiří Repík (23/0),\nPeter Sepeši (12/0),\nStanislav Strapek (24/2),\nMilan Suchánek (14/1),\nTibor Szaban (26/1),\nLadislav Šimčo (4/0),\nŠtefan Tóth (21/8),\nMilan Urban (9/0),\nVladimír Vankovič (16/9) -\ntrenér Juraj Szikora, asistent Ladislav Belanský\n\nNándor Kovács 2/0),\nJaroslav Olejár (29/0) -\nJuraj Bilohlávek (11/0),\nJaroslav Bodnár (24/0),\nPeter Dzúrik (3/0),\nJán Gajdoš (28/3),\nMichal Ivan (4/0),\nPavol Jurčo (5/1),\nDezider Karako (1/0),\nEduard Kováč (14/3),\nJán Kuchár (2/0),\nLadislav Lakatoš (6/0),\nRudolf Leškanič (1/0),\nStanislav Marcin (17/2),\nVladimír Marchevský (29/3),\nPeter Mužík (29/7),\nSlavomír Nickel (14/1),\nMilan Obšitník (2/0),\nAnton Petrovský (22/1),\nJaroslav Pollák (21/0),\nPeter Sabol (29/0),\nJozef Sobota (21/2),\nStanislav Šimčák (3/0),\nOndrej Šmelko (19/3),\nŠtefan Švaňa (22/0),\nJaroslav Timko (15/5),\nŠtefan Zajac (5/2) -\ntrenér Andrej Daňko, asistent Ondrej Singer (od jara Ján Gajdoš st.)\n\nJozef Gálik (12/0),\nPeter Škola (3/0),\nIvan Velič (16/0) -\nPavol Baďura (6/0),\nMiroslav Baka (26/0),\nPeter Baník (30/3),\nJozef Beleš (14/1),\nJán Berešík (13/1),\nVladimír Čilo (26/6),\nPavol Greguš (26/2),\nVladimír Hýll (14/2),\nJozef Jakubec (19/8),\nFrantišek Jantoš (20/2),\nMiroslav Knap (3/0),\nVladimír Kopásek (29/1),\nLadislav Kubica (8/0),\nAlojz Kulla (6/1),\nFrantišek Ondrejáš (29/8),\nMiroslav Oravec (29/0),\nMiroslav Radolský (28/0),\nAnton Sidora (1/0),\nEmil Sýkora (4/0),\nMilan Šmehýl (26/0) -\ntrenér Václav Ďurana (od jara Milan Benčok), asistent Miroslav Radolský\n\nMilan Hazucha (23/0),\nViliam Rendko (4/0),\nJán Staník (3/0) -\nMilan Bielik (27/2),\nJán Blahušiak (15/1),\nJaroslav Boroviak (15/6),\nLadislav Cabadaj (13/0),\nJaroslav Enderla (5/0),\nStanislav Fekeč (16/2),\nVladimír Huťka (15/1),\nIvan Janči (14/1),\nJozef Kopecký (26/1),\nĽubomír Kunert (2/0),\nIgor Lavrenčík (26/3),\nMarián Lavrenčík (25/2),\nMilan Macho (25/0),\nLadislav Machovič (26/1),\nJozef Plazák (11/0),\nIvan Šefčík (29/2),\nTibor Václavík (8/0),\nMiroslav Vereš (14/0),\nJozef Žofaj (29/4) -\ntrenér Ľudovít Hojný (od jara František Katerinčin), asistent Viliam Dubovický (od jara Jozef Huťka)\n\nMilan Dziak (13/0),\nAnton Jánoš (9/0),\nJozef Ďurka (1/0),\nEmil Sudimák (9/0) -\nAndrej Blanár (29/2),\nZoltán Breuer (30/0),\nAlexander Comisso (28/1),\nStanislav Čech (25/3),\nPavol Gomolčák (13/0),\nMilan Jakim (29/2),\nBartolomej Juraško (28/10),\nPavol Kretovič (27/1),\nJaroslav Kurta (17/0),\nJozef Lehocký (13/0),\nPeter Márton (1/0),\nCyril Migaš (19/1),\nMichal Mihok (16/0),\nMiroslav Mikolaj (14/0),\nGabriel Nagy (22/2),\nFrantišek Németh (4/0),\nVladimír Stanko (16/1),\nZoltán Szedlák (4/0),\nJozef Šmitala (11/1),\nJán Zuzčin (5/0) -\ntrenér Vojtech Malaga, asistent Gabriel Gojdič\n\nJán Mucha (8/0),\nPavol Petruf (11/0),\nMichal Šimko (12/0) -\nJuraj Bátora (23/0),\nMiroslav Bobka (25/3),\nVladimír Brodzianský (14/1),\nJozef Hepner (25/4),\nIvan Krnáč (18/3),\nMilan Kušnír (17/2),\nMichal Kuzma (29/7),\nIvan Maderič (18/0),\nPavol Mucha (7/0),\nIvan Nemčický (19/0),\nMilan Peciar (21/1),\nJaroslav Šebík (28/13),\nVladimír Šlosár (26/7),\nPavol Šníder (15/0),\nJán Šúšol (6/0),\nPavol Tkáč (19/2),\nAnton Žember (20/3),\nRóbert Žember (24/0) -\ntrenér Anton Hrušecký, asistent Gerhard Dzian\n\nMarek Jenčo (18/0),\nĽuboš Kavka (11/0),\nFrantišek Očipa (1/0) -\nVladimír Belej (1/0),\nPavol Bielik (26/1),\nMiroslav Fedor (20/0),\nJozef Gazda (29/1),\nRudolf Jakubčo (27/1),\nPeter Kavka (8/0),\nJán Krok (23/1),\nMichal Kulík (22/0),\nAlojz Lehocký (30/9),\nJozef Lehocký st. (28/3).\nJozef Lehocký ml. (14/1),\nViliam Ľuberda (28/0),\nĽuboš Michel (4/0),\nBartolomej Miškuf (1/0),\nJozef Muška (14/1),\nMarián Očipka (28/6),\nJán Pavúk (3/1),\nIgor Popovec (15/7),\nMartin Senaj (9/1),\nSlavomír Staško /13/0),\nJozef Štefko (6/0),\nJán Zajaroš (1/0) -\ntrenér Vladimír Rusnák, asistent Alojz Lehocký\n\nRené Babušík (24/0),\nJaroslav Dobrančin (6/0) -\nAndrej Babčan (3/1),\nJán Balaščík (26/1),\nMilan Béreš (13/2),\nMilan Bober (20/3),\nMilan Danko (27/5),\nAndrej Demjanovič (15/2),\nMiroslav Hajdučko (11/1),\nMichal Ivan (14/),\nJaroslav Jelo (23/1),\nJán Kopáč (11/0),\nMichal Kopej (27/1),\nSlavomír Kočerha (14/1),\nPeter Lovacký (3/1),\nĽuboš Lukáč (3/0),\nMilan Nazad (8/1),\nDušan Papjak (23/3),\nStanislav Rada (13/0),\nPavol Roman (11/2),\nVladimír Uličný (28/0),\nJuraj Učník (9/0),\nJaroslav Varchola (27/2),\nLadislav Vasilenko (12/0),\nŠtefan Vavrek (4/0) -\ntrenér Emil Bezdeda, asistent Jozef Švec\n\nJúlius Greif (29/0),\nPeter Hanúsek (2/0) -\nAugustín Antalík (11/1),\nJuraj Burdej (6/0),\nMiroslav Čatár (22/3),\nAndrej Demjanovič (14/2),\nPeter Dražkovič (1/0),\nPavol Dudík (6/0),\nJozef Fleško (27/0),\nMilan Gabura (27/0),\nJán Gálik (21/2),\nĽubomír Harvánek (19/0),\nIgor Holeš (12/3),\nRadomír Chýlek (5/0),\nMarián Ježík (12/2),\nJozef Lorenc (27/2),\nMiroslav Marko (20/0),\nĽubomír Maruna (13/0),\nPeter Medgyes (28/3),\nStanislav Orth (22/2),\nRoman Pivarník (13/1),\nJozef Pukalovič (10/1),\nMarián Tibenský (24/4),\nIgor Valent (13/2) -\ntrenér Vladimír Hrivnák, asistent Jozef Čapkovič\n\nBohuslav Murárik (11/0),\nJán Pavlačka (1/0),\nFerdinand Poliak (18/0) -\nVladimír Ančic (9/0),\nĽudovít Baďura (3/0),\nJán Barkóci (15/1),\nŠtefan Černík (24/1),\nJaroslav Galko (14/0),\nPeter Gergely (8/0),\nLadislav Haliak (16/0),\nJán Hesek (15/0),\nDušan Kopačka (27/2),\nJán Križko (8/1),\nVladimír Lendvay (3/0),\nPeter Lonc (28/0),\nLadislav Mackura (21/1),\nDalibor Martinkovič (12/1),\nJán Meliš (1/0),\nMilan Meliš (24/1),\nŠtefan Mičijan (6/0),\nPeter Ondrejík (5/0),\nJan Otáhel (2/0),\nŠtefan Ruman (15/2),\nPavol Stratený (15/3),\nJaroslav Štefanec (4/1),\nTibor Štefánik (29/0),\nMiroslav Veselý (24/2),\nĽubomír Višňa (25/5) -\ntrenér Emil Kunert, asistent Silvester Kuzma\n\n"}
{"id": "1005112", "url": "https://cs.wikipedia.org/wiki?curid=1005112", "title": "Rik Mayall", "text": "Rik Mayall\n\nRichard Michael „Rik“ Mayall (7. března 1958 – 9. června 2014) byl anglický komik, scenárista, herec a dabér. Je znám jako část dua komiků s Adrianem Edmonsonem, kteří hráli ve stylu „post-punk“, alternativního humoru na začátku 80. let.\n\nByl také autorem seriálu Mladí v partě a objevil se i v seriálu Černá zmije po boku Rowana Atkinsona. Hrál zde postavu Lorda Flashearta.\n\nSnažil se prosadit i v Hollywoodu, ale jediný americký film, který měl malý úspěch, byl Tak už dost, Frede! z roku 1991.\n\n\n"}
{"id": "1005119", "url": "https://cs.wikipedia.org/wiki?curid=1005119", "title": "Ondřej Macek", "text": "Ondřej Macek\n\nOndřej Macek může být:\n\n"}
{"id": "1005120", "url": "https://cs.wikipedia.org/wiki?curid=1005120", "title": "Jaroslav Irovský", "text": "Jaroslav Irovský\n\nJaroslav Irovský (* 30. května 1962) je bývalý český fotbalista, útočník a obránce.\n\nBývalý vynikající fotbalista (útočník, poté zastávající post stopera) nastoupil v československé a české lize ve 31 utkáních. Odchovanec jihomoravského klubu FC Miroslav a následně dorostenecký mistr Československa se Zbrojovkou Brno z roku 1978, v československé a české lize hrál za týmy Bohemians Praha a FC JOKO Slovácká Slavia Uherské Hradiště. Dále nastoupil k celkem 173 utkáním ve druhé fotbalové lize, a to v týmech FC Svit Zlín (2. liga, postup do 1. ligy), FC JOKO Slovácká Slavia Uherské Hradiště (2. liga, postup do 1. ligy) a TJ JZD Slušovice (divize - 2. liga).\n\n"}
{"id": "1005126", "url": "https://cs.wikipedia.org/wiki?curid=1005126", "title": "Kaple svaté Anny (Vyhnánov)", "text": "Kaple svaté Anny (Vyhnánov)\n\nKaple svaté Anny je římskokatolická kaple ve Vyhnánově, části obce Kohoutov. Patří do farnosti Dvůr Králové nad Labem. Vlastníkem kaple je obec Kohoutov. Kaple je od 5. října 2004 chráněna jako kulturní památka České republiky, stejně jako vedlejší krucifix.\n\nBohoslužby se konají v neděli kolem 20. dubna ve 13.30.\n\n"}
{"id": "1005136", "url": "https://cs.wikipedia.org/wiki?curid=1005136", "title": "Rudolf Bitzan", "text": "Rudolf Bitzan\n\nRudolf Bitzan (18. května 1872 Stráž pod Ralskem – 2. listopadu 1938 Drážďany) patří na území Čech mezi nejvýznačnější tvůrce rané moderny a geometrické secese na počátku 20. století. Po libereckých studiích průmyslové školy pokračoval na Vysoké škole technické v Mnichově. Jeho tvorbu během pobytu v Drážďanech ovlivnil William Lossow, s kterým se ale nakonec rozešel. Po celý život udržoval kontakty k Liberecku. Získal četná ocenění.\n\nOtec Rudolfa Bitzana byl učitelem a rodina bydlela v domě v dnešní Revoluční ulici čp. 154 v Liberci. Rudolf Bitzan studoval nejprve na nižší Reálné škole a v letech (1886–1890) na Státní průmyslové škole v Liberci. V této době z ní vycházelo mnoho významných architektů, z nichž můžeme jmenovat Josefa Zascheho či Roberta Hemmricha. Následně nastoupil praxi u Wilhema Stärze, frýdlantského stavitele a specialisty na technické stavby. Roku 1897 se stal stavitelským mistrem. Dále studoval na Vysoké škole technické v Mnichově. V roce 1903 se přestěhoval do Drážďan, kde už zůstal do konce svého života. Krátce po svém příchodu pracoval u kanceláře Schilling & Gräbner a později u ateliéru Lossow und Viehweger, kde se již prosadil jako hlavní projektant. Spolu s vlastníky kanceláře se zúčastnil soutěže v roce 1906 o novou budou nádraží v Lipsku. Spor o autorství nakonec vyústil Bitzanovým odchodem. Bitzan si po celou dobu své tvorby udržel vazby na Liberecko, což mimo jeho studií posílil i sňatek s dcerou frýdlantského starosty Antona J. Aignera. \n\n\n"}
{"id": "1005139", "url": "https://cs.wikipedia.org/wiki?curid=1005139", "title": "French Open 2014 – dvouhra vozíčkářů", "text": "French Open 2014 – dvouhra vozíčkářů\n\nObhájcem titulu soutěže dvouhry vozíčkářů na pařížském French Open 2014 byl francouzský hráč Stéphane Houdet.\n\nFinále vyhrál nejvýše nasazený Japonec Šingo Kunieda, který v něm porazil turnajovou dvojku Stéphana Houdeta po dvousetovém průběhu 6–4 a 6–1. Vítězství znamenalo jeho pátý titul z Roland Garros, když soutěž již vyhrál v letech 2007, 2008, 2009 a 2010. Do žebříčku okruhu NEC Tour si připsal 800 bodů a získal prémii 22 000 eur.\n\n"}
{"id": "1005141", "url": "https://cs.wikipedia.org/wiki?curid=1005141", "title": "French Open 2014 – dvouhra vozíčkářek", "text": "French Open 2014 – dvouhra vozíčkářek\n\nObhájkyní titulu soutěže dvouhry vozíčkářek na pařížském French Open 2014 byla druhá nasazená Nizozemka Sabine Ellerbrocková, jež v semifinále nestačila na van Kootovou.\n\nSoutěž vyhrála 20letá nejvýše nasazená Jui Kamidžiová z Japonska, která ve finále porazila Anieku van Kootovou po dvousetovém průběhu 7–6 a 6–4. Získala tak premiérový titul z Roland Garros, a po finálové prohře na Australian Open 2014, také první grandslamový ze soutěže dvouhry. Do žebříčku okruhu NEC Tour si připsala 800 bodů a prémii 22 000 eur.\n\n"}
{"id": "1005143", "url": "https://cs.wikipedia.org/wiki?curid=1005143", "title": "French Open 2014 – čtyřhra vozíčkářek", "text": "French Open 2014 – čtyřhra vozíčkářek\n\nObhájcem titulu soutěže čtyřhry vozíčkářek na pařížském French Open 2014 byla druhá nasazená dvojice Jiske Griffioenová a Aniek van Kootová z Nizozemska.\n\nSoutěž vyhrál nejvýše nasazený japonsko-britský pár složený z 20leté Jui Kamidžiové a 21leté Jordanne Whileyové, které ve finále porazily turnajové dvojky Griffioenovou a van Kootovou. Poté, co si obě dvojice rozdělily úvodní dva sety poměrem 7–6 a 6–4, rozhodl o vítězkách až supertiebreak dvoubodovým rozdílem [10–8].\n\nObě šampiónky tak získaly premiérový titul z Roland Garros, a po lednové trofeji na Australian Open 2014, druhý grandslamový z deblové soutěže. Do žebříčku okruhu NEC Tour si každá z nich připsala 800 bodů a dvojice si rozdělila prémii 7 000 eur.\n\n"}
{"id": "1005146", "url": "https://cs.wikipedia.org/wiki?curid=1005146", "title": "FK Metallurg-Oskol Staryj Oskol", "text": "FK Metallurg-Oskol Staryj Oskol\n\nFK Metallurg-Oskol Staryj Oskol (rusky: Футбольный клуб «Металлург-Оскол» Старый Оскол) byl ruský fotbalový klub sídlící ve městě Staryj Oskol. Byl založen v roce 1997. Zanikl v roce 2014 díky své finanční situaci.\n\n\n"}
{"id": "1005147", "url": "https://cs.wikipedia.org/wiki?curid=1005147", "title": "H.261", "text": "H.261\n\nH.261 je ztrátový formát komprese videa standardizovaný ITU-T v roce 1988.\nJeho specifikace má pouze 29 stran.\nJedná se o jednoduchého zástupce hybridního kodéru.\n\nFormát je navržen pro rozlišení CIF a QCIF a formát obrazu YCbCr 4:2:0.\nMakroblok má pevné rozměry formula_1 na jasové složce, formula_2 na chromatických složkách.\nPro kódování intra-snímků se využívá DCT po blocích formula_2.\nPostup je shodný s kompresní metodou JPEG.\nKódování inter-snímků je založeno na kompenzaci pohybu.\nPohybové vektory mají přesnost na celé pixely.\nFormát využívá in-loop filtr.\n\n\n"}
{"id": "1005148", "url": "https://cs.wikipedia.org/wiki?curid=1005148", "title": "Postprocessing videa", "text": "Postprocessing videa\n\nPostprocessing videa značí úpravu videa těsně před zobrazením.\nČasto se jedná o úpravu přímo při přehrávání (v reálném čase).\nPříkladem aplikovaných filtrů mohou být:\n"}
{"id": "1005149", "url": "https://cs.wikipedia.org/wiki?curid=1005149", "title": "FC Rapid Ghidighici", "text": "FC Rapid Ghidighici\n\nFC Rapid Ghidighici byl moldavský fotbalový klub sídlící ve vesnici Ghidighici. Byl založen v roce 1950 jako \"CSA Cahul\". 7. března 2014 klubové vedení oznámilo rozpuštění mužstva.\n\n\n\n"}
{"id": "1005152", "url": "https://cs.wikipedia.org/wiki?curid=1005152", "title": "French Open 2014 – čtyřhra vozíčkářů", "text": "French Open 2014 – čtyřhra vozíčkářů\n\nObhájcem titulu soutěže čtyřhry vozíčkářů na pařížském French Open 2014 byl francouzsko-japonský pár Stéphane Houdet a Šingo Kunieda, jehož členové nestartovali společně. Houdet nastoupil do turnaje po boku belgického hráče Joachima Gérarda. Kuniedovým spoluhráčem se stal méně zkušený krajan Takuja Miki, s nímž vypadl v semifinále.\n\nSoutěž vyhrála nejvýše nasazená dvojice tvořená Houdetem s Gérardem. Ve finále tito tenisté porazili argentinsko-francouzský pár Gustavo Fernández a Nicolas Peifer. Poté, co si finalisté rozdělili úvodní dva sety poměrem 4–6 a 6–3, rozhodl o vítězích až supertiebreak nejtěsnějším dvoubodovým rozdílem [11–9].\n\nPro 43letého Houdeta se jednalo o pátou deblovou trofej z Roland Garros, když turnaj opanoval již v letech 2007, 2009, 2010 a 2013, a celkově jedenáctý grandslamový triumf z této soutěže. 25letý Gérard získal svůj premiérový titul na Grand Slamu. Do žebříčku okruhu NEC Tour si každý z vítězů připsal 800 bodů a dvojice si rozdělila prémii 7 000 eur.\n\n"}
{"id": "1005157", "url": "https://cs.wikipedia.org/wiki?curid=1005157", "title": "FK Rus Sankt-Petěrburg", "text": "FK Rus Sankt-Petěrburg\n\nFK Rus Sankt-Petěrburg (rusky: Футбольный клуб «Русь» Санкт-Петербург) byl ruský fotbalový klub sídlící ve městě Sankt-Petěrburg. Klub byl založen v roce 2010, zanikl v roce 2014 díky své finanční situaci.\n\n"}
{"id": "1005158", "url": "https://cs.wikipedia.org/wiki?curid=1005158", "title": "Hisahide Macunaga", "text": "Hisahide Macunaga\n\nByl společníkem Čókeie Mijošiho (三好 長慶) a od roku 1540 vazalem Masanagy Mijošiho (三好 政長). Pod jeho vedením byla v roce 1560 dobyta provincie Jamato a do roku 1564 si vybudoval dostatečně silnou základnu, aby se stal skutečně nezávislým. Předpokládá se, že byl v tomto období zapojen do spiknutí proti Čókeiovi, od roku 1561 do roku 1563 zemřeli tři Čókeiovi bratři a syn Jošioki (三好 義興). Po smrti Čókeie byl jeho dědicem ustanoven adoptovaný Jošicugu Mijoši, příliš mladý na vládnutí. Poručnictví sdíleli tři muži - Nagajuki Mijoši, Masajasu Mijoši a Tomomiči Iwanari.\n\nV roce 1565 poručníci a Hisahide spolupracovali a vypravili armádu, aby zajala Jošiteru Ašikagu, šóguna, který byl následně buď zavražděn nebo přinucen spáchat sebevraždu. Jeho bratr, Jošiaki Ašikaga, utekl a šógunem byl ustanoven jeho mladý bratranec Jošihide.\n\nV roce 1566 začal boj mezi Hisahidem a Mijošim. Zpočátku vojska Hisahidea byla neúspěšná a jejich zničení buddhistického Tódai-dži v Naře bylo považováno za hanebný čin.\n\nV roce 1568 Nobunaga Oda s loutkovým vládcem Jošiakim napadl Hisahideho. Nobunaga obsadil v listopadu Kjóto a Hisahide byl přinucen ke kapitulaci. Jošiaki byl ustanoven šógunem a tento post zastával až do roku 1573, kdy odstoupil pod nátlakem Nobunagy. Hisahide si udržel provincii Jamato a krátký čas sloužil Nobunagovi v jeho taženích proti Mijošimu a jiným. V roce 1573 se Hisahide nakrátko spojil s Mijošim, ale když nebyla naděje na úspěch, vrátil se k Nobunagovi a bojoval proti Mijošimu. V roce 1577 se oddělil znovu od Nobunagy a tehdy se Nobunaga obrátil proti němu a oblehl jej v hradě Šigisan. Byl poražen, ale vzdorovitý Hisahide spáchal sebevraždu a nařídil zničit svou hlavu, aby se nestala trofejí (jeho syn, Kodžiro Macunaga, popadl hlavu Hisahideho a skočil z hradních zdí a přeťal si hrdlo mečem) a také zničil neocenitelnou nádobu na čaj (\"Hiragumo\"), po které dychtil Nobunaga. Jeho syn, Hisamiči, též v obležení, spáchal sebevraždu.\n\nHisahide je často v románech zobrazován jako scvrklý a intrikující muž, ale je to fiktivní obraz na základě jeho vražd a zničení Tódai-dži. Ve skutečnosti to byl vysoký přitažlivý a vzdělaný muž, patron umění.\n"}
{"id": "1005161", "url": "https://cs.wikipedia.org/wiki?curid=1005161", "title": "Karl Beurle", "text": "Karl Beurle\n\nKarl Beurle (24. dubna 1860 Velký Dvůr u Pohořelic – 4. ledna 1919 Linec) byl rakouský politik, na počátku 20. století poslanec Říšské rady.\n\nPůsobil jako advokát v Linci. Byl aktivní veřejně i politicky. Od roku 1890 zasedal jako poslanec Hornorakouského zemského sněmu. Byl předákem Německé lidové strany v Horních Rakousích. Profiloval se jako zdatný řečník.\n\nNa počátku 20. století se zapojil i do celostátní politiky. Ve volbách do Říšské rady roku 1901 byl zvolen do Říšské rady (celostátní zákonodárný sbor) za městskou kurii, obvod Freistadt, Leonfelden, Oberneukirchen atd.\n\nV roce 1917 se stal členem Panské sněmovny (jmenovaná, horní komora Říšské rady).\n"}
{"id": "1005164", "url": "https://cs.wikipedia.org/wiki?curid=1005164", "title": "Södertälje", "text": "Södertälje\n\nSödertälje je město a zároveň sídlo stejnojmenné obecní správy v kraji Stockholm na území provincie Södermanland. V roce 2010 v něm žilo 64 619 obyvatel. Toto průmyslové město se nachází přibližně 30 km jihozápadně od Stockholmu a je domovem akciové společnosti Scania a výzkumného a vývojového střediska farmaceutické firmy AstraZeneca. Jedná se o multikulturní město, což se odráží v obchodě, kultuře i obyvatelstvu.\n\nObyvatelstvo je multikulturní, protože sem vláda usídluje imigranty a žadatele o azyl. 39% obyvatel je cizího původu a tento poměr se každoročně zvyšuje o 1,5%. Hlavní menšinou jsou křesťanští Asyřané, kteří zde mají pět kostelů a provozují mj. dva fotbalové týmy (Assyriska FF a Syrianska FC) a dva asyrské televizní kanály. Po válce v Iráku sem přesídlilo mnoho iráckých křesťanů - Södertälje přijalo více iráckých uprchlíků než USA a Kanada dohromady.\n\nDále zde žije 1500 příslušníků unikátní komunity Mandejců a další obyvatelé jsou z různých zemí světa, např. z bývalé Jugoslávie.\n\nSídlí zde Scania, švédský výrobce nákladních automobilů, autobusů a lodních a průmyslových motorů. Své švédské ústředí zde má Volkswagen Group. Výrobní kapacity zde má farmaceutická firma AstraZeneca. Nachází se zde také přístav, druhý nejdůležitější ve Stockholmském kraji.\n\nNachází se zde švédský hokejový tým Södertälje SK.\n"}
{"id": "1005166", "url": "https://cs.wikipedia.org/wiki?curid=1005166", "title": "FK Spartak Tambov", "text": "FK Spartak Tambov\n\nFK Spartak Tambov (rusky: Футбольный клуб «Спартак» Тамбов) byl ruský fotbalový klub sídlící ve městě Tambov. Klub byl založen v roce 1960, zanikl v roce 2014.\n\n\n"}
{"id": "1005168", "url": "https://cs.wikipedia.org/wiki?curid=1005168", "title": "Mistrovství světa ve fotbale 2014 (soupisky)", "text": "Mistrovství světa ve fotbale 2014 (soupisky)\n\nToto je seznam soupisek účastníků Mistrovství světa ve fotbale 2014 podle rozdělení týmů do skupin.\n"}
{"id": "1005169", "url": "https://cs.wikipedia.org/wiki?curid=1005169", "title": "Geel", "text": "Geel\n\nGeel je město v Belgii. Administrativně náleží do arrondissementu Turnhout v provincii Antverpy ve Vlámském společenství. Status města má od 80. let 20. století. Zahrnuje centrum, které sestává ze čtyř historických čtvrtí a měst (Sint-Amand, Sint-Dimpna, Holven a Elsum a nových čtvrtí vzniklých okolo něj (Ten Aard na severu, Sas 7 na severovýchodě, Bel na východě, Winkelomheide na jihovýchodě, Stelen, Oosterlo a Zammel na jihu, Punt na jihozápadě a Larum na západě. V roce 2006 v něm žilo 35 189 obyvatel. Rozloha města činí 109,85 km² a hustota obyvatel 320 na km².\n"}
{"id": "1005170", "url": "https://cs.wikipedia.org/wiki?curid=1005170", "title": "Kawasaki GPZ 500", "text": "Kawasaki GPZ 500\n\nKawasaki GPZ 500 je sportovní cestovní motocykl, vyvinutý firmou Kawasaki. Byl vyráběn od roku 1987 do roku 2009. Kapalinou chlazený řadový dvouválec původem z chopperu LTD byl použit i u cestovního endura Kawasaki KLE 500, naháče Kawasaki ER-5 a chopperu Kawasaki EN 500.\n\n\n\n"}
{"id": "1005172", "url": "https://cs.wikipedia.org/wiki?curid=1005172", "title": "Karl von Offermann (1850–1908)", "text": "Karl von Offermann (1850–1908)\n\nKarl von Offermann (8. ledna 1850 Brno – 30. června 1908 Baden) byl rakouský podnikatel a politik německé národnosti z Moravy, na počátku 20. století poslanec Říšské rady.\n\nJeho otcem byl podnikatel Karl von Offermann (1820–1894) a dědem Karl Offermann (1792–1869). Strýc Theodor Offermann (1822–1892) byl rovněž průmyslovým podnikatelem.\n\nKarl von Offermann vystudoval práva a získal titul doktora práv. Krátce působil ve státní správě, pak si otevřel advokátní kancelář. Od roku 1894 se věnoval jako osobně ručící společník vedení rodinné textilní továrny v Brně, která měla v roce 1901 dvě stě mechanických přadel a přes pět set zaměstnanců. Podnik byl výrazně exportně orientován a později se změnil na komanditní společnost. Byl aktivní veřejně i politicky. Angažoval se v podpoře výstavby lokálních železničních tratí na Moravě. Byl členem brněnské obchodní a živnostenské komory.\n\nNa počátku 20. století se krátce zapojil i do celostátní politiky. V doplňovacích volbách roku 1903 (poté co rezignoval poslanec Rudolf Auspitz) byl zvolen do Říšské rady (celostátní zákonodárný sbor) za kurii obchodních a živnostenských komor, obvod Brno. Nastoupil 4. března 1903. Již 9. prosince 1904 byla ale oznámena jeho rezignace na mandát. Uvádí se jako stoupenec Německé pokrokové strany.\n"}
{"id": "1005173", "url": "https://cs.wikipedia.org/wiki?curid=1005173", "title": "SK Enerhija Mykolajiv", "text": "SK Enerhija Mykolajiv\n\nSK Enerhija Mykolajiv (ukrajinsky: Спортивний клуб «Енергія» Миколаїв) byl ukrajinský fotbalový klub sídlící ve městě Mykolajiv. Klub byl založen v roce 2011, zanikl v roce 2014 z rozhodnutí klubového vedení.\n\nSvé domácí zápasy odehrával klub na stadionu Centralnyj s kapacitou 350 diváků.\n\nZdroj: \n\n"}
{"id": "1005176", "url": "https://cs.wikipedia.org/wiki?curid=1005176", "title": "Heist", "text": "Heist\n\nHeist může znamenat:\n\n\n"}
{"id": "1005177", "url": "https://cs.wikipedia.org/wiki?curid=1005177", "title": "Slovanka MB", "text": "Slovanka MB\n\nSlovanka MB, známá dříve jako Basket Slovanka, je český basketbalový klub, jenž se specializuje pouze na ženský basketbal. Slovanka byla založena v září roku 1989 v Praze a pojmenovaná byla podle názvu tamní základní školy Na Slovance. Klub však nevlastní žádnou svojí halu, takže vlajkový tým hrál své domácí zápasy v azylu v jiných městech. Nakonec Slovanka zdomácněla v Mladé Boleslavi a upravila svůj název na současný Slovanka MB. Do Mladé Boleslavi se přesunulo nakonec i sídlo spolku.\n\nSvé domácí zápasy odehrává ve sportovní hale TJ Auto Škoda s kapacitou 500 diváků.\n\nSlovanka byla založena v roce 1989 jako čistě dívčí basketbalový klub. Základna se nacházela v Praze, ale ženský A-tým v české metropoli své zápasy nehrála. Místo toho upřednostňovala z ekonomických důvodů azyl v jiných městech a doslova kočoval po republice. Začátky týmu byly nevýrazné a Slovanka se soustředila na svou stabilizaci. Na začátku 90. let však již měla vybudovanou úspěšnou mládež a v roce 1995 získala titul v žákovské lize, jenž o rok později obhájila. Mezitím A-tým posiloval a roku 1998 postoupil do 2. basketbalové ligy žen.\n\nHned v následujícím ročníku získaly ženy 2. místo a bojovaly o postup do 1. ligy. O rok později na tento úspěch navázaly, ale postup jim opět unikl. Povedlo se až v sezóně 2001/02, kdy Slovanka slavila postup do basketbalové ligy žen. Své působení mezi elitou nezačala špatně. Hned první sezónu se umístila na 7. pozici, což byl několik sezón její tradiční výsledek. Mezitím na poli mládežnickém dokázala Slovanka udělat velký úspěch, když v sezóně 2007/08 vybojovala zlato v téměř všech mládežnických kategoriích. Avšak A-tým bojoval v této sezóně o záchranu prvoligové příslušnosti a děvčata soutěž zachránila až v play-out, kdy vyhrály nad Ústím nad Labem 3:0 na zápasy.\n\nTehdy nastala právě fáze, kdy Slovanka střídala domácí stadiony. Postupně se objevila v Kralupech nad Vltavou, v Chomutově, v Táboře, aby se pak na rok vrátila opět do Kralup. Od sezóny 2009/10 se už usadila v Mladé Boleslavi, kde našla podporu od města, lepší zázemí a hlavně fanoušky. Navíc mohla navázat spolupráci s místní 9. základní školou, jež vedlo dívčí basketbalovou akademii. Spolu s tím vším dosáhla Slovanka na první větší úspěchy. Hned v první mladoboleslavské sezóně se probojovala do semifinále, když vydřela vítězství 3:0 na zápasy proti Karlovým Varům, ovšem v boji o bronz neuspěly proti Trutnovu. V další sezóně byl tým posílen, ale do semifinále se už neprobojoval, když nestačil na Strakonice. V sezóně 2011/12 narazila Slovanka v čtvrtfinále opět na Trutnov, s nímž opět prohrála. O rok později neuspěla ve čtvrtfinále rovněž, když po nepříliš povedené sezóně nestačila na USK Praha. Se stejným soupeřem vypadla i v sezóně 2013/14.\n\nSmutnit ale nemusela, neboť do Slovanky přišla také první nominace do reprezentace, kam byla povolána Monika Satoranská.\n\nJeště v roce 2013 začala odluka boleslavské Slovanky od Prahy, když byl založen nový spolek \"Sportovní klub Slovanka Praha 4\". Pražská část se též stala spolkem, jenž nadále působí pod původním názvem \"Basket Slovanka\". Sportovní klub Slovanka Praha 4 se v roce 2016 přejmenoval na spolek \"Slovanka MB z.s.\" a o rok později se sídlo z pražských Nuslí přemístilo do Mladé Boleslavi.\n\n\nZdroj: \n\n\nZdroj: \n\n\n\nZdroj: \n\n"}
{"id": "1005181", "url": "https://cs.wikipedia.org/wiki?curid=1005181", "title": "Soupisky mužstev na mistrovství světa ve fotbale 2014 (skupina A)", "text": "Soupisky mužstev na mistrovství světa ve fotbale 2014 (skupina A)\n\nToto je soupiska čtyř mužstev skupiny A na Mistrovství světa ve fotbale 2014.\n"}
{"id": "1005184", "url": "https://cs.wikipedia.org/wiki?curid=1005184", "title": "Chronické střevní záněty", "text": "Chronické střevní záněty\n\nChronické střevní záněty zahrnují skupinu zánětlivých onemocnění tenkého nebo tlustého střeva různé příčiny, které se vyznačují vleklým nebo opakujícím se (recidivujícím) průběhem.\n\nPatří sem Crohnova choroba, ulcerózní kolitida a indeterminovaná kolitida. Pojmenování \"idiopatické\" poukazuje na neznámou příčinu nemocí. Vznikají na podkladě kombinace dědičných vloh podmiňujících abnormální reakce imunitního systému a spouštěcích faktorů zevního prostředí, přesný mechanizmus ale není dosud objasněn. Starší pojmenování \"nespecifické střevní záněty\" vznikl již v první polovině 20. století na odlišení od chronických zánětů infekčních, zvláště tuberkulózy (označované tehdy jako \"specifický zánět\").\n\nZákladními typy jsou kolagenní kolitida a lymfocytární kolitida, vzácnější kolitida s minimálními změnami, perikryptová eozinofilní kolitida a Brainerdský průjem Někdy se také řadí k idiopatickým střevním zánětům vzhledem k tomu, že jejich příčina není známa a patrně vznikji také kombinací genetické predispozice a působení faktorů zevního prostředí. Při mikroskopické kolitidě na rozdíl od idiopatické kolitidy v užším smyslu slova nenacházíme změny makroskopicky (při endoskopickém vyšetření či rentgenových zobrazovacích vyšetřeních, tyto jsou vyjádřeny jen v mikroskopickém obraze.\n\nJe zánětlivé postižení střeva v důsledku poruchy jeho prokrvení. Existují různé formy dle lokalizace či tíže poruchy prokrvení.\n\nVzniká na střevě postiženém ozařováním nádorů lokalizovaných v jeho blízkosti.\n\nZánět postihující část střeva (obvykle tlustého) po jeho vyřazení z funkce. Jde o nemocné po operačním vytvoření vývodu (stomie) střeva, u nichž zůstává konečník či přilehlá část tlustého střeva zachovalá, ale neprochází jimi stolice.\n\nStřevo může být postiženo v rámci infekce cytomegalovirem, tuberkulózou, AIDS, střevními parazitárními nemocemi a vzácněji řadou dalších infekcí včetně sexuálně přenosných nemocí\n\nPostižení střeva spolu s postižením řady dalších orgánů může být v rámci této autoimunitní systémové vaskulitidy - postižení cévní stěny. Vzácněji může doprovázet i jiné autoimunitní nemoci.\n\nChronické zánětlivé změny se mohou rozvinout například při dlouhodobém užívání nesteroidních antirevmatik\n\nKe vzniku střevního zánětu může dojít po transplantaci kostní dřeně, u pacientů s poruchami imunity, při neléčeném chronickém selhání ledvin nebo při ukládání abnormálních bílkovin ve střevní stěně v rámci amyloidózy.\n\nProjevy se liší dle typu zánětu, jeho tíže, lokalizace či doby trvání. Mezi základní projevy patří průjem, bolesti břicha, úbytek na váze, krev ve stolici, chudokrevnost, případně zvracení. Můžou se také projevit řadou mimostřevních potíží, zejména kožních či kloubních.\n\nTaké zavisí na příčině. Jen zřídka je však příčina známa a je možné ji odstranit. Většinou se používají protizánětlivé léky jako kortikosteroidy, aminosalicyláty (sulfasalazin, mesalazin), imunosupresiva, biologická léčba, antibiotikum či v indikovaných případech chirurgická léčba.\n\n6. Pacientská organizace: Občanské sdružení pacientů s idiopatickými střevními záněty „Pacienti IBD“ - www.crohn.cz\n"}
{"id": "1005188", "url": "https://cs.wikipedia.org/wiki?curid=1005188", "title": "Soupisky mužstev na mistrovství světa ve fotbale 2014 (skupina B)", "text": "Soupisky mužstev na mistrovství světa ve fotbale 2014 (skupina B)\n\nToto je soupiska čtyř mužstev skupiny B na Mistrovství světa ve fotbale 2014.\n\n"}
{"id": "1005197", "url": "https://cs.wikipedia.org/wiki?curid=1005197", "title": "Serpent (šifra)", "text": "Serpent (šifra)\n\nSerpent je symetrická bloková šifra navržená Rossem J. Andersonem, Elim Bihamem a Larsem Knudsenem. Skončila na druhém místě v soutěži o standard AES.\n\nStejně jako ostatní kandidáti o AES má Serpent velikost bloku 128 bitů a podporuje velikost klíče 128, 192 nebo 256 bitů. Design je substitučně-permutační síť s 32 rundami, které působí na blok o čtyřech 32bitových počítačových slovech. Každá runda použije jeden z osmi 4bitových S-boxů 32krát paralelně. Algoritmus byl navržen tak, aby všechny operace mohly být provedeny paralelně pomocí 32×1 bitových úseků, tím se maximalizuje paralelismus.\n\nSerpent má více konzervativní přístup k bezpečnosti než ostatní finalisti AES, kteří se rozhodli pro větší bezpečnostní rozpětí. Designéři považují 16 rund za dostatečných před známými typy útoků, ale je uvedeno 32 rund jako pojištění proti budoucím objevům v kryptoanalýze.\n\nŠifra nebyla patentována a licenčně je volným dílem. Každý má tedy možnost začlenit Serpent do svého softwaru (nebo hardwarových implementací) bez placení licenčních poplatků.\n"}
{"id": "1005199", "url": "https://cs.wikipedia.org/wiki?curid=1005199", "title": "Seznam Služebníků Božích", "text": "Seznam Služebníků Božích\n\nSeznam Služebníků Božích Katolické církve. Jedná se o osoby, u kterých byl započat kanonizační proces.\n\n"}
{"id": "1005200", "url": "https://cs.wikipedia.org/wiki?curid=1005200", "title": "Severní vápencové Alpy", "text": "Severní vápencové Alpy\n\nSeverní vápencové Alpy (německy \"Nördliche Kalkalpen\") jsou jedna ze tří geomorfologických subprovincií Východních Alp. Na západě jsou ohraničeny tokem Rýnu a Bodamským jezerem, na severovýchodě pak Dunajem u Vídně.\n\nSeverní vápencové Alpy jsou tvořeny rozsáhlými horninovými příkrovy, které byly tlakem způsobeným podsunováním jadranské kry sunuty 100 až 120 km směrem k severu. Zbytky zarovnaného povrchu vyskytující se zde v různých nadmořských výškách svědčí o tom, že do miocénu nevznikla podélná údolí charakteristická pro dnešní říční síť. Od konce pliocénu došlo k výzdvihu o nejméně 1000 m a k vytvoření podélných údolí (např. Inn, Salzach, Enns). Charakteristický je zde značný rozvoj krasových tvarů. Rozsáhlé krasové náhorní plošiny působí dojmem kamenitých pouští – např. Totes Gebirge, Hochkönig, Steinernes Meer. Četné jsou zde ponorné toky a krasové prameny – např. z krasových vyvěraček v pohořích Schneeberg, Rax a Hochschwab získává pitnou vodu město Vídeň. V pohoří Tennengebirge jsou největší ledové jeskyně na světě – Eisriesenwelt (42 km chodeb).\n\nSeverní vápencové Alpy se člení na 24 základních oblastí:\n"}
{"id": "1005202", "url": "https://cs.wikipedia.org/wiki?curid=1005202", "title": "Bécherel", "text": "Bécherel\n\nBécherel je francouzská obec v departementu Ille-et-Vilaine v regionu Bretaň. V roce 2011 zde žilo 746 obyvatel. Je centrem kantonu Bécherel.\n\n\"Počet obyvatel\" \n\n\n"}
{"id": "1005209", "url": "https://cs.wikipedia.org/wiki?curid=1005209", "title": "Longaulnay", "text": "Longaulnay\n\nLongaulnay je francouzská obec v departementu Ille-et-Vilaine v regionu Bretaň. V roce 2011 zde žilo 615 obyvatel.\n\n\"Počet obyvatel\" \n\n"}
{"id": "1005213", "url": "https://cs.wikipedia.org/wiki?curid=1005213", "title": "US Open 2005 – mužská dvouhra", "text": "US Open 2005 – mužská dvouhra\n\nObhájce titulu Roger Federer získal druhý titul díky výhře nad Andrem Aggasim ve čtyřech setech, 6–3, 2–6, 7–6, 6–1.\n\n\n"}
{"id": "1005215", "url": "https://cs.wikipedia.org/wiki?curid=1005215", "title": "Argippo", "text": "Argippo\n\nArgippo (RV 697) je opera od Antonia Vivaldiho, která byla poprvé uvedena roku 1730 v operním divadle hraběte Františka Antonína Šporka v Praze.\n\nVivaldiho operní představení do Prahy přivezl benátský zpěvák a impresário Antonio Denzio, kdy zde skladatel uvedl šest svých oper v divadle hraběte Šporka, z nichž dvě byly zkomponovány přímo pro Prahu: Argippo (podzim 1730), a pasticcio Alvilda, Regina dei Goti (jaro 1731) a představení zřejmě řídil sám autor.\n\nAčkoli libreto opery Argippo od Domenica Lalliho bylo známo, původní hudba byla považována za ztracenou, a to až do roku 2006, kdy její větší část (přes dvě třetiny) objevil v soukromém archivu rodu Thurn-Taxisů v Řezně cembalista a umělecký vedoucí barokního souboru Hof-Musici, Ondřej Macek. Řekl k tomu: \"Zjistil jsem, že v roce 1733, tři roky po pražské premiéře, se italský operní soubor objevil v Řezně. Byli sem pozváni poté, co pražské divadlo vyhořelo.\" Ondřej Macek použil některé jiné Vivaldiho arie: \"použil jsem hudbu z oper, které napsal ve stejné době, krátce před a těsně po datu premiéry a občas seděly [árie] skutečně dokonale.\" \n\nOndřej Macek si se svým ansámblem Hof-Musici zvolil Španělský sál Pražského hradu jako místo, kde 13 zpěváků a 24 hudebníků, provedlo obnovenou premiéru opery, poprvé od roku 1730. Později téhož roku byla opera provedena v zámeckém barokním divadle v Českém Krumlově, kde byl o rok později pořízen také zvukový i obrazový záznam opery.\n\nOpera se odehrává na indickém královském dvoře a blízkém okolí. Mladá princezna se beznadějně zamiluje do nepoctivého nápadníka.\n\nDílo má tři dějství a durata je přibližně 140 minut.\n\n\n"}
{"id": "1005216", "url": "https://cs.wikipedia.org/wiki?curid=1005216", "title": "FK Senica 2014/15", "text": "FK Senica 2014/15\n\nTento článek se podrobně zabývá sestavou a zápasy týmu FK Senica v sezoně 2014 – 2015. V této sezoně FK Senica neobhajuje žádnou trofej z předchozí sezony, ve které skončila v Corgoň lize na 6. místě. 9. 11. 2014 porazila Senica v 17. kole po více než čtyřech letech díky gólům Juraje Pirosky a Jana Kalabišky v nejvyšší soutěži Slovan Bratislava. Tým postupil do finále slovenského poháru, kde prohrál s FK AS Trenčín 2:3 po penaltovém rozstřelu.\n\nPoslední úprava: 8. června 2015 (po 33. kole)\nVysvětlivky: † = \"odehrál pouze podzimní část\", ± = odehrál pouze jarní část\n\nPoslední úprava: 8. června 2015 (po 33. kole)\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nPoslední úprava: 8. června 2015 (po 33. kole).\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\nJednozápasová kola\n\nSemifinále\nFinále\n"}
{"id": "1005222", "url": "https://cs.wikipedia.org/wiki?curid=1005222", "title": "Státní oblastní archiv v Zámrsku", "text": "Státní oblastní archiv v Zámrsku\n\nStátní oblastní archiv v Zámrsku (SOA v Zámrsku) je státní oblastní archiv spravující kraje Královéhradecký a Pardubický, který vznikl v roce 1960. Sídlí v Zámrsku, konkrétně v budově místního zámku. V šedesátých letech byla v zámeckém areálu vybudována první účelová hala pro ukládání archiválií, byla zřízena konzervátorská a restaurátorská dílna a bylo zahájeno mikrosnímkování matrik. Po roce 1990 proběhla rekonstrukce zámku, při níž byla např. zřízena badatelna, a celý areál byl zmodernizován.\n\n\n"}
{"id": "1005229", "url": "https://cs.wikipedia.org/wiki?curid=1005229", "title": "Saint-Thual", "text": "Saint-Thual\n\nSaint-Thual je francouzská obec v departementu Ille-et-Vilaine v regionu Bretaň. V roce 2011 zde žilo 779 obyvatel.\n\n\"Počet obyvatel\" \n\n\n"}
{"id": "1005250", "url": "https://cs.wikipedia.org/wiki?curid=1005250", "title": "Saint-Domineuc", "text": "Saint-Domineuc\n\nSaint-Domineuc je francouzská obec v departementu Ille-et-Vilaine v regionu Bretaň. V roce 2011 zde žilo 2 319 obyvatel.\n\n\"Počet obyvatel\" \n\n\n"}
{"id": "1005253", "url": "https://cs.wikipedia.org/wiki?curid=1005253", "title": "Pleugueneuc", "text": "Pleugueneuc\n\nPleugueneuc je francouzská obec v departementu Ille-et-Vilaine v regionu Bretaň. V roce 2011 zde žilo 1 696 obyvatel.\n\n\"Počet obyvatel\" \n\n\n"}
{"id": "1005255", "url": "https://cs.wikipedia.org/wiki?curid=1005255", "title": "Kaple Korunování Panny Marie (Křivoklát)", "text": "Kaple Korunování Panny Marie (Křivoklát)\n\nKrálovská kaple Korunování Panny Marie je ústřední sakrální stavba na hradě Křivoklát. Nachází se v jižním křídle hradu. Kaple nahradila původní raně gotickou Václavskou kapli ze 13. století. Pozdně gotický vzhled získala za vlády Vladislava II. Jagellonského, kdy proběhly velkolepé přestavby, jež pokračovaly i za Ludvíka Jagellonského.\n\nPrvní písemnou zmínku o existenci hradu Křivoklát datuje Kosmas do roku 1110. Na reprezentativní úroveň byl hrad přestavěn ve 13. století králem Přemyslem Otakarem II., který nechal zároveň vybudovat i hradní kapli. Největší pozdně gotické přestavby hradu i samotné kaple však proběhly za vlády Vladislava II. Jagellonského. Celou přestavbu řídil Hans Spiess z Frankfurtu nad Mohanem. Poté byla v roce 1522 vysvěcena. Hrad včetně kaple si zachoval svůj pozdně gotický vzhled i po požárech v letech 1597 a 1643. Poté byl opravován, než jej roku 1826 postihl další ničivý požár. V roce 1850 byly zahájeny stavební úpravy hradu, na kterých se vystřídalo mnoho architektů včetně Josefa Mockera a Kamila Hilberta či Humberta Walchera (v letech 1908–1909). Kaple byla opravena v duchu pozdní gotiky. V současné době hrad spravuje Národní památkový ústav.\n\nKaple je součástí jižního křídla, tzv. horního hradu, a spolu s královským palácem je součástí jednolité architektonické hmoty sevřené hradební zdí. Kaple se nachází v prvním patře a je orientována na východ směrem k velké věži. Na západní straně je napojena na rytířský sál. Jižní strana kaple spadá několik metrů směrem dolů až k hradební zdi. Na sever má orientována dvě okna, ze kterých je vidět do dvora.\n\nV průčelí jižní stavby v těsné blízkosti velké věže je okénko do sakristie, nad kterým probíhá cimbuří. Dále směrem od velké věže se nachází severní průčelí kaple, jež oživují tři opěrné pilíře, které stojí na trnožní římse ve výšce podlahy kaple. Mezi prvním a druhým pilířem se nachází okno do kaple s lomeným obloukem a kružbou. Hned pod oknem, nad trnožní římsou, obíhá kolem pilířů i po průčelí kaple pásová římsa stejného profilu jako římsa trnožní. Při opravě v roce 1909 byly na vrchní desky pilířů posazeny křížové kytky. Ty však nic nezavršují, což je projevem svévolného zacházení s rejstříkem forem, tak charakteristického pro dekorativní pozdní gotiku.\n\nVe druhém patře průčelí jsou dvě obdélná okna do oratoře kaple. Mezi okny byl v roce 1919 přistavěn s lomeným obloukem.\nStřecha nad kaplí je valbová. Na hrotu valby je umístěna zvonice. Pokrytí střechy bylo původně šindelové, ale po požáru v roce 1826 bylo nahrazeno taškami.\n\nPrůčelí jižní strany kaple je zesílené třemi opěráky, které jsou stejného tvaru jako ty na severní straně. Okna jsou na tomto průčelí tři. Všechny s lomeným obloukem a kružbou. Závěr kaple byl původně plochý, ale při přestavbách v patnáctém století byl změněn na polygonální.\n\nVnitřní půdorys kaple je 13 metrů dlouhý a 6 metrů široký. Skládá se ze tří obdélných polí a polygonálního závěru. Kněžiště je od lodi odděleno stupněm. Ve třech koutech závěru jsou příporné sloupky, které pocházejí ze třináctého století. Dispozice nástěnných arkád až do výšky pásové římsy pochází z té doby, vše ostatní pochází z patnáctého až šestnáctého století.\n\nV předsíni kaple, která je čtyři metry široká a pět metrů dlouhá, se nachází arkýř pocházející z roku 1909 vytvořený podle návrhu arch. H. Wachlera. Na východní stěně arkýře jsou železné dveře, které ústí do točitého schodiště vedoucího do oratoře nad kaplí. Předsíň je zaklenuta hvězdovitou klenbou. Západní strana předsíně byla v osmnáctém století (kdy kaple sloužila jako farní kostel) probourána a předsíň s přiléhajícím rytířským sálem byla lodí kostela, jehož presbytářem se stala právě kaple. Na konci devatenáctého století však Josef Mocker vrátil vše do původního stavu.\n\nV kapli se nachází celkem sedm 30 centimetrů hlubokých výklenků, pět širších a jeden užší. Uprostřed výklenků se nacházejí sloupky, stojící na čtyřboké desce a rovněž čtyřboké patce. Dříky jsou šroubovitě obtočeny oblouny. Hlavice jsou zdobené listy. Nad sloupky stojí fiály, které nejsou ukončeny, ale zarážejí se do pásové římsy. Mezi fiálami jsou výklenky střechovitě ukončeny krycími římsami, které jsou ozdobené kraby. V kněžišti se dále nachází jeden trojitý výklenek dva a půl metrů široký.\n\nKlenba kaple je síťová ve třech polích a hvězdicová v závěru. Žebra klenby se opírají ve výšce šesti metrů o polygonální konzoly profilované šikmou plochou a protínají se uprostřed podélné osy klenby ve třech okrouhlých svornících. Tři konzole jsou jehlancové, čtvrtá má košovitý tvar a je bohatě zdobena prolamovanou technikou tesaným listovým dekorem naturalistického charakteru.\n\nPortál do sakristie se nachází na levé straně od oltáře. Ostění z pískovce stojí na hranolovém podstavci. Výžlabky portálu jsou osázeny výrazným vegetabilním dekorem – pruty lemovanými listovím, kukuřičným klasem, z vnější strany osmnácti kraby. V horních rozích jsou umístěny dva maskarony. Dveře jsou dubové a pochází ze začátku dvacátého století.\n\nKaple má celkem čtyři okna. V podélných zdech jsou tři trojdílná, z nichž dvě se nacházejí v jižní zdi a jedno v severní. Čtvrté je na jihovýchodní zdi za oltářem. Všechna okna jsou zakončena lomeným obloukem a zdobí je pozdně gotické kružby.\n\nPo obou stranách fiál, které na stěně přerušují pásovou římsu, stojí na konzolách celkem 12 dřevěných soch apoštolů a 4 zemských patronů v presbytáři, pocházejících ze šestnáctého století. Sochy vzbuzují svými postoji a gesty loutkovitý dojem, působivější výraz jim dodává zejména bohatší a v ostře lámaných záhybech tvarovaná drapérie. Každá z konzol je jiného tvaru a končí vytesanými maskarony. Nad sochami jsou upevněny dřevěné vyřezávané baldachýny různých tvarů pozdní gotiky. Sochy jsou po dvojicích řazeny směrem od hlavního vchodu.\n\nVlevo od vchodu směrem k oltáři to jsou svatý Matouš se sekyrou, svatý Juda Tadeáš s kyjem, svatý Tomáš s kopím, svatý Jan s kalichem, svatý Petr s klíčem a svatý Ondřej s ondřejským křížem. Vpravo od arkýře směrem k oltáři to jsou: Jidáš s měšcem, svatý Jakub starší s mečem, svatý Šimon s pilou, svatý Jakub mladší s knihou, svatý Filip s antonínským křížem a svatý Bartoloměj s nožem. Čtyři plastiky na stěně za oltářem představují české zemské patrony: svatého Zikmunda, svatého Víta, svatého Vojtěcha a svatého Václava.\n\nOltář je uměleckou prací z doby po roce 1490, jejímž autorem je neznámý mistr, který pravděpodobně pocházel z okruhu Hanuše Spiesse z Frankfurtu nad Mohanem. Uprostřed jeho horní části je \"Ježíš Kristus Bolestný\" a po stranách dva andělé nesoucí atributy, kterými byl Kristus umučen. Anděl vlevo drží kopí a hřeby, anděl vpravo sloup a bič. V centrální vyřezávané části je uprostřed socha Panny Marie, kterou korunuje Bůh Otec (vpravo), Bůh Syn (vlevo), Duch svatý (nad ní). Po stranách nahoře jsou dva andělé. Pohled Panny Marie směřuje do velké kamenné sedile vpravo v presbytáři, kde bývalo místo určené pro panovníka a jeho rodinu. Nad sedilií se původně nacházely dva znaky Českého království, ale během obnovy kaple na počátku dvacátého století byly sejmuty a nahrazeny fürstenberskými rodovými erby. Na vnitřní straně oltářních křídel jsou malby od neznámého autora, který je dnes označován jako \"Mistr křivoklátského oltáře.\" Představující výjevy ze života Ježíše Krista a Panny Marie. Vlevo nahoře je Zvěstování, vpravo nahoře \"Narození Krista\", vlevo dole \"Obětování v chrámu\", vpravo dole \"Klanění tří králů.\" Na vnější straně oltářních křídel jsou vyobrazeni čeští patroni (zleva): svatý Zikmund, svatý Václav, svatý Vít a svatý Vojtěch. Po levé straně před oltářem stojí cínová křtitelnice ze sedmnáctého století. Na konzolách po stranách kaple je rozmístěno dvanáct plastik apoštolů se svými atributy z šestnáctého století.\n\nDřevěný polychromovaný reliéf lva umístěný na visutém svorníku nad oltářem je symbolem imperiální moci a jmenovitě českého království a současně christologicky Zmrtvýchvstání Krista.\n\nV prvním desetiletí dvacátého století, kdy na hradě probíhaly stavební úpravy, přibyly do kaple nové dřevěné lavice ozdobené různými neexistujícími bytostmi zla, které se krčí před tváří boží. Lavice vyrobili místní řemeslníci, truhláři Celestýn a Václav Friebertovi.\n\n\n"}
{"id": "1005260", "url": "https://cs.wikipedia.org/wiki?curid=1005260", "title": "Plesder", "text": "Plesder\n\nPlesder je francouzská obec v departementu Ille-et-Vilaine v regionu Bretaň. V roce 2011 zde žilo 709 obyvatel.\n\n\"Počet obyvatel\" \n\n"}
{"id": "1005267", "url": "https://cs.wikipedia.org/wiki?curid=1005267", "title": "Bitvy na pláni Kawanakadžima", "text": "Bitvy na pláni Kawanakadžima\n\nBitvy na pláni Kawanakadžima byla vojenská střetnutí dvou z největších vojenských stratégů z období Sengoku – představitelů rodu Takeda (Šingen Takeda – Tygr z Kai) a rodu Uesugi (Kenšin Uesugi – Drak z Ečiga). Celkově se na tomto bojišti setkaly armády těchto daimjóů pětkrát – v letech 1554, 1555, 1557, 1562 a 1564. Ani jednomu z nich se však nepodařilo svého protivníka přemoci a v konečném důsledku byla tato jejich střetnutí jen brzdou při rozšiřování jejich území vůči ostatním japonským vojenským pánům – daimjóům.\n"}
{"id": "1005270", "url": "https://cs.wikipedia.org/wiki?curid=1005270", "title": "Czech Ensemble Baroque", "text": "Czech Ensemble Baroque\n\nCzech Ensemble Baroque je profesionální ansámbl, zabývající se stylovou interpretací děl starších slohových období v autentické interpretaci na dobové nástroje. Soubor založil dirigent Roman Válek roku 1998. Ansámbl má tři složky: orchestr, vokální ansámbl a sólisty. Dramaturgie tělesa zasahuje do všech žánrů zejména baroka a klasicismu. Členy jsou profesionální instrumentalisté a zpěváci z České republiky, Slovenska, Maďarska, Polska a Německa.\n\nŠéfdirigentem tělesa je od počátku Roman Válek. Funkci koncertního mistra zastává Peter Zajíček, vedoucím vokálního ansámblu je Tereza Válková. Mezi kooperující umělce patří například: Elen Machová, Hana Fleková, Michaela Koudelková, Ludmila Peterková, Barbara Maria Willi, Monika Knoblochová, László Borsódy, Marek Štryncl, Adam Plachetka, Jean-François Lombard, Markéta Cukrová, Roman Janál, Jaroslav Březina, Anna Mikołajczyk, Marie Fajtová, Joel Frederiksen a další. Na scénických projektech spolupracuje ansámbl s významnými režiséry: Constance Larrie, Jana Janěková, Jiří Nekvasil, Michael Tarant, Ladislava Košíková a jiní.\n\nDramaturgii tělesa tvoří kantáty, opery, koncerty a symfonie převážně z období baroka a klasicismu.\n\nOd září 2012 realizuje ansámbl svůj vlastní velký abonentní cyklus staré hudby Bacha na Mozarta! v brněnském Besedním domě, který je první svého druhu na Moravě.\n\nSoubor je rezidenčním ansámblem Hudebního festivalu Znojmo, kde uvedl řadu českých i světových operních premiér, komorních i kantátových koncertů, za něž je vysoce hodnocen odbornou kritikou, včetně např. nominací na cenu Thálie. Soubor je zván na prestižní festivaly (Smetanova Litomyšl, Janáčkův máj, Mitte Europa, Dni starej hudby Bratislava, Muzika Baltycka Gdańsk, koncertní cyklus FOK, Velikonoční festival duchovní hudby Brno, Musica Holešov aj.) a od roku 2006 spolupořádá Třebíčský operní festival v Třebíči.\n\nOd roku 2003 organizuje Czech Ensemble Baroque vlastní hudební workshop Letní škola barokní hudby (na zámku Holešov), který je určen mladým hudebním profesionálům v oboru staré hudby. Workshop je jediný svého druhu v ČR - jeho specialitou je společný nácvik a koncertní provádění nejvýznamnějších děl světové barokní literatury za účasti předních interpretů-lektorů z celé Evropy.\n\nSoubor intenzivně spolupracuje s Českou televizí a rozhlasem - zejména ČRo 3 Vltava, na záznamech dramaturgicky objevných titulů (např. Josef Mysliveček: Montezuma - 1. světová nahrávka, Jean-Baptiste Lully: Te Deum - 1. česká nahrávka). Soubor natočil několik projektů pro nejvýznamnější evropský rozhlas WDR a NDR (DE).\n\nZatím poslední CD souboru Händel Oratorio Arias s barytonistou Adamem Plachetkou, sólistou Vídeňské opery a londýnské Covent Garden, bylo velmi kladně oceněno naší i zahraniční kritikou a vřele přijato na koncertech v rámci turné 2013.\n\nPilotními projekty sezóny 2014/2015 je první světová nahrávka Rekviem Es dur F. X. Richtera (Supraphon), česká premiéra a nahrávka opery Platée J. P. Rameaua s J. F. Lombardem v hlavní roli, česká premiéra singspielu J. A. Bendy Romeo a Julie (koprodikce HF Znojmo a ND Praha), první uvedení kantáty Die Auferstehung und Himmelfahrt Jesu C. P. E. Bacha, symfonický projekt České hvězdy světového klasicismu - Vranický, Richter, Kramář.\n"}
{"id": "1005272", "url": "https://cs.wikipedia.org/wiki?curid=1005272", "title": "Lanhélin", "text": "Lanhélin\n\nLanhélin je francouzská obec v departementu Ille-et-Vilaine v regionu Bretaň. V roce 2011 zde žilo 967 obyvatel.\n\n\"Počet obyvatel\" \n\n\n"}
{"id": "1005275", "url": "https://cs.wikipedia.org/wiki?curid=1005275", "title": "Matthias Reinschmidt", "text": "Matthias Reinschmidt\n\nMatthias Werner Reinschmidt (* 28. května 1964 v Bühl (Baden), Německo) je německý biolog. Od roku 2001 do roku 2010 byl kurátorem v Loro Parque v Puerto de la Cruz Tenerife na Kanárských ostrovech. Od prosince 2010 zde působí jako ředitel zoologické zahrady Loro Parque a nadace Loro Parque.\n\n\n\n\n"}
{"id": "1005279", "url": "https://cs.wikipedia.org/wiki?curid=1005279", "title": "Combourg", "text": "Combourg\n\nCombourg je francouzská obec v departementu Ille-et-Vilaine v regionu Bretaň. V roce 2011 zde žilo 5 702 obyvatel. Je centrem kantonu Combourg.\n\n\"Počet obyvatel\" \n\n\n"}
{"id": "1005280", "url": "https://cs.wikipedia.org/wiki?curid=1005280", "title": "Excision", "text": "Excision\n\nExcision (* 1986), vlastním jménem Jeff Abel, je kanadský dubstepový producent a DJ.\n\nNejčastěji spolupracoval s producenty Datsikem a Downlinkem, založil vydavatelství Rottun Recordings a EX7. Excision je na hudební scéně aktivní od roku 2004, první singl vydal v roce 2007 a své první album vydal v roce 2011 názvem X-Rated, pod vydavatelstvím Mau5trap. Druhé album \"Codename X\" vydal v roce 2015 a jeho poslední vydané album bylo vydáno roku 2016 názvem Virus, pod jeho vydavatelstvím Rottun. Každý rok vydává Shambhala Mixy z festivalu Shambhala. Také je známý pro jeho basové tour.\n\nJeff nedávno založil další vydavatelství \"Destroid Music\", k tomu skupinu Destroid na které působí Excision, Downlink a KJ Sawka na živých vystoupení. První debutové album vydali v roce 2013 s názvem The Invasion, později v roce 2014 bylo vydáno The Invasion Remixes.\n\n"}
{"id": "1005281", "url": "https://cs.wikipedia.org/wiki?curid=1005281", "title": "Císař Nihon-džinu", "text": "Císař Nihon-džinu\n\nCísař Nihon-džinu (v anglickém originále \"The Emperor of Nihon-Ja\") je desátá kniha série Hraničářův učeň od australského spisovatele Johna Flanagana.\n\nPrincezna Kassandra se pod jménem Evanlyn vydává hledat Horáce do Nihon-Džinu, kde byl na poučné výpravě a záhadně se ztratil. Doprovází ji Will, Alyss, Halt a Selentin. Zjistí, že v Nihon-Džinu se proti císaři Šigeruovi vzbouřila velká část elitních válečníků pod vedením zrádce Arisaky. Císař před nimi prchá a přidávají se k němu stovky dřevorubců. Dorazí s Horácem do horské pevnosti, kde se k nim připojí Evanlyn a ostatní.\n\nSituace se zdá bezvýchodná, protože necvičení dřevorubci nemají naději proti zdatným Arisakovým šermířům. Evanlyn s Alyss se proto v kajaku vydají k tajemnému lidu Hasanů, aby je požádaly o pomoc. Tam s nasazením života zabijí obřího tygra, který Hasany požíral.\n\nWill mezitím vymyslí důvtipnou bojovou taktiku, kdy dřevorubce vyzbrojí vrhacími šipkami a naučí je bojovat v těsné formaci. Pokusí se napadnout Arisakovy muže dříve, než mu přijdou posily; ty dorazí během bitvy, ale zároveň přijdou i Hasané věrní císaři. Při následném vyjednávání Arisakovu nepoctivost jeho armáda prohlédne a vzdá hold císaři.\n\nNepřátelství mezi oběma dívkami skončí smířením, když Alyss pochopí, že Evanlyn není zamilovaná do Willa, ale do Horáce. Cestou zpět se Kasandra zasnoubí s Horácem.\n"}
{"id": "1005283", "url": "https://cs.wikipedia.org/wiki?curid=1005283", "title": "Trémeheuc", "text": "Trémeheuc\n\nTrémeheuc je francouzská obec v departementu Ille-et-Vilaine v regionu Bretaň. V roce 2011 zde žilo 371 obyvatel.\n\n\"Počet obyvatel\" \n\n\n"}
{"id": "1005286", "url": "https://cs.wikipedia.org/wiki?curid=1005286", "title": "Emanuel von Spens-Booden", "text": "Emanuel von Spens-Booden\n\nEmanuel von Spens-Booden, uváděn též jako Emanuel Spens z Boodenu (18. listopadu 1831 Těšín – 30. září 1926 Ropice), byl rakouský šlechtic a politik ze Slezska, za Rakouska-Uherska v závěru 19. a počátkem 20. století poslanec Říšské rady.\n\nPocházel ze šlechtické rodiny Spensů z Boodenu původem ze Skotska. Jeho bratr Alois von Spens-Booden byl politikem a předlitavským ministrem. Emanuel se 20. prosince 1859 oženil s Marií Gabrielou Höpfling von Bergendorf. Měli několik dcer. Při absenci mužského potomka adoptoval syna své sestry Hermanna von Kuenburga (Kuenburg-Spens).\n\nStudoval práva. V 50. letech 19. století působil ve státní správě na různých místech na Moravě, od roku 1852 jako praktikant u krajského úřadu v Olomouci, od roku 1854 coby aktuár u okresního úřadu v Novém Městě na Moravě, od roku 1856 ve Znojmě. Roku 1859 se stal krajským komisařem u krajského úřadu v Olomouci. Po zrušení této instituce byl krajským komisařem u místodržitelství v Brně. 1863 ze státní služby odešel. Od roku 1862 byl majitelem statku a zámku v Ropici (pobýval ale převážně ve Vídni, ropický zámek využíval jako letní sídlo, trvale se sem přestěhoval až ve stáří).\n\nByl aktivní veřejně i politicky. Od roku 1866 zasedal coby poslanec Slezského zemského sněmu. Sem byl zvolen za velkostatkářskou kurii a na sněmu setrval až do roku 1911. Od února 1867 byl zvolen náhradníkem zemského výboru.\n\nV 70. letech 19. století se zapojil i do celostátní politiky. Ve volbách do Říšské rady roku 1873 získal mandát za velkostatkářskou kurii ve Slezsku. Mandát obhájil i ve volbách do Říšské rady roku 1879, volbách do Říšské rady roku 1885, volbách do Říšské rady roku 1891, volbách do Říšské rady roku 1897 a volbách do Říšské rady roku 1901.\n\nNa sněmu i v Říšské radě patřil k proněmecké, centralistické Straně ústavověrného velkostatku. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZastával četné hospodářské posty. Od roku 1880 byl správním radou Košicko-bohumínské dráhy, v roce 1890 se stal i správním radou Severní dráhy císaře Ferdinanda. V roce 1899 nastoupil do funkce spolurady \"c.k. Rakousko-slezské zemědělsko-lesnické společnosti pro výrobu piva a pro lihovarnictví\", za kterou zasedal v komisi pro zdanění piva a alkoholických nápojů. V roce 1902 usedl do přípravné komise pro projekt potravinářské a nápojové výstavy, která se pak konala roku 1904. Roku 1882 mu byl udělen Leopoldův řád za práci v komisi pro reformu pozemkové daně. Roku 1898 také získal Řád Františka Josefa.\n"}
{"id": "1005291", "url": "https://cs.wikipedia.org/wiki?curid=1005291", "title": "Kostel Narození Panny Marie (Loučim)", "text": "Kostel Narození Panny Marie (Loučim)\n\nGotická architektura v Česku dvoulodní kostel Narození Panny Marie v Loučimi je nejcennější a nejvýraznější stavbou obce. Kostelní věž se štíhlou jehlancovou střechou vytváří dominantu širokého okolí. Je chráněn jako kulturní památka České republiky.\n\nStavba je vyvinutá takzvaná zkrácená dvoulodní (švábská) gotika 14. století s jediným středním pilířem. Podle historického a stavebního průzkumu je výstavba datována do let 1325 až 1350, jako stavebník je uváděn rod Příchovských. Mohutná hranolová věž byla patrně přistavěna v 16. století.\n\nNejcennější částí je kaple svaté Kateřiny na severní straně kostela, která dnes slouží jako sakristie. Na základě stavebního rozboru byla vystavěna společně s kostelem. Historické prameny však kladou výstavbu kaple do roku 1404 a lokalizují ji ke zdi hřbitova, kde je na starých plánech vsi výrazně zanesena stavba staré, polygonem uzavřené márnice. Márnice svým ztvárněním připomíná letité stavby vesnických kaplí.\n\nKostel byl několikrát opravován. V letech 1760–1770 proběhla výměna oken, zvýšení věže a úprava podlah, dále letech 1905 a 1908 oprava věže zapálené bleskem a roku 1944 oprava interiéru kostela. Původní gotická podoba byla kostelu vrácena během generální opravě v letech 1968 až 1972, kdy byla opravena střecha, zhotoveny nové omítky zdí a osazena okna se skly zalitými olovem.\n\nKostel byl postaven z lomového kamene, který byl následně omítnut. Nároží a opěráky jsou osazeny kvádry.\nVěž oživují ve čtyřech patrech nad sebou úzká, cihlami vyložená okénka, nejvyšší patro prolamují okna segmentová.\nZ obdélné lodi vystupuje na jižní straně okrouhlé schodiště se šnekem, sahající až po římsu, jehož vchod je dnes zazděný. Na protější straně jsou dva opěráky, jeden uprostřed a druhý vystrčený na západním nároží. Dvě okna na každé straně mají segmentové zaklenutí.\nUžší, s lodí stejně vysoký chór je od hlavní lodi oddělený zděným štítem. Chór má polygonální závěr, který je obstoupen pěti opěráky z tesaného kamene, mezi nimiž jsou umístěná okna bez profilace ostění i kružeb.\n\nVnitřek lodi má délku 13,3 m, šířku 9,3 m a výšku 8,5 m.\nV kostelní lodi byla užita obkročná klenba, která umožnila její sklenutí na osmiboký pilíř s nízkou patkou umístěný uprostřed. Klenba je zvýrazněna pískovcovými žebry klínového vyžlabaného profilu, podchycenými při stěnách na kružbových konzolkách. V západní části lodi je klenba křížová. Presbyterium umístěné ve východní části lodi, je zaklenuto jedním polem křížové klenby a v pětibokém závěru paprsčitě. Jednoduše vyžlabená žebra vybíhají z prostých konzol a stýkají se v terčových svornících. Od hlavní lodi je odděleno lomeným triumfálním obloukem. Dva svorníky klenby presbyteria jsou zdobené vytesaným plastickým beránkem s křížem a pětilistou růžicí.\n\nK presbyteriu přiléhá kaple svaté Kateřiny, která dnes slouží jako sakristie. Ta ve zmenšeném měřítku opakuje dispozici presbyteria. Stísněný prostor sakristie vedl k tomu, že se prsa klenby, která vybíhají těsně u země z protáhlých jehlancových konzol, ostře lámou. Kromě původní gotické klenby se zde nalézá také dochované malé gotické okno s jednoduchou kružbou (nalezeno při opravě 1944) a stará osmiboká gotická žulová křtitelnice.\n\nPůvodní gotické vybavení kostela se nedochovalo, vnitřní zařízení pochází většinou z barokního období, pravděpodobně od lidových řezbářů z Klatovska.\nStarší je pouze jeden metr vysoká dřevěná socha piety Bolestné Matky Boží s Kristem na klíně, hrubá řezba ze 16. století, umístěná uprostřed rokokového oltáře. Další sochy oltáře, na levé straně sochy svatého Petra, svatého Václava a v pravé části sochy svatého Pavla a svatého Víta, jsou už barokní. Oba postranní oltáře v barokním provedení jsou též dřevěné a podobají se hlavnímu. Zasvěcení kostela zachycuje stříbrný plastický obraz se zlatými paprsky na vrcholu hlavního oltáře. Zvláštní pozornost si zasluhuje tzv. „Černá madona“ s mečem v hlavě umístěná na levém oltáři. Jde o repliku známé gotické sošky Panny Marie Loučimské, kterou nechal v roce 1760 zhotovit loučimský farář Ferdinand Gerl. Pověst spojuje tuto sošku s nedalekým bavorským poutním místem Neukirchen bei Heiligem Blut, kde je uložen originál Madony. Za zmínku stojí také baroková socha Panny Marie Růžencové (renovována 1990) zavěšená ve věnci lomeného triumfálního oblouku.\n\nV podlaze lodi je zasazeno několik zcela sešlapaných náhrobků šlechticů, kteří na kostel dlouhodobě přispívali. Na stěnách lodi se nachází moderní křížová cesta, která pochází z let 1968–1972, kdy byl kostel vrácen své původní gotické podobě. Šíři západní stěny vyplňuje dřevěný kůr s varhanami, na který vedou schody z podvěžní kobky.\n\nKostel má dlouhou historii také jako poutní místo. Ve středověku byl jedním z nejvíce navštěvovaných poutních míst v kraji. Obliba Loučimi jako poutního místa však poklesla poté, co kostel přišel o svou madonu. V té době začal být naopak hojně navštěvován klášter Neukirchen beim Heiligen Blut, kde byla po skončení husitských válek loučimská madona vystavena. Zejména od 17. století byl klášter oblíbeným poutním místem pro české věřící, kteří sem za Pannou Marií Loučimskou putovali.\n\nTradici poutí do Loučimi se po roce 1989 podařilo obnovit. Pořádají se vzájemné poutě mezi Loučimí a Neukirchenem, kdy čeští věřící putují do Neukirchenu a obráceně. V Loučimi se poutní mše slouží nejprve na velikonoční pondělí a druhá v neděli po svátku Narození Panny Marie.\n\nNejznámější pověst, která se k Loučimi vztahuje, je právě vyprávění o loučimské mariánské sošce, později ukryté v bavorských lesích. Stalo se tak za husitských válek v sobotu před svátkem svatého Martina roku 1419. Z obav před vojsky, která vypalovala vesnice a drancovala kostely, zbožná selka Zuzana Haladová sošku ukryla v hlubokých lesích Šumavy, již na bavorské straně hranice v dutém stromě lípy u studánky. Tam ji objevil známý husitský rváč Ctibor Krčma, rychtář z Votavy, který se pokusil sošku zničit. Vytasil meč a ťal ji do hlavy. Když se z praskliny vyřinula krev, hodil ji vyděšeně do studánky, ale soška se stále znovu vracela na své místo v dutině stromu. Nakonec nešťastník padl na kolena a prosil za odpuštění. Později často přicházel do Nových Kostelů jako poutník. Tuto legendu zachycuje i františkánská klášterní kronika v Nových Kostelích. Po skončení válečného pustošení se soška do Loučimi už nevrátila. Zůstala v Nových Kostelích a místo, kde sošku nalezli, nazvali „U svaté krve“. Tam také později vznikl poutní kostel s františkánským klášterem nazývaný „Neukirchen beim Heiligen Blut“.\n\nPodle pověsti měli loučimský kostel postavit obři. \"V Loučimě stojí staryj kostel. Stavěli ho obři. Bul to táta s mámou, syn ha cera. Vostávali v houdolí pod židovským břítovem, haby se mohli pořádně natáhnout, hdyž si lehli. Máma ha dcera nosili v zástěrách kamení, syn ha táta stavěli.Hdyž buli hotovi, dali si jenom stoličku pod nohy, haby mohli dát kříž na věž. Tak buli velký. Kostel postavili na kopci, vodkyd je vidět haž do Babor. Slunce svítí celyj den na kostel ha když zvoní na věži, je to slyšet haž někam ke Klatovam. Do Loučima chodili lidi z daleka do kostela, protože tenkrat bul kostel nejblíž jenom v Klatovech, na Brůdku hu svatýho Václava ha v Domažlicích. Haž obři vodcházeli, rozloučili se se všema vosadníky ha proto se menuje vesnice Loučim.\"\n\nPo opravě kostela v letech 1995-1998 financované z prostředků kdyňské farnosti, která kostel spravuje, a z příspěvku od státu ve výši 205 000 Kč, se kostel objevil i v reklamním spotu na Tatranky Opavia.\n\n"}
{"id": "1005292", "url": "https://cs.wikipedia.org/wiki?curid=1005292", "title": "Josef Pommer", "text": "Josef Pommer\n\nJosef Pommer (7. února 1845 Mürzzuschlag – 25. listopadu 1918 Gröbming) byl rakouský pedagog, sběratel lidových písní a politik, na přelomu 19. a 20. století poslanec Říšské rady.\n\nVystudoval němčinu, matematiku a fyziku na Vídeňské univerzitě. Roku 1870 získal titul doktora práv. V ročníku 1873/1874 získal učitelskou zkoušku. Působil pak v období let 1874–1907 jako gymnaziální profesor němčiny, mimo jiné na vídeňské škole Pädagogium. Roku 1908 získal titul vládního rady. Od roku 1913 bydlel v Kremsu. Výrazně se zasloužil o rozvoj zkoumání německé lidové písně. Podílel se na založení spolku Deutscher Volksgesangverein roku 1889. Založil časopis \"Das deutsche Volkslied\".\n\nByl aktivní politicky. V letech 1875–1897 zasedal ve Vídeňské obecní radě.\n\nOd roku 1897 byl členem Německé lidové strany. Na konci 19. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za městskou kurii, obvod Celje, Žalec atd. ve Štýrsku. Mandát za týž obvod obhájil ve volbách do Říšské rady roku 1901.\n\nZemřel v listopadu 1918, kdy spáchal sebevraždu.\n"}
{"id": "1005293", "url": "https://cs.wikipedia.org/wiki?curid=1005293", "title": "Clarisse Agbegnenouová", "text": "Clarisse Agbegnenouová\n\nClarisse Agbegnenouová (* 25. listopadu 1992 Rennes) je francouzská zápasnice–judistka původem z Toga, stříbrná olympijská medailistka z roku 2016.\n\nS judem začala v 9 letech v Asnières-sur-Seine v klubu AMA. V roce 2009 se přesunula do Argenteuil, kde se připravovala pod vedením Ahcène Goudjila. V roce 2010 se v 18 letech prosadila do francouzské ženské reprezentace ve váze do 63 kg a v závěru roku vyhrála prestižní Kano Cup. V roce 2012 se kvalifikovala na olympijské hry v Lodnýně, ale ve francouzské olympijské nominaci musel ustoupit zkušenější Gévrise Émaneové. V roce 2014 získala ceněný double, titul mistryně světa a Evropy. V roce 2016 odjížděla na olympijské hry v Riu jako favoritka na vítězství. V semifinále porazila Japonku Miku Taširovou po penalizaci za její vyšlápnutí v poslední minutě zápasu a ve finále nastoupila proti své velké soupeřce Tině Trstenjakové ze Slovinska. Po minutě boje se pokusila Trstenjakovou zaskočit zalamovákem ko-soto-gake, ta však její úmysl vystihla a kotrachvatem jí dostala do osaekomi (držení). Získala stříbrnou olympijskou medaili. Od roku 2017 zápasí za klub RSS Champigny na předměstí Paříže.\n\n\n\n"}
{"id": "1005294", "url": "https://cs.wikipedia.org/wiki?curid=1005294", "title": "Silnice II/187", "text": "Silnice II/187\n\nSilnice II/187 je silnice 2. třídy v Plzeňském kraji, která spojuje Sušici a Nepomuk. Prochází okresy Klatovy a Plzeň-jih. Její celková délka je 38 km.\n\nOkres Klatovy – Plzeňský kraj\n\nOkres Plzeň-jih \n"}
{"id": "1005295", "url": "https://cs.wikipedia.org/wiki?curid=1005295", "title": "Johann Redl", "text": "Johann Redl\n\nJohann Redl (16. října 1832 Steyr – 2. srpna 1902 Steyr) byl rakouský politik, na počátku 20. století poslanec Říšské rady.\n\nByl synem školníka. Vyučil se malířem a v rodném Steyru provozoval malířskou dílnu, která postupně měla až dvacet zaměstnanců. Byl aktivní veřejně i politicky. Od roku 1876 zasedal v obecní radě v Steyru. Roku 1882 se zde stal přednostou stavebního odboru, roku 1891 náměstkem starosty a roku 1894 starostou. Pak už se věnoval výlučně politice. Roku 1901 se stal předsedou ředitelství místní spořitelny. Již v roce 1888 se stal předsedou záložny, na jejímž zřízení se podílel. Jako starosta se soustřeďoval na rozvoj péče o chudinu. Podílel se na odstraňování následků povodně roku 1897.\n\nNa počátku 20. století se zapojil i do celostátní politiky. Ve volbách do Říšské rady roku 1901 byl zvolen za městskou kurii, obvod Steyr, Sierning, Sierningshofen atd. Zemřel ale již v srpnu 1902. V parlamentu ho nahradil Leopold Erb.\n"}
{"id": "1005296", "url": "https://cs.wikipedia.org/wiki?curid=1005296", "title": "Puštička pouzdernatá", "text": "Puštička pouzdernatá\n\nPuštička pouzdernatá (\"Lindernia procumbens\"), někdy také s českým jménem puštička rozprostřená, je drobná a nenápadná bylina, kriticky ohrožený hygrofyt. Roste na místech dlouhodobě zaplavených vodou, které jen na krátkou dobu vysychají. Je to druh rodu puštička a je chráněný v celé Evropské unii v rámci projektu Natura 2000.\n\nVyskytuje se mimo Britské ostrovy a Skandinávii téměř v celé Evropě, od Španělska na západě až po Ural na východě. Dále je východním směrem rozšířena přes Sibiř až do oblasti Altaje a přes střední Čínu jak do Přední a Zadní Indie, tak i do Japonska. Druhotně roste také v Austrálii, na Havaji i v Severní Americe.\n\nV České republice byla puštička pouzdernatá vždy vzácná, v současnosti je rozšířena hlavně v Třeboňské pánvi. Dále se v menší míře vyskytuje v Českobudějovické pánvi a kolem soutoku řeky Moravy s Dyjí. Občasně bývá přechodně zaznamenávána také na omezených mokřadních lokalitách kolem řek Labe, Vltavy, Moravy nebo Odry. Od roku 2004 také roste po managementovém zásahu v přírodní rezervaci Novořecké močály v inundaci Nové řeky v okrese Jindřichův Hradec. Puštička pouzdernatá se tam spontánně rozšířila po vyhloubení mělkých tůní pro vodní ptactvo.\n\nJe to jeden z mála druhů rostlin české flory prospívajících na humózních, bahnitých nebo písčitých obnažovaných dnech vodních nádrží, které jsou pravidelně odvodňovány (rybníky s rybím plůdkem nebo rybí sádky) či letněny nebo ve slepých říčních ramenech s kolísavou výškou vody. Nepravidelně se objevuje i v přirozených mokřadech, ve kterých se při déle trvajícím suchu snižuje hladina vody. Za všeobecně vhodná místa jsou považována plytce zaplavená stanoviště, na kterých ale nehrozí konkurence jiných rostlin. Pokud je hladina vody trvale vysoká nastává situace, že na své lokalitě i několik let nevyroste.\n\nJednoletá, nízká rostlina s početnými tenkými kořínky. Ze středu růžice přízemních listů vyrůstá čtyřhranná 5 až 15 cm dlouhá, přímá, vystoupavá nebo poléhavá lodyha které se od báze silně větví a je v uzlinách schopna zakořenit. Je porostlá protistojnými přisedlými listy s čepelemi elipsovitými až podlouhlými, celokrajnými nebo jemně pilovitými a na konci tupě zakončenými. Bývají dlouhé asi 20 mm a široké 10 mm, jsou zelené nebo modrozelené a při žilkách jsou žláznatě chlupaté.\n\nOboupohlavné květy na stopkách 10 mm dlouhých vyrůstají jednotlivě z paždí drobných listenů. Často se 2,5 až 4 mm dlouhé květy vůbec neotvírají a koruna setrvává na plodu, řidčeji se 5 až 6 mm dlouhé květy otvírají a koruna je pak opadavá. Kalich je hluboce dělený na pět čárkovitě kopinatých a na okraji jemně zoubkovaných lístků asi 4 mm dlouhých. Dvoupyská koruna má světle růžový horní pysk dvoulaločný a větší nažloutlý spodní trojlaločný (střední lalok je největší), trubka koruny je bílá. Tyčinky jsou dvoumocné, dvě přední jsou umístěny v ústí korunní trubky a dvě zadní v horní polovině trubky. Vejčitý horní semeník má tenkou bliznu s dvoulaločnou čnělkou. Květy rozkvétají v červenci a srpnu.\n\nPlodem je podlouhlá, mnohosemenná kulovitá až vejčitá tobolka, zhruba stejně dlouhá jako trvalý kalich. Otevírá se dvěma chlopněmi, obsahuje žlutohnědá, mírně ohnutá semena dlouhá 0,3 mm s pěti tupými příčnými žebry. Druh se rozmnožuje semeny, která se nejčastěji šíří vodou.\n\nZachování puštičky pouzdernaté i pro budoucnost je závislé na pravidelném letnění rybníků, výskytu mokřadů s kolísavou hladinou spodní vody a litorálních pásem střídavě zaplavovaných a vysychajících. Biotopy ve kterých vyrůstá jsou v Česku poměrně vzácné, převážná část jich byla v minulosti zlikvidována při regulování břehů řek.\n\nNa přírodních stanovištích lze jen stěží poskytovat druhu přímou péči. Mohou být však monitorovány nepravidelné výskyty závislé na přírodních podmínek. Jednou z možností jak přispět k zachování druhu je požadovat na rybích sádkách a rybnících v jarních měsících obnažování dna, případně za vyšších finančních nákladů vytvářet na příhodných místech podmínky obdobné těm na Novořeckých močálech a snažit se tam puštičku pouzdernatou rozšířit.\n\nDruhu je poskytována nejvyšší možná právní ochrana, je zahrnut mezi druhy chráněné evropskou Bernskou úmluvou. VEvropské unii je chráněn v rámci projektu Natura 2000 a v České republice je v „Seznamu zvláště chráněných druhů rostlin“ stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb., stejně jako v „Červeném seznamu cévnatých rostlin České republiky“ z roku 2012, považován za druh kriticky ohrožený (§1) a (C1t). Obdobně je i na Slovensku ( lindernia puzdierkatá) hodnocená jako druh kriticky ohrožený.\n\n\n \n"}
{"id": "1005298", "url": "https://cs.wikipedia.org/wiki?curid=1005298", "title": "Heinrich Reicher", "text": "Heinrich Reicher\n\nHeinrich Reicher (22. března 1854 Judenburg – 15. prosince 1910 Filzmoos) byl rakouský právník a politik, na konci 19. století poslanec Říšské rady.\n\nV letech 1873/1874 studoval práva na Innsbrucké univerzitě (zde roku 1881 získal titul doktora filozofie), v letech 1874/1876 na univerzitě ve Štýrském Hradci. Pak ještě studoval na Bonnské univerzitě a Lipské univerzitě.\n\nV letech 1876–1880 pracoval ve státní správě v Innsbrucku jako úředník. Pak se stále více angažoval politicky. Od roku 1884 byl okresní starosta v Knittelfeldu, od roku 1885 působil coby člen Štýrského zemského sněmu, přičemž od roku 1893 byl členem zemského výboru. Zasadil se o reformu zemského systému chudinské péče.\n\nV 80. letech 19. století se zapojil i do celostátní politiky. Ve volbách do Říšské rady roku 1885 byl zvolen za městskou kurii, obvod Judenburg, Neumarkt atd. Za týž obvod uspěl i ve volbách do Říšské rady roku 1891. Rezignace na mandát byla oznámena na schůzi 26. dubna 1892. Nahradil ho pak Konrad Forcher-Ainbach. Do parlamentu se ještě krátce vrátil ve volbách do Říšské rady roku 1901, opět za městskou kurii, obvod Judenburg, Neumarkt, Murau, atd. Rezignaci na poslanecké křeslo oznámil ovšem již na schůzi 17. října 1901. Do Říšské rady místo něj usedl Karl Gasteiger.\n\nPo volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. V roce 1890 se uvádí jako poslanec nacionalistického klubu Deutschnationale Vereinigung.\n\nV roce 1901 kvůli zdravotním obtížím rezignoval na politické funkce a vykonal dodatečné vysokoškolské studium. V letech 1901/1902 studoval na Freiburské univerzitě a v ročníku 1902/1903 na Vídeňské univerzitě. Za účelem rozvinutí svých znalostí systému sociální péče podnikl i zahraniční cesty. Od roku 1905 byl privátním docentem a od roku 1909 mimořádným profesorem správní vědy a rakouského správního práva na Vídeňské univerzitě.\n"}
{"id": "1005302", "url": "https://cs.wikipedia.org/wiki?curid=1005302", "title": "République (počítačová hra)", "text": "République (počítačová hra)\n\nRépublique je videohra typu stealth-survival horror, kterou vydala společnost Camouflaj LLC, ve spolupráci s Logan Games. První vydání hry (19. prosince 2013) bylo určeno pouze pro iOS, plánované je vydání i pro systémy Windows a OS X (během roku 2014). Druhá epizoda hry (s navazujícím příběhem) byla pro iOS vydána 30. dubna 2014.\n\nVývoj hry byl financován pomocí kampaně na Kickstarteru, která byla úspěšná (ukončena k 11. květnu 2012) a vynesla tvůrcům více než 500 000 dolarů.\n\nHra \"République\" kombinuje prvky stealth akce se survival hororem. Hráč komunikuje s hlavní hrdinkou Hope přes mobilní telefon a počítač a pomáhá jí v útěku. Hráč ovládá kamery, ke kterým se dostal díky svým hackerským schopnostem, umístěné ve fiktivním totalitním státě; \"République\". Hráč musí během hry používat tzv. \"OMNI View\", což je software, který mu umožní širší pohled, odemykat a zamykat dveře, rozptylovat hlídky, či získávat informace. V některých případech musí hráč \"OMNI View\" upgradovat na vyšší verze, aby se mohl dostat do oblastí s vyšším zabezpečením. Ve Windows a OS X verzi hry bude mít hráč přístup k více kamerám najednou.\n\n\"République\" (resp. 1. epizoda nazvaná \"Exordium\") se odehrává v nejpojmenovaném totalitním státě (podobný Orwellovu románu \"1984\"), v zařízení \"Metamorphosis\". \"Prizraci\", lidé, kteří jsou oddáni totalitnímu systému, provádí experimenty na tzv. \"Pre-Cal\" lidech. Ti se narodili a vyrostli v objektu. Jedna \"Pre-Cal\" žena, Hope (dabovaná Renou Stroberovou) zkontaktuje hráče pomocí telefonu a požádá ho, jeslti by jí nemohl pomoci dostat se z \"Metamorphosis\". Společně s hráčem pak přijímá pomoc od Coopera, který v přestrojení pracuje v zařízení pro USA.\n\nDruhá epizoda pod názvem \"Metamorphosis\" byla pro iOS zařízení uvedena 30. dubna 2014. Nabízí několik vylepšení oproti první epizodě, např. 3D mapu, nové možnosti systému \"OMNI View\", \"ARC Prizrak\", a další.\n\n\n"}
{"id": "1005304", "url": "https://cs.wikipedia.org/wiki?curid=1005304", "title": "Vladimir de Repta", "text": "Vladimir de Repta\n\nVladimir de Repta, rodným jménem Vasile Repta (6. ledna 1842 Banyliv Pidhirnyj – 24. dubna 1926 Černovice), byl pravoslavný duchovní a teolog rumunské národnosti z Bukoviny, na počátku 20. století arcibiskup černovický, za Rakouska-Uherska politik, poslanec Říšské rady.\n\nStudoval pravoslavnou teologii na Černovické univerzitě, Vídeňské univerzitě, Bonnské univerzitě, Mnichovské univerzitě a Curyšské univerzitě. Od roku 1873 byl profesorem teologie na teologickém semináři a v letech 1875–1896 působil jako profesor Nového zákona na teologické fakultě Černovické univerzity. V letech 1878/1879, 1885/1886 a 1893/1894 byl jejím děkanem, v letech 1883/1884 rektorem celé univerzity. V letech 1875–1895 byl inspektorem obecných škol. Roku 1896 se stal vikářem, od roku 1898 působil jako titulární biskup v Rădăuți. V letech 1902–1924 zastával úřad pravoslavného arcibiskupa černovického a metropolity Bukoviny a Dalmácie.\n\nByl aktivní i politicky. Jako virilista zasedal coby poslanec Bukovinského zemského sněmu. Na počátku 20. století se zapojil i do celostátní politiky. Ve volbách do Říšské rady roku 1901 získal mandát ve velkostatkářské kurii v Bukovině, první voličský sbor. K roku 1901 se profesně uvádí jako biskup, arcibiskupský vikář, univerzitní profesor v Černovicích.\n\nOd roku 1903 byl též členem Panské sněmovny (jmenovaná horní komora Říšské rady).\n\nJako arcibiskup se snažil překlenout politické rozdíly mezi etnickými Rumuny, Ukrajinci a Rusy. Když za 1. světové války Černovice dočasně obsadila ruská armáda, aby pak město opětovně dobyla rakousko-uherská armáda, byl zbaven arcibiskupského úřadu za své chování během ruské okupace a vykázán do Prahy. Do funkce se mohl vrátit až po skončení války a zániku Rakouska-Uherska. Četná města v regionu mu udělila čestné občanství.\n"}
{"id": "1005307", "url": "https://cs.wikipedia.org/wiki?curid=1005307", "title": "Gévrise Émaneová", "text": "Gévrise Émaneová\n\nGévrise Émaneová, (* 27. července 1982 Yaoundé, Kamerun) je francouzská zápasnice – judistka afrického původu. Je majitelkou bronzové olympijské medaile z roku 2012.\n\nDo Francie se přestěhovala s rodinou v útlém dětství. S judem začala ve 12 letech na předměstí Paříže v Neuilly-Plaisance. Do francouzské seniorské reprezentace se dlouho nemohla prosadit, především kvůli svému nižšímu vzrůstu. V roce 2003 dokonce uvažovala o repezentování rodného Kamerunu. Po olympijských hrách v Athénách však přišel průlom v její sportovní kariéře. Émaneová je ambiciózní judistka, velmi silná v boji o úchop. Jako jedna z mála žen zvládá na vrcholové úrovni techniku seoi-nage na obě strany. Připravuje se v klubu Levallois-Perret pod vedením Christiana Chaumonta.\n\nV roce 2008 se jí nevydařily olympijské hry v Pekingu. Jako mistryně světa protaktizovala zápas prvního kola proti Španělce Leire Iglesiasové na šido. Po olympijských hrách změnila váhovou kategorii za polostřední, ale rok jí trvalo než si na novou váhu zvykla. V roce 2010 potom válčila s novými pravidly boje.\n\nV roce 2011 se po dvou letech trápení vrátila na své drívější pozice. V roce 2012 patřila k hlavním favoritkám na zlatou medaili na olympijských hrách v Londýně. Turnaj však pojala příliš takticky. Osudným se jí stal čtvrtfinálový duel s Mongolkou Mönchzaja, se kterou prohrála v prodloužení na šido. V boji o třetí místo se utkala s Jihokorejkou Čong Ta-un a zvítězila na praporky. V turnaji nezaznamenala jedinou bodovanou techniku, přesto získala bronzovou olympijskou medaili.\n\nOd roku 2013 jí z pozice reprezentační jedničky odsunula talentovaná Clarisse Agbegnenouová. V roce 2014 se svojí osobní trenérkou Cathy Fleuryovou rozhodla k návratu do střední váhy a v roce 2015 získala svůj třetí titul mistryně světa.\n\n\n"}
{"id": "1005310", "url": "https://cs.wikipedia.org/wiki?curid=1005310", "title": "Jiří Černický", "text": "Jiří Černický\n\nJiří Černický (* 1. srpna 1966, Ústí nad Labem) je český vizuální umělec, tvůrce experimentálních a intermediálních projektů. Ve své tvorbě se často pohybuje v prostorech mezi médii, kdy není zřejmé, o převahu jakého média se jedná, zda jde například o videoart, vizuální poezii nebo fotografii atd. V jeho práci se objevuje sociálně politická angažovanost a překračování společenských tabu.\n\nJe členem rockové skupiny Finský barok, spolu s Petrem Niklem je zakládajícím členem autorského divadla Zoom.\n\nV letech 1993-1997 studoval Akademii výtvarných umění v Praze v atelieru Miloše Šejna a Jiřího Davida. Předtím studoval na Pedagogické fakultě v Ústí nad Labem (1987-1990) a na Umprum v Praze v atelieru Adély Matasové (1990-1993). V roce 2015 byl jmenován docentem na Fakultě umění a designu Univerzity Jana Evangelisty Purkyně v Ústí nad Labem.\n\n\nV roce 1996 získal Sorosovu cenu. V roce 1998 obdržel Cenu Jindřicha Chalupeckého. Je finalistou ceny Alice award z roku 2012.\n\nV současné době působí jako vedoucí pedagog atelieru malby na Vysoké škole umělecko průmyslové v Praze.\n\nPříležitostně se věnuje kurátorské činnosti, z poslední doby výstava \"Guštar\" v Centru současného umění DOX, prezentace prací studentů UMPRUM v Pekingu \"Vystřelený šrapnel uklidní pozorovatele\" nebo výstava Milana Guštara \"Pro Le Cainea (Z technických důvodů zavřeno\" v .\n\n\n"}
{"id": "1005311", "url": "https://cs.wikipedia.org/wiki?curid=1005311", "title": "Linux-libre", "text": "Linux-libre\n\nLinux-libre je svobodné jádro operačního systému, které je odvozováno z originálního linuxového jádra. Je zastřešeno a vyvíjeno FSF Latinská Amerika.\n\nSmyslem projektu je očistit jádro Linuxu od nesvobodného software, který neumožňuje nebo znesnadňuje svoje ověření, kontrolu a přizpůsobení.\n\nČástem, které neobsahují zdrojový kód, se říká binární blob a jde obvykle o proprietární firmware (a ovladače), který sice obecně je redistribuovatelný, ale nedává svým uživatelům svobodu modifikace a/nebo studia. Linux-libre je ukázkovým příkladem svobodného software.\n\nLinux začal zahrnovat binární bloby v roce 1996. Práce na vyčištění od binárních blobů začala v roce 2006 s gNewSense's vyhledávačem firmwaru a generátorem kernelu. Tyto práce pokračovaly distribucí BLAG Linuxu v roce 2007 se softwarem deblob, který Linux-libre zrodil.\n\nPoprvé vydal Linux-libre Free Software Foundation Latin America (FSFLA). Pak byl schválen Free Software Foundation jako hodnotná součást totally free Linux distributions. V březnu 2012 se stal balíčkem GNU. Správcem projektu je Alexandre Oliva.\n\nProces odstraňování je umožněn použitím scriptu jménem \"deblob-main\". Tento skript je inspirován jiným, použitým v linuxové distribuci gNewSense. Jeff Moe provedl jeho dílčí modifikace pro dosažení určitých požadavků pro jeho použití v distribucích BLAG Linux and GNU. Vznikl jiný skript jménem \"deblob-check\", který je použit pro kontrolu, zda zdrojový soubor kernelu, nebo patch nebo komprimovaný soubor zdrojů obsahuje software, který je proprietární.\n\nOdstranění proprietárního software, umožnění studia a modifikace software má výrazné praktické dopady na použití a běh takového systému. Ty jsou pozitivní i negativní.\n\nVýhody zahrnují odstranění firmwaru, u kterého nemůže být zkontrolována a opravena jeho správná a bezpečná funkce. Takový software může obsahovat malware přímo od výrobce, a není možné provést bezpečnostní audit tohoto softwaru. Dokonce i nevinná chyba by mohla ohrozit bezpečnost běžícího systému.\n\nNevýhodou odstranění proprietárního firmware z kernelu je snížení funkcionality toho hardware, který nemá svobodné ovladače. To zahrnuje některé zvukové karty, grafické karty, televizní přijímače a síťové karty (speciálně bezdrátové), podobně jako některá další zařízení. Pokud to je možné, je poskytována svobodná náhrada.\n\nZdrojový kód a předkompilované balíčky Linuxového kernelu zbaveného blobů, jsou dostupné přímo z distribucí, které používají Linux-libre skripty. Freed-ora je podprojekt který připravuje a spravuje RPM balíčky založené na Fedora kernelu. Zde jsou také předkompilované balíčky pro Debian a odvozené distribuce, jako je Ubuntu.\n\nDistribuce, ve kterých je Linux-libre použit jako výchozí:\n\nDistribuce, ve kterých je Linux výchozí a Linux-libre jako alternativní kernel:\n\n\n\n\n"}
{"id": "1005312", "url": "https://cs.wikipedia.org/wiki?curid=1005312", "title": "Luneta (hodinářství)", "text": "Luneta (hodinářství)\n\nLuneta je v hodinářství obvodový kroužek na pouzdře hodinek kolem skla, může se tak označovat i kroužek přímo okolo ciferníku pod sklíčkem (vnitřní luneta).\n\nObvodový kroužek může být pevnou částí pouzdra, pak plní zejména estetickou funkci, případně ochranou funkci sklíčka před nárazem, ovšem luneta může být i otočná. Luneta na hodinkách může nést různé stupnice, které umožňují s pomocí funkce hodin určovat další údaje. Na otáčivé lunetě je nejčastěji 60stupňová stupnice pro sledování počtu minut (např. potápěčské hodinky touto lunetou musí být vybaveny, přičemž tato musí být z bezpečnostních důvodů otočná pouze proti směru hodinových ručiček). Na pevné i otočné lunetě může být tachymetrická stupnice.\n\n\n"}
{"id": "1005326", "url": "https://cs.wikipedia.org/wiki?curid=1005326", "title": "Umělecké řemeslo", "text": "Umělecké řemeslo\n\nUmělecké řemeslo je obor lidské činnosti, v němž se ručně zhotovují umělecky hodnotné předměty, ať již záměrně profesionálním výtvarníkem, nebo bezděčně. Uměleckořemeslné produkty jsou souběhem tří komponent: vhodného masteriálu či materiálů, zpracovaných vhodnou technikou do účelného tvaru. Uměleckořemeslný předmět může sloužit sám o sobě nebo umělecky doplňuje jiné hotové předměty či stavby. \nNa rozdíl od běžného řemesla je k jeho provozování potřeba umělecký talent a technické dovednosti. Od tzv. „velkého“ umění, tedy volného malířství a sochařství a architektury, se liší tím, že výrobky uměleckého řemesla mají konkrétní účel, buď samostatný (např. šperky, předměty denní potřeby) nebo jako součást zejména architektury. Pro uměleckořemeslné práce, které mají především výzdobnou funkci, se používá výraz dekorativní umění.\n\nOd průmyslové revoluce v 19. století se postupně rozšiřuje užité umění, v němž se tvůrčí proces omezuje na design (návrh výtvarníka) a na velkosériovou průmyslovou realizaci předmětů, který umělecké řemeslo do určité míry nahrazuje. Pro tuto tovární výrobu uměleckých předmětů se používá výraz umělecký průmysl nebo termín užité umění. \n\nUmělecké řemeslo se rozvíjelo již od pravěku, kdy jsou archeologicky postižitelné dva nejdůležitější obory řemesel \"ohně\": keramika a kovolitectví. Ve středověku se rozvíjí umělecká řemesla organizovaná podle specializovaných oborů nebo sdružená podle materiálů v rámci bratrstve nebo cechů, což vydrželo až do poloviny 19. století. V té době se paralelně rozvíjí průmyslová výroba, ale umělecké řemeslo nacházelo nadále široké uplatnění. Proti průmyslové výrobě se vzepřelo hnutí za obrodu uměleckých řemesel, nejprve v Anglii, pod vedením Johna Ruskina pod názvem \"Arts and crafts\". Trvalo i po nástupu modernismu a funkcionalismu po první světové válce. Tradici uměleckých řemesel v celé Evropě rozvíjely a rozvíjejí Uměleckoprůmyslové školy, zakládané na území Rakousko-Uherska od 70.let 19. století. Dodnes má umělecké řemeslo své místo a význam, nejen při opravě a restaurování starožitných uměleckořemeslných výrobků. budov.\n\nHistorii a současnost evropského a zejména českého uměleckého řemesla mapují Uměleckoprůmyslové museum v Praze, Brně a uměleckořemeslná oddělení řady dalších muzeí (např. Severočeské muzeum v Liberci, Slezské muzeum v Opavě).\n\nKritéria hodnocení umělecké kvality či uměleckého charakteru řemeslného produktu jsou různá: \n\n"}
{"id": "1005327", "url": "https://cs.wikipedia.org/wiki?curid=1005327", "title": "Nomokracie", "text": "Nomokracie\n\nNomokracie je vládou zákonů, pojem pochází z řeckých slov \"nomos\" (zákon) a \"kratein\" (vládnout). Nomokracie jako zákonná vláda je opakem autokracie.\n\nVe starověkém Řecku nomokracie znamenala, že panovník (který ani nebyl potřeba) měl pouze minimální vliv – zákony mohl jen velmi těžce pozměnit. Zákonodárci mohli za rok přidat, odebrat, nebo pozměnit maximálně 4 zákony, a ty navíc musely být schváleny naprostou většinou.\n\nV anglosaské právní kultuře se pojem \"nomokracie\" používá ve smyslu rule of law.\n"}
{"id": "1005329", "url": "https://cs.wikipedia.org/wiki?curid=1005329", "title": "Christian Schrott", "text": "Christian Schrott\n\nChristian Schrott (12. prosince 1853 Fraina – 18. října 1936 Lagundo) byl rakouský římskokatolický duchovní a politik z Tyrolska, na počátku 20. století poslanec Říšské rady.\n\nPocházel z rolnické rodiny. Vychodil gymnázium v Brixenu a teologická studia absolvoval v Trentu, kde byl roku 1876 vysvěcen na kněze. Potom byl studijním prefektem v chlapeckém konviktu Johanneum v Bolzanu. V roce 1879 krátce navštěvoval vyšší kněžský učitelský ústav ve Vídni, ale kvůli zdravotnímu stavu musel studia přerušit. Od roku 1880 působil jako kooperátor v obci Villanders, od roku 1886 v Klausenu a od roku 1888 v Schlandersu. Od roku 1891 byl městským farním kooperátorem v Bolzanu. V roce 1894 přešel do Tramin an der Weinstraße, kde až do roku 1914 vykonával funkci děkana. Zasloužil se o výstavbu nového kostela, vysvěceného roku 1911. Byl aktivní veřejně i politicky. Zasadil se o hospodářský rozvoj regionu. Podporoval vinařská družstva, zřízení záložny a konzumního spolku.\n\nByl členem Katolické konzervativní strany. Počátkem století se zapojil i do celostátní politiky. Ve volbách do Říšské rady roku 1901 byl zvolen za městskou kurii, obvod Brixen, Sterzing, Kaltern atd. K roku 1901 se profesně uvádí jako farář. V parlamentu se zaměřoval na otázky tyrolského venkova a podpory pěstitelů vína. Podílel se na přijetí vinařského zákona roku 1907 a jako člen vedení \"Vinařského spolku pro německé Tyrolsko\", založeného roku 1908, vystupoval proti návrhům na zvýšení daně z vinopalen. Politicky byl ostrým konkurentem Křesťansko-sociální strany, jejíž tyrolský předák Josef Schraffl proti němu vedl opakované polemiky. Kritizovali ho i tyrolští liberální politici. Ve volbách do Říšské rady roku 1907 po zavedení všeobecného a rovného volebního práva Schrott neuspěl, stejně jako v zemských volbách v roce 1908.\n\nRoku 1911 ho trentský arcibiskup Celestino Endrici jmenoval duchovním radou. V roce 1914 mu byl udělen Řád Františka Josefa. Do roku 1924 pracoval jako kaplan v Schlandersu a pak až do své smrti jako kaplan v dominikánském klášteru Maria Steinach v Algundu.\n"}
{"id": "1005332", "url": "https://cs.wikipedia.org/wiki?curid=1005332", "title": "Les Avants", "text": "Les Avants\n\nLes Avants je vesnice v kantonu Vaud ve Švýcarsku. Je součástí obce Montreux na východě kantonu v okrese Vevey. Nachází se 3,5 km severovýchodně od města Montreux a 25 km východně od Lausanne. \n\nJe to lyžařské středisko. Konalo se zde 1. Mistrovství Evropy v ledním hokeji v roce 1910. Podle vesnice se jmenuje pozemní lanovka Chemin de fer Les Avants – Sonloup, která byla otevřená v roce 1901.\n"}
{"id": "1005334", "url": "https://cs.wikipedia.org/wiki?curid=1005334", "title": "Jiří Richter", "text": "Jiří Richter\n\nJiří Richter (* 14. března 1964) je bývalý český fotbalový brankář.\n\nV československé fotbalové lize hrál za RH Cheb, Baník Ostrava a SK Sigma Olomouc. Nastoupil celkem ve 40 ligových utkáních. V nižší soutěži hrál za TJ VOKD Poruba.\n"}
{"id": "1005337", "url": "https://cs.wikipedia.org/wiki?curid=1005337", "title": "Horský vůdce", "text": "Horský vůdce\n\nHorský vůdce (: \"mountain guide / guide\") je profesionál, který provází horolezce, sportovce a turisty ve vysokohorských podmínkách pro zajištění jejich bezpečnosti a úspěchu výpravy. Horští vůdci jsou certifikováni a licencováni pověřenou organizací, v Česku je to Česká asociace horských vůdců (ČAHV), člen Mezinárodní federace asociací horských vůdců (IFMGA či UIAGM). V řadě horských oblastí je zákaz pořádat výpravy bez certifikovaného horského vůdce.\n\nV Česku se alpinistická průprava horského vůdce upevňuje výcvikovým a hodnotícím kurzem, který trvá od přijetí po závěrečnou zkoušku 3 roky resp. maximálně 5 let. Výukový program se skládá z jednotlivých bloků, kde každý frekventant skládá z těchto bloků zkoušky, výcvik pak pokračuje dílčí zkouškou Aspirant horského vůdce. Po této zkoušce je pak každý aspirant povinen pracovat pod přímým a nebo nepřímým dohledem horského vůdce. Důvodem těchto aspirantských túr je po dobu minimálně jednoho roku získání zkušeností a praxe přímo při vedení hostů v terénu. Po této zkušební době a absolvovaní několika dalších bloků výuky je aspirant připraven vykonat závěrečnou zkoušku s titulem horský vůdce UIAGM.\n\n"}
{"id": "1005346", "url": "https://cs.wikipedia.org/wiki?curid=1005346", "title": "Friedrich Singer", "text": "Friedrich Singer\n\nFriedrich Singer (1851 Brno – 16. června 1905 Vídeň) byl rakouský podnikatel a politik německé národnosti z Moravy, na počátku 20. století poslanec Říšské rady.\n\nJeho bratrem byl právník Edmund Singer (1841–1894), další bratr Heinrich Joseph Singer (1855–1934) byl rovněž právníkem. Friedrich roku 1879 převzal velkoobchodní textilní firmu D. Stein v Brně. Od roku 1885 byl členem brněnské obchodní a živnostenské komory. Byl aktivní i politicky. Patřil k Německé pokrokové straně. Od roku 1896 byl za ni zvolen poslancem Moravského zemského sněmu. Podle jiného zdroje nastoupil do sněmu až roku 1900. Na schůzi 17. prosince 1900 bylo oznámeno, že poslanec Rudolf Auspitz složil mandát a na jeho křeslo bude vyhlášena doplňovací volba, která se konala 11. října 1900. V ní byl zvolen Bedřich Singer, obchodník se suknem v Brně.\n\nNa počátku 20. století se krátce zapojil i do celostátní politiky. V doplňovacích volbách roku 1905 (poté co rezignoval poslanec Karl von Offermann) byl zvolen do Říšské rady (celostátní zákonodárný sbor) za kurii obchodních a živnostenských komor, obvod Brno. Nastoupil 24. ledna 1905. Zemřel ale již 16. června 1905. Kvůli výkonu svého mandátu v Říšské radě ještě na jaře 1905 podle předchozí dohody rezignoval na křeslo v Moravském zemském sněmu tak, aby jeho místo mohl zaujmout jiný představitel brněnské obchodní komory. Jeho zvolení do Říšské rady proběhlo přes odpor živnostenského křídla brněnské obchodní a živnostenské komory, které si tak vymohlo alespoň jmenování svého kandidáta do zemského sněmu. Uvádí se jako kandidát Německé pokrokové strany.\n\nByl ženatý, ale bezdětný. Zemřel v červnu 1905, když mluvil na schůzi o textilním průmyslu. Byl \"raněn mrtvicí a za chvíli skonal\". Nekrolog v deníku Bohemia uvádí, že na zmíněné schůzi mluvil jen asi dvě minuty a náhle zvolal: „\"Mir wird schwindlig\"“ a zhroutil se. Přes včasnou lékařskou pomoc zemřel. V Říšské radě ho nahradil Josef Jelinek.\n"}
{"id": "1005357", "url": "https://cs.wikipedia.org/wiki?curid=1005357", "title": "Cuguen", "text": "Cuguen\n\nCuguen je francouzská obec v departementu Ille-et-Vilaine v regionu Bretaň. V roce 2011 zde žilo 788 obyvatel.\n\n\"Počet obyvatel\" \n\n"}
{"id": "1005362", "url": "https://cs.wikipedia.org/wiki?curid=1005362", "title": "Hackathon", "text": "Hackathon\n\nHackathon (také hack day nebo hackfest) je akce, při níž programátoři, případně ve spolupráci s grafiky a webdesignéry, intenzivně pracují na zadaném softwarovém projektu. Jejich funkce může být čistě vzdělávací, v řadě případů je však cílem vytvoření konkrétní IT aplikace. Předem je oznámeno také zařízení nebo systém, na kterém se vyvíjí.\n\nHackathony mají obvykle předem určené zaměření, to může být například na programovací jazyk, operační systém, aplikaci nebo API. Zaměřením hackathonu může být také kupříkladu demografické cílení účastníků.\n\nSlovo „hackathon\" vzniklo složením slov \"hack\" a \"maraton\". Slovo \"hack\" zde přitom původně odkazovalo na komunitu \"„hackerů\"\", působící od 60. let 20. st. na univerzitě MIT. Spojovala je touha hravým a tvůrčím způsobem řešit obtíže a překonávat limity programovacích jazyků. Nejde tedy o použití slova hacker ve smyslu, který se vztahuje k počítačové bezpečnosti. \n\nHackathony bývají obvykle vypisovány na časové období od jednoho dne do týdne. \n"}
{"id": "1005363", "url": "https://cs.wikipedia.org/wiki?curid=1005363", "title": "Pleine-Fougères", "text": "Pleine-Fougères\n\nPleine-Fougères je francouzská obec v departementu Ille-et-Vilaine v regionu Bretaň. V roce 2011 zde žilo 1 971 obyvatel. Je centrem kantonu Pleine-Fougères.\n\n\"Počet obyvatel\" \n\n\n"}
{"id": "1005368", "url": "https://cs.wikipedia.org/wiki?curid=1005368", "title": "Władysław Struszkiewicz", "text": "Władysław Struszkiewicz\n\nWładysław Struszkiewicz (15. září 1846 Pysznica – 22. května 1919 Vídeň) byl rakouský agronom a politik polské národnosti z Haliče, v závěru 19. a na počátku 20. století poslanec Říšské rady.\n\nJeho synovcem byl architekt Jerzy Struszkiewicz (1883–1948). Władysław byl synem statkáře. Vychodil gymnázium a roku 1870 absolvoval zemědělskou akademii v hornoslezském Proskau. Působil pak jako správce a později i majitel statku u Niewiarówa. Byl aktivní veřejně i politicky. Roku 1872 byl zvolen do okresního zastupitelstva v Limanowě. Od roku 1873 vykonával funkci odhadce u krajského soudu v Nowém Sączu. Od roku 1877 zasedal v krakovské zemědělské společnosti (od roku 1882 byl členem jejího předsednictva). V období let 1882–1895 a 1901–1907 působil jako poslanec Haličského zemského sněmu. Byl členem zemské komise pro zemědělské otázky. Od roku 1885 byl též členem státní železniční komise a 2. místopředseda krakovské zemědělské společnosti. V období let 1895–1911 byl taktéž členem haličské zemské železniční komise. Vykonával funkci inspektora na nižších zemských zemědělských školách. V roce 1893 se stal inspektorem vyššího zemědělského učitelského ústavu v Dublanech u Lvova. Od roku 1892 byl zemským zemědělským inspektorem. Vykonával i vysoké úřednické funkce na ministerstvu zemědělství. Vedl mlékárenskou sekci a od roku 1901 byl členem ministerského veterinárního odboru. Angažoval se v místních hospodářských spolcích. Od roku 1892 působil na postu prezidenta Společnosti pro sušené ovoce a zeleninu v Bochnii. Inicioval vznik záložny v Limanowě.\n\nV 80. letech se zapojil i do celostátní politiky. V doplňovacích volbách roku 1887 byl zvolen do Říšské rady (celostátní zákonodárný sbor) za velkostatkářskou kurii v Haliči. Slib složil 28. října 1887. Mandát pak obhájil i v řádných volbách do Říšské rady roku 1891, volbách do Říšské rady roku 1897 a volbách do Říšské rady roku 1901.\n\nV parlamentu patřil do Polského klubu. Zasadil se o opravu polského kostela ve Vídni.\n"}
{"id": "1005373", "url": "https://cs.wikipedia.org/wiki?curid=1005373", "title": "EUROSAI", "text": "EUROSAI\n\nEUROSAI (European Organization of Supreme Audit Institutions) – Evropská organizace nejvyšších kontrolních institucí – je jednou ze sedmi regionálních pracovních skupin Mezinárodní organizace nejvyšších kontrolních institucí. V současné době sdružuje EUROSAI 50 členů: 49 nejvyšších kontrolních institucí a Evropský účetní dvůr. INTOSAI má 191 řádných členů: nejvyšší kontrolní instituce 190 zemí a Evropský účetní dvůr (a čtyři přidružené členy) a je vedena jako podpůrná organizace Spojených národů\n\nEUROSAI byla založena v roce 1990 třiceti členy (29 nejvyšších kontrolních institucí a Evropský účetní dvůr). V současnosti tvoří členskou základnu 50 nejvyšších kontrolních institucí a Evropský účetní dvůr. I když je EUROSAI nejmladší ze sedmi regionálních pracovních skupin organizace INTOSAI, myšlenka evropské organizace sdružující evropské nejvyšší kontrolní instituce se datuje již od dob založení INTOSAI v r. 1953. První reálné kroky směřující k založení EUROSAI byly učiněny v r. 1974 během VIII. kongresu INTOSAI v Madridu. V období let 1975–1989 zahájily nejvyšší kontrolní instituce Itálie a Španělska cestu k založení EUROSAI tím, že vytvořily první návrh stanov EUROSAI, přičemž počítaly s podporou kontaktního výboru nejvyšších představitelů národních kontrolních institucí zemí EHS. XIII. kongres INTOSAI v červnu r. 1989 v Berlíně přijal tzv. Berlínskou deklaraci, která zahrnovala dohodu o vytvoření evropské organizace nejvyšších kontrolních institucí. V listopadu 1990 byl v Madridu uspořádán první kongres EUROSAI, během něhož byl zvolen prezident EUROSAI a členové Řídicí rady EUROSAI, byly projednány a schváleny stanovy a bylo zřízeno sídlo organizace a její stálý sekretariát.\n\nCílem organizace, uváděným v článku 1 stanov, je podporovat odbornou spolupráci mezi členy a ostatními organizacemi, iniciovat a podporovat výměnu informací a dokumentů a harmonizovat terminologii pro audit veřejného sektoru.\n\nEUROSAI je složena ze tří orgánů: Kongresu, Řídicí rady a Sekretariátu.\n\nKongres je vrcholným orgánem EUROSAI a zúčastňují se ho zástupci všech členů organizace. Je pořádán jednou za tři roky. Doposud se konaly tyto kongresy:\n\nPodle stanov tvoří Řídicí radu EUROSAI osm členů: čtyři plnohodnotní členové (nejvyšší představitelé kontrolních institucí, které pořádaly poslední dva kongresy, nejvyšší představitel kontrolní instituce, která bude pořádat příští kongres a generální tajemník EUROSAI) a čtyři členové volení kongresem na období šesti let (dva členové jsou měněni každé tři roky). Vrcholní představitelé institucí, které jsou součástí Řídicí rady INTOSAI a jsou členy EUROSAI, se účastní jednání Řídicí rady jako pozorovatelé.\n\nSekretariát trvale sídlí při nejvyšší kontrolní instituci Španělska (Tribunal de Cuentas).\n\nVIII. kongres EUROSAI v Lisabonu přijal Strategický plán EUROSAI na léta 2011–2017. Tento první strategický plán definuje poslání, vizi a hodnoty EUROSAI.\nPlán je založen na čtyřech strategických cílech, které odrážejí potřeby a priority členství v EUROSAI:\nSoučasný model byl navržen ve shodě s principy správného řízení a efektivní komunikace. Zároveň odráží strategické cíle, podporuje co možná nejširší zapojení všech členů EUROSAI do práce organizace a buduje pevné vazby mezi všemi články EUROSAI, které jsou do realizace strategického plánu zapojeny.\n\n"}
{"id": "1005374", "url": "https://cs.wikipedia.org/wiki?curid=1005374", "title": "Pontorson", "text": "Pontorson\n\nPontorson je francouzská obec v departementu Manche v regionu Normandie. V roce 2011 zde žilo 4 138 obyvatel. Je centrem kantonu Pontorson.\n\n\"Počet obyvatel\" \n\n\n"}
{"id": "1005377", "url": "https://cs.wikipedia.org/wiki?curid=1005377", "title": "Nový Čestín (zámek)", "text": "Nový Čestín (zámek)\n\nZámek Mochtín je menší jednopatrový zámek s dvěma věžemi. Leží v obci Mochtín u silnice I/22 v okrese Klatovy. Je chráněn jako kulturní památka České republiky.\n\nDatum založení zámku není známo, poprvé se zmiňuje v roce 1655. Jeho současná podoba pochází z pseudogotické přestavby z let 1878–1891, kterou provedl Rudolf Jan Arnošt hrabě z Meraviglia-Crivelli(1834-1901). Vznikl tak trojkřídlý zámek se dvojicí třípodlažních věží. Jihozápadní věž je šestiboká, jihovýchodní hranolová. Obě věže jsou zakončeny nízkou stříškou.\n\nZámek je v soukromém vlastnictví a chátrá.\n\n"}
{"id": "1005380", "url": "https://cs.wikipedia.org/wiki?curid=1005380", "title": "Wi-Fi Protected Setup", "text": "Wi-Fi Protected Setup\n\nWi-Fi Protected Setup (WPS, původně Wi-Fi Simple Config) je v informatice označení pro standard v počítačových sítích, který umožňuje snadno zabezpečit domácí bezdrátovou síť Wi-Fi.\n"}
{"id": "1005384", "url": "https://cs.wikipedia.org/wiki?curid=1005384", "title": "Art Film Fest", "text": "Art Film Fest\n\nArt Film Fest je mezinárodní filmový festival, který se koná ve slovenských městech Trenčín a Trenčianske Teplice. Jeho první ročník se konal v roce 1993 v Trenčianských Teplicích, což z festivalu dělá nejdéle trvající, bez přerušení se konající mezinárodní festival na Slovensku. Trenčín jako město konání přibyl až roku 1997. Od roku 2016 se festival přestěhoval do Košic.\n\nFestivalové ceny se dělí na statutární a zvláštní. V rámci první skupiny se udělují Modří andělé. Mezi hrané filmy, jež se účastní soutěže, se rozděluje \"Modrý anděl za nejlepší film\" ( ), \"Modrý anděl za nejlepší režii\" ( ), \"Modrý anděl za nejlepší ženský herecký výkon\" ( ) a \"Modrý anděl za nejlepší mužský herecký výkon\" ( ). Nejlepší krátkometrážní film obdrží cenu Modrý anděl. Dále je na festivalu ještě udělováno ocenění Hercova mise ( ), a také Zlatá kamera, kterou obdrží výrazní filmoví pracovníci za svůj přínos kinematografii.\n\nHercova mise je ocenění udělované od roku 1995. Jsou jím dekorováni umělci za jejich mimořádný přínos filmovému hereckému umění. Se ziskem ocenění je spojena tradice připevnění cedulky se jménem oceněného na most Slávy, který se nachází v Trenčianských Teplicích. Nositelé:\n"}
{"id": "1005388", "url": "https://cs.wikipedia.org/wiki?curid=1005388", "title": "Aucey-la-Plaine", "text": "Aucey-la-Plaine\n\nAucey-la-Plaine je francouzská obec v departementu Manche v regionu Normandie. V roce 2011 zde žilo 450 obyvatel.\n\nPontorson, Sacey, Sougéal (Ille-et-Vilaine), Vessey\n\n\"Počet obyvatel\" \n\n"}
{"id": "1005390", "url": "https://cs.wikipedia.org/wiki?curid=1005390", "title": "Makovica (Ondavská vrchovina)", "text": "Makovica (Ondavská vrchovina)\n\nMakovica (659 m n. m.) je vřetenovitý až oválný masiv z pískovcového flyše středního eocénu, podcelku Nízkých Beskyd. Nachází se zhruba 8 - 10 km severozápadně od Svidníka a 2 km jihovýchodně od obce Kurimka. Rozprostírá se v povodí řek Ondava a Kurimka, mezi spojnicemi vesnic Vyšný Orlík a Hažlín, oddělených mezi sebou místním horským masivem Makovica.\n\nV první světové válce se zde, od září 1914 až března 1915, konaly vojenské operace, které si vyžádaly životy několik tisíc rakousko-uherských a ruských vojáků. Vojenské hřbitovy se nacházejí v okolních vesnicích Kurimka, Cernina, Mlynárovce a Svidník. Až do dnešních dnů se zde ještě nacházejí stopy po vojenských zákopech.\n\n\n"}
{"id": "1005391", "url": "https://cs.wikipedia.org/wiki?curid=1005391", "title": "Sacey", "text": "Sacey\n\nSacey je francouzská obec v departementu Manche v regionu Normandie. V roce 2011 zde žilo 549 obyvatel.\n\n\"Počet obyvatel\" \n\n"}
{"id": "1005392", "url": "https://cs.wikipedia.org/wiki?curid=1005392", "title": "Maxmilián Thun-Hohenstein", "text": "Maxmilián Thun-Hohenstein\n\nMaxmilián Thun-Hohenstein (19. srpen 1638 – 1701) byl císařský diplomat, vyslanec, komoří a tajný rada, knížecí arcibiskupský dvorní maršálek v Salzburgu a rytíř Řádu zlatého rouna (od roku 1697 – v seznamu držitelů řádu je uveden pod č. 595).\n\nMaxmilián Thun-Hohenstein byl synem zakladatele české linie rodu Johanna Sigmunda Thun-Hohensteina (Jan Zikmund Thun-Hohenstein,1594–1646), který byl císařským komořím, císařským radou a jedním z místodržících v Čechách. Narodil se v jeho třetím manželství – s Markétou Annou –, jako jejich desáté dítě, osm let před otcovou smrtí.\n\nMaxmilián Thun-Hohenstein byl rovněž třikrát ženat, měl 13 dětí, některé však zemřely ještě v raném věku. První jeho manželkou byla Marie Franciska Emerentiana, hraběnka Lodronová (zemřela 1679), druhou manželkou Marie Magdalena, kněžna Liechtensteinová (1659–1687), jejíž portrét (originální olejomalba) se v roce 1943 nacházel v Jílovém u Děčína). Třetí manželka Marie Adelheide, hraběnka Preysingová (zemřela 1748), dala po Maxmiliánově smrti v letech 1702–1717 zvětšit a přestavět palác na Menším Městě pražském (původně Lesliovský palác, následně Thunovský, dnešní vyslanectví Spojeného království Velké Británie a Severního Irska), který připadl děčínským Thunům z majetku klášterecké větve.\n\nMaxmilián Thun-Hohenstein držel v Čechách rozsáhlý pozemkový majetek (panství Děčín, konstituované roku 1671 ve fideikomis, od roku 1694 též fideikomisní panství Klášterec), měl podíl na tyrolských statcích a mimořádné příjmy mu plynuly rovněž ze salzburských funkcí a beneficií, které s českými majetky spojil jeho bratr, salzburský arcibiskup Johann Ernst (Jan Arnošt, 1643–1709). Investoval je především do velkolepé stavební činnosti: zámek a podzámčí v Děčíně přestavěl a rozšířil na reprezentační areál, odpovídající vysokému společenskému postavení a významu rodu, na malostranských městištích, která koupila jeho matka, zahájil v roce 1695 výstavbu velkého paláce, hlavní rezidence rodu v Praze (dnešní Sněmovna PČR). Na děčínském panství došlo za jeho života k velkému hospodářskému a populačnímu rozvoji, vznikaly nové hospodářské objekty i nové vsi. \n\nV Děčíně postavil nový špitál a spolu se svým bratrem Janem Arnoštem kostel Povýšení sv. Kříže (1691), s budovou zámku ho spojovala krytá chodba. Nechal postavit 10 metrů širokou a téměř 300 metrů dlouhou přístupovou cestu k zámku, tzv. Dlouhou jízdu. Při přeměně děčínského zámku na reprezentativní rodové sídlo nezapomněl na rozsáhlé přilehlé venkovní prostory, které proměnil v barokní zahradu s umělým vodopádem a pískovcovou kašnou. Na podnět jeho třetí manželky, Marie Adelheidy, zde vznikla Růžová zahrada s glorietem. Kromě toho založil na zámku sbírku obrazů a grafických děl. V letech 1668–1670 dal postavit na náměstí v Děčíně loretánskou kapli s rodovou hrobkou, kam byl později také pohřben. Kvůli postupující dopravě byla loreta v roce 1885 stržena a část ostatků přemístěna do zámeckého kostela sv. Kříže.\n\nDcera Marie Magdalena (1684 –1744) se stala řeholnicí v Nonnbergu u Salzburgu, synové Johann Maxmilián (1673–1701) a nejmladší syn Johann Ernst zemřeli v mladém věku. Pokračování rodu zajistil pouze syn Johann Franz (1686–1720), v jehož rukách se soustředil veškerý český majetek Thunů. Byl císařským komořím a místodržícím v Čechách. V roce 1708 se oženil s Marií Philippinou, hraběnkou Harrachovou (1693–1763). Její portrét (snad originální olejomalba) se v roce 1943 rovněž nacházel v Jílovém u Děčína.\n\nMaxmiliánův vnuk Jan Josef František Antonín (1711–1788) zdědil všech dvanáct panství v Čechách a rovněž statky v Rakousku a Tyrolsku. V generaci jeho synů se rod rozdělil na čtyři větve: kláštereckou, děčínskou, choltickou a benáteckou. Koncem 19. století patřilo rodu v Čechách a na Moravě přes 40 000 hektarů půdy.\n\n\n"}
{"id": "1005397", "url": "https://cs.wikipedia.org/wiki?curid=1005397", "title": "Cicero (Illinois)", "text": "Cicero (Illinois)\n\nCicero je město v americkém státě Illinois, je součástí Metropolitní oblasti Chicaga. Žije v něm něco přes osmdesát tisíc lidí.\n\nMěsto bylo založeno 10 km západně od Chicaga jako jeho průmyslový satelit, hlavním zaměstnavatelem byly Hawthorne Works, pobočka koncernu Western Electrics. V roce 1902 se od Cicera odtrhlo nové město Oak Park a v roce 1908 Berwyn. Ve dvacátých letech žil v Ciceru známý gangster Al Capone. Město je známé početným českým osídlením, soustředěným hlavně kolem Dvaadvacáté ulice, pojmenované \"Cermak Road\" podle Antonína Čermáka. Jedna místní škola nese jméno T. G. Masaryka, vyučuje se v ní i česky. Většina obyvatel českého původu se však přestala ke své mateřštině hlásit, levné pozemky navíc přilákaly přistěhovalce z latinské Ameriky. Podle sčítání v roce 2010 tvoří přes osmdesát procent obyvatel Cicera Američané hispánského a latinskoamerického původu, kdežto Čechů jsou jen 2,3 %. Ve městě sídlí vysoká škola Morton College, nachází se zde koncertní sál \"Chodl Auditorium\", místní kostel je zasvěcen Panně Marii Čenstochovské.\n\nV roce 2002 došlo ke skandálu, když byla místní starostka Betty Loren-Malteseová uvězněna za rozsáhlou zpronevěru. Jan Novák umístil do Cicera děj své knihy o českých emigrantech \"Striptease Chicago\".\n\n"}
{"id": "1005401", "url": "https://cs.wikipedia.org/wiki?curid=1005401", "title": "Bitva u Mikatagahary", "text": "Bitva u Mikatagahary\n\nBitva u Mikatagahary ( \"Mikatagahara no tatakai\") byla jedna z nejslavnějších bitev tažení Šingena Takedy a jedna z nejlepších ukázek jeho taktiky založené na využití jízdy.\n\nŠingen Takeda zamířil na jih s cílem zaútočit na Iejasua Tokugawu v jeho pevnostech v Hamamacu. Jeho vojska se setkala s Tokugawou na rozsáhlé pláni zvané Mikata, severně od pevnosti. Podle \"Kójó Gunkan\", soudobé vojenské Takedovy kroniky, přečíslovalo Šingenovo vojsko Iejasuovo vojsko 3 ku 1 a Šingen rozestavil své muže do útvaru \"gjórin\" (rybí šupina), který lákal svého protivníka k útoku. Iejasuova vojska byla seřazena do linie, tak mohla lépe využít svých mušketýrů.\n\nKolem čtvrté hodiny odpoledne začalo sněžit a muškety měly doutnákový zámek s otevřeným zapalováním. Střelné zbraně byly v té době v Japonsku novinkou, předpokládá se, že to byl ten faktor, který zapříčinil nerovnováhu. Iejasu očekával vyšší obranný účinek na Šingenův taktický pokus. Šingen dal příkaz své slavné jízdě; jeho jezdci cválali na střelce a rozdrtili je; někteří z Tokugawových vojáků zůstali na svých pozicích, ale mnoho jich uprchlo nebo bylo zabito.\nŠingen pak zastavil tyto přední jednotky a umožnil jim odpočinout si; nový oddíl jezdců vedený Kacujorim Takedou a Masamorim Obatou byl vyslán na pronásledování. Rychle se spojili s hlavními silami Takedovy armády, které pronásledovaly nepřátele při útěku. Iejasu vyslal jednoho svého velitele Tadajoa Okuba s obrovskou zlatou vlající standartou (\"uma-džiruši\"), která sloužila jako orientační bod. Následně viděl, že pozornost Takedovy armády se obrátila a jeho obklíčení generálové byli volní. Nacume Jošinobu ho přesvědčil aby utekl; život Iejasua byl příliš důležitý. Jošinobu pak vedl útok na Takedovy linie a byl zabit.\n\nKdyž se Tokugawa vrátil do pevnosti Hamamacu, měl podle svědectví současníků pouze pět mužů; bitva dopadla špatně. Přesto nařídil, aby brána pevnosti zůstala otevřená a nechal zapálit ohně, aby navedly utíkající armádu do bezpečí. Tadacugu Sakai bubnoval na velký válečný buben, aby podpořil morálku a čest vracejících se mužů. Tato taktika se jmenuje \"strategie prázdné pevnosti\". Když Takedův předvoj, vedený Nobuharuem Babou a Masakagem Jamagatou, uslyšel bubny, viděl ohně a otevřenou bránu, domníval se, že Tokugawa nastražil léčku a tak se zastavil a utábořil na noc. Kdyby pokračoval, mohl obsadit pevnost.\n\nV noci malá skupinka Tokugawových bojovníků zaútočila na Takedův tábor a přinutila je ustoupit do rokle, kde zůstali bezmocní. Takeda ustoupil následující ráno.\n\n"}
{"id": "1005403", "url": "https://cs.wikipedia.org/wiki?curid=1005403", "title": "Cena BAFTA za nejlepší mužský herecký výkon ve vedlejší roli", "text": "Cena BAFTA za nejlepší mužský herecký výkon ve vedlejší roli\n\nFilmová cena Britské akademie (angl. British Academy Film Award za nejlepší mužský herecký výkon ve vedlejší roli je filmová cena za nejlepší mužský herecký počin ve vedlejší roli udělovaná každý rok Britskou akademií filmového a televizního umění.\n"}
{"id": "1005406", "url": "https://cs.wikipedia.org/wiki?curid=1005406", "title": "Production I.G", "text": "Production I.G\n\nProduction I.G ( 株式会社プロダクション・アイジー, \"Kabušiki gaiša Purodakušon Ai Dží\") je japonské animační studio, které v roce 1987 založili Micuhisa Išikawa a Takajuki Gotó a které bylo pojmenováno podle počátečních písmen příjmení zakladatelů. Mezi nejúspěšnější filmy a seriály studia Production I.G patří celosvětově populární série \"Ghost in the Shell\", \"Kuroko no basuke\", \"Psycho-Pass\" nebo \"Útok titánů\".\n"}
{"id": "1005408", "url": "https://cs.wikipedia.org/wiki?curid=1005408", "title": "Josef Jadrný", "text": "Josef Jadrný\n\nJosef Jadrný (* 16. dubna 1957) je český stavař a politik, starosta Janova Dolu, v letech 2012 až 2016 náměstek hejtmana Libereckého kraje.\n\nPůsobí jako předseda občanského sdružení Naše Podještědí, je jeho členem od založení v roce 2008. Cílem sdružení je „ochránit vydatné podzemní zdroje pitné vody a odvrátit těžbu uranu v hustě obydlené oblasti Podještědí.“\n\nOd roku 2007 byl členem Strany zelených. Na brněnském sjezdu Strany zelených, jenž se konal v prosinci 2009, kandidoval na předsedu strany jako zástupce „Demokratické výzvy“: frakce, která prosazovala posilování vnitrostranických demokratických mechanismů a návrat strany k původnímu programu, od něhož se strana odchýlila během působení v Topolánkově vládě. V kandidátském projevu se vymezil proti silové politice Martina Bursíka, ukončil činnost frakce – protože splnila svůj základní účel – a odstoupil z kandidatury ve prospěch Matěje Stropnického. Na sjezdu byl nakonec poprvé do funkce předsedy Strany zelených zvolen Ondřej Liška.\n\nNa podzim 2010 kandidoval v rámci uskupení Změna pro Liberec do městského zastupitelstva, kam byl zvolen z devátého místa kandidátky. V roce 2012 kandidoval jako člen Strany zelených na kandidátce Změny pro Liberecký kraj i do krajského zastupitelstva, kam byl zvolen tentokrát z osmého místa. Na úvodním zasedání krajského zastupitelstva byl zvolen náměstkem hejtmana pro oblasti řízení životního prostředí a zemědělství. Po zvolení do této funkce se na začátku roku 2013 vzdal mandátu v zastupitelstvu města Liberec. Od března 2012 byl krajským předsedou Strany zelených v Libereckém kraji.\n\nNa sjezdu Strany zelených v České Třebové v listopadu 2012 kandidoval do sedmičlenného Předsednictva Strany zelených na pozici řadového člena. Při volbě metodou jednoho přenosného hlasu v souboji o obsazení posledního místa prohrál těsně s Danou Kuchtovou o 0,019 hlasu.\n\nVe volbách do Senátu PČR v roce 2014 kandidoval za Stranu zelených v obvodu č. 36 – Česká Lípa. Jeho kandidaturu podporovala i KDU-ČSL. Se ziskem 4,90 % hlasů skončil na 7. místě a nepostoupil tak ani do druhého kola.\n\nV prosinci 2014 byl odvolán z pozice krajského předsedy SZ kvůli jeho postojům při odvolání statutární náměstkyně hejtmana Libereckého kraje Zuzany Kocumové. Odvolání z funkce však v březnu 2015 stornovala Ústřední revizní komise SZ, protože před hlasováním o odvolání Jadrného jednání opustilo 5 delegátů. Tím se stranická konference stala neusnášeníschopnou. Vedení konference pak jednání přesto neukončilo, čímž porušilo vnitrostranické předpisy. Josef Jadrný nicméně ještě v prosinci 2014 ze SZ sám vystoupil.\n\nVe volbách v roce 2016 již do Zastupitelstva Libereckého kraje nekandidoval a skončil tak i v pozici náměstka hejtmana.\n\nVe volbách v roce 2018 kandidoval do zastupitelstva obce Janův Důl na Liberecku a stal se tamním starostou.\n\n"}
{"id": "1005414", "url": "https://cs.wikipedia.org/wiki?curid=1005414", "title": "Hamamacu", "text": "Hamamacu\n\nHamamacu () je město na západě prefektury Šizuoka v Japonsku a největší město této prefektury. 1. července 2005 bylo sloučeno s 11 sousedními městy a stalo se městem určeným vládním nařízením 1. dubna 2007.\n\nMá rozlohu 1511,17 km² a žije zde 808 182 obyvatel (2007).\n\n\n\n"}
{"id": "1005415", "url": "https://cs.wikipedia.org/wiki?curid=1005415", "title": "Kostel svatého Petra a Pavla (Jeníkovice)", "text": "Kostel svatého Petra a Pavla (Jeníkovice)\n\nKostel svatého Petra a Pavla je římskokatolický filiální kostel v Jeníkovicích, patřící do farnosti Třebechovice pod Orebem. Je chráněn jako kulturní památka České republiky.\n\nPůvodní gotický kostel je poprvn2 zmiňován v roce 1385 v soupise církevního majetku jako filiální kostel ke kostelu v Třebechovicích. V roce 1542 je uváděno jeho zasvěcení sv. Mikuláši. Sv. Petru a Pavlovi byl zasvěcen asi až nový zděný kostel, vystavěný namísto původního v letech 1741-1745. Kostel dal postavit Rudolf Josef hrabě Colloredo. Kvůli válce s Pruskem byl definitivně dokončen až v roce 1747.\n\nV roce 1901 se zbortila klenba lodi, stát zůstala pouze věž. Kostel byl následně obnoven novorenesančně V. Reichlem z Hradce Králové, základní kámen nové lodi kostela byl položen 5. 5. 1901. Nový kostel byl slavnostně vysvěcen 6. 10. 1901 královéhradeckým biskupem Eduardem Brynychem. Pod kazatelnou toto připomíná pamětní nápis. Při výstavbě byla v základě oltáře nalezena skleněná miska, na okraji ozdobená dvojím páskem ze stříbrného stočeného drátu, s ostatky světce obtočenými podobným drátem.\n\nZa 1. světové války byl rekvírován zvon z roku 1535, stejně jako píšťaly z varhan. Druhý zvon z roku 1528 byl zrekvírován za 2. sv. války Němci, po válce byl nalezen na Maninách v Praze a v roce 1946 se šťastně vrátil zpět do Jeníkovic a byl vrácen na věž.\nVěž je stará, ale cibulovitá střecha byla odstraněna a nahrazena současnou jehlancovitou. V ní visí zvon z roku 1528 slitý Janem Hlaváčem, zvonařem v Hradci Králové. Kolem kostela byl starý hřbitov, který byl z hygienických důvodů zrušen. Na něm po levé straně věže stojí stará pískovcová kropenka, která pochází ze starého kostela a u ní je ve zdi zasazen náhrobní kámen s nečitelným nápisem, nejspíše Jana Šárovce ze Šárova, pána na Jeníkovicích v 16. století. Kostel byl opravován v letech 1974-1975 a 1994. V roce 1995 vykraden - byly ukradeny mosazné lampy, cínové svícny a další věci. Beránek na knize se sedmi pečetěmi (vzácná řezbářská práce Kapuciánova) byl zavčas odklizen a tím zachráněn. V roce 2001 byly opraveny věžní hodiny, po úderu blesku provedeny nové hromosvody a oprava věže včetně podlah a ochranných nátěrů.\nDo nového kostela byl ze starého přenesen barokní oltář sv. Petra a Pavla, sochy sv. Prokopa a Vojtěcha, které stojí nad průchody za oltář, dále lavice a kostelní dveře. Kazatelna, varhany a zpovědnice jsou nové. Ve starém kostele byl ještě oltář sv. Salvatora, přenesený prý z Třebechovic, s letopočtem 1655. Kruchta je podepřena dvěma železnými litými sloupy.\nStávající varhany jsou nefunkční a tím jsou veškeré bohoslužby konány v tichosti (stav z června 2014).\nPřed kostelem stojí památné stromy – \"lípa roboty\", která byla vysazena na památku osvobození od panských robot roku 1849, a \"lípa svobody\", která byla vysazena roku 1918.\nNa jih od kostela se nachází krucifix.\nBohoslužby se konají od dubna do prosince první neděli v měsíci v 10.30.\n"}
{"id": "1005419", "url": "https://cs.wikipedia.org/wiki?curid=1005419", "title": "Soupisky mužstev na mistrovství světa ve fotbale 2014 (skupina C)", "text": "Soupisky mužstev na mistrovství světa ve fotbale 2014 (skupina C)\n\nToto je soupiska čtyř mužstev skupiny C na Mistrovství světa ve fotbale 2014.\n\n"}
{"id": "1005420", "url": "https://cs.wikipedia.org/wiki?curid=1005420", "title": "Saint-James", "text": "Saint-James\n\nSaint-James je francouzská obec v departementu Manche v regionu Normandie. V roce 2011 zde žilo 2 718 obyvatel.\n\n\"Počet obyvatel\" \n\n"}
{"id": "1005423", "url": "https://cs.wikipedia.org/wiki?curid=1005423", "title": "Miroslav Potůček", "text": "Miroslav Potůček\n\nMiroslav Potůček (5. listopadu 1922, Pardubice – 4. dubna 2015, Pardubice) byl československý fotbalista. Většinu své fotbalové kariéry strávil v týmu SK Pardubice, kde nastupoval v nejvyšší soutěži ve válečných letech a těsně poté. Po sestupu klubu z ligy v roce 1946 byl proti své vůli poslán do týmu Železničáři (později Lokomotiva) Pardubice. Zde odehrál jednu sezónu, následoval přestup do AFK Pardubice, kde po pěti sezónách v 28 letech ukončil hráčskou kariéru. Zemřel ve věku 92 let v Pardubicích. Strýcem manželky Miroslava Potůčka byl slavný pardubický fotbalista meziválečného období Josef Svoboda.\n"}
{"id": "1005425", "url": "https://cs.wikipedia.org/wiki?curid=1005425", "title": "Khadr El Touni", "text": "Khadr El Touni\n\nKhadr El Touni, arabsky خضر التوني, (žil 15. března 1915 Káhira — 25. září 1956 Helwán) byl egyptský reprezentant ve vzpírání.\n\nVyhrál soutěž ve střední váze na berlínské olympiádě, když dosáhl ve trojboji výsledku 387,5 kg (světový rekord) a porazil stříbrného Rudolfa Ismayra o senzačních 35 kg; vzepřel dokonce víc než vítěz polotěžké váhy Louis Hostin. Jeho kariéru zbrzdila druhá světová válka, na hrách v Londýně skončil na čtvrtém místě, stal se však v poválečném období třikrát mistrem světa. Vytvořil jedenáct světových rekordů.\n\nZemřel při pokusu o neodbornou opravu elektrického vedení ve svém domě v Helwánu.\n\n"}
{"id": "1005428", "url": "https://cs.wikipedia.org/wiki?curid=1005428", "title": "Okres Krosno", "text": "Okres Krosno\n\nOkres Krosno (polsky \"Powiat krośnieński\") je okres v polském Podkarpatském vojvodství. Rozlohu má 923,79 km² a v roce 2011 zde žilo 111 681 obyvatel. Sídlem správy okresu je město Krosno, které však není jeho součástí, ale tvoří samostatný městský okres. Na jihu okres sousedí se Slovenskem.\n\nMěstsko-vesnické:\n\nVesnické:\n\n"}
{"id": "1005430", "url": "https://cs.wikipedia.org/wiki?curid=1005430", "title": "Kedleston Park", "text": "Kedleston Park\n\nKedleston Park je plocha u Kedleston Hall, venkovské usedlosti zámožného majitele v Kedleston, Derbyshire. Parková úprava je ve stylu anglický park.\nJeden z nejvýznamnějších zahradních architektů 20. století, Ivar Otruba park popisuje jako krajinu nálad, „\"…kdy se nám v šerosvitu zjevuji symbolické, antikizující stavby, pavilony, zámek, palladianské mosty… …louky, se stády zvěře chované v oborách i volně se pasoucí, umně zastřihávající spodní část koruny stromu … …Jako by stromy měly „spodničky\".\"“ Tento efekt pasoucí se zvěře v anglickém parku popisuje a doporučuje pro některé případy už Humphry Repton \n\nZahrady a pozemky, jsou na počátku 21. století do značné míry upraveny podle pojetí Roberta Adama. Adam byl požádán Nathanielem Curzonem v roce 1758, aby \"vzal do roky oboru a okrasnou zahradu\". Zahradní architekt William Emes začal pracovat na Kedleston v roce 1756, a pokračoval v úpravách Curzona až do roku 1760. Nicméně, hlavní úpravy řídil Adam. Během tohoto období byly zahrady navržené Charlesem Bridgemanem zcela odstraněny ve prospěch přirozeněji vypadající úpravy připomínající krajinu. Bridgemanovy geometrické nádrže byly upraveny na jezera s meandry.\nRobert Adam navrhl četné chrámy a tretky, mnoho z nich bylo nikdy vytvořeno. Tyto se nacházejí v North Lodge (která má podobu triumfálního oblouku): vstupní brány s vrátnicemi v obci, most, kaskády a Fishing Room . Fishing Room je jednou z nejvíce patrných budov v parku. Je upraven v neoklasicistním stylu, je umístěn na okraji horního jezera a obsahuje lázeň a loděnici níže. Některé z neprovedených prvků R. Adama v designu soupeří s vznešenosti domu Kedleston Hall. \"Rozhledna\" byla navržena v roce 1760. Měla být 84 stop vysoká a 50 stop široká, o pěti patrech a kupoli největší věže by obklopovaly menší kupole doprovodných věží. Adam plánoval proměnit i všední užitkové budovy na architektonické skvosty. Design bažantnice (velká plocha poskytovala výhodné místo pro střelbu) měl být upraven na klenutý chrám, avšak plán příliš nebyl nikdy dokončen. Mezi sochami v areálu je socha medicejského lva vytesaná Josephem Wiltonem na podstavci navrženém Samuelem Wyattem, z doby kolem 1760 - 1770. \n\nOkolo 1770, George Richardson navrhl šestihranný letohrádek, a v roce 1800 oranžerii. Long Walk byl založen v roce 1760 a osázen kvetoucími keři a okrasnými dřevinami. Je zpráva, že v roce 1763 lord Scarsdale dal svému zahradníkovi semeno vzácného a italského keře, který nazýval \"Rodo Dendron\" (Nemuselo jít o pěnišník, název rhododendron, byl až do 17. století výraz pro oleandr \"Nerium oleander\" který v Itálii roste zcela běžně).\nZahrady a pozemky dnes, více než dvě stě let později, zůstávají většinou beze změny. Části majetku je určena jako pozemek zvláštního vědeckého zájmu, a to především pro \"bohatství a rozmanitost fauny bezobratlých zetlelého dřeva\" která obývá staré stromy. \n\n"}
{"id": "1005431", "url": "https://cs.wikipedia.org/wiki?curid=1005431", "title": "Augustus Tolton", "text": "Augustus Tolton\n\nSlužebník Boží Augustus Tolton (1. dubna 1854 Missouri, USA – 9. července 1897 Illinois, USA) byl americký římskokatolický kněz. Je známý zejména pro to, že se stal prvním černošským katolickým knězem v USA. 2. března 2010 oznámil kardinál Francis George začátek kanonizačního procesu.\n\nAugustus Tolton se narodil v Missouri, rodičům Peterovi Paulu Toltonovi a Martě Jane Chisleyové, kteří byli otroky u katolické rodiny, která nechala pokřtít i jejich děti. Není úplně jisté, jak se Toltonovi dostali na svobodu. Otec Augustus později vyprávěl farníkům, že jeho otec Peter utekl z farmy a vstoupil do armády Unie, kde však zemřel. Matka s dětmi se pak s pomocí sympaických vojáků a policistů Unie dostala přes řeku Mississippi do sousedního svobodného státu Illinois.\n\nPo příchodu do města Quincy v Illinois začala matka Martha, Augustus i jeho bratr Charley pracovat v továrně na doutníky \"Herris Tobacco Company\". Po smrti bratra Charleyho (zemřel v dětském věku) se Augustus seznámil s irsko-americkým knězem, otcem Peterem McGirrem, který mu nabídl možnost navštěvovat během zimních měsíců (kdy byla továrna zavřená) školu ve farnosti Sv. Vavřince. Rozhodnutí faráře však bylo farníky přijato velice kontroverzně. Přes protesty rodičů dětí i dalších farníků otec McGirr trval na tom, aby Augustus setrval ve škole.\n\nVe svých šestnácti letech byl Augustus biřmován. Do kostela chodil každý den, a během jednoho měsíce se naučil nazpaměť latinskou mši. S otcem McGirrem často hovořil o možnosti stát se knězem (dokonce zjistili, že v celých Spojených státech není ani jeden černošský katolický kněz). Augustus začal pochybovat, zda by se vůbec mohl on stát knězem. Otec McGirr jej povzbuzoval, aby se této myšlenky nevzdával, a spojil se s otcem Schaeffermeyerem, který byl farářem farnosti sv. Bonifáce, kam také Augustus chodil. Nakonec usoudili, že by nejlepší bylo, kdyby Augustus vstoupil do řádu Františkánů s tím, že by otec Schaeffermeyer celou jeho kněžskou formaci zaplatil. Františkáni však zádost odmítli, a tak otcové poslali dopisy do všech seminářů v USA. Nikde se však nechtěli černošského zájemce o kněžství ujmout.\n\nPřestože v žádném semináři Augustina nechtěli, v Quincy otcové pokračovali v jeho vzdělávání. Roku 1873 jej začíná učit otec Theodore Wegmann se záměrem, udělat z něj alespoň dobrého katechetu. Otec Wegmann byl ale po dvou letech přeložen do jiné farnosti a tak se Augustus musel opět vrátit k práci v továrně (mezitím pobýval krátký čas ve farnosti na severovýchodě Missouri, jenže tamní kněz měl značné problémy s alkoholem, tak se Augustus musel vrátit do Quincy). Nyní pracoval v továrně na sodovku a docházel na výuku náboženství ke dvěma starým františkánům.\n\nKdyž se biskup Peter Joseph Baltes chystal na cestu do Říma, napadlo otce McGirryho, že by se mohl přimluvit za Augustovo přijetí do semináře v Evropě. Když tento nápad předložil biskupovi, byl mu odsouhlasen. Ve stejné době přijíždí do Quincy františkánský kněz Richardt, kde zjišťuje, že jeho spolužák z dětství je přítelem kardinála, prefekta Papežské univerzity Urbania. Ta měla pod sebou pontifikální kolej, vedenou Kongregací pro evangelizaci národů, připravující mladé kněze pro misijní činnost. Napsal mu proto dopis, ve kterém vysvětlil Augustovu situaci.\n\nPo několika měsících opravdu přišla kladná odpověď a tak nic nebránilo Augustovi vstoupit do papežského semináře.\n\n12. března 1880 dorazil Augustus do Říma, následně dostal oděv seminaristy, a spolu s přibližně 70 bohoslovci z Evropy studoval bohosloví. Situace zde byla opačná než v USA, vedení i ostatní bohoslovci se k němu chovali bez předsudků.\n\n24. dubna 1886 byl Augustus, ve svých 31 letech, vysvěcen na kněze a poslán do farnosti v USA. Když dorazil do Quincy, dostalo se mu vřelého uvítání, nicméně situace nebyla příliš příznivá, neboť měl problémy s německým knězem. Z toho důvodu napsal kardinálu-prefektovi Papežské univerzity Urbaniana, aby mohl být přeložen ze své nově vzniklé černošské farnosti sv. Josefa (dílčím problémem byla nestálost a malá víra jeho černošských farníků, které decimovala chudoba a alkohol). Jeho novým působištěm se stalo Chicago. Zdejší arcibiskup Patrick Feehan jej vřele uvítal a jmenoval jej farářem farnosti Sv. Augustina (s pastorační jurisdikcí nad všemi černošskými katolíky v arcidiecézi).\n\nKatherine Drexel (dnes již svatořečená), jedna z nejbohatších žen na světě té doby a hluboce věřící katolička (posléze i řádová sestra) se po soukromé audienci u papeže Lva XIII. rozhodla věnovat do různých křesťanských farností po Spojených státech finanční pomoc (celkově během svého života věnovala několik milionů dolarů). Finanční pomoc se dostala i k otci Augustovi, který začal stavět kostel, který navštěvovalo běžně přibližně 600 farníků. nakupoval také oblečení, jídlo a navštěvoval chatrče, ve kterých většina farníků žila. Sám také vedl zbožný a asketický život, plný modlitby a odříkání.\n\nRoku 1897 po nedělní mši otec Augustus Tolton oznámil, že jede do Bourbonnais solu s ostatními kněžími na diecézní setkání. Když se po týdnu 9. července vracel, bylo venku přes 40.5°C (105°F). Po vystoupení z vlaku upadl. Policejní hlídka jej přenesla do nemocnice, kde večer, po přijetí svátostného pomazání zemřel.\n\n2. března 2010 oznámil kardinál Francis George (arcibiskup Chicagské arcidiecéze) začátek kanonizačního procesu, který začíná udělením titulu \"Služebník Boží\".\n\n\n"}
{"id": "1005434", "url": "https://cs.wikipedia.org/wiki?curid=1005434", "title": "Montanel", "text": "Montanel\n\nMontanel je francouzská obec v departementu Manche v regionu Normandie. V roce 2011 zde žilo 373 obyvatel.\n\n\"Počet obyvatel\" \n\n"}
{"id": "1005435", "url": "https://cs.wikipedia.org/wiki?curid=1005435", "title": "Argouges", "text": "Argouges\n\nArgouges je francouzská obec v departementu Manche v regionu Normandie. V roce 2011 zde žilo 541 obyvatel.\n\n\"Počet obyvatel\" \n\n"}
{"id": "1005439", "url": "https://cs.wikipedia.org/wiki?curid=1005439", "title": "Kostel svatého Ducha (Krupka)", "text": "Kostel svatého Ducha (Krupka)\n\nKostel svatého Ducha se nachází ve městě Krupka pod kostelem Nanebevzetí Panny Marie. Jednolodní gotická stavba byla v minulosti spojena se špitálem, a proto byl kostel nazýván špitálním kostelem sv. Ducha. Je chráněn jako kulturní památka České republiky.\n\nKostel byl postaven roku 1440. V roce 1444 byl jednoduchý kostel připojen ke špitálu, který měl zástavbu dnešního domu č. p. 128 a domu č. p. 96. Tyto dva objekty propojovala společná střecha. K hornímu konci špitálu navazovala dolní městská brána, což byl velký dům s vysokou střechou s bytem branaře a městským vězením. Je doloženo, že roku 1475 konal bohoslužby kněz jménem Kašpar. Kostel společně se špitálem udržovaly různé nadace, například rodiny Glatz či Jeschka z Koldic.\n\n22. června 1538 při velkém požáru kostel shořel a s ním i špitál, městské lázně a 27 okolních domů. V roce 1565 byl kostel znovu postaven a o rok později se stal Lorenz Krause představeným nového špitálu. Téměř o sto let později, 3. března 1629 postihl kostel opět požár, při kterém shořela část kostela až k věžičce. Kostel byl opraven až po skončení třicetileté války.\n\nKostel sv. Ducha byl ve velmi špatném stavu, finance, které jeho údržbu přicházely, byly pouze z nadací, kterých v té době taktéž nebylo mnoho. Nadaci ve výši 300 zlatých věnoval kostelu J. Friedrich Nievenheim ve své závěti. V kostele se ubytovalo přibližně 5 chudáků, kteří ráno, v poledne a večer zvonili na zvon, který kupodivu nevisel na střeše kostela, ale na špitálním domě. Zvon byl roku 1701 vysvěcen sv. Václavovi. K Nievenheimově nadaci se později přidalo více nadačních fondů i menších dárců a nadační kapitál vzrostl k roku 1791 na 5176 zlatých. Avšak vrchní na radnici s penězi neuměli zacházet a roku k roku 1811 klesl nadační kapitál na 2338 zlatých. V roce 1830 založil krupský obchodník Johann Wenzel Mayer svým jménem nadaci, která měla udržovat jednoho kněze u kostela sv. Ducha i obydlí ve špitálním domě jako farní byt. Za vlády císaře Josefa byl špitální kostel, jakožto všechny nefarní kostely, uzavřen. Věřící Krupky však vybrali peníze, aby mohl být kostel vysvěcen. K tomu došlo v roce 1839 o Svatodušních svátcích. Slavnostní kázání držel litoměřický prefekt Franz Xaver Effenberger.\n\nRoku 1851 byl starý Špitál zrušen na úkor nově zřízeného chudobince pod kostelem sv. Anny. Z jmění nadace Mayera koupila církev půlku starého Špitálu a zřídil se byt pro tehdejšího faráře Schürze. Z těchto peněz byl opraven i kostel a dostal břidlicovou střechu a novou gotickou věžičku. Po nějakém čase farář odešel a kostel opět chátral.\nS příchodem dalšího faráře Ludvíka Meinla došlo k renovaci, interiéry vymaloval pokojový malíř Pieschel z Proboštova, obrazy a oltář zrestauroval Tittel z Bohosudova.\nDále se v kostele vystřídali farář z Loucha nebo farář Ludvík Fischer.\n\nSoučasný stav kostela je velmi neutěšený, i vzhledem k nevyjasněným majetkoprávním vztahům. Stěny objektu jsou velice promáčené. Během 20. století zde přespávali bezdomovci, kostel byl vykraden. Poté v něm zbyla jen dřevěná konstrukce oltáře.\n\nJednolodní gotický kostel, orientovaný na jihovýchod, byl několikrát přestavován. Dnešní kostel má nízkou sedlovou střechu, která je u okraje zvalbená. Původní vížka byla zcizena pravděpodobně v polovině 20. století. Nyní ji nahrazuje plechová věžička se zvonem, přivezeným z Komáří vížky, v Krupce. Hrotitá okna s kružbami a novými vitrážemi společně s odstíněnými meziokenními opěráky formulují výrazný exteriér kostela. Kamenné schodiště vede k prostému, hrotitému portálu.\n\nLoď je zaklenutá třemi poli křížové klenby svedených na konzoly jednoduchého tvaru. Presbytář je zaklenut paprsčitě. Před oltářem pod náhrobní deskou je vstup do hrobky, kde jsou pohřbeni pacienti z tehdejšího špitálu, kteří podlehli moru.\nV oblasti hlavního portálu si můžeme povšimnout na levé i pravé části dvou náhrobních desek.\nV západní části je vystavěn kůr, k němuž vede dřevěné, provizorní, dvouramenné schodiště. Zábradlí je zdobeno slepými kružbami.\n\nV presbytáři se nacházel původně barokní oltář s pozdně gotickou dřevořezbou Seslání Ducha Svatého. Oltář představoval svatodušní zázračné dění. Hlavní oltářní obraz lemovali dva velcí dřevění andělé. Dále tu byly k vidění ještě obrazy sv. Jana z Nepomuku či sv. Valentina a sochy Srdce Ježíšova, sv. Marie a sv. Josefa.\n\nCínová lampa nesla věčné světlo. Ve zdi byly zapuštěny dvě velké náhrobní desky. Stěny zdobily novogotické nástěnné malby.\n\n\n"}
{"id": "1005445", "url": "https://cs.wikipedia.org/wiki?curid=1005445", "title": "Soupisky mužstev na mistrovství světa ve fotbale 2014 (skupina D)", "text": "Soupisky mužstev na mistrovství světa ve fotbale 2014 (skupina D)\n\nToto je soupiska čtyř mužstev skupiny D na Mistrovství světa ve fotbale 2014.\n"}
{"id": "1005446", "url": "https://cs.wikipedia.org/wiki?curid=1005446", "title": "Podvzorkování barvonosných složek", "text": "Podvzorkování barvonosných složek\n\nPodvzorkování barvonosných složek je technika často používaná ke kompresi v souvislosti s barevným modelem YCbCr.\n\nLidský zrak je mnohem citlivější na změny jasu Y než barvonosných složek Cb a Cr.\nTyto barvonosné složky jsou proto v multimédiích často podvzorkovávány.\nZtráta informace je přitom člověkem běžně nepozorovatelná.\nTato technika se používá např. v obrazových formátech JPEG, JPEG 2000 nebo všech videoformátech MPEG.\n\nNěkolik pixelů, které mají společnou některou barevnou složku, tvoří blok neboli makropixel. \nBlok má typicky šířku 4 a výšku 2 vzorky.\nPodvzorkování se značí trojicí čísel ve formátu \"J:a:b\".\n\"J\" udává šířku bloku (vždy 4), \"a\" je počet barvonosných složek horního řádku a \"b\" je počet těchto složek ve spodním řádku.\nČasto používaná schémata podvzorkování jsou 4:4:4 (nepodvzorkováno), 4:2:2 (barvonosné složky horizontálně podvzorkovány na polovinu), 4:1:1 (horizontálně podvzorkovány na čtvrtinu) a 4:2:0 (horizontálně i vertikálně na polovinu).\n"}
{"id": "1005448", "url": "https://cs.wikipedia.org/wiki?curid=1005448", "title": "Elektrėnai", "text": "Elektrėnai\n\nElektrėnai je město v Litvě, které je od roku 2000 centrem stejnojmenného okresu. Má 14 000 obyvatel a nachází se na půli cesty mezi Vilniusem and Kaunasem. Jedná se o jedno z novějších měst, které vzniklo v dobách Litevské sovětské socialistické republiky pro zaměstnance místní elektrárny. Jeho jméno je odvozeno od elektřiny. Historické budovy ve městě nejsou a sestává výhradně z velkých jednotných panelových domů. Blízko města se nachází umělé jezero Elektrėnajská laguna, které je používáno k chlazení elektrárny a jeho teplota je o něco vyšší než teplota jeho okolí.\n"}
{"id": "1005449", "url": "https://cs.wikipedia.org/wiki?curid=1005449", "title": "Olympiastadion Mnichov", "text": "Olympiastadion Mnichov\n\nMnichovský olympijský stadion (\"Olympiastadion München\") je stadion v Mnichově. Nachází se v Olympijském parku na severu Mnichova. Stadion byl postaven jako hlavní dějiště Letních olympijských her v roce 1972.\n\nStadion s kapacitou 80 000 také hostil významné fotbalové zápasy, včetně Mistrovství světa ve fotbale 1974 a Mistrovství Evropy ve fotbale 1988.\n\nV současné době má kapacitu 69 250 diváků.\n\nDo výstavby Allianz Arény pro Mistrovství světa 2006 byl domovem týmů FC Bayern Mnichov a TSV 1860 München.\n\nStadion byl postaven firmou Bilfinger Berger mezi roky 1968-1972.\n\n"}
{"id": "1005456", "url": "https://cs.wikipedia.org/wiki?curid=1005456", "title": "Diyarbakırspor", "text": "Diyarbakırspor\n\nDiyarbakırspor Kulübü byl turecký fotbalový klub sídlící ve městě Diyarbakır. Klub byl založen v roce 1968 sloučením klubů \"Diclespor\" a \"Yıldızspor\". Klub zanikl v roce 2014.\n\n"}
{"id": "1005460", "url": "https://cs.wikipedia.org/wiki?curid=1005460", "title": "Brian Michael Bendis", "text": "Brian Michael Bendis\n\nBrian Michael Bendis (* 18. srpna 1967, Cleveland, Ohio, USA) je americký komiksový scenárista a bývalý kreslíř. Za svou kariéru získal řadu ocenění od kritiků, jedním z nich je i cena Eisner Award, kterou získal pětkrát. Je znám pro svou dlouholetou tvorbu u Marvel Comics, kde se věnoval příběhům postav, jako jsou Spider-Man, Avengers, Daredevil a Fantastic Four. V roce 2018 podepsal exkluzivní smlouvu u konkurenční společnsoti DC Comics.\n\nZačal s noir a detektivní tvorbou, ale brzy přešel k superhrdinskému komiksu. Na začátku nového tisíciletí byl jedním z autorů komiksového světa Ultimate Marvel. V roce 2004 vytvořil nové pojetí týmu Avengers v příbězích \"New Avengers\". Také je autorem řady eventů a crossoverů, například: \"Secret War\" (2004), \"House of M\" (2005), \"Secret Invasion\" (2008), \"Siege\" (2010) a \"Age of Ultron\" (2013).\n\nMimo komiksu se věnuje i vyučování. Vyučoval psaní na Portland State University. Od roku 2013 učí na University of Oregon. V roce 2014 vydal naučnou knihu \"Words for Pictures\".\n\n\n\n\n\n\n\n\n\n\n\n\n\n\n\n\n\n\n\n\n\n\nImprint v rámci DC Comics pro autorské komiksy Briana Michaela Bendise:\n\nImprint v rámci DC Comics zaměřený na mladé čtenáře. Brian Michael Bendis v něm dělá také kurátora:\n\n"}
{"id": "1005464", "url": "https://cs.wikipedia.org/wiki?curid=1005464", "title": "Bedřich Kocek", "text": "Bedřich Kocek\n\nBedřich Kocek (* 11. června 1924 Míčov, okres Chrudim) je český fotograf, žák a spolupracovník klasika české fotografie Karla Hájka.\n\nVyučil se obchodním příručím a číšníkem. Za války (1943–45) byl totálně nasazen. Po válce vykonával různá dělnická povolání a amatérsky fotografoval. V letech 1956–57 pracoval jako laborant v barrandovských laboratořích. V této době se seznámil s Karlem Hájkem, který ho zprvu angažoval jako svou neoficiální výpomoc v redakci týdeníku \"Svět v obrazech\". Od roku 1957 začal ve \"Světě v obrazech\" pracovat již oficiálně jako laborant a později jako fotoreportér. Od roku 1959 byl členem Československého svazu novinářů. Roku 1961 si Kocek formálně doplnil vzdělání a získal tak výuční list jako fotoreportér.\n\nV době pražského jara patřil k fotografům, jehož snímky obletěly svět a zapsaly se do historie – například snímek Václava Havla u rozhovoru s Jiřím Nožkou či populární fotografie Alexandra Dubčeka, jak líbá mladou dívku, která se v té době dostala na obálku \"Světa v obrazech\" a po letech se stala i předlohou pro dokument Polibek Alexandra Dubčeka, který pro ČT 2 natočil režisér Martin Dolenský. V roce 1971 jako jeden z prvních fotografů z Československa obdržel za svůj snímek rozlíceného arabského obchodníka s bičem cenu v soutěži World Press Photo. Pro \"Svět v obrazech\" Kocek pracoval 30 let až do roku 1986. V posledních desetiletích se věnuje i vytváření osobitých výtvarných děl. Bedřich Kocek také opatřil fotografiemi několik publikací, například příručku pro milovníky starožitných předmětů, kterou napsal Slavomír Ravik (\"Svět starožitností, vyprávění o hodnotách, které čas nedevalvuje\", 1972).\n\n\n"}
{"id": "1005468", "url": "https://cs.wikipedia.org/wiki?curid=1005468", "title": "Blanka Navarrská (1441)", "text": "Blanka Navarrská (1441)\n\nBlanka Navarrská ( \"Blanca de Navarra\", 1385, Pamplona – 1. dubna 1441, Santa María la Real de Nieva) byla sicilská a navarrská královna. Jediným známým zobrazením královny je soudobá socha z kostela Panny Marie v Olite.\n\nNarodila se jako jedno z osmi dětí navarrského krále Karla III. a Eleonory, dcery kastilského krále Jindřicha II. 21. května 1402 se v Catanii v zastoupení provdala za ovdovělého sicilského krále Martina a v listopadu téhož roku přistála na Sicílii. Ke skutečnému svatebnímu obřadu došlo 26. prosince 1402. O čtyři roky později Blanka porodila syna, jenž v osmi měsících zemřel. Během manželovy nepřítomnosti byla opakovaně regentkou Sicílie a zůstala jí i po jeho smrti na malárii roku 1409. Tehdy ji tchán Martin Aragonský jmenoval vikářem.\n\nRoku 1413 zemřela bezdětná Blančina sestra Johana a otec Blanku povolal zpět domů. V dubnu 1415 se vrátila do Navarry a v říjnu 1416 byla úředně potvrzena dědičkou království. 5. listopadu 1419 byla jako zralá žena zasnoubena s Janem, o řadu let mladším vévodou z Peñafielu, synem aragonského krále Ferdinanda I. 10. června 1420 v Pamploně proběhla svatba a o rok později se manželům narodil syn. Roku 1425 zemřel Karel Navarrský a Blanka se stala královnou. Zemřela v dubnu 1441 během své náboženské pouti do kláštera Guadalupe a byla pohřbena ve klášterním kostele v Santa María la Real de Nieva.\n\n"}
{"id": "1005472", "url": "https://cs.wikipedia.org/wiki?curid=1005472", "title": "Stanisław Starzyński", "text": "Stanisław Starzyński\n\nStanisław Starzyński (18. dubna 1853 Snoviči – 17. listopadu 1935 Lvov) byl rakouský právník, vysokoškolský pedagog a politik polské národnosti z Haliče, v závěru 19. a na počátku 20. století poslanec Říšské rady.\n\nPocházel z rodiny drobné šlechty. Absolvoval gymnázium Františka Josefa ve Lvově. Od roku 1872 studoval práva na Lvovské univerzitě. Po absolvování školy působil krátce na praxi ve státní správě. Jeden rok studoval na Vídeňské univerzitě. V roce 1883 se na Lvovské univerzitě habilitoval a roku 1889 se tam stal mimořádným a roku 1892 řádným profesorem všeobecného a rakouského státního práva. V ročníku 1913/1914 byl rektorem této univerzity. Byl aktivní i veřejně a politicky. Angažoval se od 80. let v hospodářských spolcích a od roku 1884 byl členem okresního výboru ve Lvově.\n\nV 80. letech se zapojil i do celostátní politiky. V doplňovacích volbách roku 1884 byl zvolen do Říšské rady (celostátní zákonodárný sbor) za velkostatkářskou kurii v Haliči. Slib složil 4. prosince 1884. Mandát pak obhájil i v řádných volbách do Říšské rady roku 1885. Na mandát rezignoval roku 1888. Do vídeňského parlamentu se vrátil ještě ve volbách do Říšské rady roku 1901, opět za velkostatkářskou kurii v Haliči. Uspěl i ve volbách do Říšské rady roku 1907, konaných podle rovného a všeobecného volebního práva (obvod Halič 30). V roce 1906 se podílel na vypracování volební reformy. Výměnou za souhlas haličských konzervativců s rovným volebním právem do Říšské rady docílil rozšíření kompetencí Haličského zemského sněmu (tzv. \"Lex Starzyński\"). V období let 1907–1911 zastával funkci místopředsedy Poslanecké sněmovny Říšské rady. Byl členem vedení poslanecké frakce Polský klub.\n\nK roku 1901 se profesně uvádí jako univerzitní profesor a statkář. Jako konzervativní statkář patřil do východohaličského politického proudu (tzv. podolacy). V červenci 1911 po volbách byl zvolen za člena organizačního výboru tohoto uskupení. Po roce 1908 se dostal do konfliktu s novým haličským místodržícím Michałem Bobrzyńskim ohledně politiky vůči etnickým Ukrajincům. Ve volbách do Říšské rady roku 1911 mu již bylo zabráněno v kandidatuře. Následně využíval jako platformu pro své politické názory Haličský zemský sněm, jehož poslancem byl v letech 1907–1914, a také list \"Gazeta Narodowa\". Vystupoval proti ukrajinským snahám o vlastní univerzitu na východní Haliči. Roku 1912 vstoupil do radikálně konzervativního Klubu středu na zemském sněmu. V roce 1914 rezignoval na protest proti volební reformě (tzv. Haličské vyrovnání).\n\nOd července 1917 do zániku monarchie zasedal jako člen Panské sněmovny (jmenovaná horní komora Říšské rady). Politicky se angažoval v konzervativních kruzích i po vzniku nezávislého Polska, už ale nezískal výraznější politický vliv.\n"}
{"id": "1005473", "url": "https://cs.wikipedia.org/wiki?curid=1005473", "title": "Okres Sanok", "text": "Okres Sanok\n\nOkres Sanok (polsky \"Powiat sanocki\") je okres v polském Podkarpatském vojvodství. Rozlohu má 1225,12 km² a v roce 2011 zde žilo 96 249 obyvatel. Sídlem správy okresu je město Sanok. Na jihu okres sousedí se Slovenskem.\n\nMěstská:\n\nMěstsko-vesnická:\n\nVesnické:\n\n"}
{"id": "1005476", "url": "https://cs.wikipedia.org/wiki?curid=1005476", "title": "ADNR", "text": "ADNR\n\nADNR (z anglického výrazu \"Aggregated diamond nanorod\") je nejtvrdší známý materiál, zvaný také \"hyperdiamant\". Vytvořili jej vědci z Bayreuthské univerzity v srpnu 2005 pomocí nanokrystalizace diamantu. Molekuly v této látce mají tvar fullerenů, vytvářejících řetězce o délce jednoho mikrometru. ADNR vydrží tlak 491 gigapascalů.\n\n"}
{"id": "1005478", "url": "https://cs.wikipedia.org/wiki?curid=1005478", "title": "Giuseppe Silli", "text": "Giuseppe Silli\n\nGiuseppe Silli (13. září 1860 Trento – 21. července 1911 Trento) byl rakouský politik italské národnosti z Tyrolska, na počátku 20. století poslanec Říšské rady a starosta Trenta.\n\nVychodil gymnázium v Trentu a zapsal se na filozofickou fakultu Mnichovské univerzity. V letech 1880–1882 studoval práva na Innsbrucké univerzitě a v letech 1882–1883 na Univerzitě ve Štýrském Hradci. V roce 1884 obdržel titul doktora práv. Vrátil se do rodného Trenta. Pracoval v advokátní kanceláři, kterou později převzal. Od roku 1886 byl redaktorem listu \"L’Alto Adige\". Redakci opustil roku 1891. Byl aktivní i politicky. Od roku 1903 zasedal jako poslanec Tyrolského zemského sněmu za italské liberály. Byl předsedou poslaneckého klubu tyrolských Italů. Ve sněmu setrval do roku 1908.\n\nPočátkem století se zapojil i do celostátní politiky. V doplňovacích volbách roku 1905 byl zvolen do Říšské rady za městskou kurii, obvod Trento, Cles, Fondo atd. Nastoupil 30. listopadu 1905 místo Antonia Tambosiho. K roku 1901 se profesně uvádí jako advokát.\n\nVe volbách do Říšské rady roku 1907 již nekandidoval. Po odchodu z parlamentu se soustředil na komunální politiku. V období let 1904–1910 zastával úřad starosty Trenta. Za jeho úřadování došlo k stavebnímu rozmachu, výstavbě železniční trati, opravě kostela Panny Marie Sněžné a stejnojmenného náměstí.\n"}
{"id": "1005479", "url": "https://cs.wikipedia.org/wiki?curid=1005479", "title": "Villefranche-sur-Saône", "text": "Villefranche-sur-Saône\n\nVillefranche-sur-Saône je francouzské město v departementu Rhône v regionu Auvergne-Rhône-Alpes. V roce 2011 zde žilo 35 640 obyvatel. Je centrem arrondissementu Villefranche-sur-Saône.\n\n\"Počet obyvatel\" \n\n"}
{"id": "1005482", "url": "https://cs.wikipedia.org/wiki?curid=1005482", "title": "Okres Lesko", "text": "Okres Lesko\n\nOkres Lesko (polsky \"Powiat leski\") je okres v polském Podkarpatském vojvodství. Rozlohu má 834,94 km² a v roce 2011 zde žilo 26 924 obyvatel. Sídlem správy okresu je město Lesko. Na jihu okres sousedí se Slovenskem.\n\nMěstsko-vesnická:\n\nVesnické:\n\n"}
{"id": "1005483", "url": "https://cs.wikipedia.org/wiki?curid=1005483", "title": "Franciszek Opydo", "text": "Franciszek Opydo\n\nFranciszek Opydo (12. července 1856 Dolna Wieś u Myślenic – 1923) byl rakouský lékař a politik polské národnosti z Haliče, na počátku 20. století poslanec Říšské rady.\n\nPocházel z rolnické rodiny. Vystudoval v letech 1876–1881 medicínu na Jagellonské univerzitě v Krakově. Roku 1881 získal titul doktora lékařství. Pracoval pak jako lékař ve Wadowicích. Byl aktivní i politicky. V letech 1897–1899 zastával funkci náměstka starosty města a od roku 1899 byl starostou. Byl rovněž členem okresního výboru.\n\nNa počátku století se zapojil i do celostátní politiky. Ve volbách do Říšské rady roku 1901 byl zvolen za kurii venkovských obcí, obvod Wadowice, Myślenice. K roku 1901 se profesně uvádí jako praktický lékař. V parlamentu prosazoval regulaci haličských řek. Patřil do skupiny krakovských konzervativců (takzvaní Stańczycy). Byl členem poslanecké frakce Polský klub.\n"}
{"id": "1005484", "url": "https://cs.wikipedia.org/wiki?curid=1005484", "title": "Alexandr Keržakov", "text": "Alexandr Keržakov\n\nAlexandr Anatoljevič Keržakov (Александр Анатольевич Кержаков, * 27. listopadu 1982, Kingisepp) je ruský fotbalový útočník. S 215 vstřelenými brankami je nejlepším ruským střelcem v historii. Hned v první ligové sezóně v roce 2001 byl zvolen do výběru 33 nejlepších hráčů ligy. V roce 2004 se stal králem ligových střelců. Se Zenitem Petrohrad získal titul ruského mistra z roku 2010, v dresu Sevilla FC vyhrál Pohár UEFA 2006/07. Reprezentoval na mistrovství světa ve fotbale 2002, mistrovství Evropy ve fotbale 2004 a mistrovství Evropy ve fotbale 2012, byl nominován na mistrovství světa ve fotbale 2014. Zde vstřelil v utkání s Jižní Koreou jako střídající hráč vyrovnávací gól na celkových 1:1. V září 2014 se dvěma brankami v utkání s Ázerbájdžánem stal nejúspěšnějším střelcem v dějinách ruské reprezentace.\n\n"}
{"id": "1005486", "url": "https://cs.wikipedia.org/wiki?curid=1005486", "title": "Sousedé uzlu", "text": "Sousedé uzlu\n\nMnožinou sousedů uzlu nazýváme všechny uzly grafu, se kterými uzel inciduje nějakou hranou.\n\nMatematicky je množina sousedů uzlu formula_1 definována jako\n\nformula_2\n\nU prostých grafů je počet sousedů roven stupni uzlu. U multigrafů je počet sousedů formula_3 než stupeň uzlu.\n"}
{"id": "1005487", "url": "https://cs.wikipedia.org/wiki?curid=1005487", "title": "Seznam chanských císařů", "text": "Seznam chanských císařů\n\nChanští císaři stáli v čele říše Chan, čínského státu existujícího v letech 202 př. n. l. – 220 n. l. Zakladatelem říše a prvním císařem chanské dynastie byl Liou Pang (císař Kao-cu), v předešlé říši Čchin rolník a starosta obce. Liou Pang se roku 209 př. n. l. přidal k povstání proti říši Čchin, po jejím pádu vládl od roku 206 př. n. l. jako král z Chan části západní Číny. Vzápětí zahájil válku proti svému dřívějšímu spolubojovníku Siang Jüovi, kterého v urputných bojích porazil a roku 202 př. n. l. se prohlásil císařem sjednocené Číny. Jeho nástupci vládli Číně z Čchang-anu (dnešní Si-an) dvě století, než se trůnu zmocnil Wang Mang, jeho vláda se však záhy zhroutila v rolnických povstáních a občanské válce. Obnovená dynastie Chan se udržela do začátku 3. století, kdy se rozpadla v nové vlně povstání a občanských válek, v nichž si Čínu rozdělily Tři říše, Wej, Šu Chan a Východní Wu.\n\nPodle čínské tradice císař po smrti obdržel čestné posmrtné jméno. Dalším jménem udělovaným posmrtně bylo chrámové jméno, určené k použití při obřadech v chrámu předků dynastie. Obě jména vyjadřovala charakter vlády a císaře, například zakladatelé dynastií dostávali chrámové jméno Tchaj-cu (, Velký předek, Velký praotec).\n\nÉra vlády je název kratšího či delšího období vlády, shrnující základní směr státní politiky. Pravidelně éry začal vyhlašovat chanský císař Wu-ti.\n"}
{"id": "1005489", "url": "https://cs.wikipedia.org/wiki?curid=1005489", "title": "Soupisky mužstev na mistrovství světa ve fotbale 2014 (skupina E)", "text": "Soupisky mužstev na mistrovství světa ve fotbale 2014 (skupina E)\n\nToto je soupiska čtyř mužstev skupiny E na Mistrovství světa ve fotbale 2014.\n"}
{"id": "1005494", "url": "https://cs.wikipedia.org/wiki?curid=1005494", "title": "Silnice II/185", "text": "Silnice II/185\n\nSilnice II/185 je komunikace II. třídy v Plzeňském kraji. Spojuje silnici I. třídy I/27 v Klatovech se silnicí I/26 ve Staňkově. Se železnicí se kříží v Klatovech a pak ve Staňkově. Oba přejezdy jsou chráněné. Kromě několika potoků přechází také u Svrčovce přes řeku Úhlavu a pak ve Staňkově přes řeku Radbuzu. Na trase se nachází čerpací stanice pouze v obci Koloveč. V Klatovech a ve Staňkově jsou čerpací stanice mimo trasu. Celková délka této silnice je zhruba 29 km.\n"}
{"id": "1005496", "url": "https://cs.wikipedia.org/wiki?curid=1005496", "title": "Diskografie Lovebugs", "text": "Diskografie Lovebugs\n\nDiskografie Lovebugs, švýcarské britpopové kapely, se skládá ze 13 alb a více než 30 singlů.\n\n"}
{"id": "1005499", "url": "https://cs.wikipedia.org/wiki?curid=1005499", "title": "Bula (pečeť)", "text": "Bula (pečeť)\n\nBula je ve sfragistice označení pro pečeť vytvořenou z kovu. V Evropě se používaly zejména buly z olova (tak pečetili papežové) a zlata, další kovy byly užívány vzácně. Listiny zpečetěné bulou se přeneseně označují také bula (papežská bula, Zlatá bula sicilská).\n\n"}
{"id": "1005505", "url": "https://cs.wikipedia.org/wiki?curid=1005505", "title": "Puštička", "text": "Puštička\n\nPuštička (\"Lindernia\") je rod hygrofytických nebo mesofytických rostlin z čeledi puštičkovitých, který byl v minulosti zařazován do čeledi krtičníkovitých.\n\nRod je vyjma chladných oblastí rozšířen téměř celosvětově a jeho jednotlivé druhy jsou původem z rozdílných kontinentů. Podrobné fylogenetické studium jednotlivých druhů není ještě dokončeno a jejich počet není sjednocen, podle je rod tvořen asi 30 a podle asi 70 druhy.\n\nPuštička je rod tvořený jednoletými až vytrvalými bylinami dorůstající do výšky až 60 cm. Listy, nejčastěji jen lodyžní a vstřícné, jsou celistvé s pilovitým okrajem a čepele mají obvykle vejčité nebo okrouhlé, někdy bývají tlustolisté a často chlupaté.\n\nZygomorfní květy vyrůstají jednotlivě nebo jsou seskupovány do různě početných hroznů nebo klasů které mohou být koncové nebo úžlabní. Poměrně drobné a různě zbarvené květy jsou oboupohlavné, mají stopky a listeny. Okvětí ve dvou přeslenech je tvořeno obvykle pěti stejnými volnými nebo srostlými eliptickými či vejčitými lístky kališními a pěti korunními které jsou dvoupyské s vejčitými laloky. Horní dvoudílný pysk je vztyčený, spodní třídílný je větší, korunní trubka je válcovitá nebo zvonkovitá. Tyčinky jsou čtyři, dvě a dvě jsou odlišné, někdy jsou z nich dvě patyčinky. Dvoudílný svrchní semeník je srostlý ze dvou plodolistů, obsahuje nejméně 50 vajíček v oddílu a má jednu čnělku s laločnatou bliznou. Květy mající nektar jsou nejčastěji opylovány hmyzem.\n\nPlody jsou tobolky s mnoha drobnými semeny s endospermem která jsou rozšiřována větrem nebo vodou.\n\nV České republice roste dlouhodobě puštička pouzdernatá, kriticky ohrožený druh, od roku 1989 se ojediněle objevuje také puštička pochybná, zavlečený druh ze Severní Ameriky.\n\n \n"}
{"id": "1005508", "url": "https://cs.wikipedia.org/wiki?curid=1005508", "title": "Michał Józef Olszewski", "text": "Michał Józef Olszewski\n\nMichał Józef Olszewski, uváděn též jen jako Michał Olszewski (19. září 1868 Lusławice – 15. září 1924 Jaworznik), byl rakouský agrární politik polské národnosti z Haliče, na počátku 20. století poslanec Říšské rady.\n\nOd jejích počátků byl členem Polské lidové strany (\"Polskie Stronnictwo Ludowe\").\n\nNa počátku století se zapojil i do celostátní politiky. Ve volbách do Říšské rady roku 1901 byl zvolen za kurii venkovských obcí, obvod Bochnia, Brzesko. Ve volbách do Říšské rady roku 1907 mandát, konaných již podle všeobecného a rovného volebního práva, obhájil mandát (obvod Halič 42). K roku 1901 se profesně uvádí jako majitel statku. V parlamentu byl členem frakce Polský klub a působil jako tajemník klubu Polské lidové strany.\n\nV letech 1907–1908 redigoval list \"Gazeta Chłopska\". V něm vedl kritický kurz proti usmiřovací politice Polské lidové strany vůči haličským konzervativcům. Nakonec se ale sám přiklonil k myšlence dohody s konzervativci, kterou v roce 1908 prosadil spolu s Janem Stapińskim. Vystupoval proti národním demokratům Władysława Dębského. Když se Polská lidová strana rozpadla, přešel do formace Polskie Stronnictwo Ludowe – Zjednoczenie Niezawisłych Ludowców Jana Stapińského a následně do Stapińským vedené strany Polskie Stronnictwo Ludowe Lewica. Psal články do stranického listu \"Przyjaciel Ludu\". Byl členem okresního výboru a okresní školní rady v Brzesku. Za světové války se stáhl z politického života. Nadále ale psal pro noviny Przyjaciel Ludu a angažoval se v rolnické organizaci Związek Chłopski.\n"}
{"id": "1005509", "url": "https://cs.wikipedia.org/wiki?curid=1005509", "title": "Úderový nástroj", "text": "Úderový nástroj\n\nÚderový nástroj je hudební strunný nástroj, jehož zvuk je vyluzován údery kladívka či paličky.\n\nZvuk je zde vyluzován kladívky ovládanými klaviaturou:\n\nNa tyto nástroje se hraje paličkami:\n"}
{"id": "1005510", "url": "https://cs.wikipedia.org/wiki?curid=1005510", "title": "Stefan Moysa-Rosochacki", "text": "Stefan Moysa-Rosochacki\n\nStefan Moysa-Rosochacki (17. dubna 1853 Rosochacz – 9. prosince 1920 Lvov) byl rakouský politik polské národnosti z Haliče, v závěru 19. a na počátku 20. století poslanec Říšské rady.\n\nPocházel z rodiny drobné šlechty usedlé na východě Haliče a v Bukovině. Vystudoval práva na Lvovské univerzitě. Získal titul doktora práv. Byl pak aktivní veřejně i politicky. Od roku 1882 byl členem okresního zastupitelstva ve Sňatyni, od roku 1890 okresní starosta. Od roku 1883 byl rovněž členem Haličské hospodářské a úvěrové společnosti a dalších hospodářských spolků. Od roku 1902 vykonával funkci člena dozorčí rady Zemské banky ve Lvově. V období let 1888–1889 a 1901–1914 byl poslancem Haličského zemského sněmu, kde zastupoval okresy Sňatyn a Kolomyja. Zaměřoval se na otázky ekonomického rozvoje, výstavby silnic a regulace vodních toků.\n\nV 90. letech se zapojil i do celostátní politiky. V doplňovacích volbách roku 1898 byl zvolen do Říšské rady (celostátní zákonodárný sbor) za všeobecnou kurii, 15. volební obvod: Kolomyja, Nadvirna, Horodenka atd. Nastoupil 25. října 1898 místo Ivana Hrobelského. Mandát pak obhájil za týž obvod i v řádných volbách do Říšské rady roku 1901. Uspěl i ve volbách do Říšské rady roku 1907, konaných podle rovného a všeobecného volebního práva (obvod Halič 32). Byl členem poslanecké frakce Polský klub. V jeho rámci představoval konzervativní východohaličské křídlo, tzv. Podolacy. K roku 1901 se profesně uvádí jako předseda okresního zastupitelstva ve Sňatyni, velkostatkář a zemský poslanec s titulem komerčního rady. V parlamentu byl aktivní v rozpočtovém výboru a zabýval se finančními a ekonomickými otázkami.\n\nRoku 1899 byl povýšen do šlechtického stavu, roku 1910 získal titul svobodného pána.\n"}
{"id": "1005512", "url": "https://cs.wikipedia.org/wiki?curid=1005512", "title": "Édouard Le Roy", "text": "Édouard Le Roy\n\nÉdouard Louis Emmanuel Julien Le Roy (18. června 1870, Paříž - 10. listopadu 1954) byl francouzský filozof, představitel katolického modernismu, stoupenec H. Bergsona.\n\nVěnoval se matematice, paleontologii a antropologii.\n\n"}
{"id": "1005514", "url": "https://cs.wikipedia.org/wiki?curid=1005514", "title": "Abigél Joóová", "text": "Abigél Joóová\n\nAbigél Joóová (* 6. srpen 1990 Budapešť, Maďarsko) je maďarská zápasnice–judistka.\n\nS judem začínala v 8 letech. Připravuje se pod vedením Gábora Pánczéla v klubu KSI Budapešť. V maďarské seniorské reprezentaci se pohybuje od roku 2008, od roku 2010 v polotěžké váze do 78 kg. V roce 2012 se kvalifikovala na olympijské hry v Londýně. Ve čtvrtfinále v zápase s Američankou Kaylou Harrisonovou se po minutě boje ujala vedení na wazari technikou uči-mata. V polovině zápasu jí Američanka ji chytila při nástupu do harai makikomi za nohu a poslala kolenem přímo na zem. Bylo z toho zranění menisku, po kterém s obtížemi zvládala chodit. Zápas nevzdala, ale bodový náskok do konce hrací doby neudržela. Harrisonová jí ve třetí minutě zápasu poslal technikou o-soto-gari na ippon. V opravách předvedla heroický výkon, když dokázala krásnou uči-matou hodit Polku Darii Pogorzelecovou na ippon. V souboj o bronz již nestačila na Francouzsku Audrey Tcheuméovou a obsadila 5. místo. \n\nV roce 2016 se kvalifikovala na olympijské hry v Riu a od prvního kola musela čelit náročnému losu. Ve druhém kole odolala v boji na zemi úřadující mistryně světa Japonce Mami Umekiové a zvítězila na juko. V opakovaném čtvrtfinále z před čtyř let s Američankou Kaylou Harrinovou však na lépe připravenou soupeřku nestačila a obsadila 7. místo.\n\nAbigél Joóová je levoruká judistka, která se pere z pravého úchopu. Její osobní (výstavní) technikou je uči-mata prováděna blízko u těla s úchopem na zádech (sambisticka uči-mata).\n\n\n\n"}
{"id": "1005515", "url": "https://cs.wikipedia.org/wiki?curid=1005515", "title": "Teofil Merunowicz", "text": "Teofil Merunowicz\n\nTeofil Merunowicz (1846 Lvov – 11. prosince 1919 Lvov) byl rakouský novinář a politik polské národnosti z Haliče, na konci 19. a počátku 20. století poslanec Říšské rady.\n\nSpolupracoval s četnými periodiky v Haliči. Přispíval do listů \"Gazeta Narodowa\", \"Głos Narodu\", \"Gazeta Lwowska\". Psal i do vídeňských novin. Publikoval politické úvahy o židovské a ukrajinské otázce v Haliči, o stavu průmyslu, obecní samosprávě a volebním systému. V letech 1893–1895 byl prvním předsedou \"Svazu polských novinářů\" ve Lvově.\n\nByl aktivní politicky. V letech 1881–1907 byl poslancem Haličského zemského sněmu, kde zastupoval Demokratický klub. V 90. letech se zapojil i do celostátní politiky. Ve volbách do Říšské rady roku 1897 byl zvolen v kurii venkovských obcí, obvod Lvov, Grodek atd. Mandát pak obhájil za týž obvod i ve volbách do Říšské rady roku 1901. K roku 1901 se profesně uvádí jako novinář a zemský poslanec.\n"}
{"id": "1005516", "url": "https://cs.wikipedia.org/wiki?curid=1005516", "title": "Císařský řád sjednocení", "text": "Císařský řád sjednocení\n\nCísařský řád sjednocení (: \"Ordre impérial de la Réunion\") bylo vyznamenání prvního Francouzského císařství, založené roku 1811 císařem Napoleonem I. na paměť rozšíření Francie jeho taženími. Řád zanikl s Napoleonovým pádem roku 1815.\n\nByl udělován jako záslužný řád, zejména za činnost v nově připojených územích a to civilistům i vojákům. Řád měl tři třídy:\n\nInsignií byla zlatá dvanácticípá hvězda, bíle smaltovaná, mezi jejími cípy byly umístěny zlaté svazky šípů.Ve zlatém okrouhlém středu je Napoleonova iniciála N, okolo je heslo \"A JAMAIS\" (Navždy).\n\nCísařovým cílem bylo 10.000 rytířů, 2.000 komandérů a 500 velkokřížů. Nicméně ve skutečnosti bylo vyznamenáno pouze 527 rytířů, 90 komandérů a 64 velkokřížů.\n"}
{"id": "1005521", "url": "https://cs.wikipedia.org/wiki?curid=1005521", "title": "Cena Miloslava Švandrlíka", "text": "Cena Miloslava Švandrlíka\n\nCena Miloslava Švandrlíka je literární ocenění vyhlašované radou městské části Praha 11 spolu s Obcí spisovatelů. Získává ho nejlepší humoristická kniha sepsaná českým autorem vydaná v předchozím kalendářním roce. Publikaci vybírá ze zaslaných návrhů pětičlenná komise, ve které má dva členy městská část, další dva Obec spisovatelů a poslední místo je určeno nezávislému odborníkovi.\n\n\n\n"}
{"id": "1005534", "url": "https://cs.wikipedia.org/wiki?curid=1005534", "title": "Silnice II/132", "text": "Silnice II/132\n\nSilnice II/132 je silnice II. třídy, která obsluhuje jižně položená města v okrese Pelhřimov (Horní Cerekev, Počátky a Žirovnice) s Jindřichovým Hradcem (Jarošov nad Nežárkou). Celková délka silnice je 26,345 km a patří tak mezi kratší silnice II. třídy.\n\n\"- celková délka 7,037 km\"\nSilnice II/132 začíná na křižovatce s mezinárodní silnicí I/34 (E551) u Jarošova nad Nežárkou. Pokračuje kolem Hostějevsi, přes Zdešov, až na hranice Kraje Vysočina.\n\n\"- celková délka 19,308 km - mostů: 7 - železničních přejezdů: 1 - podjezdů: 1 \"\nVětší část své délky silnice II/132 prochází okresem Pelhřimov. Přichází od Zdešova a vede přes města Žirovnice a Počátky. Dále pak přes obce Léskovec a Horní Ves. V Horní Cerekvi pak silnice končí zaústěním do II/112.\n"}
{"id": "1005540", "url": "https://cs.wikipedia.org/wiki?curid=1005540", "title": "Soupisky mužstev na mistrovství světa ve fotbale 2014 (skupina G)", "text": "Soupisky mužstev na mistrovství světa ve fotbale 2014 (skupina G)\n\nToto je soupiska čtyř mužstev skupiny G na Mistrovství světa ve fotbale 2014.\n\n"}
{"id": "1005541", "url": "https://cs.wikipedia.org/wiki?curid=1005541", "title": "Julius Kantor", "text": "Julius Kantor\n\nJulius Kantor (* 23. srpna 1945) je bývalý český fotbalista, útočník.\n\nZačínal ve Spartaku Žďár nad Sázavou, na vojně hrál za Duklu Tábor. V československé lize hrál za TJ Sklo Union Teplice a Slavii Praha. Za Teplice nastoupil v 51 ligových utkáních a dal 15 gólů. V lednu 1969 přestoupil do Slavie, kde se mu nedařilo a z ligy se vytratil.\n\n\n"}
{"id": "1005552", "url": "https://cs.wikipedia.org/wiki?curid=1005552", "title": "Mezinárodní letiště Doněck", "text": "Mezinárodní letiště Doněck\n\nMezinárodní letiště Doněck, oficiálně Mezinárodní Doněcké letiště Sergeje Prokofjeva (ukrajinsky ' – \"Mižnarodnyj aeroport „Doneck“ imeni Serhija Prokofjeva\", rusky ' – \"Meždunarodnyj aeroport „Doněck“ imeni Sergeja Prokofjeva\", IATA: DOK, ICAO: UKCC) sloužilo až do svého zničení ve válce na východní Ukrajině od roku 2014 jako mezinárodní letiště u Doněcku, hlavního města Doněcké oblasti na Ukrajině. Jmenuje se po ruském skladateli Sergeji Prokofjevovi.\n\nO výstavbě letiště rozhodla místní rada 27. července 1931. Bylo otevřeno již v roce 1933. Během druhé světové války bylo používáno jako vojenské letiště.\n\nPo rozsáhlých přestavbách a výstavbě moderních odbavovacích budov mělo jednu vzletovou a přistávací dráhu o délce čtyři kilometry, která byla uvedena do provozu v roce 2011. V letech 2012 a 2013 prošel letištěm ročně zhruba jeden milion cestujících.\n\nDne 26. května 2014, tedy den po prezidentských volbách na Ukrajině, letiště obsadili ozbrojenci samozvané Doněcké lidové republiky, ale ukrajinská armáda ho následující den dobyla zpět. \n\nOd začátku bojů na východní Ukrajině byl na letišti zastaven provoz. Jeho budovy a zařízení byly již v květnu 2014 těžce poškozeny. 1. října 2014 separatističtí povstalci letiště obklíčili a postupně obsadili značnou část letištní plochy. V troskách budov se ještě dlouho drželi ukrajinští vojáci.\n\nDo dne 21. ledna 2015 bylo po osmi měsících bombardování z obou stran letiště zcela zničeno. Výsledkem bojů bylo obsazení areálu letiště a také trosek budov povstalci.\n\n\n"}
{"id": "1005557", "url": "https://cs.wikipedia.org/wiki?curid=1005557", "title": "Sborná", "text": "Sborná\n\nSborná je přezdívka používaná pro tato reprezentační družstva:\n"}
{"id": "1005563", "url": "https://cs.wikipedia.org/wiki?curid=1005563", "title": "Jiří Zelenka", "text": "Jiří Zelenka\n\nJméno a příjmení Jiří Zelenka nosí více různých osob:\n\n\n"}
{"id": "1005569", "url": "https://cs.wikipedia.org/wiki?curid=1005569", "title": "Běla Gran Jensen", "text": "Běla Gran Jensen\n\nBěla Gran Jensen (* 12. června 1943) je Češka žijící v Norsku, která založila Hnutí Na vlastních nohou - Stonožka, dobrovolnou humanitární a mírová organizaci, v níž děti pomáhají jiným dětem.\n\nStudovala Filozofickou fakultu Univerzity Karlovy v Praze. V červnu roku 1969 emigrovala do Norska, kde studovala norštinu.\nPo listopadu 1989 se poprvé po dvaceti letech vrátila do Československa. Přijela do zanedbané země, kde ji lékaři požádali o pomoc. Postupně tak vzniklo Hnutí „Na vlastních nohou“ - Stonožka. Začala v Norsku prodávat vánoční obrázky, které namalovaly děti v českých školách. Z výnosů prodeje se kupovaly lékařské přístroje a vybavení pro nemocnice a dětské léčebny v České republice. Později začala Stonožka pomáhat i dětem ve válkou zasažených zemích, v Kosovu nebo v Afghánistánu.\n\nV září 2012 byla Běla Jensen vyhlášena v anketě České televize a Českého rozhlasu \"Zahraničním Čechem roku 2012\".\n\nBěla Gran Jensen: Její Stonožka rozdala už sto milionů\n"}
{"id": "1005578", "url": "https://cs.wikipedia.org/wiki?curid=1005578", "title": "Silnice II/134", "text": "Silnice II/134\n\nII/134 je silnice 2. třídy, která spojuje obce v okrese Jindřichův Hradec (Jarošov nad Nežárkou, Popelín) a v okrese Jihlava (Horní Dubenky, Batelov). Její celková délka je 31,818 km. Průběh silnice kopíruje železniční trať Jindřichův Hradec - Batelov.\n\n\"Celková délka 15,027 km - mostů: 1 - železničních přejezdů: 3\"\n\nSilnice II/134 začíná v Jarošově nad Nežárkou vyústěním ze silnice I/23. Pokračuje dále obcemi Bednárec, Bednáreček, Popelín a Horní Olešná. Na hranicích s okresem Pelhřimov přechází do Kraje Vysočina.\n\n\"Celková délka 0,675 km.\"\n\nV okrese Pelhřimov probíhá silnice II/134 pouze 0,675 km dlouhým úsekem, ve kterém se nachází křižovatka se silnicí III/13414 na Stojčín. Dále pak silnice II/134 pokračuje do okresu Jihlava.\n\n\"Celková délka 16,559 km - mostů: 3 - železničních přejezdů: 1.\"\"Nejdelší úsek silnice II/134 vede okresem Jihlava. Z hranic okresu Pelhřimov silnice přichází do Panských Dubenek a dále pokračuje přes Býkovec, Kaliště, Horní Dubenky až do Nové Vsi, kde zaúsťuje v průtahu obcí do silnice II/112. Po vyústění ze silnice II/112 pokračuje dále do Batelova, kde za železničním přejezdem končí zaústěním do silnice II/639.\"\n"}
{"id": "1005585", "url": "https://cs.wikipedia.org/wiki?curid=1005585", "title": "Kawasaki 454 LTD", "text": "Kawasaki 454 LTD\n\nKawasaki LTD 454, také označovaná jako Kawasaki EN 450, je motocykl kategorie chopper, vyvinutý firmou Kawasaki. Byl vyráběn od roku 1985 do roku 1990. Jeho předchůdce byl motocykl Kawasaki LTD 440, nástupcem se stal Kawasaki EN 500.\n\nMotor vznikl jako polovina motoru modelu Kawasaki Ninja 900Z, který má objem 908 cm³. Přenos síly na zadní kolo obstarává ozubený řemen.\n\n\n\n"}
{"id": "1005587", "url": "https://cs.wikipedia.org/wiki?curid=1005587", "title": "Black Hours", "text": "Black Hours\n\nBlack Hours je první sólové studiové album amerického zpěváka Hamiltona Leithausera. Album vyšlo dne 3. června roku 2014 u vydavatelství Ribbon Music. Výrazně se na albu podílel Paul Maroon, Leithauserův spoluhráč ze skupiny The Walkmen; v několika písních hrál také Rostam Batmanglij z kapely Vampire Weekend či zpěvačka Amber Coffman z Dirty Projectors.\n\n"}
{"id": "1005594", "url": "https://cs.wikipedia.org/wiki?curid=1005594", "title": "Soupisky mužstev na mistrovství světa ve fotbale 2014 (skupina H)", "text": "Soupisky mužstev na mistrovství světa ve fotbale 2014 (skupina H)\n\nToto je soupiska čtyř mužstev skupiny H na Mistrovství světa ve fotbale 2014.\n"}
{"id": "1005605", "url": "https://cs.wikipedia.org/wiki?curid=1005605", "title": "Soupisky mužstev na mistrovství světa ve fotbale 2014 (skupina F)", "text": "Soupisky mužstev na mistrovství světa ve fotbale 2014 (skupina F)\n\nToto je soupiska čtyř mužstev skupiny F na Mistrovství světa ve fotbale 2014.\n"}
{"id": "1005607", "url": "https://cs.wikipedia.org/wiki?curid=1005607", "title": "Kostel svatého Jana Nepomuckého (Rabí)", "text": "Kostel svatého Jana Nepomuckého (Rabí)\n\nKostel svatého Jana Nepomuckého je římskokatolický farní kostel v Rabí, patřící do farnosti Rabí. Je chráněn jako kulturní památka České republiky.\n\nHřbitovní kapli u silnice z Rabí do Horažďovic si poddanské městečko postavilo zřejmě spolu s novým hřbitovem začátkem 17. století. Z původní stavby se dochoval zejména západní portál, datovaný v nadpraží letopočtem 1611. Podle dostupné literatury byla původní stavba kaple roku 1785 nahrazena novým barokním kostelem, do nějž byl přenesen portál zdobný reliéfními sloupky s maskarony a vnitřní zařízení. Nelze ovšem vyloučit, že šlo spíše o důkladnou pozdně barokní přestavbu. Opraven byl kostel v 90. letech 20. století.\n\nKostel je jednolodní obdélníková stavba s užším půlkruhovým závěrem, zaoblenýmí nárožími, plochým stropem bez triumfálního oblouku a půlkruhovým odsazeným presbytářem. Na jižní straně kostela je novodobá přístavba pravoúhlé sakristie a oratoří nad ní, která značně poškodila vzhled kostela i okolí.\n\nVnitřní zařízení pochází z 18. století. Hlavní oltář - mensa zděná, tumovitá. Na mense jsou dva podstavce. Nad nimi je obloukovitý pás se stylisovanou rostlinou výzdobou. Retabulum jinak tvořeno mohutně vinutými akantovými motivy proplétanými páskou, které rámují křivější obraz v nástavci. Akantová výzdoba je zelená s menšími pozlacenými prvky dekoru.\n\nHřbitov je obehnán zdí a před vchodem rostou dvě staré lípy. Od kostela je výhled na hrad a také k jihu a východu.\n\nBohoslužby se konají každou sobotu v 18,00 hod. (v zimním období již v 16.30 hod.).\n\n"}
{"id": "1005608", "url": "https://cs.wikipedia.org/wiki?curid=1005608", "title": "Raab", "text": "Raab\n\nRaab může znamenat:\n\n\n"}
{"id": "1005611", "url": "https://cs.wikipedia.org/wiki?curid=1005611", "title": "Florea Lupu", "text": "Florea Lupu\n\nFlorea Lupu, v německojazyčných pramenech Florian Lupu (1864 Vovčinec – 28. ledna 1939 Černovice), byl rakouský právník a politik rumunské národnosti, na počátku 20. století poslanec Říšské rady.\n\nVystudoval právo na Černovické univerzitě. V roce 1886 získal titul doktora práv. Pak vstoupil do státních služeb. Pracoval jako soudce u různých soudů v Bukovině. Později byl advokátem, od roku 1930 notářem. Byl aktivní veřejně i politicky v rumunském národním hnutí v Bukovině. Byl poslancem Bukovinského zemského sněmu a členem zemského výboru.\n\nNa přelomu století byl členem Demokratické rolnické strany (Partidul Țărănesc Democrat). Patřil mezi spolupracovníky Aurela Onciula, který byl jeho švagrem. Publikoval v listu \"Voinţa Poporului\". Požadovali pozemkovou reformu (rozdělení církevních velkostatků) a reformu obecních samospráv. Od roku 1900 vydával v Černovicích týdeník \"Tempul\" a od roku 1902 \"Romaul\". Po odchodu ze soudních služeb se stal prezidentem Zemské banky. Do funkce ho dosadil po roce 1905 zemský sněm, na základě složitých vyjednávání mezi jednotlivými etniky v této korunní zemi. Po roce 1918 byl ředitelem Bukovinské spořitelny.\n\nPublikoval články s právní a politickou tematikou.\n\nPočátkem století se zapojil i do celostátní politiky. Ve volbách do Říšské rady roku 1901 získal mandát za kurii venkovských obcí, obvod Černovice, Storožynec, Siret atd. Rezignace byla oznámena na schůzi 5. července 1905. Neúspěšně kandidoval i ve volbách do Říšské rady roku 1911, v okrsku Bukovina 11 ho porazil Constantin Isopescu-Grecul.\n\nPo roce 1918 byl zvolen do rumunského parlamentu.\n"}
{"id": "1005633", "url": "https://cs.wikipedia.org/wiki?curid=1005633", "title": "British Sea Power", "text": "British Sea Power\n\nBritish Sea Power je anglická rocková skupina, založená v městě Kendal v roce 2000. Skupinu založili bratři Yan Scott Wilkinson a Neil Hamilton Wilkinson společně s Matthewem Woodem a Martinem Noblem; koncem roku 2001 se ke skupině přidal ještě Eamon Hamilton. Své první studiové album \"The Decline of British Sea Power\" skupina vydala v roce 2003 a do roku 2013 jich vydala dalších pět. V roce 2013 členové skupiny složili hudbu pro dokumentární film \"From the Sea to the Land Beyond\".\n\n\n"}
{"id": "1005635", "url": "https://cs.wikipedia.org/wiki?curid=1005635", "title": "Státní sociální podpora", "text": "Státní sociální podpora\n\nStátní sociální podpora je v rámci práva sociálního zabezpečení státem organizovaná solidarita mezi občany sloužící k překonání nepříznivých důsledků sociální události. Je tvořena systémem státních dávek určených především rodinám s nezaopatřenými dětmi. Všechny dávky státní sociální podpory mají obligatorní charakter, hlavním kritériem pro přiznání některých z nich je příjmová situace rodiny.\n\n"}
{"id": "1005641", "url": "https://cs.wikipedia.org/wiki?curid=1005641", "title": "Bože, Carja chrani!", "text": "Bože, Carja chrani!\n\nBože, Carja chrani! (rusky \"\", „Bože, chraň cara!“) byla hymna ruského impéria v letech 1833 až 1917. Vznikla na příkaz cara Mikuláše I., její slova napsal Vasilij Andrejevič Žukovskij a hudbu složil Alexej Fjodorovič Lvov. Nahradila píseň \"Molitva russkich\", která sloužila jako hymna předtím a která sice měla původní ruský text rovněž od Žukovského, ale její melodie byla převzata z anglické hymny \"God Save the King\", Po bolševické revoluci a vzniku Sovětského svazu pak byla sama v roli ruské hymny nahrazena Internacionálou.\n\nHudební motiv ruské carské hymny byl vícekrát citován, mezi nejznámější patří použití hymny Petrem Iljičem Čajkovským v \"Slovanském pochodu\" a v \"Slavnostní předehře 1812\".\n"}
{"id": "1005645", "url": "https://cs.wikipedia.org/wiki?curid=1005645", "title": "Haas F1 Team", "text": "Haas F1 Team\n\nHaas Formula LLC je tým Formule 1 z města Kannapolis v Severní Karolíně, jenž založil Gene Haas. Ačkoliv měl tým nastoupit do závodů již v sezoně 2015, odložil Gene Haas vzhledem k časové prodlevě příprav start až do sezony 2016. Tým je známý ze šampionátu NASCAR Sprint Cup Series, kde závodil pod názvem Stewart-Haas Racing. FIA tým na startovní listinu přijala v dubnu 2014. Tým staví šasi ve spolupráci s Dallarou a za technické podpory Ferrari, dodávání motorů nevyjímaje.\n\nTučně – Pole position\"Kurzívou\" – nejrychlejší kolo závodu\n\n"}
{"id": "1005649", "url": "https://cs.wikipedia.org/wiki?curid=1005649", "title": "Joseph Shivers", "text": "Joseph Shivers\n\nJoseph Clois Shivers, ml. (29. listopadu 1920 − 1. září 2014) byl americkým textilním chemikem, který roku 1950 vynalezl termoplastický elastomer.\n\nShivers se narodil v roce 1920 v Moorestownu v New Jersey. V roce 1940 vystudoval na Duke University organickou chemii a získal tituly B.Sc., MA a Ph.D. V průběhu druhé světové války ještě jako student paticipoval na výrobě léku proti malárii pro vojáky v zámoří. Od roku 1946 začal pracovat pro firmu DuPont jako výzkumný pracovník na úseku vývoje polymerů. Poté, co se podílel i na jiných polyesterových projektech, se Shivers připojil k výzkumnému úkolu, který usiloval o vynalezení syntetického elastomeru. Přestože byl projekt pozastaven, Shiversovi se podařil v roce 1950 průlom, když se pokusil o úpravu polyesteru Dacron. \n\nZískal polyester, který se při zachování své elasticity byl schopen natáhnout až na pětisetnásobek své původní délky. Jeho vlastnosti byly příznivé a Shivers spolu s dalšími zaměstnanci tak vynalezl nový, lepší druh polyesteru, který je dnes znám pod obchodní značkou Lycra. Po tomto objevu byl povýšen ve firmě DuPont, kde se v roce 1962 začalo s masovou výrobou oděvů z tohoto polyesteru, na školitele. V současné době se Lycra nejvíce uplatňuje při výrobě sportovních oděvů, plavek, punčochového zboží (legin) a spodního prádla. Úspěch tohoto výrobku vygradoval v roce 1990, kdy firma DuPont zaznamenala rekordní zisk. Z firmy odešel v roce 1980, kdy zde působil jako technický ředitel odboru vláken.\n\nV roce 1998 mu byla udělena prestižní Olney medaile za přínos v oboru i za jeho práci v American Association of Textile Chemists and Colorists (AATCC), tím se stal 55. příjemcem medaile v její historii. DuPont udělil Shiversovi v roce 1995 Lavoisierovu medaili, což představuje nejvyšší firemní ocenění.\n\nByl ženatý s Margaret Warren Shiversovou, původem z Ohia, měl s ní tři děti. Před smrtí se ve svém volném čase zaměřoval na ochutnávky vín a miloval práci s dřevem. Byl členem bratrství Phi Beta Kappa.\n"}
{"id": "1005681", "url": "https://cs.wikipedia.org/wiki?curid=1005681", "title": "Jan Akkerman", "text": "Jan Akkerman\n\nJan Akkerman (* 24. prosince 1946) je nizozemský kytarista. Na kytaru začal hrát ve svých pěti letech a od roku 1960 vystupoval s různými skupinami. Roku 1968 založil skupinu Brainbox, ze které však brzy odešel ke skupině Focus, ve které působil v letech 1969 až 1976. Spolu se zpěvákem Thijsem van Leerem je autorem hitové písně „Hocus Pocus“, kterou skupina vydala v roce 1972. Po odchodu ze skupiny se věnoval sólové kariéře, ale příležitostně také vystupoval se skupinou Focus.\n\n"}
{"id": "1005690", "url": "https://cs.wikipedia.org/wiki?curid=1005690", "title": "Nogales", "text": "Nogales\n\nNogales může znamenat:\n\n"}
{"id": "1005692", "url": "https://cs.wikipedia.org/wiki?curid=1005692", "title": "Václav Šára", "text": "Václav Šára\n\nJméno a příjmení Václav Šára má více známých nositelů:\n\n"}
{"id": "1005700", "url": "https://cs.wikipedia.org/wiki?curid=1005700", "title": "Franz Liharzik", "text": "Franz Liharzik\n\nFranz Liharzik (15. dubna 1847 Vídeň – 2. července 1915 Vídeň) byl rakouský železniční odborník a politik, na počátku 20. století poslanec Říšské rady.\n\nVystudoval práva na Vídeňské univerzitě a na Univerzitě Štýrský Hradec. Roku 1868 získal titul doktora práv. Nastoupil do státní správy, působil na dolnorakouském místodržitelství. Od roku 1875 pracoval na ministerstvu obchodu. V letech 1879–1883 byl generálním tajemníkem Dráhy arcivévody Albrechta. Potom pracoval v státních drahách. Po zřízení ministerstva železnic přešel na tento rezort, kde vedl komerční odbor. Zasloužil se o nastavení přepravních tarifů a podporoval mezinárodní dopravu. Roku 1905 získal titul tajného rady.\n\nNa počátku 20. století se zapojil i do celostátní politiky. V doplňovacích volbách roku 1906 byl zvolen do Říšské rady za kurii obchodních a živnostenských komor, obvod Leoben. Nastoupil 30. ledna 1906 místo Rudolfa Pfaffingera.\n\nNa Říšské radě se roku 1906 uvádí jako člen Německé pokrokové strany.\n"}
{"id": "1005703", "url": "https://cs.wikipedia.org/wiki?curid=1005703", "title": "Václav Šára (sochař)", "text": "Václav Šára (sochař)\n\nVáclav Šára (28. listopadu 1893, Příbram - 17. června 1951, Praha) byl český sochař, malíř a grafik působící v Příbrami a v Praze.\n\nPocházel z rodiny příbramského krejčího. Maturoval v roce 1913 na příbramském gymnáziu. Po maturitě studoval na kamenické škole v Hořicích ve třídě profesora Václava Suchomela. Absolvoval v roce 1917. Po první světové válce studoval na pražské Akademii výtvarných umění u profesorů Otakara Španiela a Jana Štursy. Studia dokončil v roce 1921. Sídlil v Praze ale řadu soch realizoval v Příbrami a okolí. V Hornickém muzeu v Příbrami je část expozice věnována jeho dílu (Galerie Karla Hojdena a Václava Šáry.\n\n\nJe autorem obrazů s hornickými motivy.\n\nJe autorem pastelů s náměty: karneval, pohádky, tanec a s exotickými náměty.\n\nDále navrhoval opony a spolkové vlajky.\n\nJedna plastika je ve vlastnictví rodiny Hummelů. Můj otec na ni nechal zvěčnit své čtyři děti a to v cca r. 1947. Otec tím chtěl zmíněnému umělci pomoci. Ten byl v tu dobu v tíživé finanční situaci. i. Fritzová - Hummelová.\n\n\n"}
{"id": "1005708", "url": "https://cs.wikipedia.org/wiki?curid=1005708", "title": "Carl Lamberg", "text": "Carl Lamberg\n\nCarl Raimund Lamberg (9. června 1840 Kremže – 3. ledna 1931 Pöllau) byl rakouský statkář a politik, na počátku 20. století poslanec Říšské rady.\n\nJeho bratr Hugo Raimund von Lamberg byl politikem, správním úředníkem a spisovatelem. Carl do roku 1864 působil v rakouské armádě, pak se veřejně angažoval. Od roku 1869 byl členem štýrského živnostenského spolku. Od roku 1891 zasedal jako poslanec Štýrského zemského sněmu. Reprezentoval Stranu ústavověrného velkostatku. Byl aktivní zejména ve finančním výboru sněmu. V domovském Pöllau zasedal po téměř třicet let v obecní i okresní samosprávě. Zabýval se zejména zemědělskou tematikou, obzvláště ovocnářstvím. Podporoval zemědělské školství.\n\nNa počátku 20. století se zapojil i do celostátní politiky. V doplňovacích volbách roku 1903 byl zvolen do Říšské rady za velkostatkářskou kurii ve Štýrsku. Nastoupil 17. listopadu 1903 místo Rudolfa Adama von Hackelberg-Landau. Byl pak přijat do parlamentního poslaneckého klubu Strany ústavověrného velkostatku.\n"}
{"id": "1005715", "url": "https://cs.wikipedia.org/wiki?curid=1005715", "title": "Tate Houston", "text": "Tate Houston\n\nTate Houston (30. listopadu 1924 − 18. října 1974) byl americký jazzový saxofonista.\n\nSvou kariéru zahájil jako člen orchestru Lionela Hamptona a později vystupoval se zpěvákem Billym Eckstinem. Během své kariéry spolupracoval s mnoha hudebníky, mezi které patří například Sonny Stitt, Nat Adderley, Freddie McCoy, James Moody, Milt Jackson, Yusef Lateef nebo zpěvák Marvin Gaye. Zemřel v roce 1974 ve věku 49 let.\n\n"}
{"id": "1005718", "url": "https://cs.wikipedia.org/wiki?curid=1005718", "title": "Dýchatelná kapalina", "text": "Dýchatelná kapalina\n\nDýchatelná kapalina je také známá jako okysličené perfluorokarbony. Jde o průzračnou a nereaktivní látku bez chuti a zápachu s nízkým povrchovým napětím. Jsou to molekuly tvořeny silnými vazbami uhlík-fluor, které mohou zvyšovat pevnost a stabilitu mezi dalšími vazbami. Jejich specifická struktura velmi dobře váže dýchatelné plyny – kyslík třikrát a oxid uhličitý dokonce čtyřikrát lépe než krev. Utvoří pak okysličenou látku, která je vhodná pro dýchání. \n\nAplikace dýchatelné tekutiny se dělí na dvě provedení;\n\nTLV je zkratka pro anglický výraz \"Total Liquid Ventilation\" (úplná kapalinová ventilace). Je to metoda, při které se plíce zcela naplní dýchatelnou kapalinou. Je sice účinnější než PLV (viz níže), ale pro její provedení potřebujeme složitější techniku. V současné době se tato metoda používá spíše u zvířat, ale experti se již zabývají vylepšováním ventilátoru kapalin, aby se tato metoda mohla používat i v současné medicíně.\n\nPLV znamená Partial Liquid Ventilation (částečná kapalinová ventilace). V této metodě se plíce naplní pouze do funkční zbytkové kapacity (objem vzduchu v plicích na konci výdechu, což je zhruba 40 %). Tato metoda sice není tak funkční jako TLV, ale není k ní potřeba tolik pokročilé techniky a tudíž se může používat všude na světě.\n\nPrvní bádání po dýchatelné kapalině začalo ihned po skončení 1. světové války, protože se lidé snažili vymyslet řešení toho, jak zabránit vdechnutí jedovatého plynu. Lékaři studující dopady na zdraví člověka prováděli různé testy se solnými roztoky na testovaných zvířatech (v tomto případě psech) – neúspěšně. \n\nPerfluorokarbony jako takové se vynalezly počátkem 40. let při projektu Manhattan. \n\nV roce 1962 Johannes A. Kylstra a jeho tým z Duke University prováděli pokus na myších, které by měly dýchat tentokrát okysličené solné roztoky, přetlakované na tlak, jaký je asi 1,5 kilometru pod hladinou vody – zvířata zemřela po několika minutách kvůli předávkování oxidem uhličitým, který nebyl z těla nijak odváděn, a tak se vmísil do krve. Experiment ovšem dokázal, že technika sama o sobě je možná, přestože zatím dost nepravděpodobná.\n\nRoku 1966 Leland C. Clark a Frank Gollan provedli řadu dalších pokusů s okysličenými perfluorokarbony za normálních atmosférických podmínek. Krysy takhle vydržely 20 hodin, kočky i týdny. Experimentovalo se i se silikonovými oleji, ukázalo se však, že jsou pro savce toxické po tom, co zase začnou dýchat vzduch. \n\nV roce 1989 ve Filadelfii začaly pokusy na lidech. Kapalina byla podána několika dětem s těžkou respirační tísní. Studie zjistily, že nastává značné zlepšení výkonu plic, a to i po odstranění ventilátoru. Dokázalo se tím, že by metoda byla vhodná a účinná hlavně pro předčasně narozené děti, jejichž plíce by se jinak pod tlakem vzduchu mohly zdeformovat (vlastně by se „zhroutily“ samy do sebe, protože by tam nebylo nic, co by ještě nedostatečně vyvinutým orgánům dávalo tvar). \n\nV současnosti se rozvíjí různá využití, byl vynalezen i tzv. kapalinový ventilátor.\n\nV současnosti potápěči používají různé plynné příměsi (např. trimix nebo heliox), které zabraňují potížím kvůli vysokému tlaku s rostoucí hloubkou, které vedou až k selhání či roztržení plic. Také se využívají speciální obleky, které uvnitř udržují stálý vhodný tlak, jsou ovšem tuhé, objemné, nepohodlné a drahé.\n\nKdyby namísto toho dýchali kapalnou směs, tekutina v plicích by způsobila, že se podobný tlak jako ve vodě rozloží po celém těle a nijak by mu neuškodil. Navíc by se zabránilo přesycení dusíkem či heliem. \n\nProblém je ale v odvádění oxidu uhličitého. Když už se v perfluorokarbonech rozpustí jeho určité množství, tlak působící toto rozpouštění se vyrovná tlaku, při kterém existuje oxid uhličitý v krvi, takže se vmísí spíš tam, než aby byl odveden ven, a nastává otrava krve. Jediným řešením je přístroj, který neustále dodává další dýchatelnou kapalinu, a sice asi 5 l za minutu na dospělého člověka (70 ml na 1 kg váhy). K tomu ale ještě musíme připočítat určitou fyzickou námahu, a s tím i zrychlený dech. Protože dodávka perfluorokarbonové kapaliny v takovém množství by byla prakticky nemožná, nehledě na to, že také velmi neekonomická, její použití při potápění je tedy spíše teoretické.\n\nV tomto oboru se dá použít částečná kapalinová ventilace, která umožňuje odvádění nepotřebných plynů pomocí ventilátoru, plíce jsou ovšem naplněny tekutinou. Studie prokázaly, že okysličená směs perfluorokarbonů pomáhá hned v několika oblastech medicíny:\n\nU předčasně narozených dětí, kterým poskytuje dýchatelná kapalina podobné prostředí jako v děloze matky, navíc předchází vzniku onemocnění způsobených metodou umělých podávaných plynů. Při dýchacích problémech – snižuje zánět plic\n\nNový způsob podávání léků – pacient doslova vdechne léky rozpuštěné ve směsi\n\nChlazení mozku – po srdeční zástavě se mozek nejlépe zotaví tím, že se ochladí – tento způsob umožňuje snížení teploty až o 0,5 °C za minutu.\n\nKapalinový ventilátor je přístroj, který čerpá směs perfluorokarbonů obohacenou o dýchací plyny a současně zvyšující teplotu kapaliny na tělesnou hodnotu. \n\nZnámý je například model Inolivent-4, který je od výzkumné skupiny Inolivent z Université de Sherbrooke v Quebecu v Kanadě a je určen pro výzkumné pokusy na zvířatech o hmotnosti 0,5 – 9 kg. \n\nKapalina je odváděna z inspiračního (nádechového) čerpadla do plic (ventil 1 umožňuje přístup při nádechu). Aby se mohla plně přesunout, je uzavřen ventil 2, který zabraňuje pronikání kapaliny z rezervoáru, a do toho se tedy hromadí další tekutina. Ventil 3 na odvádění oxidu uhličitého je uzavřen, respirační (výdechové) čerpadlo může vhánět vydechnutou kapalinu do filtru. \n\nČerpadla odčerpala kapalinu do plic, filtru i rezervoáru, které jsou teď plné. Vše je uzavřeno. \n\nKapalina z plic je odváděna skrz ventil 3 do respiračního (výdechového) čerpadla, které naplňuje vydechnutou tekutinou. Ventil 2 se uvolní a kapalina z rezervoáru proudí do inspiračního (nádechového) čerpadla, odkud ale nemůže do plic (ventil 1 je uzavřen).\n\nKapalina z rezervoáru zcela naplnila inspirační (nádechové) čerpadlo. Respirační (výdechové) čerpadlo je plně naplněno vydechnutou kapalinou. \n"}
{"id": "1005723", "url": "https://cs.wikipedia.org/wiki?curid=1005723", "title": "Estádio Nacional Mané Garrincha", "text": "Estádio Nacional Mané Garrincha\n\nEstádio Nacional Mané Garrincha je víceúčelový stadion v Brasílii. Nejvíce je využíván pro fotbalové zápasy. Je pojmenován po slavném brazilské fotbalistovi Garrinchovi. Byl postaven v roce 1974 a jeho kapacita je 72 788 diváků. Jeho přestavba stála 900 milionů USD, to z něj činí po Wembley druhý nejdražší stadion na světě. V roce 2013 se zde odehrál jeden zápas Konfederačního poháru 2013 a o rok později 7 zápasů Mistrovství světa 2014 včetně zápasu o 3. místo a hrály se zde některé fotbalové zápasy Letních olympijských her 2016.\n"}
{"id": "1005725", "url": "https://cs.wikipedia.org/wiki?curid=1005725", "title": "Milovická tabule", "text": "Milovická tabule\n\nMilovická tabule je geomorfologický okrsek v severní části Nymburské kotliny, ležící v okresech Nymburk a Mladá Boleslav.\n\nÚzemí okrsku se nachází mezi sídly Lysá nad Labem na západě, Loučeň na severu, Velenice na východě a Nymburk na jihu. Zcela uvnitř okrsku leží město Milovice.\n\nOkrsek Milovická tabule (dle značení Jaromíra Demka VIB–3A–2) náleží do celku Středolabská tabule a podcelku Nymburská kotlina.\n\nDále se již nečlení.\n\nTabule sousedí s dalšími okrsky Středolabské tabule: Středolabská niva na jihozápadě, Poděbradská rovina na jihu, Ovčárská pahorkatina na jihovýchodě, Královéměstecká tabule na východě, Rožďalovická tabule na severovýchodě, Staroboleslavská rovina na západě. Dále sousedí s celkem Jizerská tabule na severozápadě.\n\n\nNejvyšším bodem okrsku je okrajová vrstevnice (225 m) při hranici s Jizerskou tabulí.\n\n"}
{"id": "1005726", "url": "https://cs.wikipedia.org/wiki?curid=1005726", "title": "Ruby Dee", "text": "Ruby Dee\n\nRuby Dee (27. října 1922 – 11. června 2014) byla americká herečka a aktivistka. Svou filmovou kariéru zahájila koncem čtyřicátých let; mezi její nejznámější role patří například ta ve filmu \"A Raisin in the Sun\" (1961). Za svou roli ve filmu \"Americký gangster\" z roku 2007 byla coby nejlepší herečka ve vedlejší roli nominována na Oscara. V letech 1948 až 2005 byl jejím manželem herec Ossie Davis. Zemřela v roce 2014 ve věku 91 let.\n\n"}
{"id": "1005728", "url": "https://cs.wikipedia.org/wiki?curid=1005728", "title": "Řeřišnice bahenní", "text": "Řeřišnice bahenní\n\nŘeřišnice bahenní (\"Cardamine dentata\") je vlhkomilná rostlina, druh rodu řeřišnice. Patří do složitého komplexu řeřišnice luční \"Cardamine pratensis\" agg. ze které byla z pozice poddruhu vydělena do samostatného druhu.\n\nDruh je v Evropě rozšířen hlavně v severozápadních a středoevropských zemích odkud zasahuje východním směrem přes Rusko a Sibiř až na Kamčatku a Kurilské ostrovy na Dálném východě.\n\nJe to rostlina žádající dostatek vláhy a proto roste nejčastěji v lužních lesích, na okrajích stojatých vod, na zamokřených loukách, ve vodních příkopech a na dalších bažinatých místech.\n\nVytrvalá rostlina, obvykle s jedinou lodyhou vysokou 30 až 50 cm, rostoucí z krátkého nevětveného oddenku. Listy v přízemní růžici jsou lichozpeřené se třemi až dvanácti páry řapíkatých okrouhlých nebo široce vejčitých celokrajných lístků a s větším koncovým ledvinovitého tvaru, mladší listy jsou porostlé chlupy které postupně odpadávají. Přímá, nevětvená a lysá lodyha mívá pět až dvanáct lichozpeřených listů se třemi až deseti páry (a koncovým větším) eliptických nebo obvejčitých lístků po obvodě nepravidelně zubatých a někdy zvlněných, tyto lístky často i s řapíkem opadávají.\n\nČtyřčetné květy na stopkách jsou uspořádány do hroznu. Kališní lístky jsou asi 5 mm dlouhé. Bílé až světle červenofialové obvejčité korunní lístky mívající krátký nehtík a jsou dlouhé 14 mm a široké 9 mm. Čtyři delší tyčinky (asi 6 mm) a dvě kratší (asi 4 mm) nesou žluté prašníky, čnělka má širokou půlkulatou bliznu. Kvetou v květnu a červnu, opyluje je létající hmyz. Plody jsou vzpřímené nebo šikmo odstávající šešule dlouhé 30 až 50 mm a široké do 1,5 mm.\n\nŘeřišnice bahenní je vysoce polyploidní taxon s chromozomovými čísly 2n = 68, 72, 76 a 78. Vytváří hlavně s řeřišnicí luční časté hybridy a protože oba rodičovské druhy jsou variabilní nelze často podle vzhledu spolehlivě určit, zda se jedná o hybrid nebo o pouhou variabilitu jednoho z rodičů.\n\nV souvislosti se snižováním rozlohy neúrodných zamokřených luk a bažin melioracemi a zarůstání zbylých ploch mnohem agresivnějšími rostlinami se zmenšuje i životní prostor pro řeřišnici bahenní, v České republice se její populace stává stále méně početnější. Byla proto v \"Červeném seznamu cévnatých rostlin České republiky z roku 2012\" zařazena do kategorie ohrožených druhů (C3), zákonem chráněna není.\n\n\n"}
{"id": "1005744", "url": "https://cs.wikipedia.org/wiki?curid=1005744", "title": "Dyrham Park", "text": "Dyrham Park\n\nDyrham Park je barokní zámek ve starobylé oboře u obce Dyrham v jižní Gloucestershire, Anglie.\n\nDům obklopuje 1.1 km zahrad a parků. Západní průčelí v roce 1692 bylo upraveno hugenotským architektem, Samuelem Hauduroyem a východní přední strana v roce 1704 Williamem Talmanem, architektem ze Chatsworthu, Williamem Blathwaytem, který byl tajemníkem Williama III.\n\nPro Blathwaytovy královské styky a kvůli jeho vlivnému strýci, Thomasovi Povey, se Dyrham se stal přehlídkou holandských dekorativních umění. Sbírka obsahuje obrazy a nábytek. Blathwaytova rodina žila v domě až do roku 1956, kdy jej vláda zabavila. National Trust pozemky získal v roce 1961.\n\nDům a zahrady jsou otevřeny pro veřejnost v určitých dnech, a pozemky jsou přístupné po celý rok.\n\nV parku jsou pořádány hudební koncerty, divadelní inscenace pod širým nebem, lovy velikonočních vajec a den moštování hrušek.\n\nDyrham Park byl jedním z domů používaných pro filmování. V roce 1993 zde byl natáčen film Merchant Ivory, The Remains of the Day. Letecký pohled na Dyrham Park byl použit v úvodní sekvenci filmu Austrálie (2008). Dům byl použit pro venkovní a zahradní scény minisérie BBC Wives and Daughters (1999).\n\nV září 2010,v Dyrham Park BBC natáčelo scény pro seriál Doctor Who pro epizodu \"Night Terrors\".\n\n"}
{"id": "1005745", "url": "https://cs.wikipedia.org/wiki?curid=1005745", "title": "Škrlatica", "text": "Škrlatica\n\nŠkrlatica, kdysi nazývaná také Suhi plaz (suchá lavina), je hora ve Slovinsku, v Julských Alpách. S výškou 2740 m n. m. je po Triglavu druhou nejvyšší horou Slovinska a po Triglavu a Jôf di Montasio třetí nejvyšší horou Julských Alp.\n\nNázev hory je odvozen od slovinského slova škrlat, souvisejícího se šarlatovou barvou, do které se barví jeho strmé severozápadní stěny ve světle zapadajícího slunce.\n\nPrvní zaznamenaný výstup uskutečnil 24. srpna 1880 z jižní strany slovinský horolezec, spisovatel a botanik Julius Kugy, doprovázený horským vůdcem Andrejem Komacem a lovcem Matijou Kravanjou.\n\n"}
{"id": "1005746", "url": "https://cs.wikipedia.org/wiki?curid=1005746", "title": "Marhinde Verkerková", "text": "Marhinde Verkerková\n\nMarhinde Verkerková (* 21. listopadu 1985 Rotterdam) je nizozemská zápasnice – judistka.\n\nS judem začínala v 8 letech v rodném Rotterdamu. Od roku 2005 se připravovala v tréninkové skupině Chrise de Korteho. V témže roce se prosazovala v ženské nizozemské reprezentaci v polotěžké váze do 78 kg vedle Claudie Zwiersové. V roce 2008 se oběma judistickám nepodařilo v polotěžké váze vybojovat olympijskou kvalifikační kvótu pro účast na olympijských hrách v Pekingu.\n\nV roce 2009 získala před domácím publikem nečekaný titul mistryně světa. V roce 2012 se kvalifikovala na olympijské hry v Londýně. Potom co nezvládla závěrečné sekundy čtvrtfinále s domácí Britkou Gemmou Gibbonsovou spadla do oprav, ze kterých postoupila do boje o třetí místo proti Brazilce Mayre Aguiarové. Po minutě boje nezachytila Aguiarové výpad ko-soto-gake a prohrála před časovým limitem na ippon. Obsadila 5. místo.\n\nV roce 2014 si během přípravy na mistrovství světa v Čeljabinsku poranila levé koleno a podstoupila plastiku vazu. V roce 2016 se kvalifikovala na olympijské hry v Riu, ale takticky nezvládla zápas úvodního kola s Kubánkou Yalennis Castillovou. V nejdelším zápase turnaje prohrála po udělené penalizaci v končící sedmé minutě nastavení. Od roku 2017 se připravuje v olympijském tréninkovém centrum \"Papendal\" nedaleko Arnhemu pod vedením Michaela Bazynského. Od roku 2016 jí v přípravě trápí vléklá zranění ramen.\n\n\n\n"}
{"id": "1005750", "url": "https://cs.wikipedia.org/wiki?curid=1005750", "title": "Jáma (film, 2003)", "text": "Jáma (film, 2003)\n\nJáma (též Nemám strach, v italském originále Io non ho paura) je film z roku 2003, který natočil italský režisér Gabriele Salvatores. Scénář napsali Francesa Marciano a Niccolò Ammaniti na motivy Ammanitiho stejnojmenného úspěšného románu \"Io ho non paura\" z roku 2001.\n\nPříběh se odehrává v roce 1978 v Itálii, za tzv. Olověných let („anni di piombo“ ) – období, kdy byla země zasažena sérii únosů a teroristických útoků. Vypráví příběh desetiletého chlapce, který náhodou odhalí děsivý zločin, do něhož jsou zapleteni všichni dospělí z jeho vesnice.\n\nPříběh se odehrává v roce 1978 ve fiktivním městečku Aqua Traverse v jižní Itálii za nejparnějšího léta 20. století a nechvalně proslulého období italské historie – tzv. Olověných let.\n\nDesetiletý chlapec Michele Amitrano (Giuseppe Cristiano) závodí v běhu přes sluncem sežehnuté pšeničné pole s partou kamarádů. Kdo doběhne jako poslední, musí si odpykat trest. Michelova malá sestřička během závodu upadne a rozbije si brýle. Michele se pro ni vrátí, zdrží se a kvůli tomu prohraje.\n\nNicméně, vedoucí skupiny, hoch přezdívaný Smrťák rozhodne, že nejpomalejší byla tlustá Barbara, druhá dívka ze skupiny kromě Michelovy sestry. Přikáže jí, aby se před kluky svlékla. S tím Michele nesouhlasí a chce si spravedlivě odpykat trest místo ní.\n\nZa trest tedy musí přejít po ztrouchnivělém trámu ve stodole na opuštěném statku. Pak skupinka dětí odjíždí na kolech domů. Po cestě Michelova sestra zjistí, že na statku ztratila brýle a tak se pro ně Michele vrací. Při jejich hledání objeví jámu zakrytou plátem kovu. Po odsunutí spatří pár bosých nohou. Vyděsí se a uteče, ale rozhodne si nechat toto tajemství pro sebe.\n\nPříští den se na místo znovu vrátí a zjistí, že je v jámě ukrytý chlapec Michele mu nosí vodu, později i jídlo a hlídá si, aby ho při tom nikdo nespatřil. Zmateného a traumatizovaného chlapce se mezitím zvědavě vyptává, jak se ocitl v jámě a kde má rodiče. Chlapec věří, že je po smrti a Michele je jeho strážný anděl.\n\nJeden večer Michele uvidí své rodiče sledovat televizi, kde ukazují fotku uneseného devítiletého Filippa z Milána. Michele v něm pozná chlapce z jámy a přijde na to, že jeho vlastní otec je do únosu zapleten, stejně jako všichni další muži ve vesnici a neznámý cizinec ze „Severu“ (Milán). Filippa (Mattia di Pierro) ale navštěvovat nepřestane, jednou ho dokonce vezme s sebou ven z jámy hrát si v pšeničném poli.\nAby získal hračku pro Filippa nabídne Michele výměnou za ni kamarádovi Salvatorovi tajemství. Vyjeví mu celý příběh. Salvatore se cítí nepříjemně, když ho slyší, ale hračku Michelovi dá a slíbí, že tajemství neprozradí.\n\nJenže na další návštěvě Filippa, je odhalen jedním z únosců (starším bratrem Smrťáka), který ho vytáhne z jámy a odveze domů. Salvatore tedy Michelovo tajemství vyzradil.\nMichelovův otec ho potrestá a vyhrožuje mu, že pokud se k jámě vrátí, hrozí mu výprask. A tak musí Michele přísahat, že už se tam neukáže.\n\nPřísahu poruší, ale zjistí, že Filippo už v jámě není. Salvatore mu prozradí jeho nový úkryt a Michele další noc zaslechne, jak se dospělí dohadují, kdo půjde Filippa zabít. Michele se ho proto hned vydává zachránit. Pomůže mu ven z jeskyně, kam ho dospělí schovali, ale sám už utéct nestihne. Michele uvidí přicházet svého otce a utíká k němu, ale ten v domnění, že jde o Filippa, po něm vystřelí.\n\nV poslední filmové scéně vidíme Michelova otce jak utíká s Michelem v náručí vyhledat lékařskou pomoc. Střetne se s mužem ze Severu (Miláno), který trvá na tom, aby dokončil svůj úkol ( zabil Filippa). Filippo riskuje a zjeví se Michelovi aby prokázal svůj vděk. Přilétá policejní helikoptéra. Film končí, jak kající se otec tiskne svého syna k sobě a Michele se natahuje k Filippovi.\n\nFilm Jáma je inspirován románem Niccola Ammanitiho Io non ho paura. Ammaniti dostal nápad na knihu během svého výletu do Apulie. Román vyhrál v roce 2001 cenu Viareggio-Repaci za Fikci. Od té doby se prodalo přes 700 000 výtisků a kniha byla přeložena do více než dvaceti jazyků. Autorkou českého překladu je Alice Flemrová, kniha byla vydána nakladatelstvím Havran v roce 2005.\n\nFilm se natáčel v Basilicata a Puglia, v místech kde režisér Gabriele Salvatores strávil mládí.\n\nKniha se inspirovala skutečným příběhem uneseného chlapce z Milána během Olověných let. Tehdy bylo běžné unášet lidi ze Severu a převážet je na Jih, kde byli skrývaní a někdy i zabiti, pokud nedošlo k zaplacení výkupného. V roce 1978 dosáhl počet unesených čísla 600. Většina únosů byla politicky motivována, ale docházelo také k unášení dětí z bohatých severských italských rodin. Problém nabyl takových rozměrů, že italská vláda automaticky zmrazila jmění všech rodin, jejichž děti byly uneseny za účelem výkupného, aby odradila od dalších únosů.\n\nPodle Salvatorese je film primárně zaměřený na tajemství, která kolem únosů panovala a na ztrátu nevinnosti malého chlapce. Většinu herců tvořilo místní obyvatelstvo , které nemělo doposud s natáčením žádné zkušenosti. Pro Giuseppa Cristiana, který hrál hlavního hrdinu, to byla filmová premiéra.V dospělých rolích se objevili zkušení herci Aitana Sanchez-Gijon, Dino Abbrescia and Giorgio Careccia.\n\nJedním z hlavních rysů filmu je pestrá scenérie, plná pohledů na nekonečné lány pšenice a zelené kopce. Krajina kolem Aqua Traverse měla přímo lákat k dětským dobrodružstvím.\n\nFilm používá silné schéma základních barev, aby tak přiblížil dětský pohled na svět a soustředí se na různé objekty jejich zájmu, které na kameře přibližuje. Hudba k filmu je hlavně od smyčcového kvarteta, obsahuje originální hudbu od Ezia Bossa (Quartetto d’Archi di Torino) a Pepa Schermana, stejně jako kusy od Kanaďana Michaela Galassiho.\n\nDva dny poté, co se film objevil na Berlínském filmovém festivalu v únoru 2003, ho zakoupilo třicet dva zemí.\n\n"}
{"id": "1005751", "url": "https://cs.wikipedia.org/wiki?curid=1005751", "title": "Královská kaple", "text": "Královská kaple\n\nKrálovská kaple může být:\n\n"}
{"id": "1005753", "url": "https://cs.wikipedia.org/wiki?curid=1005753", "title": "Štefl", "text": "Štefl\n\nPříjmení Štefl přísluší více osobnostem:\n"}
{"id": "1005754", "url": "https://cs.wikipedia.org/wiki?curid=1005754", "title": "Emilia Galotti", "text": "Emilia Galotti\n\nEmilia Galotti je drama od německého autora Gottholda Ephraima Lessinga. Poprvé vyšlo roku 1772 a je zahrnováno do romantického dramatu. Odehrává se v Itálii. Touto hrou bylo 21. dubna 1783 slavnostně otevřeno Nosticovo divadlo (dnešní Stavovské divadlo v Praze).\n\n\nMalíř Conti přinese princi portrét jeho družky hraběnky Orsiny, jejž si před třemi měsíci objednal. Za tu dobu již ovšem Orsinu přestal milovat a všimne si druhého portrétu, který mu Conti ukáže, na kterém je Emilie Galotti. Ačkoli ji zahlédl jen několikrát a nepochází ze šlechtického rodu, vzplanou jeho sympatie k ní.\n\nConti odejde a na scéně se objeví princův komoří Marinelli, jenž princi oznámí, že se plánuje již dnes svatba Emilie s hrabětem Appianim a poté se chystají opustit zemi. Marinelli tedy dostal za úkol sňatku zabránit, proto sežene Angelo, který předá dalšímu sluhovi Pirrovi úkol, aby přepadl kočár s nevěstou a rodiči a zabil hraběte Appiana.\n\nPrinc neuposlechne rady komořího a neodjede na svůj letohrádek. Navštíví mši, kde vyznává lásku Emilii, ta má však strach a snaží se ho ignorovat. Zážitky pak oznámí své matce. Marinelli se ještě pokusí oznámit Appianovi princův rozkaz, aby urychleně odjel vyřešit záležitosti ohledně princova sňatku s hraběnkou Orsinou k vévodovi z Massy, odmítne však obřad odložit. Posléze je tedy vykonáno přepadení kočáru včetně vraždy hraběte. Z události je princ zděšen, ale ujímá se zachráněné Emilie a její matky.\n\nEmiliin otec zatím přijíždí do letohrádku a v salónku se zde setkává s poníženou Orsinou, původní princovou družkou. Ta Marinelliho plán odhalila a předá otci dýku, aby lstivého prince zabil. Otec oznámí princi, že si přeje Emiliin odchod do kláštera, on však oponuje a jeho lásku chce převést k původnímu místu sňatku, kde mají být všichni přepadení vyslechnuti. Přestože by se neměli vyslýchaní střetnout, aby nebyly ovlivněny jejich výpovědi, otec si setkání s dcerou i tak vymůže. Ta mu oznamuje, že se prince bojí a v jeho rukách zůstat nemůže. Navrhne mu, aby ji od toho uchránil a zabil ji, což on také udělá.\n\nPrinc je celým případem zděšený a Marinelliho vyžene ze dvora.\n\nDrama ukazuje neomezenou moc šlechty oproti bezbrannému poddanstvu a zamýšlí se nad tím, jaké mají být skutečné hodnoty v životě a představy o morálce. Ukazuje také tehdejší vztahy mezi mužem a ženou. Dílo je označováno za první měšťanské drama i první politickou tragédii. Na dílo odkazuje i Johann Wolfgang Goethe v knize Utrpení mladého Werthera.\n\n\n\n\n"}
{"id": "1005755", "url": "https://cs.wikipedia.org/wiki?curid=1005755", "title": "Silnice II/136", "text": "Silnice II/136\n\nSilnice II/136 je silnice II. třídy, jenž spojuje Černovice v okrese Pelhřimov a Tučapy v okrese Tábor. Je součástí trasy Pacov — Soběslav. Jedná se krátkou silnici menšího významu, denní intenzita je dle sčítání dopravy 2016 asi 500 vozidel.\n\n\"- celková délka 3,588 km - mostů: 2\"\nSilnice II/136 začíná v Černovicích na křižovatce silnic II/128 a II/409. Zhruba po 3,5 km silnice přechází do Jihočeského Kraje.\n\n\"- celková délka 11,015 km - mostů: 4\"\nNa okrese Tábor silnice pokračuje přes Mlýny, Předboř a Hlavňov. Před Tučapy končí zaústěním do silnice II/135.\n"}
{"id": "1005758", "url": "https://cs.wikipedia.org/wiki?curid=1005758", "title": "Jiří Hoffmann", "text": "Jiří Hoffmann\n\nJiří Hoffmann (* 7. ledna 1943) je bývalý český fotbalista, univerzální fotbalista.\n\nZačínal ve Slovan Dubí, na vojně hrál za VTJ Žatec. V československé lize hrál za TJ Sklo Union Teplice a Škodu Plzeň. V lize nastoupil ve 133 utkáních a dal 9 gólů, ve druhé lize nastoupil za Teplice v 11 utkáních a dal 1 gól.\n\n\n"}
{"id": "1005760", "url": "https://cs.wikipedia.org/wiki?curid=1005760", "title": "Wake the Sleeper", "text": "Wake the Sleeper\n\nWake the Sleeper je jedenadvacáté studiové album britské rockové skupiny Uriah Heep, vydané v červnu roku 2008 u vydavatelství Sanctuary Records. Nahráno bylo během předchozího roku ve studiu Chapel Studios v Lincolnshire a jeho producentem byl Mike Paxman, který se skupinou spolupracoval i na pozdějších albech. Jde o první album skupiny od roku 1998, kdy vyšlo \"Sonic Origami\" a první album od roku 1980, kdy vyšlo album \"Conquest\", na kterém nehrál dlouholetý bubeník Lee Kerslake, který skupinu kvůli zdravotnímu stavu v roce 2007 opustil. V hitparádovém žebříčku UK Albums Chart se album umístilo na 172. příčce.\n\n"}
{"id": "1005762", "url": "https://cs.wikipedia.org/wiki?curid=1005762", "title": "David Rosenboom", "text": "David Rosenboom\n\nDavid Rosenboom (* 9. září 1947) je americký hudebník, hudební skladatel a pedagog. Studoval hudbu na University of Illinois at Urbana-Champaign, kde mezi jeho profesory patřili například Salvatore Martirano nebo Kenneth Gaburo. Během své kariéry vydal řadu vlastních alb a spolupracoval s dalšími hudebníky, mezi které patří například Anthony Braxton, Jon Hassell nebo Jacqueline Humbert.\n\n"}
{"id": "1005780", "url": "https://cs.wikipedia.org/wiki?curid=1005780", "title": "Leningradský kodex", "text": "Leningradský kodex\n\nLeningradský kodex ( \"Codex Leningradensis\", známý též pod značkou B19) je nejstarší dochovanou kompletní hebrejskou biblí a zároveň nejstarším v úplnosti dochovaným masoretským rukopisem. Vznikl pravděpodobně roku 1008 n. l. v Káhiře jako opis rukopisu židovského písaře, masorety, Árona ben Moše ben Ašera (zemřel kolem roku 960). Leningradský kodex je základním zdrojem pro moderní tištěná vydání hebrejské bible, tedy Starého zákona, vycházeli z něj i překladatelé Českého ekumenického překladu. Leningradský kodex a Sinajský kodex byly cennou pomocí při vytváření Svatého Písma — Překladu nového světa, jehož úplné vydání uveřejnili svědkové Jehovovi v roce 1961. \n\nAsi od poloviny 19. století je rukopis uchováván Ruské národní knihovně v Petrohradu (dříve též \"Leningrad\"), podle něhož rukopis získal svůj název.\n\n\n"}
{"id": "1005781", "url": "https://cs.wikipedia.org/wiki?curid=1005781", "title": "Biddulph Grange", "text": "Biddulph Grange\n\nBiddulph Grange jsou pozemky upravené jako park nebo zahrady, v blízkosti Biddulph Stoke-on-Trent, Staffordshire, Anglie. Jsou vlastněny organizací National Trust. Jeden z největších zahradních architektů 20. století ve své knize popisuje vzhled parku jako výsledek nového vývoje módy v zahradní architektuře, kdy mnoho náhle zbohatlých vlastníků půdy povzbudila reakce proti přirozenějším úpravám parků a kraji Reptona a Browna, aby dali vytvořit záplavu zahrad podle zcela originálních nápadů, například tuto zahradu, která obsahovala mnoho možných stylů. Chvályhodná snaha o rekonstrukci parku umožňuje srovnávat některé z prací majitelů pozemků se soudobou zahradní architekturou. V České republice lze park srovnávat například s ukázkami úprav v arboretu v Borotíně.\n„\"Za chmurnými viktoriánskými křovinami stojí sklíčené viktoriánské panské sídlo, ale za ním se skrývá jedna z nejpozoruhodnějších zahrad v Británii… …obsahuje celé kontinenty, včetně Číny a starověkého Egypta, nemluvě o italských terasách a skotských roklinách.\"“\n\n\"„Rododendrony a azalky jsou velkolepé v pozdním jaře, ale výsadby jehličnanů a stálezelených keřů vzbuzují celoroční pozornost. Je to fantastická zahrada pro děti, s tunely a skalkami, a je zde dětská stezka s kvízy“\".\n\nSkutečný lesk Biddulph Grange „\"spočívá ve způsobu, jakým Cooke a Bateman skryli různé oblasti zahrady mezi sebou navzájem, pomocí hromad kamení a hustě vysázených křovin, design je částí je spojen společně tak pevně, jako puzzle nebo mozek v řezu.\"“. Park obsahuje \"„řadu napodobenin italských teras, spojených schody, a uzavřených malých květinových zahrad v dolní části, podél dlouhých živých potů uzavřených Dahlia Walk,“\" V egyptské části zahrady střeží vchod do mastaby dvě sfingy, vchod vede do tunelu, jehož temnota je výzvou k prozkoumání. Hluboko uvnitř je krvavá komora (osvětlená skrytým oknem s červeným sklem) v které sedí napůl strašidelná, napůl komická postava Ape Thoth.\"\n\nZahrada je rozdělena na různé oblasti, které představují geografické oblasti nebo tematické celky:\n\nBiddulph Grange byl upraven Jamesem Batemanem (1811–1897), úspěšným zahradníkem a majitelem pozemku. Zdědil peníze po svém otci, který zbohatl na uhlí a oceli. Bateman se přestěhoval do Biddulph Grange kolem roku 1840, z nedalekého Knypersley Hall. Vytvořil zahrady s pomocí svého přítele a malíře mořských scenérií Edward William Cooke. Zahrady byly určeny na předvádění exemplářů z rozsáhlé sbírky rostlin J. Batemana.\n\nBiddulph Grange byla původně pokryta bažinami, ale kolem roku 1840 ji koupil James Bateman \"„…on a jeho manželka Maria sdíleli vášeň pro rostliny, a peníze jim dopřály naplnit své zájmy. Protože dům byl rozšířen, začali pracovat na okolních zahradách. V tomto jim pomáhal umělec a přítel, Edward William Cooke, který byl nejen horlivý návrhář, ale jeho nevlastní otec vlastnil jednu z největších rostlinných školek, Loddiges v Hackney.“\" Zahrady byly \"navrženy Jamesem a Marií Batemanovými. Bateman „…\"koupil vzorky přivezené viktoriánskými lovci rostlin a stal se tak odborníkem na orchideje.\"“'\nBateman byl prezident North Staffordshire Field Society, a pracoval v Royal Horticultural Society's Plant Exploration Committee. Zahrady „…byly určeny pro ukázky vzorků z Batemanovy rozsáhlé sbírky rostlin.“ Obzvláště miloval rododendrony a azalky. Bateman byl \"„…sběratel a vědec přes orchideje,“\" Měl řadu významných synů, kteří vyrůstali v Biddulph Grange, včetně malíře Roberta Batemana.\n\nJeho zahrady jsou vzácnou ukázkou přechodného období mezi stylem úprav reprezentovaných pracemi Capability Browna a pozdním viktoriánským stylem. Zahrady jsou roztříštěné a rozdělené do různmých témat: Egypt, Čína, atd.\n\nV roce 1861 se Bateman a jeho synové, kteří používali své úspory, přestěhovali do Kensingtonu v Londýně. Robert Heath koupil Biddulph Grange v roce 1871. Poté, co dům vyhořel v roce 1896 jej architekt Thomas Bower přestavěl.\n\nPo roce 1896 dům sloužil jako dětská nemocnice, v letech 1923 až 1960. Byla známa nejprve jako \"North Staffordshire Cripples' Hospital\" a později jako \"Biddulph Grange Orthopaedic Hospital\". Pod tímto jménem se nemocnice rozšířila o oddělení pro dospělé a pokračovala v provozu do v poloviny 80. let). Zahrada 61,000 m² byla velmi málo udržována během tohoto období a terasy a dahlia Walk byly srovnány, aby se vytvořil velký trávník pro pacienty. Batemanův majetek byl (a stále je) rozdělen: nemocnice má dům a zahrady, a neobdělávaný zbytek Biddulph Grange se stal parkem Biddulph Grange Country Park.\n\nDo roku 1991 v domě a zahradách „\"sídlila ortopedická nemocnice, jejíž manažeři (dost pochopitelně), se více zabývají svými pacienty než podivnými objekty a zbytky úprav na pozemku. Nejlepší část ze stoletých zahrad je zdevastovaná a navštěvovali ji pouze kolemjdoucí vandalové a vzácněji neohrožení lovci šílenců\"“.\n\nPo roce 1988 pozemky získal do vlastnictví National Trust. Zahrady, které byly nyní téměř plně obnoveny, včetně obnovení Dahlia Walk. V roce 1995/6 Wellingtonia Walk, která byla vážně poškozena byla vypokácena a v tomto roce nově osázena.\n\nV březnu 2007 byla obnovena Woodland Terrace, které bylo před několika lety konečně zbaveno nemocničního oddělení. Prvek známý jako Velká čínská zeď byl přestavěn pro dlouhodobé zanedbání. Práce byly dokončeny v zimě 2010–2011.\n\nMeandrující chodník tzv. Woodland Walk byl položen v pro sezónu 2011 v lese na levé straně Wellingtonia Walk (při pohledu ven). V roce 2011 začala výsadba cibulovin a raně letních záhonů v Dahlia Walk.\n\n"}
{"id": "1005782", "url": "https://cs.wikipedia.org/wiki?curid=1005782", "title": "Kostel svatého Jana Křtitele (Poysdorf)", "text": "Kostel svatého Jana Křtitele (Poysdorf)\n\nKostel svatého Jana Křtitele je barokní farní kostel v dolnorakouském městě Poysdorf, asi 15 km jižně od Mikulova.\n\nPravděpodobně již ve 12. století byl na tomto místě zřízen kostel anebo přinejmenším křestní kaple. Roku 1380 je zmiňován první poysdorfský farář jménem Niklas. Podle kostelní kroniky byl roku 1458 vystaven skutečný kostel. Z písemného pramenu není však jasné, zda šlo o obnovu anebo novostavbu. Starý kostel se stal brzy malým, protože se k poysdorfské faře počítaly i okolo ležící vesnice. Roku 1629 bylo rozhodnuto o zřízení nového farního kostela. Roku 1635 byl tento kostel dokončen. Měl nevysokou věž a střechu prozatímně pokrytou slámou, později šindelem. Kostel byl vysvěcen roku 1640. O Květné neděli roku 1645 obsadili Poysdorf Švédové a přestavěli kostel na pevnost. V polovině 17. století vznikla sakristie. Během tureckého nebezpečí bylo roku 1677 opevnění zesíleno mocnou obrannou zdí se střílnami a zvedacím mostem. Uvnitř hradby byl zřízen hřbitov. Roku 1825 nechal tehdejší farář obranné zařízení odstranit, takže kostel ztratil vzhled pevnostního kostela (část obranné mzdy se však dochovala dodnes). Roku 1864 obdržela věž barokní helmici. V roce 1935 se pak uskutečnila rozsáhlá renovace kostela.\n\nKostel zasvěcený sv. Janovi Křtitelovi je raně barokní, jednolodní s půlkruhovou apsidou a šesti bočními nikami. Na jihu je věž s vysokou helmicí. Na západní fasádě se nachází volutový štít s madonou ve štítové nice. Na jižní fasádě se nalézá portál s kamennou sochou sv. Jana Křtitele. Vlevo od něj se nachází epitaf faráře Josefa Groszhaupta (zemřel roku 1785).\n\nZařízení kostela je pozdně barokní a pochází většinou z 2. poloviny 18. století. Na dvoupatrové empoře z roku 1780 se nacházejí barokní hlavní varhany z roku 1796. Tyto varhany byl přestavěny roku 1937. Malé chórové varhany jsou z roku 1766. \n\nNa hlavním oltáři je obraz připisovaný škole malíře Martina Johanna Schmidta. Tento obraz znázorňuje Ježíše Krista se svatým Janem Křtitelem. Na oltáři jsou sochy apoštolů svatého Petra a Pavla. Nad oltářním obrazem se vznáší Bůh Otec. Vedle barokního zlaceného tabernáklu klečí dva Cherubové. V kněžišti se nalézají na čtyřech konzolách sochy sv. Floriána, sv. Leopolda, sv. Karla Boromejského a sv. Jana Nepomuckého. V kněžišti se nalézají chórové lavice s bohatým akantovým dekorem z roku 1657 z bývalého kapucínského kláštera. Lavice v lodi jsou z roku 1766. Oltářní mensa je z roku 2012 \n\nKazatelna z doby kolem roku 1770 disponuje bohatým figurálním dekorem. Na korpusu kazatelny je mimo jiné reliéf Dobrého Pastýře s putti. Na stříšce se nalézá patron kostela sv. Jan Křtitel s putti. Naproti kazatelně je umístěn krucifix ze začátku 16. století se sochou truchlící Maří Magdalény ze začátku 18. století. V přízemí věže se nachází Pieta z doby kolem roku 1700. \n\nV bočních nikách se nacházejí oltáře Matky Boží, sv. Josefa, sv. Bernarda z Clairvaux a sv. Františka z Assisi. Oltáře jsou doplněny sochami. V nice posledně jmenovaného oltáře se nachází milostný obraz Panny Marie Vranovské, který věnovali obyvatelé roku 1681 jako poděkování za záchranu před morem. V horní části obrazu je Panna Marie Vranovská a ve spodní je nejstarší zobrazení tehdy opevněného Poysdorfu.\n\nOkolo kostela se nacházel hřbitov, který byl zřízen po roce 1677 a zrušen roku 1889. Ve hřbitovní zdi se nacházejí zazděné staré náhrobky, zčásti pocházející z 1. poloviny 18. století. Pod kostelem se nalézá tzv. spodní kostel. Pravděpodobně nejstarší část kostela, zvaná \"Hrobka\". Zde byly uloženy kosti mrtvých, které byly po 10 až 15 letech vyzdviženy kvůli nedostatku místa ze hřbitova. Na schodišti ke kostelu stojí barokní sochy sv. Floriana, sv. Antonína Paduánského, sv. Františka Xaverského a sv. Jana Nepomuckého z 1. poloviny 18. století. původně stály tyto sochy na mostě u radnice. \n"}
{"id": "1005784", "url": "https://cs.wikipedia.org/wiki?curid=1005784", "title": "Mario Rafael Rodríguez", "text": "Mario Rafael Rodríguez\n\nMario Rafael Rodríguez (* 14. září 1981) je guatemalský fotbalový útočník, momentálně bez angažmá. Zúčastnil se fotbalového Gold Cupu 2007.\n\n"}
{"id": "1005792", "url": "https://cs.wikipedia.org/wiki?curid=1005792", "title": "Chris Pratt", "text": "Chris Pratt\n\nChris Pratt (* 21. června 1979 Virginia, Minnesota, Spojené státy americké) je americký herec známý zejména svými televizními rolemi v seriálech \"Parks and Recreation\" a \"Everwood\". Ve vedlejších rolích se objevil ve filmech \"Co ty jsi číslo?\", \"Noc je ještě mladá, Zásnuby na dobu neurčitou \"a \"Válka nevěst.\" V roce 2014 přišly první hlavní role a to ve filmech LEGO příběh\" (jen hlas) \"a \"Strážci Galaxie\". V roce 2018 se objevil v pokračování filmové série Jurský park \"Jurský svět\" (\"\"). V roce 2014 ho magazín \"People\" umístil na druhé místo v žebříčku Nejvíce sexy mužů.\n\nChris se narodil ve Virginii v Minnesotě a je synem Kathy (rozené Indahlové), která pracovala v Safeway supermarketech, a Dana Pratta, který zemřel v roce 2014. Vyrůstal v Lake Stevens ve Washingtonu.\n\nPřestal navštěvovat místní univerzitu a začal pracovat jako podomní prodejce kupónů. Mluví celkem dobře německy.\n\nChris pracoval jako číšník v Bubba Gump Shrimp Company restauraci na Maui, když byl v 19 letech objeven režisérkou-herečkou Rae Dawn Chong. Obsadila ho do svého režisérského debutního snímku, hororového filmu \"Cursed Part 3\". První televizní role přišla se seriálem \"Everwood\". Poté co byl seriál zrušen se připojil k obsazení seriálu \"O.C.\" a v roce 2008 se objevil ve filmu \"Wanted\". Usiloval o role kapitána Jamese T. Kirka ve filmu \"Star Trek\" a Jaka Sullyho v \"Avatarovi\", role však nezískal. Při natáčení filmu \"Noc je ještě mladá\" v roce 2007 se seznámil se svojí budoucí ženou Annou Farisovou (film byl zveřejněn až v roce 2011).\n\nV roce 2009 získal roli Andyho Dwyera v seriálu stanice NBC \"Parks and Recreation\". Původně se měl objevit v několika epizodách, ale producentům se tak zalíbil, že byl povýšen do hlavní role.\n\nPo boku Brada Pitta se objevil v roce 2011 ve filmu \"Moneyball\". Roli málem nezískal, protože mu oznámili, že je moc tlustý aby hrál roli Scotta Hatteberga. Chris se tedy rozhodl zhubnout a když zhubl 30 liber poslal svojí fotku do studia a roli získal. Znovu kila nabral, aby si mohl zahrál ve filmu Channinga Tatuma \"10 let\", poté je znovu zhubl kvůli filmu \"30 minut po půlnoci.\"\n\nV roce 2013 odmítl roli ve filmu \"Strážci Galaxie\", ale po setkání s režisérem Jamese Gunnem se roli rozhodl přijmout. Zalíbil se i prezidentovi Marvel Studios Kevinovi Feigemu, i přes to, že znovu nabral kila kvůli komedii \"Pozdravy ze spermabanky. \"V roce 2013 nahradil Joshe Brolina v hlavní roli filmu \"Jurský svět\". V roce 2018 si zahrál v pokračování filmu \".\" Po boku Jennifer Lawrence si zahrál v roce 2016 ve filmu \"Pasažéři\". O rok později byl vydán druhý díl filmu \"Strážci Galaxie\", \"Strážci Galaxie Vol. 2\". Roli zobrazil také ve filmech \"\" a \"\". Dne 21. dubna 2017 získal hvězdu na Chodníku slávy.\n\nV roce 2007 se setkal na natáčení filmu \"Noc je ještě mladá\" s herečkou Annou Farisovou. 9. července 2009 se pár vzal na Bali. V srpnu 2012 se jim narodil syn Jack.Dne 1. prosince 2017 Pratt zažádal o rozvod.\n\nOd července 2018 chodí se spisovatelkou Katherine Schwarzenegger. Na začátku roku 2019 se pár zasnoubil a v červnu téhož roku se vzali.\n"}
{"id": "1005795", "url": "https://cs.wikipedia.org/wiki?curid=1005795", "title": "Stanislav Štefl", "text": "Stanislav Štefl\n\nStanislav Štefl (13. listopadu 1955 Počátky – 11. června 2014) byl český astronom.\n\nStanislav Štefl vystudoval Matematicko-fyzikální fakultu Univerzity Karlovy v Praze. Profesně se zabýval stelární spektroskopií, infračervenou a submilimetrovou interferometrií, fyzikou cirkumstelárních disků horkých hvězd a protoplanetárních disků.\n\nÚčastnil se řady mezinárodních projektů, především na observatořích Paranal a La Silla. V roce 2004 začal pracovat v Evropské jižní observatoři v Chile, nejprve do roku 2012 na VLTI, později na ALMA.\n\nStanislav Štefl zemřel při dopravní nehodě 11. června 2014 krátce před odjezdem z Chile zpět do Ondřejova.\n"}
{"id": "1005800", "url": "https://cs.wikipedia.org/wiki?curid=1005800", "title": "Silnice II/186", "text": "Silnice II/186\n\nSilnice II/186 je komunikace II. třídy v Plzeňském kraji, která mezi sebou spojuje silnici I/27 v Klatovech se silnicí II/187 (v Plánici) a se silnicí II/188 (těsně před obcí Defurovy Lažany). Samozřejmě ale také spojuje řadu dalších obcí mezi nimi. Silnice se kříží mimoúrovňově se železnicí tratí 190 v Pačejově. Přímo na trase se nenachází žádná čerpací stanice. Mimo trasu jsou však čerpací stanice v Klatovech, v Plánici a v Pačejově. Kromě několika malých potoků tato silnice překračuje na konci Plánice říčku Úslavu. Celková délka silnice je zhruba 31 km.\n"}
{"id": "1005808", "url": "https://cs.wikipedia.org/wiki?curid=1005808", "title": "Saint-Louis (Senegal)", "text": "Saint-Louis (Senegal)\n\nSaint-Louis (známý také pod wolofským názvem Ndar) je město v Senegalu. Leží u ústí řeky Senegal více než 300 km severovýchodně od metropole Dakaru. Ve městě žije podle odhadů 170 000 obyvatel.\n\nMěsto založili Francouzi jako pevnost na říčním ostrově. V letech 1673 až 1895 bylo hlavním městem kolonie Senegal, v letech 1895 až 1902 hlavním městem celé Francouzské západní Afriky. V letech 1920 až 1958 fungovalo jako sídlo správy sousední Mauritánie, na jejímž území žádná větší města nebyla. V roce 1916 bylo Saint-Louis mezi čtyřmi senegalskými městy (dalšími byly Dakar, Gorée a Rufisque), jejichž obyvatelé jako první Afričané získali francouzské občanství a volební právo. Ve městě se zachovaly četné stavby koloniální architektury, díky níž bylo historické centrum Saint-Louis zařazeno mezi Světové dědictví.\n\nMěsto je střediskem obchodu s rybami, cukrem a burskými oříšky. Sídlí zde druhá nejstarší vysoká škola Senegalu Université Gaston-Berger. Každoročně se koná mezinárodní jazzový festival a festival mestické kultury. Jednotlivé části Saint-Louis propojuje železný \"Faidherbův most\" z roku 1897.\n\nNedaleko města se nachází Národní park Langue de Barbarie, kde roste přesličník přesličkolistý a hnízdí vodní ptactvo (volavky, pelikáni, plameňáci).\n"}
{"id": "1005809", "url": "https://cs.wikipedia.org/wiki?curid=1005809", "title": "R-73", "text": "R-73\n\nVympel R-73 (v kódu NATO \"AA-11 Archer\") je protiletadlová řízená střela krátkého dosahu s infračervenou naváděcí hlavicí vyvinutá v SSSR v konstrukční kanceláři Vympel. V současnosti je to nejlepší ruská raketa na krátké vzdálenosti a pro manévrový vzdušný souboj. Ve svých schopnostech překonává všechny starší typy. Díky špičkové manévrovatelnosti a kvalitnímu naváděcímu systému naplňuje tato moderní střela označení \"fire and forget\" (\"vystřel a zapomeň\").\n\nVývoj nové sovětské rakety krátkého dosahu, která by nahradila starší protiletadlovou raketu R-60 byl zahájen v roce 1973 v konstrukční kanceláři Molnija. Poté, co byli této kanceláři zadány úkoly k vývoji sovětského raketoplánu Buran, byly práce na raketě R-73 (Izdělije 62) přesunuty do konstrukční kanceláře Vympel. Do výzbroje byla zavedena v roce 1982, ale základ raketové výzbroje hlavních stíhacích letounů MiG-29 a Su-27 tehdejšího sovětského letectva rozšířila až v roce 1985. Střela byla průběžně modernizována a její dosah byl zvětšen z 20 km u základní verze na 40 km u varianty R-74ME (R-73m) z roku 1994. Vývoj této rakety v současnosti pokračuje. Nově připravovaná varianta RVV-MD bude tvořit výzbroj stíhacího letadla 5. generace Suchoj T-50 PAK FA.\n\nKdyž se koncem 80. let začaly objevovat první záběry a informace o střele R-73, začala tato zbraň vzbuzovat obavy západních expertů. O tom, že byly tyto obavy oprávněné, se přesvědčili po sjednocení Německa. Luftwaffe převzala spolu s letadly MiG-29 i zbraňový systém R-73. Následně se na letecké základně v Manchingu uskutečnilo množství simulovaných vzdušných soubojů MiGu-29 proti strojům F-16C a F/A-18. Tyto souboje přinesly pro západní mocnosti velmi nepříjemné zjištění. MiG-29 s jednoduchým přilbovým zaměřovačem a vybavený raketami R-73 byl v blízkém manévrovém souboji oproti stroji F-16C úspěšnější v poměru 2:1 a proti F/A-18 v poměru 1,5:1.\n\n\n\n"}
{"id": "1005811", "url": "https://cs.wikipedia.org/wiki?curid=1005811", "title": "Krugersdorp", "text": "Krugersdorp\n\nKrugersdorp je hornické město v okrese West Rand v Gautengu v Jihoafrické republice, které bylo založeno v roce 1887 Marthinem Pretoriem. Po objevení zlata ve Witwatersrandu se stalo největším městem, na západě ložiska. Vláda koupila část farmy Paardekraal a pojmenovala město podle prezidenta Transvaalu Paula Krugera. Později bylo město spojeno s okolními sídly do obce Mogale a stalo se místem správy této obce.\n"}
{"id": "1005813", "url": "https://cs.wikipedia.org/wiki?curid=1005813", "title": "Kaple Nejsvětější Trojice (Žireč)", "text": "Kaple Nejsvětější Trojice (Žireč)\n\nKaple Nejsvětější Trojice je římskokatolická baldachýnová kaple v Žirči, části města Dvůr Králové nad Labem. Patří do farnosti Dvůr Králové nad Labem. Vlastníkem kaple je město Dvůr Králové. Kaple je od roku 1964 chráněna jako kulturní památka.\n\nNachází se v prostoru křižovatky cest k odbočce ve směru k Braunovu Betlému a Hřibojedům. Byla vystavěna v období kolem roku 1726. Původně byla prvním zastavením křížové cesty na Kalvárskou horu pod Betlémem,\n\nKaple prošla začátkem 21. století rekonstrukcí, při níž došlo k nahrazení původních soch kopiemi. Originály jsou vystaveny v reprezentačních prostorech města Dvůr Králové. Za kapličkou byl zrekonstruován pomníček připomínající Adama Zilvára ze Silbersteinu.\n\n"}
{"id": "1005818", "url": "https://cs.wikipedia.org/wiki?curid=1005818", "title": "Olověná léta", "text": "Olověná léta\n\nOlověná léta (italsky \"Anni di Piombo\") je název používaný k označení období politických nepokojů v Itálii od konce 60. do poloviny 80. let 20. století. Toto období bylo charakterizováno všeobecným společenským konfliktem a mnohými akty terorismu prováděnými levicovými i pravicovými extremistickými hnutími.\n\nPolitická situace v Itálii byla napjatá již od počátku 60. let, protože pravicovým politickým stranám v čele s Křesťanskými demokraty (DC) v Itálii již delší dobu klesala podpora a byly nuceny přijmout do koalice i středolevou Italskou socialistickou stranu (PSI). Druhou nejsilnější stranou po křesťanských demokratech v Itálii však byla dlouhodobě Italská komunistická strana (PCI), jejíž vstup do koalice pravicové strany vehementně odmítaly a všemožně mu zabraňovaly, protože v duchu Studené války se obávaly, že by mohla Itálii přivést do tábora socialistických zemí. Všeobecné společensko-politické napětí vedlo na konci 60. let k mnohým studentským nepokojům a vyvrcholilo zastřelením policisty Antonia Annarumma a následným bombovým útokem na \"Piazza Fontana\" v Miláně v roce 1969 a odstartovalo období známé jako \"olověná léta\". Název je údajně odvozen z vlny přestřelek a bombových útoků, které se následovaly po zmíněných událostech roku 1969. Na tomto násilí se podílelo několik levicových (Rudé brigády nebo Lotta Continua) i pravicových (např. Ordine Nuovo nebo NAR) extremistických organizací, ale i mafie a tajné služby.\n\nMezi nejdůležitější události z tohoto období patří zmíněný \"spouštěcí\" bombový útok na \"Piazza Fontana\" z 12. prosince 1969, při kterém zahynulo 17 lidí a z něhož byly zpočátku obviňovány levicové organizace. Ač o jejich vině nebyly v podstatě žádné důkazy, policie proti nim spustila vlnu silných represí, což však jen vedlo k větší radikalizaci mládeže a například i ke vzniku \"Rudých brigád\". Ačkoli později bylo obviněno z útoku několik jiných osob hlavně z ultrapravicového spektra, dodnes není jasné, kdo za útoky opravdu stál. Dalšími významnými událostmi bylo odhalení pokusů o neofašistický převrat z let 1970 a 1974, násilné demonstrace v Pise z května 1973 (1 mrtvý), několik vražd a bombových útoků na policisty a policejní stanice z let 1972–1973 (celkem 8 mrtvých), bombový útok na anti-fašistickou demonstraci v Brescii z 28. května 1974 (8 mrtvých), bombový útok na vlak \"Italicus\" z 4. srpna 1974 (12 mrtvých), nebo únos a vražda významného křesťanskodemokratického politika Alda Mora v květnu 1978. Násilné vyvrcholilo 2. srpna 1980, kdy při bombovém útoku na železniční stanici v Bologni zahynulo 85 lidí. Posledními většími akty teroru z tohoto období byly útok \"Rudých brigád\" na vojenský konvoj v Salernu ze srpna 1982 (3 oběti) a útok na vlak Florencie-Řím z 23. prosince 1984 (17 obětí), který uskutečnila mafie ve spolupráci s neofašistickými teroristy.\n\nPodle statistik italského ministerstva vnitra byly v letech 1969 až 1980 za 67,5 % násilných činů odpovědné ultrapravicové organizace, za 26,5 % ultralevicové a za 5,95 % ostatní skupiny. Co se týče obětí tohoto období politických nepokojů, celkově 150 osob bylo zavražděno při teroristických akcích provedených pravicovými extremisty, za 94 mrtvých jsou zodpovědní levicoví extremisté.\n\nV souvislosti s pozadím událostí, které se odehrávaly v Itálii během olověných let, zůstává stále mnoho nezodpovězených otázek a nejasností. Za mnohé útoky, které se v tomto období odehrály, byly často politiky, médii, ale i vyšetřovateli obviňovány ultralevicové organizace, přičemž se zdůrazňovalo jejich propojení na \"PCI\". Později se však často ukázalo, že je uskutečnily pravicoví extremisté se zjevným záměrem zdiskreditování levice. Tak tomu bylo u řady výše uvedených případů. To vzbudilo celospolečenský zájem o to, do jaké míry bylo násilí záměrně vyprovokované a usměrňované a komu a proč ve skutečnosti vyhovovalo. Již v roce 1974 byl zatčen šéf vojenských tajných služeb SIOS a SID, generál Vito Miceli, protože se mu dokázalo maření vyšetřování ve více případech, propojení na neofašistické skupiny, ale i to, že dostával velké obnosy peněz přímo od CIA. Podobných případů později přibývalo a po odhalení tajných organizaci Propaganda Due nebo Gladio a jejich vazby na ultrapravicové skupiny, vlivné osoby, jakož i na západní tajné služby se začalo stále více mluvit o tom, že v Itálii byla ve velkém uskutečňována tzv. strategie napětí. Její podstatou je rozdělení, manipulace a kontrola veřejného mínění pomocí strachu, propagandy, dezinformací, agentů provokatérů a také uskutečňováním tzv. operací pod falešnou vlajkou. V roce 2000 italská parlamentní komise ve své vyšetřovací zprávě přímo uvedla, že strategie napětí byla podporována Spojenými státy, aby \"\"zabránila PCI, a do určité míry i PSI, v dosažení výkonné moci v zemi\"\".\n\n"}
{"id": "1005819", "url": "https://cs.wikipedia.org/wiki?curid=1005819", "title": "Perleťový pohár", "text": "Perleťový pohár\n\nPerleťový pohár je nejstarší fotbalový turnaj hraný v Česku nebo Československu, jehož historie sahá do roku 1932, kdy se uskutečnil tzv. nultý ročník. Turnaje se neúčastní pouze týmy z nižších lig, ale pravidelně také prvoligové a druholigové celky. Koná se pravidelně v létě v Žirovnici. Autorem původního poháru byl perleťářský mistr Čestmír Peřina, autory toho současného jsou perleťářský mistr bižutérie Miloslav Hejtmánek a akademický malíř Čestmír Hlavička ml.\n\nV roce 1919 vznikl v Žirovnici fotbalový klub a už v té době se začaly objevovat první myšlenky na každoroční pravidelný turnaj. K jeho realizaci došlo až o 13 let později, když byl v rámci otevírání hřiště v \"Baborách\" sehrán turnaj mezi místním AFK Žirovnice, SK Jindřichův Hradec, SK Horní Cerekev-zájezdová jedenáctka a SK Popelín. Během několika let tento sportovní podnik získával stále větší oblibu a s přibývajícími ročníky vyzrával jako dobré víno. Rok od roku se na turnaji objevovala mužstva stále zvučnějších jmen a už kolem 20.ročníku začínají do Žirovnice na “perleťák” přijíždět  ligová mužstva. K jedinému přerušení turnaje došlo v roce 1945, kdy končila druhá světová válka.\n\nV roce 1983 se v rámci 50. ročníku poprvé v historii turnaje utkala obě pražská \"S\"; zároveň se jednalo o vůbec první derby pražských \"S\" mimo území Prahy.\n\nTurnaje se také postupně účastnily zahraniční celky, ať už z Rakouska (např. S.V. Vorwärts 93 Ost - Alt-Wilhelmsburg či SC Amaliendorf), tak i ze Španělska (CD Logroñés) nebo ze Slovenska (např. FK Dukla Banská Bystrica či MFK Ružomberok).\n\nAž do roku 1963 (30. ročník) se hrálo na hřišti v Baborách, od následujícího roku se hraje na stadionu Budín. Ten prošel v roce 2010 výměnou trávníku s celkovou rekonstrukcí hrací plochy a hrozilo, že 77. ročník se konat nebude (resp. se odehraje v následujícím roce). Vše se ovšem do konce července stihlo a FC Slavoj Žirovnice tak v tentokrát jednozápasovém turnaji hrál s Centropenem Dačice.\n\nV roce 2012 (79. ročník) se Dukla Banská Bystrica stala historicky prvním zahraničním vítězem Perleťového poháru.\n\nPořadatelé turnaje rozhodli, že vyhraje-li některé mužstvo turnaj třikrát po sobě, či pětkrát “vůbec”, (tedy jaksi “na přeskáčku”) stane se jeho majitelem a pohár si může ponechat. S pozváním GZ Králova Pole se začal osud Perleťového poháru naplňovat. Brněnští turnaj vyhráli třikrát za sebou, když je v kritickém dvacátém ročníku v roce 1953 Královo Pole neporazila ani kompletní Slavia Praha (tehdy pod hlavičkou Dynama), která měla pohár Žirovnici zachránit.\n\n\"„Z rozhořčení nad výsledkem ani nebylo dopsáno v Knize o konání turnaje konečné score. GZ Královo Pole první pohár vyhrálo dvakrát za sebou v roce 1951 a 1952, pro rok 1953 byla pozvána Dynamo (Slavia) Praha, se kterou se počítalo, že Královo Pole porazí a pohár tak bude pro Žirovnici zachráněn. To se však nestalo a GZ Královo Pole vítězstvím třikrát za sebou se stalo definitivním vítězem a majitelem prvního poháru.“\"\n\nŽirovničtí se však nechtěli vzdát svého už tehdy tak oblíbeného a populárního turnaje, a tak Miloslav Hejtmánek, uznávaný perleťářský mistr bižutérie,  (ve spolupráci s akademickým malířem Čestmírem Hlavičkou ml.) zhotovili pohár nový a snad daleko krásnější svého předchůdce a pořadatelé navázali správně dvacátým prvním ročníkem na tuto perleťovou tradici. V srpnu roku 1954 pokračoval turnaj tedy 21. ročníkem, ale s tou změnou, že Perleťový pohár bude věčně putovní.\n\nZdroj: \n\"Vítězové jsou uvedeni pod tehdejšími názvy.\"\n\nVítězové jsou uvedeni pod současnými nebo posledními názvy.\nTýmy s jedním vítězstvím:\nPoznámky:\n\n"}
{"id": "1005823", "url": "https://cs.wikipedia.org/wiki?curid=1005823", "title": "Období Muromači", "text": "Období Muromači\n\nObdobí Muromači (, také období Ašikaga) bylo období dějin Japonska v letech 1336 až 1573. Epochu definovala vláda šógunátu Ašikaga, který byl oficiálně vytvořen v roce 1336 prvním šógunem Muromači, Takaudžim Ašikagou. Období skončilo v roce 1573, kdy byl patnáctý a poslední šógun Jošiaki Ašikaga vyhnán Nobunagou Odou z hlavního města - Kjóta.\n\nPrvní léta období Muromači od 1336 do 1392 jsou známá jako období Nanbokučó neboli Období severního a Jižního dvora. Roky od 1467 do konce období Muromači jsou také známé jako období Sengoku neboli Období válčících států.\n\nProhlášení restaurace Kemmu císařem Go-Daigo a následná vládní opatření zklamaly z různých důvodů samurajský stav. Takaudži Ašikaga proto získal silnou podporu samurajů a podařilo se mu sesadit císaře Go-Daigo. Přímá vláda císařů skončila a byl obnoven šógunát. V roce 1338 Takaudži založil novou vládu v Kjótu. Následující období vlády Ašikaga (1336 - 1573) bylo nazýváno Muromači podle jednoho z obvodů Kjóta, ve kterém si vytvořil své hlavní sídlo třetí šógun Jošimicu Ašikaga v roce 1378. To, co odlišovalo \"bakufu\" Ašikaga od bakufu Kamakura bylo, že šógunova vláda v období Kamakura existovala v rovnováze s císařským dvorem v Kjótu, oproti tomu v období Ašikaga měl šógun úplnou nadvládu nad císařským dvorem. Přesto \"bakufu\" Ašikaga nebyla tak silná a úspěšná jako vláda v období Kamakura a byla značně zaměstnána vnitřními nepokoji. Až za vlády Jošimicua Ašikagy (jako třetího šóguna v letech 1368-1394 a kancléře v letech 1394-1408) se zdá, že byl nastolen řád.\n\nVláda šógunů Ašikaga byla charakterizována nerozhodností a vojenskou bezmocností, která dovolila provinčním vojenským vůdcům, kteří měli během období Kamakura pouze omezenou moc, stát se silnými a na centrální vládě téměř zcela nezávislými vládci provincie, později nazývanými \"daimjó\". Po čase se vytvořila určitá forma rovnováhy mezi mocí šógunem a daimjóy a tři nejprominentnější rodiny daimjóů se střídaly jako zástupci šóguna v Kjótu. Jošimicu v roce 1392 konečně úspěšně sjednotil Severní a Jižní dvůr, ale i přes jeho snahu vytvořit větší rovnováhu mezi soupeřícími císařskými liniemi získal na trůnu brzy převahu Severní dvůr. Síla šógunů, kteří nastoupili po Jošimicuovi postupně slábla a zvětšovala se síla daimjóů a regionálních silných vládců. Vliv šógunů na císařský dvůr se vytratil a daimjóvé si prosazovali své vlastní kandidáty na následníka trůnu. Po čase se vyskytl v rodině Ašikaga vlastní následnický spor o nástupnictví na post šóguna, který vedl k občanské válce Ónin (1467 - 1477), která zanechala Kjóto zdevastované a vypálené a ukončila reálnou politickou moc \"bakufu\" na celonárodní úrovni. Šógunové se postupně stejně jako císaři stali pouze ceremoniálními figurami bez reálné politické moci. Mocenské vakuum bylo vyplněno stoletím anarchie.\n\nDiplomatické kontakty s čínskou dynastií Ming (1368 - 1644) byly během období Muromači znovu obnoveny. Přispěl k tomu fakt, že Čína hledala spojence při potlačení japonských pirátů v čínských pobřežních oblastech. Japonští piráti působící v tomto období v pobřežních oblastech jižní Číny byli tehdejšími Číňanů nazýváni \"wo-kchou\" (japonsky \"wakó\"). Na druhé straně s úmyslem zlepšit vzájemné vztahy s Čínou a zbavit Japonsko podobné potenciální hrozby útoků ze strany pirátů souhlasil šógun Jošimicu s obnovením vzájemných diplomatických styků s Čínou, což vydrželo dalšího půl století. V roce 1401 obnovil šógun systém vazalských poplatků a v dopisu čínskému císaři se označil jako \"Váš poddaný, král Japonska\". Japonské cedrové dřevo, síra, měděná ruda, meče a skládané vějíře byly vyměňovány za čínské hedvábí, porcelán a knihy. Japonsko v tom vidělo výhodný obchod.\n\nBěhem období vlády rodu Ašikaga se zformovala nová podoba národní kultury zvaná kultura Muromači, která vznikla nejdříve v ústředí vlády v Kjótu a později zasáhla všechny úrovně a vrstvy společnosti. Zen buddhismus hrál významnou roli v šíření této kultury nejen v náboženství, ale i uměleckých směrech, hlavně v malířství, které bylo pod výrazným vlivem malířství soudobých čínských dynastií Song (960 - 1279), Jüan a Ming. Spřízněnost císařského dvora a šógunů vedla k promísení členů císařské rodiny, dvořanů, daimjóů, samurajů a kněží. Umění všech druhů - architektura, literatura, drama Nó, komedie, poezie, čajový obřad, zakládání zahrad a aranžování květin - to vše během období Muromači vzkvétalo.\n\nOpětovně byl mezi širokými vrstvami obyvatelstva vzkříšen zájem o šintoismus, který pokojně koexistoval po několik staletí s buddhismem, který byl dokonce v období přímé vlády císařů prohlášen státním náboženstvím. Ve skutečnosti šintoismus, který neměl své vlastní náboženské knihy a neměl kněží v pravém náboženském slova smyslu, vznikl jako výsledek synkretických praktik v období Nara, ve značné míře převzal rituály šingon buddhismu. Mezi osmým a čtrnáctým stoletím byl šintoismus téměř úplně absorbován buddhismem a začal být známý jako Rjóbu Šintó (Dvojité Šintó). Mongolská invaze na konci třináctého století přece jen vyvolala národní povědomí o významu šintoistické síly kamikaze v obraně před nepřáteli. Ani ne o padesát let později (1339 - 43), Čikafusa Kitabatake (1293 - 1354), hlavní velitel vojsk Jižního dvora, napsal \"Džinnó Šótóki\". Tato kronika zvýraznila důležitost udržení nástupnictví císařské linie od Amaterasu po panujícího císaře, což dávalo Japonsku speciální národní politiku (kokutai). Kromě posílení představy císaře jako božstva, \"Džinnóšótóki\" poskytl šintoistický pohled na historii, zvýraznil duchovní charakter všech Japonců a spirituální nadřazenost země nad Čínou a Indií. Výsledkem byla změna, která se postupně objevila v rovnováze mezi duálními buddhisticko-šintoistickými náboženskými praktikami. Mezi čtrnáctým a sedmnáctým stoletím se šintoismus znovu vynořil mezi širokými vrstvami obyvatelstva jako primární víra, vyvinul si svou vlastní filozofii a posvátnou knihu (založenou na konfuciánských a buddhistických kánonech) a stal se velkou nacionalistickou silou.\n\nVálka Ónin (1467 - 1477) vedla k velkému roztříštění a zničení feudálních panství a celé země: velké úsilí o získání území a rozhodující moci vzniklo mezi pány \"buši\" a trvalo až do poloviny sedmnáctého století. Rolníci povstali proti svým pánům a samurajové proti svým pánům poté, co stát přestal být řízen centrálně a garantovat právo a pořádek. Císařský dvůr zchudl a \"bakufu\" bylo řízeno rozhádanými vůdci v Kjótu. Provinční panství byla po válce Ónin menší a snadněji ovladatelná. Mnoho nových \"daimjó území\" se rekrutovalo z níže postavených samurajů, kteří svrhli své pány. Hraniční opevnění byla vylepšena a byla vybudována dobře opevněná hradní města na obranu nových panství, z nichž se dohlíželo na krajinu, stavěly cesty a otevíraly doly. Nové zákony těchto území poskytly praktické prostředky pro správu, výběr daní a pravidel chování. Důraz byl dáván na úspěch ve válce, správu majetku a na finance. Aliance byly zajištěny prostřednictvím uzavírání sňatků. Aristokratická společnost měla v drtivé většině vojenskou povahu. Zbytek společnosti byl řízen systémem nevolnictví. \"Šóen\" (feudální panství) bylo zničeno, dvorní šlechta a nepřítomní vlastníci půdy byli vydědění. Noví daimjóové řídili území přímo, drželi rolníky v soustavném otroctví, za což rolníci dostávali ochranu.\n\nVětšina válek tohoto období byla krátká a lokální, přestože se vyskytovaly na území celého Japonska. Po roce 1500 byla celá země pohlcena nepřetržitými občanskými válkami. Místo zničení lokálních ekonomik spíše častý pohyb armád stimuloval růst dopravy a komunikací, což poskytlo dodatečné příjmy ze cla a mýtného. Aby se zabránilo takovým poplatkům, obchod se posunul do centrální oblasti, kterou nebyl schopen řídit žádný daimjó a k Vnitřnímu moři. Ekonomický vývoj a snaha ochránit obchodní zájmy vedly k založení obchodnických a řemeslnických cechů.\n\nKe konci období Muromači připluli do Japonska první Evropané. Portugalci přistáli na jižním Kjúšú v roce 1543 a během dvou let vybudovali stálou obchodní základnu, čímž začalo století trvající období obchodu Nanban. Španělé přišli v roce 1587 následováni Holanďany v roce 1609. Japonci se začali pokoušet studovat evropskou civilizaci do hloubky, nové možnosti, které byly poskytnuty ekonomice, byly vážnou politickou výzvou. Evropské palné zbraně, výrobky, sklářské zboží, hodiny, tabák a další západní novinky byly obchodovány s Japonskem za zlato a stříbro. Významné bohatství bylo akumulováno prostřednictvím obchodu a menšími daimjóy, hlavně na Kjúšú, kde výrazně vzrostla jejich moc. Provinční války se staly smrtelnějšími po zavedení palných zbraní, jako byly muškety a kanóny, a větším využívání pěchoty.\n\nKřesťanství mělo na Japonsko vliv převážně přes pokusy jezuitů vedených španělským svatým Františkem Xaverským (1506 - 1552), který přišel do Kagošimy na jižním Kjúšú v roce 1549. Daimjóové i obchodníci, kteří očekávali lepší obchodní podmínky, stejně jako rolníci byli mezi konvertity. Kolem 1560 se stalo Kjóto další velkou oblastí misionářské aktivity v Japonsku. V roce 1569 byl na severozápadním Kjúšú založen křesťanským daimjóem přístav Nagasaki a v roce 1579 byl dán pod správu jezuitů. V roce 1582 zde bylo okolo 150 000 konvertovaných Japonců (2% z celkové populace) a 200 kostelů. Ale tolerance \"bakufu\" k těmto cizím vlivům klesala, jak se země stávala sjednocenější a uzavírala se. Postavení křesťanství mimo zákon začalo v roce 1587 a zcela bylo zakázáno v roce 1597. Přestože obchod s cizinou byl stále podporován, začal brzy být regulován a po roce 1640 se stalo vyloučení a potlačení křesťanství národní politikou (viz Období Edo).\n\n\n"}
{"id": "1005827", "url": "https://cs.wikipedia.org/wiki?curid=1005827", "title": "Estádio Beira-Rio", "text": "Estádio Beira-Rio\n\nEstádio Beira-Rio je víceúčelový stadion v brazilském městě Porto Alegre. V současnosti je nejvíce využíván pro fotbal. Domácí zápasy zde hraje tým SC Internacional. Byl otevřen v roce 1969. Kapacita je 51 300 diváků. Počet parkovacích míst u stadionu je 5 000. Byl přestavěn pro Mistrovství světa 2014, během něhož se na něm odehrálo 5 zápasů.\n"}
{"id": "1005828", "url": "https://cs.wikipedia.org/wiki?curid=1005828", "title": "Kostel svatého Bartoloměje (Herálec)", "text": "Kostel svatého Bartoloměje (Herálec)\n\nKostel svatého Bartoloměje je neogotická stavba, která se nachází v obci Herálec v kraji Vysočina, v okrese Havlíčkův Brod. První zmínky o vzniku původního kostela sahají do 13. století.\n\nZaložení původního kostela sv. Bartoloměje opata se datuje do první poloviny 13. století, kdy byl kraj osídlen Řádem německých rytířů.\n\nHerálec byl centrem panství Řádu německých rytířů. Jedna jejich tvrz pravděpodobně stála poblíž kostela. Ten se nacházel v jižní části vsi, kde byl chráněný vodou z rybníka z jedné strany a ze zbylých stran byl kolem roku 1280 ohražen. Tento kostel tehdy poskytoval azyl a ochranu zdejším obyvatelům, nejčastěji to bylo kvůli nepřátelským vojskům, která dobývala zemi. Kostel nechal opevnit nejspíše biskup Tobiáš z Bechyně v letech 1278–1280. K roku 1305 se uvádí i tvrz Herálec, která stála snad na místě dnešního zámku. Postupem času však bylo opevnění kostela zcela odstraněno.\n\nPůvodní kostel měl obdélníkový půdorys s polygonálním neodstupněným presbytářem. V západním průčelí byla věž, která měla tvar hranolu.\n\nV letech 1643, 1974-79 a 1780 kostel vyhořel, ale vždy byl opraven do původního stavu. Když roku 1873 v kostele vypukl požár, původní objekt se již nepodařilo obnovit a byl stržen. Proto byl na jeho místě v letech 1877 - 1880 postaven kostel nový, který dostal dnešní podobu.\n\nKostel byl postaven dle návrhu architekta Bedřicha Wachsmanna, který vycházel z původní podoby kostela. Jedná se tedy o pseudogotický jednolodní obdélný objekt s krátkým transeptem, s polygonovým presbytářem na východní straně a hranolovou věží v západním průčelí.\nStropní konstrukce kostela je klenutá křížovou žebrovou klenbou. V části nad presbytářem je strop klenut paprsčitě. Kolem roku 1880 byl interiér vybaven převážně pseudogotickou výzdobou se zbytky zařízení z původního kostela.\nZ venkovní části kostela jsou viditelné štíhlé odstupňované opěráky, které jsou součástí obvodového zdiva. Většina má dvě odstupnění, u věže jsou však opěráky zesílené, se třemi stupni, což může být kvůli podloží, neboť u kostela je rybník.\nLoď kostela je osvětlena třemi páry oken s kamennými ostěními a čtyřlaločnými kružbami v horní části lomeného oblouku. Část prostoru věže je prosluněna pomocí okna ve tvaru rozety. Hlavní vchod do kostela je řešen jednoduchými obdélnými dřevěnými dveřmi bez zdobeného portálu. Starší portál, vedoucí do transeptu, je v současnosti zazděn. Celková délka kostela je 35 metrů s šířkou 18 metrů.\n\nV současné době je výrazným prvkem kostela červená sedlová střecha z plechu nad hlavní částí lodi. Červené oplechování je však použito i na parapety oken a na střechu věže.\n\nHlavní oltář byl vyroben truhlářem K. Votýpkem z Prahy, je zdoben obrazem od A. Lhoty. Po stranách hlavního oltáře jsou barokní sochy sv. Petra a Pavla z počátku 18. století. Na levém bočním oltáři se nachází socha Madony z téže doby. Malíř J. Vysekal namaloval obraz sv. Jana Nepomuckého umístěný na pravém bočním oltáři.\n\nMezi původní depozitář patří cínová křtitelnice z roku 1645 s reliéfy, na nichž jsou vyobrazeni 4 evangelisté, Narození Páně, Zmrtvýchvstání Krista, Křest Kristův a Nejsvětější Trojice. Toto umělecké dílo má však ještě výrazně renesanční charakter. V současné době se v kostele nacházejí varhany z roku 1882.\n\nV okolí kostela je starý hřbitov z 19. století, kde se nachází řada historicky cenných empírových náhrobků, které na toto místo byly přeneseny pravděpodobně ze zrušeného hřbitova přímo u kostela svatého Bartoloměje. Významný soubor představují také litinové kříže datované do 2. třetiny 19. století. Dalším významným prvkem je socha svatého Floriána před kostelem. Dále se v okolí nachází zámek, který byl roku 1862 přestavěn do podoby novogotické, navržený stejně jako zdejší kostel architektem B. Wachsmannem.\n\n\n"}
{"id": "1005831", "url": "https://cs.wikipedia.org/wiki?curid=1005831", "title": "Kaple svatého Jana Nepomuckého (Žireč)", "text": "Kaple svatého Jana Nepomuckého (Žireč)\n\nKaple svatého Jana Nepomuckého je římskokatolická čtyřboká kaple v Žirči, části města Dvůr Králové nad Labem. Patří do farnosti Dvůr Králové nad Labem. Vlastníkem kaple je město Dvůr Králové. Kaple je od 3. května 1958 chráněna jako kulturní památka České republiky.\n\nNachází se po pravé straně silnice z Žirče do Dvora Králové.\n\n"}
{"id": "1005832", "url": "https://cs.wikipedia.org/wiki?curid=1005832", "title": "Jaroslav Němec (kněz)", "text": "Jaroslav Němec (kněz)\n\nJaroslav Němec (25. dubna 1932 Dolní Němčí – 17. března 2012 Olomouc) byl český římskokatolický kněz, profesor církevních dějin, biskupský vikář pro záležitosti svatořečení v olomoucké arcidiecézi a prelát Jeho Svatosti.\n\nNarodil se jako čtvrté ze šesti dětí Jana Němce a Růženy rozené Kaňůrkové. Do základní školy chodil ve svém rodišti a v sousedním Hluku, poté studoval na gymnáziu ve Fryštáku a Uherském Brodě. Roku 1951 emigroval do Říma, kde vystudoval filosofii a teologii na Papežské lateránské univerzitě. Dne 8. července 1956 přijal kněžské svěcení a poté byl jeden rok prefektem v Papežské koleji Nepomucenum. Po získání doktorátu teologie v roce 1957 působil v duchovní správě v Jižním Tyrolsku.\n\nV roce 1960 odešel do Perugie, kde vyučoval v kněžském semináři a současně pokračoval ve studiu filosofie na Perugijské univerzitě. Krátce také studoval v Paříži a v letech 1968 až 1980 působil jako profesor a vedoucí katedry na teologické fakultě ve Florencii. Následně vyučoval církevní dějiny na Teologickém institutu v Assisi a roku 1984 se stal ředitelem archivu vatikánské Kongregace pro blahořečení a svatořečení. Dne 18. února 1987 jej papež Jan Pavel II. jmenoval kaplanem Jeho Svatosti a 23. ledna 1994 papežským prelátem.\n\nRoku 1991 začal přednášet na Cyrilometodějské teologické fakultě Univerzity Palackého v Olomouci jako hostující profesor, v roce 1993 se na této fakultě habilitoval pro obor církevních dějin a 28. října 1993 byl jmenován kanovníkem Metropolitní kapituly u svatého Václava v Olomouci. Od roku 1997 působil také jako biskupský vikář pro záležitosti svatořečení v olomoucké arcidiecézi. Zemřel v olomoucké fakultní nemocnici.\n"}
{"id": "1005835", "url": "https://cs.wikipedia.org/wiki?curid=1005835", "title": "Kartonplast", "text": "Kartonplast\n\nKartonplast je materiál velmi podobný papírovému kartonu, je ovšem pevnější, ale stále lehký a má delší životnost než papírový materiál. Je vyroben z polypropylenového granulátu a tvoří ho dvě ploché desky s mezivrstvou podélného žebroví, které obě vrstvy vyztužuje. Tato třívrstvá deska je tedy pevná, ale zároveň tuhá a pružná. Použitý materiál se liší tloušťkou, barvou, a chemickými vlastnostmi (možnost použití ESD materiálu a materiálu vhodného pro použití v potravinářství).\n\nZ kartonplastu je možno vyrábět klopové krabice (ty lze opatřit patentovaným suchým zipem a odpadá tak nutnost použití lepící pásky pro uzavření krabice), rozložitelné přepravní boxy (lze je dobře stohovat), produktové kufříky (jako doplňky slouží různá manipulační madla a patentované plastové zámky) a kartonplastové proložky (pro svou vysokou odolnost je možné opakované použití).\n\nKartonplast lze kombinovat s různými materiály a rozšířit tak jeho uplatnění. Výroba je možná v kombinaci s textilem, kobercovou vrstvou, nebo pěnou. Na výrobky z kartonplastu je možné umístit potisk, nebo logo firmy.\n\nNejvětší výhody kartonplastu jsou hlavně odolnost vůči vodě, UV odolnost, dobře odolává teplu a to v rozsahu -30°C až do +75°C a možnost opakovaného použití hlavně u vratných obalů (u kartonplastových krabic až 50x bez poškození opotřebením). Jako nevýhodu lze brát pořizovací cenu, která je 3 až 5x vyšší než u papírového kartonu, materiál však tento fakt dostatečně vynahrazuje svojí odolnosti a trvanlivostí.\n\n"}
{"id": "1005837", "url": "https://cs.wikipedia.org/wiki?curid=1005837", "title": "AC Bellinzona", "text": "AC Bellinzona\n\nAssociazione Calcio Bellinzona byl švýcarský fotbalový klub sídlící ve městě Bellinzona. Klub byl založen v roce 1904, zanikl v roce 2013 po vyhlášení bankrotu.\n\n\n"}
{"id": "1005841", "url": "https://cs.wikipedia.org/wiki?curid=1005841", "title": "Elis Šlezingrová", "text": "Elis Šlezingrová\n\nElis Šlezingrová (Alice Schlesingerová) (* 26. květen 1988 Kfar Saba, Izrael) je původem izraelská zápasnice–multistylařka, především judista, sambistka, která od roku 2015 reprezentuje Spojené království.\n\nVyrůstala v Herzliji, kde začala s judem v 7 letech. Od malička je majitelkou Britského pasu díky své matce Nicky, která přišla do Izraela ze Spojeného království jako kibucový dobrovolník. Od 14 let se judu věnovala v Netanji na internátní škole Wingate a později trénovala v klubu Samurai-do v Rišon le-Cijonu. V izraelské seniorské reprezentaci se pohybovala od svých 16 let. Připravuje se pod vedením Pavla Musina. V roce 2008 se třetím místem na mistrovství Evropy v Lisabonu kvalifikovala na olympijské hry v Pekingu. V Pekingu nestačila v úvodním kole na Francouzku Lucii Décosseovou. Od roku 2010 bojovala o post reprezentační jedničky v polostřední váze do 63 kg s Jarden Džerbiovou. \n\nV roce 2012 se kvalifikovala na olympijské hry v Londýně a uspěla v izraelské nominaci na úkor Džerbiové. Na olympijských hrách v Londýně se probojovala do čtvrtfinále, kde nestačila v boji na zemi na Slovinsku Uršku Žolnirovou a obsadila 7. místo. Po olympijských hrách se dostala do sporu s Izraelským judistickým svazem, který jí navrhoval přesun do vyšší střední váhy. Konflikt vyústil až v pozastavení činnosti na dva roky než mohla reprezentovat jinou zemi. V období let 2013 až 2014 se věnovala příbuzným vestovým úpolovým sportům. V sambu a kuraši vybojovala pro Izrael tituly mistryně světa. Od roku 2015 se dohodla na reprezentování Spojeného království, rodné země své matky. V roce 2016 se kvalifikovala na olympijské hry v Riu. Ve druhém kole proti Nizozemce Anicce van Emdenové se hned v úvodu dopustila taktické chyby vyšlápnutí z tatami a ztrátu na šido do konce hrací doby nesmazala.\n\nElis Šlezingr je levoruká judistka, představitelka silového juda s krásnými hody goši-waza z boje na blízko a strhy makikomi.\n\n\n\n"}
{"id": "1005845", "url": "https://cs.wikipedia.org/wiki?curid=1005845", "title": "Casino del Real Melilla CF", "text": "Casino del Real Melilla CF\n\nCasino del Real Melilla Club de Fútbol byl španělský fotbalový klub sídlící v autonomním městě Melilla. Klub byl založen v roce 1917, zanikl v roce 2013 po fúzi s UD Melilla.\n\nSvé domácí zápasy hrál klub na stadionu Estadio La Espiguera s kapacitou 2 000 diváků.\n\n\"Aktuální v sezóně 2012/13\"\n\n"}
{"id": "1005861", "url": "https://cs.wikipedia.org/wiki?curid=1005861", "title": "Jarden Džerbiová", "text": "Jarden Džerbiová\n\nJarden Džerbiová (* 8. července 1989 Kfar Saba) je bývalá izraelská zápasnice–judistka, bronzová olympijská medailistika z roku 2016.\n\nS judem začínala v 6 letech v Netanji. Připravovala se pod vedením Šani Herška. V izraelské ženské reprezentaci se pohybovala od roku 2009 v polostřední váze. V roce 2012 se kvalifikovala na olympijské hry v Londýně, ale v izraelské nominaci musela ustoupit zkušenější Elis Šlezingrové. V roce 2013 došlo mezi ní a Šlezingrovou k neshodám o post reprezentační jedničky v polostřední váze, kterou její rivalka vyřešila startem za jinou zemi. V témže roce získala jako první reprezentant Izraele v judu titul mistryně světa.\n\nV roce 2016 se kvalifikovala na olympijské hry v Riu. Ve čtvrtfinále podlehla domácí Brazilce Marianě Silvaové, ale přes opravy se probojovala do boje o třetí místo. V zápase s Japonkou Miku Taširovou se hned v úvodní minutě ujala vedení na juko po technice curikomi-goši a vzápětí připadala wazari za kontrachvat o-uči-gaeši. Bodový náskok udržela do konce hrací doby a získala bronzovou olympijskou medaili. Sportovní kariéru ukončila v roce 2017. Věnuje se trenérské a politické práci.\n\n\n\n"}
{"id": "1005862", "url": "https://cs.wikipedia.org/wiki?curid=1005862", "title": "Ilse Bing", "text": "Ilse Bing\n\nIlse Bing (23. března 1899 – 10. března 1998) byla německá avantgardní a komerční fotografka, která produkovala průkopnické monochromatické fotografie během meziválečné éry.\n\nV roce 1930 se přestěhovala z Frankfurtu nad Mohanem do narůstající avantgardní a surrealistické scény v Paříži - to znamenalo začátek nejpozoruhodnějšího období její kariéry. V té době vznikaly její reklamní a módní fotografie, fotografie z oblasti fotožurnalistiky, architektonické fotografie, a její práce byla publikována v časopisech, jako je \"Le Monde Illustre, Harper's Bazaar\" a \"Vogue\".\n\n"}
{"id": "1005864", "url": "https://cs.wikipedia.org/wiki?curid=1005864", "title": "CPI", "text": "CPI\n\nCPI může znamenat:\n\n\n"}
{"id": "1005873", "url": "https://cs.wikipedia.org/wiki?curid=1005873", "title": "Automne Paviaová", "text": "Automne Paviaová\n\nAutomne Paviaová ( ), (* 3. ledna 1989 v Péronne, Francie) je francouzská zápasnice — judistka. Je majitelkou bronzové olympijské medaile z roku 2012.\n\nS judem začala ve 4 letech pod vedením svého otce. Pochází z 8 dětí. Její největší předností je výška a judostická technika, především techniky aši-waza - elegantní uči-mata nebo strhy makikomi. Připavuje se v Orléans pod vedením Daniela Fernandese a Christopha Massiny. Dříve spolupracovala například s Cathy Fleuryovou.\n\nNa olympijských hrách v Londýně v roce 2012 prohrála v semifinále s Japonkou Macumotovou v prodloužení na juko. V boji o 3. místo porazila svou velkou rivalku Maďarku Hedvig Karakasovou a získala bronzovou olympijskou medaili.\n\n\n"}
{"id": "1005882", "url": "https://cs.wikipedia.org/wiki?curid=1005882", "title": "Rise of the Tomb Raider", "text": "Rise of the Tomb Raider\n\nRise of the Tomb Raider je pokračování akční adventury Tomb Raider (2013), restartu série Tomb Raider. Hra byla vydána 10. listopadu 2015 pro Xbox One a Xbox 360, 28. ledna 2016 pro Microsoft Windows a 11. října pro PlayStation 4. První upoutávka byla k vidění na Electronic Entertainment Expo 2014. Hra obsahuje jako předchozí díl RPG prvky.\n\nV březnu 2018 vydala společnost Feral Interactive hru pro Linux a Mac, datum vydání verze pro Google Stadia byl nastaven na listopad 2019.\n\nVývojáři plně využili potenciál nových konzolí. Místa, která lze navštívit, jsou třikrát větší než v minulém díle. Roly Lary Croft opět ztvárnila britská herečka Camilla Luddingtonová, která hře propůjčí svůj hlas i postavu.\n\nDěj se odehrává po událostech z Tomb Raider (2013). Organizace Trinity se snaží zakrýt vše, co Lara Croft zažila na nadpřirozeném ostrově Yamatai. Aby Lara dokázala, že nepřišla o rozum, stává se posedlou po odhalení všech mýtů z celého světa. \"Rise of the Tomb Raider\" popisuje osudy Lary Croft a Jonaha Maiava v jejich pátrání po starověkém městě Kitezh na Sibiři, které bylo postaveno v 13. století, a jak Lara věří, skrývá tajemství k nesmrtelnosti. V závodě s Trinity, dobře financovanou organizací zajímající se o nadpřirozeno, musí Lara bojovat s lidmi, zvěří a přírodou, pokud chce najít pravdu, skrývající se za mýty a stát se tím, kým je předurčena se stát. \n"}
{"id": "1005883", "url": "https://cs.wikipedia.org/wiki?curid=1005883", "title": "Lara Croft and the Temple of Osiris", "text": "Lara Croft and the Temple of Osiris\n\nLara Croft and the Temple of Osiris je volné pokračování hry \"Lara Croft and the Guardian of Light \"(2010), ze série Tomb Raider, vyvinuta studiem Crystal Dynamics. Hra je vyvinuta pro PlayStation 4, Xbox One a PC. Jedná se o druhou hru s Larou Croft, která nenese název Tomb Raider. Hra byla představena na E3 2014.\n\nNa první pohled je to hra naprosto odlišná od dosavadních titulů série, nejedná se totiž o TPS. Změna kamery je stejná jako u předchozího dílu \"Lara Croft and the Guardian of Light. \"Ve hře je\" \"k dispozici kooperativní mód, který je lokální, ale i online, což znamená, že se může další hráč ihned zapojit do hry. Máme tedy na výběr, zda budeme hrát sami nebo v kooperaci s kamarády. Hra obsahuje na rozdíl od předešlého dílu kooperaci ve čtyřech hráčích (online i lokální). Změna je i v designu hry, schopnostech postav a hratelnosti.\n\nHra se odehrává, jak už název napovídá, v Osirisově chrámu. Datum vydání hry je zatím neznámé.\n"}
{"id": "1005884", "url": "https://cs.wikipedia.org/wiki?curid=1005884", "title": "Olaf Ludwig", "text": "Olaf Ludwig\n\nOlaf Ludwig (* 13. dubna 1960 Gera) je bývalý německý cyklista, zvaný \"„Eddy Merckx Východu“\". V osmdesátých letech patřil k nejlepším amatérským cyklistům světa (byl členem klubu SG Wismut Gera), po vítězství na olympiádě v Soulu přestoupil k profesionálům, jezdil ve stájích Panasonic-Sportlife a Team Telekom. Kariéru ukončil v roce 1997 a následně se stal sportovním manažerem a funkcionářem Německého cyklistického svazu. Jeho silnou zbraní bývaly hromadné dojezdy. Na Závodě míru vybojoval rekordních 38 etapových vítězství. V letech 1986 a 1988 byl zvolen nejlepším sportovcem NDR.\n\n\n"}
{"id": "1005893", "url": "https://cs.wikipedia.org/wiki?curid=1005893", "title": "Ronda Rouseyová", "text": "Ronda Rouseyová\n\nRonda Jean Rouseyová, (* 1. února 1987 Los Angeles) je bývalá americká zápasnice – judistka, bronzová olympijská medailistka z roku 2008. Od roku 2011 jako profesionálka. Patřila k světovým propagátorkám ženských ultimátních zápasů (MMA) – od března 2012 do listopadu 2015 držela mistrovský pás organizace UFC v bantamové váze. Od roku 2018 pravidelně vystupuje na wrestlingových show organizace WWE.\n\nJe dcerou první americké mistryně světa v judu AnnMaria Burnsové. Vyrůstala v Santa Monice. Ve třech letech byla u ní diaknostikována apraxie, kvůli které strávila část dětství v Jamestownu v Severní Dakotě. Na speciálním logopedistickém oddělení Minot State University, se podrobovala léčbě. V rámci terapie začala závodně plavat. Plavání se věnovala do svých 11 let.\n\nMá tři sestry – jednu vlastní (Jennifer) a dvě nevlastní (Marii, Julii).\n\nMá blízko k Arménii kvůli původu svých osobních trenérů.\n\nV květnu 2015 vydala autobiografii s názvem My fight/Your fight.\n\nS judem začala v 11 letech v Los Angeles v klubu Venice. Její techniku zápasení však nejvíce ovlivnil bývalý arménský ultimátní zápasník Gokor Chivichyan, který měl v Los Angeles otevřený bojový klub Hayastan. Svojí osobní techniku sode-curikomi-goši a juji-gatame se naučila právě v tomto klubu.\n\nV roce 2003, ve druhém ročníku střední školy Santa Monica High přerušila studia a přesunula se na druhý konec Spojených států do Bostonu, kde se připravovala s částí americké reprezentace pod vedením Jima Pedra. V dubnu 2003 si při sparringu s Manvelem Gamburjanem poranila koleno a vynechala několik měsíců přípravy. V roce 2004 zvítězila v americké olympijské kvalifikaci v polostřední váze do 63 kg a v 17. letech startovala na olympijských hrách v Athénách. Ambice na zisk zlaté olympijské medaile jí však vzala hned v úvodním kole Rakušanka Claudia Heillová, se kterou prohrála na body (yuko). Přes opravný pavouk se do bojů o medaile neprobojovala.\n\nOd roku 2007 startovala ve vyšší střední váze do 70 kg a na mistrovství světa v Riu vybojovala druhým místem přímou kvalifikaci na olympijské hry v Pekingu. V roce 2008 přijela do Pekingu výborně připravená. V cestě do olympijského finále jí však ve čtvrtfinále zabránila zkušena Nizozemka Edith Boschová. Ve třetí minutě prodloužení se unáhlila v nástupu do techniky sode-curikomi-goši, kterou jí Nizozemka kontrovala technikou sukui-nage. Přes opravný pavouk se dostala do boje o třetí místo proti Němce Annett Böhmové, kterou hned v úvodu poslala technikou sode-curikomi-goši na yuko a bodový náskok udržela do konce hrací doby. Získala bronzovou olympijskou medaili.\n\nV roce 2010 ztratila motivaci v judu pokračovat. Její oblíbený sparringpartner Manvel Gamburjan jí motivoval k přestupu mezi profesionály. Začala se naplno věnovat populárnímu bojovému sportu mixed martial arts.\n\nPrvní velkou profesionální smlouvu podepsala v roce 2011 se Strikeforce. 3. března 2012 porazila submisí Mieshu Tateovou a získala poprvé mistrovský pás v bantamové váze. Na konci roku 2012 však Strikeforce pohltila UFC a veškerá prává přešla na tuto prestižní soutěž. \n\nNovou strategií UFC byla propagace ženských ultimátních zápasů, jejíž se stala hlavní tváří. Mezi lety 2013-2015 celkem 6x obhájila mistrovský pás v bantamové váze, o který nakonec přišla v 15. listopadu 2015, když jí koncem první minuty druhého kola knockoutovala Holly Holmová. Z této porážky se psychicky nevzpamatovala a v roce 2017 s ní v UFC ukončili spolupráci.\n\nV roce 2017 podepsala smlouvu s WWE a začala se aktivně věnovat wrestlingu. Během vystoupení (show) ztvárňuje role drsňaček.\n\n\n"}
{"id": "1005894", "url": "https://cs.wikipedia.org/wiki?curid=1005894", "title": "5 Seconds of Summer", "text": "5 Seconds of Summer\n\n5 Seconds of Summer (zkráceně 5SOS) je australská pop-rocková kapela, která vznikla v Sydney v roce 2011. Kapelu tvoří Luke Robert Hemmings (zpěv, kytara), Michael Gordon Clifford (kytara, zpěv), Calum Thomas Hood (basová kytara, zpěv, klávesy) a Ashton Fletcher Irwin (bicí, zpěv).\n\n5 Seconds of Summer vznikli v roce 2011, kdy Luke Hemmings začal nahrávat coververze na svůj youtube kanál Hemmo1996. Michael Clifford a Calum Hood, kteří chodili do stejné školy (Norwest Christian College), se s ním později spojili a své coververze nahrávali pod jménem 5 Seconds of Summer. Cover hitu „Next to You“ Chrise Browna a Justina Biebera a Bruna Marse obdržel přes 3,3 milionu zhlédnutí (říjen 2016). V prosinci roku 2011 se k 5 Seconds of Summer připojil i bubeník Ashton Irwin, a proto za den vzniku kapely považují 3. prosinec 2011, kdy odehráli svůj vůbec první společný koncert, v hotelu Annandale na stejnojmenném předměstí Sydney. Svojí popularitu si získali z velké části díky skupině One Direction, která je jako předskokany přizvala na turné Take Me Home Tour.\n\nV únoru roku 2013 vydali první videoklip a to k písničce Heartbreak Girl. A v červnu téhož roku vydali další videoklip a to k písničce Try Hard, díky tomu nabrali více fanoušků, ale nejvíce je proslavila písnička She Looks So Perfect, která vyšla v únoru roku 2014 a uchytila se na prvních příčkách v zemích jako Nový Zéland, jejich domovské Austrálii, Irsku či Spojeném království. Jejich první album, nesoucí název kapely, vyšlo v červnu 2014.\n\nV roce 2015 pak vydali své druhé album \"Sounds Good Feels Good\", se kterým vyjeli na turné Sounds Live Feels Live. V tentýž rok vydali svůj vlastní film jménem \"How Did We End Up Here\", který zaznamenává historii kapely a záznam koncertu ze stadionu Wembley.\n\n15. července 2016 vydali píseň „Girls Talk Boys“ k filmu \"Krotitelé duchů\".\n\nV roce 2018 vyšlo album Youngblood, a také stejnomenný singl, který dostal několik ocenění.\n\nV roce 2018 nazpívali cover na počest Freddie Mercuryho písně “Killer Queen” od britské skupiny Queen.\n\nNarozen 16. července 1996 v Sydney (Austrálie). Je kytaristou a hlavním zpěvákem skupiny. Chodil na Norwest Christian College společně s Cliffordem a Hoodem. Vyrůstal společně s dvěma staršími bratry a to s Jackem a Benem. JEho rodie se jmenují Liz Hemmings a Andrew Hemmings.\n\nNarozen 20. listopadu 1995 v Sydney (Austrálie). Je zpěvákem a jedním z kytaristů skupiny. Chodil na Norwest Christian College společně s Hemmingsem a Hoodem.\n\nNarozen 25. ledna 1996 v Sydney (Austrálie). Je zpěvákem a basistou skupiny. Chodil na Norwest Christian College společně s Hemmingsem a Cliffordem.\n\nNarozen 7. července 1994 v Hornsby (Austrálie). Je bubeníkem a zpěvákem skupiny; ke skupině se přidal v prosinci 2011.\n\n\n\n\n"}
{"id": "1005898", "url": "https://cs.wikipedia.org/wiki?curid=1005898", "title": "Vladyka Kraje", "text": "Vladyka Kraje\n\nVladyka Kraje () je fiktivní titul vyskytující se v Pánu Prstenů J. R. R. Tolkiena. Jeho držitelé mají kontrolu nad všemi ozbrojenými jednotkami hobitů v Kraji. V čase Války o Prsten Kraj žádné ozbrojené jednotky nevlastnil, a tak byla funkce vladyky spíše formální a faktickou moc ned krajem držel starosta Velké Kopaniny.\n\nÚřad vladyky Kraje vznikl v roce 379 k.l., po smrti posledního krále Arthedainu, Arveduiho. Do té doby totiž Kraj formálně spadal pod královský dvůr ve Fornostu. Hobiti si tedy zvolili vladyku, který by organizoval obranu v případě napadení (tehdy ještě existovalo reálné nebezpečí ze strany Angmaru). Volba padla na jistého Raddu z Blat, a úřad se stal dědičným pro Starorády, Raddovy potomky. V roce 740 k.l., v souvislosti s odchodem Starorádů do Východní marky a založení Rádovska, úřad přešel na rodinu Bralů. Pravděpodobně jediné případy v historii, kdy byl Kraj skutečně napaden, byla Bitva na Zeleném poli roku 1147 k.l., kdy byli Kraj napadnuvší skřeti na hlavu poražení mladším synem vladyky Isumbrase III., Bandobrasem Bučivojem, a Bitva u Povodí roku 1419 k.l. Tehdy, ke konci Války o Prsten, napadla Kraj skupina „darebáků“ vedených Sarumanem, kteří byli poraženi narychlo sebranou hotovostí vedenou Peregrinem Bralem ze Společenstva Prstenu. V obou těchto případech ale nezasáhl přímo vladyka, nýbrž jeho syn.\n\n\n"}
{"id": "1005899", "url": "https://cs.wikipedia.org/wiki?curid=1005899", "title": "Řeřišnice trojlistá", "text": "Řeřišnice trojlistá\n\nŘeřišnice trojlistá (\"Cardamine trifolia\") je vytrvalá, drobná, bíle kvetoucí rostlina středoevropských hor a podhůří. V České republice patří mezi ohrožené druhy rodu řeřišnice.\n\nDruh vyrůstá v souvislém areálu od středních Alp přes severní Apeniny až do Slovinska a Chorvatska na Balkáně, roztroušeně pokračuje i v Západních Karpatech. V Česku roste na větším prostoru jen v Novohradských horách a dále se vyskytuje ojediněle na izolovaných, plošně málo rozměrných místech. V Čechách je to na jižní Šumavě a Českomoravské vrchovině a na Moravě v Hostýnských vrších a Moravskoslezských Beskydách.\n\nRostliny vyžadují vlhké, humózní, na živiny bohaté a mírně kyselé půdy. Jsou stínomilné, rostou v listnatých nebo smíšených lesích, řidčeji i ve světlých jehličnatých. Na vhodných stanovištích mohou vytvářet husté porosty o rozloze až několika metrů.\n\nVytrvalá rostlina která obráží z plazivého rozvětveného, do 3 mm tlustého, bezšupinatého, až 50 cm dlouhého oddenku kořenícího v uzlinách. Vzpřímená lodyha dorůstající do výše 10 až 25 cm bývá jednoduché nebo větvená, bezlistá nebo s jedním malým trojčetným listem. Přízemní listy na dlouhých řapících vyrůstající z oddenku jsou tuhé, kožovité a přezimující. Jejich kratičce řapíkaté lístky jsou okrouhlé, obvejčité až kosočtverečné, na bázi klínovité a po obvodě nepravidelně mělce laločnaté s laloky zakončenými hroty. Na lící jsou řídce přitiskle chlupaté a tmavě zelené, na rubu holé a sivé až modrozelené.\n\nKvětenství je hrozen s 10 až 20 oboupohlavnými čtyřčetnými květy. Jejich bílé kališní lístky s blanitým lemem jsou elipsovité, asi 3 mm dlouhé. Sněhobílé korunní lístky s výrazně zvlněným okrajem a krátkými nehtíky jsou 7 až 11 mm dlouhé. Šest tyčinek nese žluté prašníky, blizna je půlkulovitá. Rostlina kvete od dubna do května a za měsíc nato uzrávají semena, květy jsou opylovány hmyzem. Od pozdního léta prodělávají rostliny období klidu.\n\nPlody jsou šešule, 15 až 30 mm dlouhé a 2 mm široké, vyrůstající na odstávajících až vztyčených stopkách. Šešule obsahuje tři až šest semen.\n\nV některých oblastech se řeřišnice trojlistá vysazuje v zastíněných zahradních partiích jako půdopokryvná rostlina která navíc počátkem léta i pěkně kvete. Může se uměle rozmnožovat rozdělováním kořenů v pozdním létě nebo jarním vysévání semen do květináčů kde se rostlinky asi rok pěstují před výsadbou do volné půdy.\n\nV České republice vyrůstá řeřišnice trojlistá pouze v plošně malých a mozaikovitě roztroušených arelách a je proto v \"Červeném seznamu cévnatých rostlin České republiky\" z roku 2012 hodnocena jako ohrožený druh (C3).\n\n\n \n"}
{"id": "1005902", "url": "https://cs.wikipedia.org/wiki?curid=1005902", "title": "Roman Prymula", "text": "Roman Prymula\n\nRoman Prymula (* 4. února 1964 Pardubice) je český epidemiolog. Věnuje se zejména problematice imunizace a vakcín. Působil v řadě řídících funkcí, v letech 2009 až 2016 zastával post ředitele Fakultní nemocnice Hradec Králové, od roku 2017 je náměstkem ministra zdravotnictví ČR.\n\nMedicínu studoval na Lékařské fakultě Univerzity Karlovy v Hradci Králové a na Vojenském lékařském výzkumném a doškolovacím ústavu JEP v Hradci Králové. Po skončení studia se začal věnovat hygieně a epidemiologii. Studoval také na Birminghamské univerzitě, kde získal mezinárodní atest v řízení nemocnic. Po návratu nastoupil na katedru epidemiologie tehdejší Vojenské lékařské akademie JEP. Věnoval se zejména problematice imunizace, podílel se na vývoji či studiu vakcin např. proti pneumokoku, rotavirům, spalničkám, příušnicím, zarděnkám nebo lidským papilomavirům. Je autorem několika publikací zaměřených na očkování či management ve zdravotnictví.\n\nV řídících funkcích působil na pozici prorektora Vojenské lékařské akademie a v letech 2002 až 2004 byl rektorem akademie. Po reorganizaci vojenského školství pokračoval v letech 2004–2009 v čele jako děkan Fakulty vojenského zdravotnictví nově vytvořené Univerzity obrany. V letech 2009 až 2016 stál v čele Fakultní nemocnice Hradec Králové.\n\nJe předsedou České vakcinologické společnosti České lékařské společnosti Jana Evangelisty Purkyně a členem řady mezinárodních společností věnujících se preventivní medicíně. Působí nebo v minulosti působil v důležitých sborech či institucích zaměřených na epidemiologii (např. jako předseda poradního sboru hlavního hygienika pro epidemiologii, člen imunizační komise Ministerstva zdravotnictví ČR či biologického poradního výboru Ústředního krizového štábu).\n\nV letech 2016 až 2017 působil jako poradce ministra zdravotnictví ČR Miloslava Ludvíka. Ten jej od 1. března 2017 jmenoval svým náměstkem pro zdravotní péči.\n\n"}
{"id": "1005903", "url": "https://cs.wikipedia.org/wiki?curid=1005903", "title": "Dulce (rozcestník)", "text": "Dulce (rozcestník)\n\nPojem dulce může znamenat:\n\n"}
{"id": "1005904", "url": "https://cs.wikipedia.org/wiki?curid=1005904", "title": "Pašeráci", "text": "Pašeráci\n\nPašeráci (1999, The Smugglers) je dobrodružný román pro mládež od anglicky píšícího kanadského spisovatele Iaina Lawrenceho. Jde o druhý díl jeho trilogie \"Širé moře\" (High Seas), odehrávající se na počátku 19. století, jejímž hlavním hrdinou je mladík John Spenser. První díl trilogie \"Vykradači vraků\" (1998, The Wreckers) ani závěrečný díl \"Piráti\" (2001, The Buccaneers) nebyly dosud česky vydány.\n\nNa počátku vyprávění jede John Spenser se svým otcem koupit loď jménem \"Dračice\". Je to sice nádherná loď, ale vypráví se o ní, že má černou duši a černé srdce, protože doposud sloužila k pašování. Navzdory mnoha varováním ji otec Johna Spencera koupí. Pak se mu také podaří najmout v jedné hospodě pro loď i kapitána. Ten se jmenuje Tucker Crowe a vydává se za zkušeného a poctivého námořníka.\n\nJohn je otce pověřen, aby společně s kapitánem Crowem převezli \"Dračici\" z Doveru do Londýna. Při plavbě kanálem La Manche objeví ve vodě mrtvé tělo. V zápisníku mrtvého muže najdou popsané místo ve Francii, kde je uložen pašovaný koňak. John se s kapitánem rozhodnou, že pravé pašeráky předstihnou a náklad jim seberou, což se jim podaří. Zdá se, že to musí být sama loď, která jinak čestného chlapce navede k nekalé činnosti.\n\nPo získání kontrabandu \"Dračice\" rychle vypluje, aby se její posádka nesetkala s pravými pašeráky. John s kapitánem brzy ale zjistí, že je pronásleduje jakýsi kutr. Díky mlze se jim podaří uniknout.\n\nBrzy se ukáže, že kapitán Tucker Crowe je ve skutečnosti pěkný padouch. Johna podvede a ukradené zboží odveze na místo, kam jej měli dopravit praví pašeráci, protože je sám pašerák. John uteče z lodi a pomůže celníkům celou bandu pochytat včetně jejich vůdce, který je navenek ctihodným občanem.\n"}
{"id": "1005905", "url": "https://cs.wikipedia.org/wiki?curid=1005905", "title": "IronFX", "text": "IronFX\n\nMezi lety 2010–2013, IronFX získala několik ocenění, mezi nimi cenu Sina Corp Forex. Získala také cenu pro nejlepšího STP/ECN obchodníka 2013 od časopisu World Finance.. IronFX je také oficiálním partnerem FC Barcelona.\n\nMarkos A. Kashiouris a Peter G. Economides založili společnost na základech dřívější IronFX Financial Services Limited, přejmenované na IronFX Limited, v roce 2010 na Kypru. Poté byla společnost autorizována CySEC a získala licenci k činnosti. Díky tomu, IronFX podléhá evropské regulaci MiFID a je tak oprávněna zprostředkovávat investiční služby v Evropské Unii. Následující milníky znázorňují vývoj společnosti v posledních 3 letech:\n\nV říjnu 2013, společnost spustila svou druhou největší FX soutěž nazvanou „Trading Legends“ s luxusním automobilem jako hlavní cenou nebo STP účtem se 150 000 USD (3 miliony CZK).\n\nV červnu 2013, jako součást globální expanze IronFX, byla založena dceřiná společnost IronFX Global UK Limited, 100% vlastněná IronFX Global, a získala licenci od FCA (Financial Conduct Authority) ve Velké Británii. Následující měsíc byla IronFX registrována jako zprostředkovatel finančních služeb na Novém Zélandu. Od roku 2012 je IronFX Global (Australia) Pty Limited registrována k obchodní činnosti u ASIC.\n\nV roce 2011, IronFX spustila řadu tradingových soutěží. Rok poté, uspořádala historicky největší forex soutěž s hlavními cenami hotovostí 150,000 USD (3 miliony CZK) nebo luxusním automobilem.\n\nDne 6. srpna 2015 kyperská Komise pro cenné papíry zveřejnila, že probíhá vyšetřování tohoto obchodníka s cennými papíry a vyzvala klienty, aby své případné stížnosti směřovali na kyperského finančního ombudsmana.\n\nV červnu 2016 IronFX Global oznámil řadu budoucích transakcí, které vyvrcholí fúzí mezi IronFX a FXDD Inc. V souvislosti s touto fúzí uskuteční obě společnosti transakce, které povedou k převzetí veřejně obchodované společnosti Nukkleus Inc. Formální oznámení o této transakci vydala Komise pro cenné papíry (SEC).\n\nSlužby IronFX zahrnují CFD kontrakty na forexu, akciích, futures a drahých kovech. Zprostředkovává soukromé i institucionální forex obchodování pod dohledem regulátorů z celého světa.\n\nIronFX a její dceřiné společnosti mají licence k zprostředkovávání obchodů s cennými papíry a jsou členy těchto organizací:\n\n\nK zadávání obchodních pokynů a ke správě obchodování společnost využívá obchodní platformy MT4.\n\nOd roku 2011, IronFX a pod ní sdružené firmy získali řadu ocenění a uznání. Mimo tato ocenění, IronFX také uspořádala největší soutěž obchodování na forexu v historii. Mezi ty nejzajímavější patří:\n\n\nIronFX, stejně jako ostatní FX společnosti v oboru, sponzoroval a sponzoruje řadu významných sportovních týmů a organizuje význačné akce:\n\n\nSeznam konkurentů IronFX v Evropě a na mezinárodní scéně zahrnuje tyto významné společnosti:\n\n"}
{"id": "1005906", "url": "https://cs.wikipedia.org/wiki?curid=1005906", "title": "Poděbradská rovina", "text": "Poděbradská rovina\n\nPoděbradská rovina je geomorfologický okrsek ve východní části Nymburské kotliny, ležící v okresech Nymburk a Kolín.\n\nÚzemí okrsku se nachází mezi okresními městy Nymburk (na severozápadě) a Kolín (na jihu), která do okrsku částečně zasahují. Za severní hranicí leží obec Senice a za východní obec Dobšice. Z větších sídel leží uvnitř okrsku obce Velký Osek a Libice nad Cidlinou.\n\nOkrsek Poděbradská rovina (dle značení Jaromíra Demka VIB–3A–3) náleží do celku Středolabská tabule a podcelku Nymburská kotlina.\n\nPodrobnější členění Balatky a Kalvody, které člení až na úroveň podokrsků a částí, okrsek Poděbradská rovina nezná. Uvádí pouze 3 jiné okrsky Nymburské kotliny (Sadská rovina, Milovická tabule a Ovčárská pahorkatina).\n\nTabule sousedí s dalšími okrsky Středolabské tabule: Středolabská niva na západě, Milovická tabule na severu, Ovčárská pahorkatina na východě, Kolínská tabule a Labsko-klejnárská niva na jihu.\n\nNejvýznamnější vrchol je Chotule (206 m).\n\n"}
{"id": "1005907", "url": "https://cs.wikipedia.org/wiki?curid=1005907", "title": "Arena das Dunas", "text": "Arena das Dunas\n\nArena das Dunas je víceúčelový stadion v brazilském městě Natal. V současnosti je nejvíce využíván pro fotbal. Byl otevřen v roce 2014 a jeho kapacita je 42 000 diváků. Byl vystavěn pro Mistrovství světa 2014, v jehož rámci se na něm hrály čtyři zápasy základních skupin.\n"}
{"id": "1005909", "url": "https://cs.wikipedia.org/wiki?curid=1005909", "title": "Jonathan de Guzmán", "text": "Jonathan de Guzmán\n\nJonathan Alexander de Guzmán (* 13. září 1987, Toronto, Kanada) je nizozemský fotbalový záložník a reprezentant, který v současnosti hraje za italský klub Carpi FC 1909, kde hostuje z SSC Neapol. Účastník Mistrovství světa 2014 v Brazílii.\n\nJeho starším bratrem je fotbalista a kanadský reprezentant Julian de Guzmán.\n\nJonathan stejně jako jeho bratr Julian odešel do Evropy a ve svých 12 letech se stal členem akademie nizozemského Feyenoordu (Julian odešel do akademie francouzského klubu Olympique de Marseille). V dresu Feyenoordu debutoval 18. září 2005 v profesionálním fotbale (v utkání Eredivisie proti SC Heerenveen - výhra 5:1, nastoupil v 83. minutě). S týmem vyhrál v sezoně 2007/08 nizozemský fotbalový pohár po finálové výhře 2:0 nad Roda JC Kerkrade, k níž přispěl jednou vstřelenou brankou.\n\nV červenci 2010 přestoupil do španělského týmu RCD Mallorca, který byl pro sezonu 2010/11 vyloučen z evropských pohárových soutěží kvůli finančním nesrovnalostem. De Guzmán uvedl, že důvěra klubu je pro něj důležitější než účast v evropských pohárech.\n\n31. srpna 2011 jen několik hodin před uzávěrkou letního přestupového okna jej získal za nezvěřejněnou částku jiný španělský celek Villarreal CF, transfer se odhadoval na 8,5 milionu eur. Sezony 2012/13 a 2013/14 strávil na hostování ve velšském Swansea City. Se Swansea vyhrál v sezoně 2012/13 anglický ligový pohár, ve finále proti Bradford City AFC (výhra 5:0) vstřelil dva góly.\n\nV srpnu 2014 přestoupil z Villarrealu do italského týmu SSC Neapol. 22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá.\n\nJonathan de Guzmán byl členem nizozemských mládežnických výběrů. Hrál za výběr U21 a v roce 2008 také za U23 na Letních olympijských hrách v Pekingu, kde Nizozemci vypadli ve čtvrtfinále s Argentinou po výsledku 1:2 po prodloužení.\n\nZatímco jeho bratr reprezentuje Kanadu, Jonathan si nakonec vybral Nizozemsko (poté, co v roce 2008 obdržel nizozemský pas). Jeho rozhodnutí vzbudilo v Kanadě rozčarování, kanadský národní tým totiž tímto způsobem přišel o více nadaných hráčů, kteří dali přednost některé evropské reprezentaci (např. Owen Hargreaves Anglii, Jacob Lensky České republice nebo Asmir Begović Bosně a Hercegovině).\n\nV nizozemském reprezentačním A-mužstvu debutoval v přátelském zápase proti Itálii 6. února 2013 (výhra 3:0). Dostal se na hřiště ve druhém poločase.\n\nTrenér Louis van Gaal jej vzal na Mistrovství světa 2014 v Brazílii. Nizozemci se dostali do boje o třetí místo proti Brazílii, vyhráli 3:0 a získali bronzové medaile.\n\n"}
{"id": "1005910", "url": "https://cs.wikipedia.org/wiki?curid=1005910", "title": "Fakultní nemocnice Hradec Králové", "text": "Fakultní nemocnice Hradec Králové\n\nFakultní nemocnice Hradec Králové je zdravotnické zařízení v Hradci Králové. Je největší nemocnicí Královéhradeckého kraje a patří k největším nemocnicím v České republice. Jejím zřizovatelem je Ministerstvo zdravotnictví České republiky. Jako fakultní nemocnice se podílí na výuce studentů Lékařské fakulty Univerzity Karlovy v Hradci Králové. Vzhledem k řadě vysoce specializovaných pracovišť zajišťuje zdravotní péči pro obyvatele nejen Hradce Králové a příslušného kraje, ale v některých případech také jiných regionů republiky.\n\nPrvní nemocnice v Hradci Králové byla otevřena v roce 1887. Sídlila v budově dnešní neurologické kliniky, v areálu dodnes nazývaném Stará nemocnice. S rozvojem města vznikla potřeba vybudovat nemocnici v novém areálu. Tento záměr se podařilo naplnit ve dvacátých letech 20. století. Nový areál se otevřel v roce 1928 a patřil k nejmodernějším v republice. Tato etapa výstavby byla završena v roce 1938 otevřením pavilonu gynekologicko-porodnického oddělení a pro kožní a pohlavní nemoci. Nemocnice měla tehdy 752 lůžek. Mezi hlavní meziválečné osobnosti, které přispěly k rozvoji po odborné stránce, patřil patolog Dr. Antonín Fingerland a chirurg Dr. Jan Bedrna.\n\nPo osvobození v roce 1945 vznikla potřeba doplnit řady lékařů a bylo rozhodnuto o vzniku dalších lékařských fakult. Krom Plzně a Olomouce padla volba na Hradec Králové, zejména díky vysoké úrovni zdejší nemocnice. 17. listopadu 1945 byla otevřena Lékařská fakulta Univerzity Karlovy v Hradci Králové a nemocnice získala statut fakultního zařízení. To pomohlo k dalšímu rozvoji po stránce materiální i personální. Vedle léčebné péče se na jednotlivých pracovištích rozšířila výzkumná a pedagogická činnost. Profesor Bedrna položil základy kardiochirurgie nejen v hradecké nemocnici, ale i v rámci republiky. V roce 1951 například provedl první operaci mitrální stenózy. K předním odborníkům patřili rentgenolog prof. Jan Baštecký, pediatr profesor Jiří Blecha, gynekolog profesor Josef Pazourek či již zmíněný patolog profesor Antonín Fingerland.\n\nV roce 1951 bylo rozhodnuto o zřízení Vojenské lékařské akademie. Fakulta připadla do rukou armády. To bylo spojeno s odchodem části personálu, který nesouhlasil s náborem do armády, naopak přišli noví lidé. Spojení s armádou také přineslo nové výzkumné úkoly a finanční podporu. V roce 1958 po reorganizaci vojenského školství byla akademie transformována na Vojenský lékařský výzkumný a doškolovací ústav J. E. Purkyně a byla obnovena činnost civilní lékařské fakulty. Tradice spojení armády a zdravotnictví ale v Hradci Králové již zůstala.\n\nBěhem normalizace byla řada lékařů nucena opustit své posty. Podařilo se však realizovat některé projekty, díky nimž zůstala nemocnice předním pracovištěm v zemi. V sedmdesátých letech byla vybudovaná nová neurochirurgie, pavilon radiodiagnostiky, kde bylo spuštěno první CT pracoviště v republice, nebo nová část II. interní kliniky. V osmdesátých letech pak Bedrnův pavilon chirurgie či nové technické zázemí.\n\nPo roce 1989 došlo k dalšímu zavádění moderních technologií, přebudovávány stávající prostory či zcela nová pracoviště jako komplex laboratoří a diagnostiky, rehabilitační klinika, či pracoviště onkologické kliniky. V areálu nemocnice bylo vybudováno moderní výukové centrum. Přes změny ve financování si nemocnice zachovala svoji ekonomickou stabilitu.\n\nV nemocnici působí v nemocnici 24 klinik a další oddělení, disponující celkem 1500 lůžky. Každoročně je hospitalizováno kolem 40 tisíc nemocných a ambulantně ošetřeno kolem půl miliónu pacientů. Současným ředitelem nemocnice je od roku 2016 prof. MUDr. Vladimír Palička, CSc., dr. h. c..\n\n\n\n\n"}
{"id": "1005911", "url": "https://cs.wikipedia.org/wiki?curid=1005911", "title": "Čestmír Číhalík", "text": "Čestmír Číhalík\n\nČestmír Číhalík (* 22. listopadu 1949 Olomouc) je český lékař – internista a kardiolog. V letech 2000 až 2004 zastával post děkana Lékařské fakulty Univerzity Palackého. \n\nV roce 1973 promoval na Lékařské fakultě v Olomouci, kde posléze působil na 1. interní klinice. Věnoval se kardiologii a zvláště elektrofyziologii srdce. Je autorem několika publikací zabývajících se interpretací EKG křivky. V roce 1986 dosáhl hodnosti kandidáta věd a v roce 1996 habilitoval v oboru interní medicína. Působil jako proděkan a od roku 2000 jako děkan fakulty. Z této funkce v roce 2004 odstoupil. Krátce pak vedl Kliniku tělovýchovného lékařství a rehabilitace. V letech 2006 až 2010 byl přednostou Interní kliniky Baťovy nemocnice ve Zlíně. Po návratu do Olomouce působí opět na 1. interní klinice.\n\nVelkým koníčkem doc. Čestmíra Číhalíka je botanika. V roce 2004 byl spolu s kolegou při návratu ze studijní cesty na Novém Zélandu zadržen a vyšetřován kvůli nedovolenému vývozu orchidejí. Českými médii proběhly nepravdivé informace, když byly jeho aktivity označovány za pašeráctví. K legálnímu vývozu rostlin mu však chybělo platné povolení podle úmluvy CITES o obchodu s ohroženými druhy. Byl odsouzen k finanční pokutě. Doc. Číhalík z aféry vyvodil osobní odpovědnost a rezignoval na post děkana fakulty.\n"}
{"id": "1005936", "url": "https://cs.wikipedia.org/wiki?curid=1005936", "title": "Arena Pantanal", "text": "Arena Pantanal\n\nArena Pantanal celým jménem Arena Multiuso Governador José Fragelli je víceúčelový stadion v brazilském městě Cuiabá. V současnosti je nejvíce využíván pro fotbal Byl otevřen v roce 2014 a jeho kapacita je 39 859 diváků. Byl vystavěn pro Mistrovství světa ve fotbale 2014, v jehož rámci se na něm odehrají čtyři zápasy základních skupin.\n"}
{"id": "1005937", "url": "https://cs.wikipedia.org/wiki?curid=1005937", "title": "Antonín Bílý", "text": "Antonín Bílý\n\nAntonín Bílý (30. května 1861 Milevsko – 30. dubna 1940 Praha) byl český soudce, senátní prezident Nejvyššího soudu a místopředseda Ústavního soudu v období první republiky. Věnoval se především obchodnímu právu.\n\nKariéru soudce začínal v Milevsku, roku 1908 vydal monografii \"Společnost s obmezeným ručením dle zák. ze dne 6. března 1906, č. 58 ř. z.\" Později dosáhl až funkce senátního prezidenta (předsedy senátu) Nejvyššího soudu v Brně, který jej roku 1920 vyslal do nově se ustanovujícího Ústavního soudu, jehož byl roku 1921 zvolen místopředsedou. Byl např. zpravodajem v řízení o přezkoumání opatření stálého výboru č. 577/1920 Sb. z. a n., kterým se upravuje z důvodu války promlčení práva ku předpisu a vymáhání pojistného. V těchto funkcích však nepobyl dlouho, roku 1923 byl jmenován předsedou zemského civilního soudu v Praze, což vyvolalo otázku, zda pozbytí funkce soudce Nejvyššího soudu má vliv i na členství v soudu ústavním. On sám soudil, že nikoli, ale plénum soudu 22. února 1924 rozhodlo, že tím přestal být i ústavním soudcem. Tím byla tato otázka rozhodnuta i do budoucna, s tím, že díky tomu převážilo korporativistické chápání ústavního soudu, tedy že jednotliví jeho členové zastupují vždy toho, kdo je do funkce zvolil. Ve funkci jej nahradil dosavadní náhradník Antonín Latka a místopředsedou byl zvolen František Vážný, oba také soudci Nejvyššího soudu.\n"}
{"id": "1005938", "url": "https://cs.wikipedia.org/wiki?curid=1005938", "title": "ZX Evolution", "text": "ZX Evolution\n\nZX Evolution, nazývaný také Pentagon Evolution a zkráceně také ZX Evo a Pentevo, je počítač kompatibilní s počítačem Sinclair ZX Spectrum. Počítač vznikl v roce 2009, jeho autory jsou Vadim Akimov (LVD), Roman Čunin (CHRV) a Dmitrij Dmitrijev (DDp) ze skupiny NedoPC. Vznik počítače dokazuje, že komunita kolem Sinclairova hardwaru je stále aktivní. Počítač místo obvodu ULA používá obvod Altera, díky kterému je možné měnit konfiguraci počítače. Díky jeho proti ZX Spectru velmi rozšířeným možnostem existují i programy a hry speciálně pro tento počítač, např. Uwol, Quest For Money, Bomberman Evolution, Project Robo, či CLi for WildCommander. Firmware počítače umožňuje emulovat TR-DOSové diskety a nahrávání z magnetofonu pomocí souborů .tap.\n\nPočítač je jedním z počítačů, které slouží k prezentaci dem na demopárty DiHalt. Počítač bylo také možné vidět na výstavě konané v rámci festivalu Chaos Constructions.\n\n\nRevize C počítače obsahuje i výstupní sběrnici USB.\n\nProtože procesor Z80 umožňuje adresovat pouze 64 KiB paměti, je celá paměť počítače na stránky, které se připojují podle potřeby do adresního prostoru procesoru. Stránkování paměti vychází ze stránkování paměti počítače ATM Turbo verze 2, kromě stránkování paměti kompatibilního se Sinclair ZX Spectrum 128K+ má rozšiřující dispečer paměti. Tento dispečer paměti používá ke stránkování porty:\n\n"}
{"id": "1005940", "url": "https://cs.wikipedia.org/wiki?curid=1005940", "title": "Pozdní klan Hódžó", "text": "Pozdní klan Hódžó\n\nPozdní klan Hódžó ( \"Go-Hódžó-ši\") byl jedním z nejmocnějších bojových klanů v Japonsku v období Sengoku a byl držitelem oblastí primárně v regionu Kantó.\nKlan vznikl, když Šinkuró Ise, vysoký úředník šógunátu, začal dobývat území a budovat svou moc na počátku 16. století. Jeho syn chtěl mít svůj původ odvozený od slavnějšího jména a vybral si Hódžó podle linie regentů šógunátu Kamakura, ke kterým patřila i jeho žena. Stal z něho Udžicuna Hódžó a jeho otec Šinkuró Ise byl posmrtně přejmenován na Sóuna Hódžó. \n\nPozdní klan Hódžó, někdy známý i jako \"Odawara Hódžó\" podle jejich domovského hradu Odawara v provincii Sagami, nebyl v příbuzenském vztahu k ranému klanu Hódžó. Jejich síla soupeřila s klanem Tokugawa, ale nakonec byla moc Hódžó zničena Hidejošim Tojotomim při obléhání Odawary. Udžinao Hódžó a jeho manželka Toku Hime (dcera Iejasua Tokugawy) byli vyhnáni na horu Kója, kde Udžinao roku 1591 zemřel. \n\nVůdcové pozdního klanu Hódžó:\n\n\n"}
{"id": "1005943", "url": "https://cs.wikipedia.org/wiki?curid=1005943", "title": "Přístup k pitné vodě v rozvojovém světě", "text": "Přístup k pitné vodě v rozvojovém světě\n\nMiliony obyvatel zemí třetího světa trpí a umírají na choroby, které jsme schopni relativně jednoduše léčit. Jedná se i o choroby, jejichž primární nositelé bují ve znečištěné a nikterak neupravené vodě. Absolutní čísla ve věci různých onemocnění hovoří následovně: Průjmová onemocnění si ročně vyžádají na 2,2 milionu mrtvých, kolem 100 tisíc mrtvých jde na vrub střevních bakterií a na 200 tisíc mrtvých si připíše nemoc zvaná schistosomóza – parazitární onemocnění způsobené motolicemi helmintóza, které žijí ve vodě a prostřednictvím mezihostitele (nejčastěji plžů) jsou schopny se dostat kůží člověka do krevního oběhu některých orgánu, kde nakladou vajíčka způsobující samotné onemocnění. I přes relativně nízké náklady na zpřístupnění dodávek pitné vody a vytvoření vodní infrastruktury se rozvojovým zemím nedaří sehnat finanční prostředky na realizaci těchto projektů. Je to také proto, že se často ze strany vládnoucí garnitury nejedná o prioritní záležitost. Zlepšení přístupu k čisté, nezávadné pitné vodě je jeden z nejméně nákladných a nejefektivnějších způsobů, kterak zlepšit obecné zdraví a zachránit nespočet životů. Bohužel, především v rozvojových zemích je toto téma až nepříjemně aktuální. Špatný, někdy dokonce žádný přístup k nezávadné pitné vodě souží podle nejnovějších údajů 768 miliónů obyvatel planety. K nikoliv nezávadné, ovšem bezpečné vodě, nemají přístup 2 mld. lidí. Počet lidí, jejichž množství dostupné vody nepokryje jejich potřebu, čítá pravděpodobně kolem 3,5 mld (viz tabulka Přístup k pitné vodě vybraných zemí,). \nV tabulce jsou uvedeny vybrané státy nejpostiženějších kontinentů. Voda primárně určená pro lidskou konzumaci musí postrádat chemické směsi a mikroorganismy, které by mohly potenciálně zvýšit riziko pro lidské zdraví. Zdroje pitné vody by měly být nejen zdraví nezávadné, ale samotná tekutina by měla být esteticky co nejvíce atraktivní. Zakalení, barvy a nevyžádané a vůbec detekované chuti by voda měla obsahovat co nejméně, ideálně žádné. Veškerá vodní infrastruktura, její údržba a provoz se musí vyvarovat eventuálních zdrojů znečištění a kontaminace.\nStejně jak poptávka po jídle i tlak na dodávky vody zaznamenává zvyšující se tendenci. Kromě přírodních faktorů, které ovlivňují světový systém koloběhu vody, se i člověk svým technologickým rozvojem, politickými, institucionálními a finančními podmínkami podílí na stále vyšších požadavcích, které jsou na mnohdy nezaměnitelné a jedinečné zásoby vody denně kladeny. Předpokládá se, že v roce 2050 populace Země překročí 9,3 mld. obyvatel. S rostoucí celkovou populací se zákonitě i citelně zvyšuje poptávka po vodě, ať už pitné, která je esenciální součástí života či užitkové, která své uplatnění nalézá především pro průmysl nebo energii. Očekává se, že urbánní oblasti světa hlavně v rozvojových zemích budou čelit neustálému absorbování lidské populace, tedy procesu urbanizace, která sama o sobě zvyšuje poptávku po vodě, sanitaci a elektřině pro domácí využití. Z toho plyne, že bez nějaké ucelené strategie na omezení marnotratné spotřeby a jejích důsledků, dojde v rámci ekonomického pokroku k negativnímu ovlivnění kvality i množství zásob vody. Největším spotřebitelem vody je agrární sektor, který se na spotřebované vodě ve světě podílí až 70 %. Vyspělé země se nachází hluboko pod tímto průměrem, neboť spotřebovávají daleko větší množství vody v sekundéru a terciéru, než je tomu tak v těch nejméně rozvinutých zemích, kde zemědělství spotřebovává až 90 % vody. S vyšší specializací rostlinných i živočišných produktů se zvyšují i nároky na množství vody i energie, které proces výroby finálního zboží, nejčastěji potravin, využije. To vede mj. k nárůstu znečišťování vodních zdrojů. Musíme si tak uvědomit, že technologický pokrok ne vždy úspěšně vede k zamýšlenému cíli, totiž snižování spotřeby surovinových zdrojů. Navíc ve zmiňované závislosti mezi vodou a energií může docházet také k často opomenutému efektu, že jedna strana negativně ovlivní druhou. Jako příklad lze uvést fakt, že vzhledem k rapidnímu rozšíření energeticky poháněných strojů na extrakci vody v oblastech s jejím nedostatkem, případně narušování kompaktního vodního systému, může dojít ke značnému prohloubení vodněstresové situace. I poptávka po pitné vodě jde ruku v ruce s avizovanými změnami klimatu. Se zvyšující teplotou dochází k většímu vypařování vody, se kterým se vcelku logicky zvyšuje samotná poptávka po jejím zabezpečení. Účinně kvantifikovat nárůst spotřeby vody v následujících letech je vzhledem k nedostatku mnohdy však i k neexistenci dat velmi složité, de facto se jedná o boj s metaforickými větrnými mlýny. Předpokládá se však, že celosvětová spotřeba vody v zemědělství zaznamená bez nástupu vyspělejších technologií, tedy za současného technologického stavu, 20% nárůst do roku 2050. Průmysl i služby také vykážou vyšší poptávku po této životodárné komoditě, a to především ve velkých městech, která prochází nebo budou procházet dynamickým ekonomickým růstem a sociálním rozvojem. Na tyto trendy budou muset účinně zareagovat politické garnitury jednotlivých zemí, pokud chtějí předejít kolapsu, který by nedostatek vody nevyhnutelně vyvolal. Trendy zvyšující se poptávky po vodě v určených odvětvích zachycuje obrázek Světová poptávka po vodě vpravo (osa y – objem vody, osa x – státotvorná uskupení), který ukazuje, že největší spotřebu vody mají země BRICS. Jsou to země s nejdynamičtějším vývojem nejen ekonomiky, ale i lidských zdrojů. Lze pozorovat předpokládané snížení spotřeby vody v zemích vyspělého světa v rámci OECD, které jde v souladu s nejnovějšími trendy, které se snaží nastolit vyspělé země v čele s USA a zeměmi EU. Pod zkratkou ROW (Rest of World) vidíme zbytek světa, tedy rozvojové země a některé nově industrializované země. I u nich lze úspěšně předpokládat zvýšení spotřeby vody ve všech odvětvích kromě zavlažování (Irrigation), na které bude dle tohoto grafu vynakládáno stále méně vody.\nPočet lidí, kteří mají přístup k nezávadné pitné vodě, dosáhl v roce 2010 6,1 mld. Oproti roku 1990 se hodnota navýšila o celé 2 miliardy. Téměř z poloviny na tom mají podíl Čína s Indií, ve kterých v uvedené dvacetiletce získalo přístup k vodě 457 resp. 522 miliónů obyvatel. V roce 2010 nedisponovalo přístupem ke zdrojům nezávadné pitné vody 783 miliónů lidí, v roce 2014 se toto číslo snížilo jen nepatrně na 768 miliónů. Lze tak pozorovat mnohem krušnější boj, než tomu bylo v počátcích zápolení s tímto globálním problémem lidstva. Graf podílu obyvatelstva užívající nezávadnou pitnou vodu vpravo představuje procento populace, které užívá nezávadnou pitnou vodu. Horní sloupeček ukazuje situaci v roce 1990, spodní v roce 2010. Červená čárka představuje cíl rozvojového snažení do roku 2010, tedy konkrétně, kolik procent obyvatel by dle Rozvojových cílů tisíciletí mělo mít přístup k pitné vodě. Zatímco u oblasti Oceánie (Oceania) a Střední Asie a Kavkazu (Caucasus and Central Asia) se tento cíl nejenže nepodařilo naplnit, dokonce můžeme pozorovat snížení o jeden procentní bod, v ostatních regionech sledujeme minimálně znatelný pokrok oproti začátku devadesátých let, v některých případech (JV Asie – South Eastern Asia, Jižní Asie – South Asia, Latinská Amerika a Karibik – Latin America and the Caribbean) se dokonce podařilo naplnit očekávaný cíl. I v celkových ukazatelích, které jsou v tabulce značeny odstíny zelené barvy, pozorujeme naplnění těchto rozvojových cílů, za což ovšem může především zlepšení v oblastech jižní, jihovýchodní a východní Asii, které shlukují přes polovinu obyvatel světa. Situace je přesto naléhavá, jak nám ukazuje obrázek Nedostatek vody vpravo (Global physical and economic surface water scarcity), který znázorňuje oblasti s nedostatkem povrchové vody či jejího využití. Odstín tmavší zelené ukazuje zanedbatelný nebo absolutně žádný problém s nedostatkem vody. Nejsvětlejší modrá barva (Approaching physical water scarcity) představuje území, kde je využíváno přes 60 % toku místních řek. U těchto oblastí se předpokládá markantní snížení přísunu vody v blízké budoucnosti. Tmavší modrá (Physical scarcity) pak vymezuje prostor, kdy tlak na obnovitelné zásoby povrchové vody se blíží překročení nebo již překročení dosáhl. Zde se využívá přes 75 % vody z vodních toků k zavlažování, průmyslu a dalšímu využití. Nejtmavší odstín modré (Economical water scarcity) pak vykresluje oblasti s nedostatečným využitím vodního povrchového potenciálu. Jsou to místa, kde nedostatek především finančního kapitálu omezuje přístup lidí k vodě, přestože objem vodních zdrojů zde v základě nepředstavuje významný problém. Nikoliv zanedbatelný rozdíl můžeme pozorovat v přístupu k vodě mezi urbánním (městským) a rurálním (venkovským) obyvatelstvem. Obrázek Srovnání přístupu rurálního a urbánního obyvatelstva k pitné vodě vpravo poskytuje zajímavé srovnání podílů obyvatel s přístupem k nezávadné pitné vodě (světlý odstín) na celkovém počtu obyvatel (v milionech) mezi lety 1990 a 2010. Vidíme, že ve městech je podíl nezávadně napájeného obyvatelstva 96%, zatímco na venkově pouze 81%. Absolutní čísla nám sice ukazují nárůst počtu městských obyvatel, kteří nepijí neznečištěnou vodu, nicméně vzhledem k nárůstu počtu obyvatel se relativní údaj oproti roku 1990 snížil. Každopádně je nutné si z tohoto grafu odnést, že počet obyvatel venkova se „znečištěnou studnou“ je pětkrát vyšší než u urbánní populace. Celkově je potřeba zmínit, že veškerá čísla jsou výsledkem odhadů, které mohou být vzhledem k relativně nedokonalému výzkumnému pokrytí zavádějící. Tento problém by však měly pokračující snahy o neustálé vyvíjení přesnějších monitorovacích metod tokem času postupně eliminovat. V mapce Obnovitelné zdroje vody vpravo můžeme spatřit množství obnovitelných vodních zdrojů, jejichž udržování je elementární součástí a základem pro uskutečňování výše zmíněných rozvojových cílů tisíciletí. Nejtmavší odstín modré barvy znázorňuje oblasti s nejvyššími zásobami vody na obyvatele za rok pocházející z obnovitelných zdrojů, mezi které patří řeky (spolu se svými nádržemi), sladkovodní jezera, artézské pánve a další. S blednoucím odstínem modré tento objem (m) na obyvatele zmenšuje, až přechází do odstínů hnědé až tmavě červené, kdy je situace pro obyvatele nejkritičtější. Postupně od 2500 m níže legenda uvádí fáze zranitelnost (vulnerability), napětí (stress), nedostatek (scarcity) a totální nedostatek (absolute scarcity), který je metaforickým obrazem suché studně. Ke zlepšení situace by měla pomoci aplikace umělé regulace toku v zemích, kdy se na obnově vodních zdrojů v hojné míře podílí počasí. Navíc se předpokládá s nástupem klimatickáých změn, že suché oblasti se stanou ještě suššími, naopak nyní humidní prostředí se v důsledku těchto změn stanou ještě vlhčími, tudíž naroste už tak velký rozdíl mezi oblastmi s extrémními (ne)zásobami vody ve světě. Speciálním druhem obnovitelných vodních zdrojů jsou zásoby podzemní vody. Podle posledních výzkumů se tyto zásoby každoročně více a více vyčerpávají. Celých 20 % zásob světa jsou příliš využívány a nestačí se přirozenou cestou obnovovat. Celosvětově se každý rok zmenší objem podzemní vody od jednoho do dvou procent ročně. Nápor na zásoby podzemních vod ukazuje názorně obrázek Nápor na vodní zdroje v důsledku farmaření vpravo. V legendě je uplatňovaný stejný princip jako ve výše vykresleném kartografickém vyjádření, tedy nejtmavší modrá představuje nejmenší nápor na zásoby podzemní vody, tmavě červená naopak nápor největší.\n\nVysvětlivky: <nowiki>* Obyvatelé bez přístupu k nezávadné pitné vodě</nowiki><nowiki>** Obyvatelé bez příbytku opatřeným kanalizací</nowiki>\n\n"}
{"id": "1005956", "url": "https://cs.wikipedia.org/wiki?curid=1005956", "title": "Paquito D'Rivera", "text": "Paquito D'Rivera\n\nPaquito D'Rivera (* 4. června 1948) je kubánský jazzový saxofonista a klarinetista. K hudbě měl blízko již od dětství, neboť jeho otec Tito Rivera byl saxofonista a dirigent. Později vydal mnoho vlastních alb a spolupracoval s dalšíémi hudebníky, jako byli například Dizzy Gillespie, McCoy Tyner nebo Lalo Schifrin. V roce 2005 získal ocenění NEA Jazz Masters; během své kariéry získal řadu dalších ocenění, mezi které patří například cena Grammy.\n\n"}
{"id": "1005959", "url": "https://cs.wikipedia.org/wiki?curid=1005959", "title": "Pavel Hak", "text": "Pavel Hak\n\nPavel Hak (* 1962, Tábor, Československo) je český spisovatel píšící ve francouzštině. Žije trvale v Paříži. \n\nPracoval jako dělník v Tesle v Praze-Strašnicích. V roce 1982 vstoupil do řad KSČ. V roce 1984 byl přijat na Fakultu žurnalistiky FF UK v Praze. Na podzim roku 1984 vystoupil z KSČ. V lednu roku 1985 byl následně z politických důvodů z Fakulty žurnalistiky vyloučen. Posléze pracoval jako noční hlídač. V září roku 1985 emigroval z tehdejšího Československa do Itálie, která mu udělila politický azyl, Po ročním pobytu ve Veroně se usadil v Paříži, kde od roku 1986 také trvale žije. Na univerzitě Paris IV Sorbonne vystudoval filozofii. Všechna jeho publikovaná díla byla napsána ve francouzštině. \n\n\n\n\n\n"}
{"id": "1005964", "url": "https://cs.wikipedia.org/wiki?curid=1005964", "title": "Jesusland", "text": "Jesusland\n\nJesusland je hypotetický stát, jehož vytvoření bylo napůl žertem navrženo po volbách prezidenta USA v roce 2004. George W. Bush tehdy vyhrál na souvislém území zahrnujícím jižní a středozápadní státy. Na internetovém diskusním fóru yakyak.org označil uživatel Kemper_Boyd tuto část USA výrazem \"Jesusland\" a vyslovil myšlenku jejího odtržení od zbytku země. Jde o převážně venkovské oblasti, kde převládá konzervatismus a křesťanský fundamentalismus. Nová Anglie a pacifické pobřeží by se po vytvoření Jesuslandu mohly spojit s Kanadou, kde existují smířlivější názory na problémy jako potraty nebo práva homosexuálů a stát hraje větší roli v ekonomice.\n\n\n"}
{"id": "1005965", "url": "https://cs.wikipedia.org/wiki?curid=1005965", "title": "Martin Benc", "text": "Martin Benc\n\nMartin Benc (* 28. února 1965) je český režisér a kameraman.\n\nPo absolvování FAMU (1991) v letech 1990 - 2007 natočil cca 50 hudebních videoklipů pro různé české i zahraniční interprety. V průběhu následujících let se začal věnovat tvorbě dokumentárních filmů, počítačové animaci, multimediální tvorbě, grafice apod. V současné době je režisérem a producentem televizních pořadů.\n\nEcstasy of Saint Theresa, Wohnout, Žlutý pes, Michael Kocáb, Dan Bárta, Liquid Harmony, Bratři Ebenové, Natálie Kocábová, Wanastowi Vjecy, Půlnoc, Daniel Hůlka, UDG, Těžkej Pokondr, Revolution 9, Hudba Praha, O5 a Radeček, Voxel a další.\n\nNatočil množství dokumentárních filmů pro ČT (\"Osud\", \"Aerosmith\", \"Cocteau Twins\", \"Heaven 27\", \"Kutná Hora - touha po kráse\", \"Zapomenutá města\", \"10 století architektury\", \"Bieszczady)\".\n\n\"POINT\", \"Biják\", \"60\", \"10 století architektury\", \"Poprask\", \"t-music\", \"EXIT 316\"\n\nToulavá kamera, Fokus24, Poprask, Znamení a rituály, Světci a svědci, Základy, Biblická pátrání\n\nJako producent, režisér a kameraman vyrobil pro Českou televizi: cykly: \"Základy\" (16 dílů), \"Biblická pátrání I.\" (17 dílů) a \"Biblická pátrání II.\" (18 dílů), filmy: \"Bieszczady\", \"Cesty víry: Začalo to na Maninách\", \"Dýka a kříž Petra Ministra\", \"Historie probuzení v církvi\"\n\nZa klip \"Fluidum\" (E.O.S.T.) získal ocenění MTV - The best Czech music video. Za klip pro skupinu Bratří Ebenů \"Já na tom dělám, já na tom makám\" získal nominaci na cenu Anděl (2002). První videoklip Wanastowi Vjecy - \"Tak mi to teda nandey\" natočil v roce 1990 v Paříži, klip cca půl roku na prvním místě hitparády na hudebním kanálu OK3.\n\n"}
{"id": "1005966", "url": "https://cs.wikipedia.org/wiki?curid=1005966", "title": "Grohe", "text": "Grohe\n\nGrohe AG je největším evropským výrobcem sanitární techniky, včetně kuchyňských a koupelnových vodovodních baterií a sprchových systémů. Obrat společnosti v roce 2013 ve výši 1 450 milionů EUR odpovídá v tomto segmentu celosvětovému tržnímu podílu ve výši zhruba 8 %. Centrála společnosti Grohe se nachází v německém Düsseldorfu, a má pobočky v mnoha částech světa, včetně České republiky se sídlem v Praze. \n\nGrohe má šest výrobních závodů: 3 v Německu (Hemer, Lahr, Porta Westfalica), 1 v Portugalsku (Albergaria-a-Velha), 1 v Thajsku (Rayong Province) a 1 v Kanadě (Mississauga). Společnost zaměstnává celkem 9300 lidí, včetně 3500 zaměstnanců, kteří pracují pro její čínskou dceřinou společnost Joyou.\n\nVýznamná data z historie společnosti:\n\nV červnu 2010 byla společnost mezi 17 výrobci koupelnového příslušenství, které pokutovala Evropská komise za porušování pravidel hospodářské soutěže, konkrétně za cenový kartel v období 1992–2004.\nZ celkové uložené kolektivní pokuty 622 milionů eur byl podíl Grohe ve výši 54,8 milionů eur. Společnost poté uvedla, že současné vedení zavedlo kodex podnikového řízení, pravidelná školení zaměřená na hospodářskou soutěž a politiku nulové tolerance vůči pevnému stanovování cen.\n\n"}
{"id": "1005967", "url": "https://cs.wikipedia.org/wiki?curid=1005967", "title": "Juris Hartmanis", "text": "Juris Hartmanis\n\nJuris Hartmanis (* 5. července 1928, Riga, Lotyšsko) je lotyšský informatik žijící v USA, který se zabývá především teorií výpočetní složitosti. Za práci v této oblasti dostal v roce 1993 spolu s Richardem Stearnsem Turingovu cenu. V článku, který napsal spolu se Stearnsem, bylo zavedeno několik tříd časové složitosti (\"DTIME(f(n))\").\n"}
{"id": "1005968", "url": "https://cs.wikipedia.org/wiki?curid=1005968", "title": "Charles Bachman", "text": "Charles Bachman\n\nCharles Bachman, celým jménem Charles William Bachman III (11. prosince 1924, Manhattan, Kansas, USA – 13. července 2017, Lexington, Massachusetts) byl americký informatik a softwarový inženýr.\n\nByl znám především pro svou práci v oblasti databázových systémů, za kterou v roce 1973 dostal Turingovu cenu. Je autorem databázového systému \"Integrated Data Store\" (IDS), který vyvinul v šedesátých letech dvacátého století během svého působení v General Electric.\n"}
{"id": "1005969", "url": "https://cs.wikipedia.org/wiki?curid=1005969", "title": "Důl Frenštát", "text": "Důl Frenštát\n\nDůl Frenštát je nečinný černouhelný důl uvedený v roce 1991 do konzervačního provozu. V tomto režimu jej udržuje společnost OKD. Dvě vybudované těžební věže se nacházejí nedaleko Frenštátu pod Radhoštěm v okrese Nový Jičín. Důl Frenštát je součástí důlního komplexu společnosti OKD s názvem Závod Důl Paskov, jehož součástí jsou aktivní černouhelné doly Staříč, Chlebovice a vlastní uzavřený důl Paskov ležící na území okresu Frýdek-Místek.\n\nPrůzkumy geologického podloží v okolí Frenštátu pod Radhoštěm probíhaly především v 60. a 70. letech 20. století. Původní projekt počítal se vznikem skupinového dolu Frenštát, jehož součástí mělo být pět samostatných dolů. V roce 1982 byla vyhloubena důlní jáma 4 plánovaného dolu Frenštát-západ. O rok později došlo k vyhloubení jámy 5 do hloubky 1088 metrů. V roce 1988 bylo z jámy 5 dopraveno na povrch první uhlí z hloubky 885 metrů. Na přelomu 80. a 90. let docházelo k útlumu těžby uhlí na Ostravsku, a tak byl důl Frenštát uveden v roce 1991 do konzervačního provozu. Ještě v roce 1994 došlo k dokončení hloubení jámy 4 na konečnou hloubku 903 m, avšak v té době došlo k úplnému zastavení těžebních prací. Obvodní báňský úřad v Ostravě uvedl důl do konzervačního režimu v roce 1991, ten měl trvat do roku 2003. Po roce 2003 prodloužil tento stav na neurčito. Konzervační režim zahrnuje čerpání důlních vod, větrání dolu, kontrolní a inspekční činnost. Důl Frenštát nebyl nikdy zprovozněn pro těžbu uhlí.\n\nDůlní pole na Frenštátsku se rozkládá na celkové ploše přibližně 63 km² a je rozděleno do dvou důlních polí, a to Frenštát-západ o rozloze přibližně 34 km² a Frenštát-východ o rozloze přes 29 km². Odhadované zásoby uhlí se pohybují na hodnotě přibližně 1,6 miliardy tun černého uhlí. Těžební lokalita zahrnuje katastry obcí a měst Frenštát pod Radhoštěm, Trojanovice, Kunčice pod Ondřejníkem, Čeladná, Kozlovice, Pstruží, Rožnov pod Radhoštěm, Tichá, Bordovice, Veřovice a Lhotka na území okresů Nový Jičín, Frýdek Místek a Vsetín.\n\nV roce 2011 podalo vedení obce Trojanovice návrh na zbouraní 53 budov dolu Frenštát, které mají propadlé kolaudační rozhodnutí. Stavební úřad ve Frenštátě pod Radhoštěm rozhodl o demolici budov a nevyhověl žádosti společnosti OKD o dalším využívání budov. Vedení společnosti OKD podalo odvolání Krajskému úřadu Moravskoslezského kraje, ten však potvrdil předchozí výrok frenštátského stavebního úřadu. Případ se dostal až ke Krajskému soudu v Ostravě, který demolici budov odložil. Celým případem by se měly rovněž zabývat také živnostenský a báňský úřad, podnět k prošetření podalo úřadům sdružení Naše Beskydy. Výrok stavebního úřadu ve Frenštátě o demolici budov se mimo jiné opíral také o závazné stanovisko Chráněné krajinné oblasti Beskydy, která těžbu na Frenštátsku odmítá. Celkové náklady na udržení dolu Frenštát představují 60 milionů korun (2016)\n\n"}
{"id": "1005970", "url": "https://cs.wikipedia.org/wiki?curid=1005970", "title": "Geisingberg", "text": "Geisingberg\n\nGeisingberg je čedičový útvar ve východním Krušnohoří poblíž města Altenberg. Hora je vysoká 824 metrů. Pod horou se nalézá bývalé město Geising, nyní městská část Altenbergu.\n\nHora vznikla jako výsledek sopečné činnosti v období Třetihor. Před 30 000 000 lety se zemská kůra ve střední Evropě dala do pohybu, což vyvolalo vyzdvižení Krušnýh hor a s tím spojenou sopečnou činnost. Geisinberg patří do kategorie tzv. kryptodómů, jež vznikly následkem tzv. kryptovulkanismu, sopečné činnosti, při které nedochází k výlevu lávy ani dopadu popela.\n\nGeisingberg leží ve východním Krušnohoří mezi hornickým městem Altenberg a jeho městskou částí Geising. Na jeho severozápadní straně probíhá železnice, která má sklon 37 promile, což ji činí jednou z nejpříkřejších železničních tratí v Německu.\n\nNa vrchol lze nejlépe dojít po příjezdové cestě z Altenbergu. Další cesty začínají v Geisingu a Bärensteinu. Přes vrchol probíhá mezinárodní turistická trasa Eisenach-Budapešť.\n\nJiž na počátku 19. století existovaly na vrcholu pavilony, které byly využívány především saskými králi k účelu lovu. Později zde byla zřízena na stromě provizorní vyhlídková konstrukce a vedle byl postaven menší srub. Na tom samém místě byla roku 1891 zřízena kamenná rozhledna, kterou lze navštívit dodnes. Na počátku 20. století byla na vrcholu postavena také horská bouda, která rovněž funguje do dnešních dnů.\n\nNa hoře Geisingberg byla zřízena sjezdovka, která byla mimo jiné využita při mistrovství Německa v lyžování roku 1937. Na západní straně hory byl až do 50. let využíván skokanský můstek.\n\nPod vlivem těžby cínu v nedalekém Altenbergu bylo podniknuto několik těžebních pokusů (mezi lety 1749-1794, dále pak mezi lety 1838-1842), při nichž byla vyhloubena i 24 metrů hluboká štola. Pokusy o těžbu cínu však zůstaly neúspěšné.\n\nOd počátku 20. století byla na západním svahu hory zintenzivněna těžba čediče. Krátce před velkým odstřelem 1. března 1930, při kterém mělo být použito na 40 000 kilogramů trhaviny, došlo k řadě protestů mnoha spolků i místních obyvatel, kteří se obávali, že s dalším nárůstem těžby dojde nevyhnutelně k likvidaci hory. Krátce poté byl kamenolom uzavřen.\n\nJiž roku 1911 požádal Zemský spolek pro ochranu saské domoviny o ochranný status pro louky na hoře Geisingberg. Roku 1925 koupil spolek prvních 10 hektarů a pronajal je místním zemědělcům na pěstování slámy, čímž bylo zamezeno zavedení intenzivního zemědělství. V 60. letech zde byla zřízená chráněná krajinná oblast. Vedle smrku zde roste červený buk, jasan, horský javor či javor mléčný. V 90. letech byla chráněná krajinná oblast rozšířena na více než 300 hektarů.\n\nRestaurace a rozhledna na vrcholu jsou otevřeny od dubna do září od 10:00 do 18:00. Od října do března pouze do 16:00. Ve středu a ve čtvrtek je zavřeno.\n\n\n"}
{"id": "1005971", "url": "https://cs.wikipedia.org/wiki?curid=1005971", "title": "45. pěší pluk", "text": "45. pěší pluk\n\nPluk byl založen 25. 1. 1682 patentem císaře Leopolda I. jako Trauttmansdorf zu Fuß. \nOznačení IR 45 ( Infanterie Regiment No. 45 ) získal pluk při zavedení plukovních čísel v roce 1769.\n\nPo založení se pluk roku 1684 účastnil obléhání Ofenu kde ztratil ca 300 mužů. V roce 1686 se pluk žádných významných vojenských akcí neúčastnil. Při pádu Bělehradu roku 1690 byl pluk skoro zcela zničen (ztráta ca 1800 mužů ). Roku 1699 by uzavřen mír s Turky. V počátku války o Španělské dědictví byl pluk umístěn v uherských posádkách, kde se doplňoval. Od roku 1706 do roku 1711 se pluk účastnil bojů proti maďarským povstalcům. V letech 1716-1718 se pluk účastnil bojů proti Turkům. Od roku 1719 se pluk podílel na výstavbě pevnosti Esseg. V době míru byl pluk umístěn v Uhrách. Roku 1728 byli všichni zedníci, zámečníci a tesaři odesláni ke stavbě pevnosti Bělehrad. V roce 1730 byl pluk převelen do Itálie, kde měl za úkol potlačit vzpouru. Po ukončení úkolu byl pluk převelen zpět do Uher. V roce 1733 byl pluk opět převelen do Itálie. Po třech letech se vrátil zpět do Uher. Zde byl přidělen k jednotkám velícího prince Josef Friedrich z Sachsen-Hildburghausen. V roce 1741 byl pluk soustředěn v Tyrolích a do války o rakouské dědictví nezasáhl. Roku 1743 se pluk přesunul do Itálie, kde se účastnil bojů proti Španělsku a království obou Sicílií. V roce 1747 nebyly žádné významné bitvy. V roce 1750 byl pluk převelen do Vídně. Během sedmileté války se pluk účastnil různých bitev a v roce 1759 byl přidělen k hlavní armádě, ale k žádné významné bitvě nedošlo. V roce 1760 byl pluk přidělen k jednotce, která měla zaútočit na Berlín. V roce 1761 byl pluk u jednotek ve Slezsku, ale neúčastnil se žádné z bitev. V roce 1763 byl uzavřen mír. V roce 1772 měl pluk rozkaz k vykonání přehlídky před císařem a spoluvládkyní. Přehlídka dopadla ke spokojenosti obou vládců. Ve válce o bavorské dědictví v letech 1778 – 1779 nedošlo k významným bitvám a prováděly se pouze taktické přesuny. V roce 1792 zaútočila Francie na Sardinské království a to se obrátilo s prosbou o pomoc na Rakousko. Roku 1793 byl pluk přidělen k armádě hraběte Wurmsera na horním Rýnu. V letech 1793 – 1794 se pluk účastnil různých bitev proti Francii. V průběhu roku 1795 nedošlo k žádným významnějším bitvám. V roce 1796 byl pluk přidělen k italské armádě a zde se účastnil prvního pokusu o osvobození pevnosti Mantua. Tento pokus se nezdařil. Následně byl pluk přidělen k jednotkám, které chránily Tyroly. Pluk se zúčastnil bitev u Mazzetta, Rivolli, Lugana). Po podepsání míru byl pluk odvelen do Benátska do území Montagnana. V roce 1799 byl pluk přidělen k italské armádě. V roce 1801 byl pluk přesunut do posádek v Grazu a Leobenu.\n\nPo prohrané válce s Napoleonem byl pluk v roce 1809 z důvodu odzbrojení zrušen.\n\nRoku 1687 zrušeni pikenýři a pěší vojsko bylo vybaveno mušketami.\n\nV roce 1765 – purpurová červeň a knoflíky žluté.\n\n\n\n\n\n\n\n"}
{"id": "1005972", "url": "https://cs.wikipedia.org/wiki?curid=1005972", "title": "Dáma (titul)", "text": "Dáma (titul)\n\nDáma (fr. \"dame\", it. \"dama\", \"donna\", šp. \"doña\") je titul příslušející šlechtičně, zpravidla příslušníci nižší šlechty, též označení pro příslušnici rytířského řádu (tedy ženský ekvivalent rytíř, pokud řád přijímal i členky). Konkrétní užití titulu se v různých státech liší (lišilo), například ve Spojeném království titul dáma (anglicky \"Dame\") užívají ženy na místech, kde muži užívají titul sir (a platí pro ně i stejné ustanovení o čestném rytířství pro cizí občany).\n"}
{"id": "1005978", "url": "https://cs.wikipedia.org/wiki?curid=1005978", "title": "Pat Patterson", "text": "Pat Patterson\n\nPierre Clermont (* 19. ledna 1941 Montréal, Kanada), známější pod svým zápasnickým jménem Pat Patterson, je bývalý kanadský profesionální wrestler, první držitel titulu WWE Intercontinental Champion z roku 1979, v roce 1996 uvedený do Síně slávy WWE.\n\nS wrestlingem začínal koncem 50. let v kanadském Montrealu a následně působil v 60. a 70. letech v kalifornském San Francisku. V roce 1979 vstoupil do Světové wrestlingové federace (WWF), v červnu téhož roku vyhrál severoamerický pás vítězstvím nad Tedem DiBiasem a v srpnu se stal historicky prvním držitelem titulu Interkontinentální šampion. Počátkem 80. let se však vrátil do Montrealu, kde se věnoval organizační práci ve wrestlingu a v roce 1984 odešel do sportovního důchodu.\n\nV roce 1992 figuroval v kauze sexuálního obtěžování a do vyšetření byl propuštěn z federace, po stažení žaloby však opět nastoupil do funkce. Během skandálu vyšla na jevo jeho homosexuální orientace. Matt Barnes v roce 2007 v magazínu \"Fighting Spirit\" psal, že měl Patterson blízko k šéfovi federace Vinci McMahonovi (stal se mimo jiné kmotrem jeho mladší dcery Stephanie McMahonové) a jeho orientace ve vedení federace nečinila problémy. V televizním pořadu WWE \"Legends' House\" v červnu 2014 sám Patterson uvedl, že žil 40 let s partnerem, který nedávno zemřel na infarkt.\n\n"}
{"id": "1005980", "url": "https://cs.wikipedia.org/wiki?curid=1005980", "title": "Willi Holdorf", "text": "Willi Holdorf\n\nWilli Holdorf (* 17. února 1940, Blomesche Wildnis) je bývalý německý atlet, olympijský vítěz v desetiboji.\nNa olympiádě v Tokiu v roce 1964 startoval ve společném týmu Německa (kde byli závodníci ze SRN a NDR). Zvítězil zde v soutěži desetibojařů, získal rovněž titul Sportovec roku SRN. Po skončení sportovní kariéry působil jako atletický a fotbalový trenér.\n"}
{"id": "1005981", "url": "https://cs.wikipedia.org/wiki?curid=1005981", "title": "Bill Toomey", "text": "Bill Toomey\n\nWilliam Anthony \"Bill\" Toomey (* 10. ledna 1939, Filadelfie) je bývalý americký atlet, olympijský vítěz v desetiboji.\n\nV roce 1964 se jen těsně nekvalifikoval na olympiádu v Tokiu. O rok později se poprvé stal mistrem USA v desetiboji (své prvenství ještě čtyřikrát obhájil). Zvítězil na univerziádě v Budapešti v roce 1965 a na Panamerických hrách v roce 1967. Životním úspěchem pro něj bylo vítězství v desetiboji na olympiádě v Mexiku v roce 1968, kde současně vytvořil olympijský rekord. V následující sezóně zlepšil světový rekord v desetiboji na 8417 bodů (podle současných tabulek šlo o 8309 bodů). V roce 1969 se oženil s britskou atletkou Mary Randovou (olympijskou vítězkou ve skoku do dálky z roku 1964). Měli spolu dvě dcery, po 22 letech manželství se rozvedli.\n"}
{"id": "1005982", "url": "https://cs.wikipedia.org/wiki?curid=1005982", "title": "Club Deportivo Club de Fútbol Salmantino", "text": "Club Deportivo Club de Fútbol Salmantino\n\nClub Deportivo Club de Fútbol Salmantino (zkráceně Club de Fútbol Salmantino nebo CF Salmantino) je španělský fotbalový klub sídlící ve městě Salamanca v Kastilii a Leónu.\n\nJe následníkem klubu Club Deportivo Salmantino, jenž byl založen v roce 1943. V roce 1952 se stal farmou klubu UD Salamanca. V roce 1997 byl klub sloučen do UD Salamanca a stal se jeho B-týmem. Skončil v roce 2013 po zániku UD Salamanca.\n\nKrátce poté byl založen Club Deportivo Club de Fútbol Salmantino, jenž má navázat na historii CD Salmantino.\nV současnosti hraje regionální ligu Kastilie a Leónu.\n\n\n"}
{"id": "1005984", "url": "https://cs.wikipedia.org/wiki?curid=1005984", "title": "Caitlyn Jennerová", "text": "Caitlyn Jennerová\n\nCaitlyn Jennerová (nepřechýleně Jenner, rodné jméno William Bruce Jenner, * 28. října 1949 Mount Kisco) je americká televizní celebrita, která v roce 2015 podstoupila operativní změnu pohlaví. Před změnou pohlaví se Jennerová věnovala atletice a na Letních olympijských hrách 1976 v Montrealu zvítězila v desetiboji.\n\nCaitlyn Jennerová se nejdříve věnovala vodnímu lyžování a americkému fotbalu, po úrazu kolena se přeorientovala na atletiku. Po roční destibojařské přípravě se v roce 1972 kvalifikovala na olympiádu v Mnichově, kde skončila desátá. V roce 1975 zvítězila v desetiboji na Panamerických hrách v Mexiku, ve stejném roce vytvořila světový rekord v desetiboji výkonem 8524 bodů. V následující sezóně svůj světový rekord ještě vylepšila na 8634 v nejdůležitějším závodě roku – v olympijském desetiboji na Hrách v Montrealu. Po olympijském vítězství atletickou kariéru ukončila.\n\nV roce 1972 se Jennerová oženila s Chrystie Crownoverovou, s níž měla dvě děti, Burta a Casey. Manželství se rozpadlo a v roce 1981 bylo rozvedeno. Druhou manželkou byla Linda Thompsonová, s níž byla ženatá v letech 1981 až 1986. V tomto manželství se narodili její synové Brandon Jenner a Sam Brody Jenner.\n\nPo pětiměsíčním vztahu si pak Jennerová 21. dubna 1991 vzala Kris Kardashianovou, která už tehdy měla čtyři děti včetně Kim Kardashianové. Jennerové a Kris se narodily dvě dcery, Kendall a Kylie. Manželství se rozpadlo po více než 20 letech a rozvedeno bylo v prosinci 2014, v platnost rozvod vstoupil 23. března 2015.\n\nJennerové vlastní a zejména nevlastní děti z tzv. klanu Kardashianů se proslavily v různých televizních show, zejména reality show, a staly se celebritami.\n\nNedlouho po rozvodu s Kris Kardashianovou Jennerová začala plánovat změnu pohlaví. Zvolila si ženské jméno Caitlyn.\n\nČasopis \"Vanity Fair\" vybral Caitlyn Jennerovou na titulní stránku svého červnového čísla roku 2015. V rozhovoru Jennerová uvedla, že její rodina přijala změnu pozitivně a dokonce k ní jako Caitlyn má lepší vztah než dřív, když měla tělo muže. Fotografie pro \"Vanity Fair\" pořídila Annie Leibovitz.\n\n\n"}
{"id": "1005985", "url": "https://cs.wikipedia.org/wiki?curid=1005985", "title": "UD Las Palmas", "text": "UD Las Palmas\n\nUnión Deportiva Las Palmas je fotbalový klub z města Las Palmas na ostrově Gran Canaria. Klubové barvy jsou modrá a žlutá. Klub vznikl v roce 1949 spojením pěti místních mužstev a už po dvou letech existence postoupil do Primera División, kde odehrál 31 sezón: 1951/52, 1954 až 1960, 1964 až 1983, 1985 až 1988 a 2000 až 2002. Nejlepším umístěním byla druhá příčka v sezoně 1968/69, v té době se také hráči klubu Tonono a Martín Marrero dostali do reprezentace. V roce 1978 hrálo Las Palmas ve finále Copa del Rey. Největším mezinárodním úspěchem byl postup do třetího kola Poháru UEFA 1972/73. V roce 2014 skončil klub na šestém místě Segunda División a postoupil do kvalifikace o postup do nejvyšší soutěže. V ní vyřadil Sporting de Gijón, když vyhrál oba zápasy 1:0, a vypadl s Córdoba CF po výsledcích 0:0 venku a 1:1 doma. V roce 2015 skončil čtvrtý a vrátil se do nejvyšší soutěže po vítězství v play-off nad Realem Zaragoza. V ligovém ročníku 2015/16 obsadil 11. místo.\n\nAktuální k 18. 7. 2017\n\n"}
{"id": "1005988", "url": "https://cs.wikipedia.org/wiki?curid=1005988", "title": "FK Hajduk Kula", "text": "FK Hajduk Kula\n\nFudbalski klub Hajduk Kula (srbsky: Фудбалски клуб Хајдук Кула) byl srbský fotbalový klub sídlící ve městě Kula. Klub byl založen v roce 1912, zanikl v roce 2013 díky svým finančním problémům.\n\n"}
{"id": "1005989", "url": "https://cs.wikipedia.org/wiki?curid=1005989", "title": "Zpěvník", "text": "Zpěvník\n\nZpěvník je kniha obsahující text písní, popřípadě i notový záznam jejich melodií nebo alespoň akordy pro doprovod. Bývá zpravidla tištěný, ale může být i ručně psaný. Zpěvník duchovních písní pro lid, určený zejména pro zpěv při křesťanských bohoslužbách, se nazývá kancionál.\n"}
{"id": "1005991", "url": "https://cs.wikipedia.org/wiki?curid=1005991", "title": "Praha-Strašnice zastávka", "text": "Praha-Strašnice zastávka\n\nŽelezniční zastávka Praha-Strašnice zastávka se nachází na železniční trati číslo 221 Praha – Benešov u Prahy na ulicích Strančická a U Trati.\n\nZastávka ve Strašnicích byla zřízena až v roce 1906, přestože Dráha císaře Františka Josefa protnula území Strašnic už v roce 1871. Původní název byl \"Strašnice zastávka\", později \"Staré Strašnice zastávka\" a od roku 1942 nese současný název \"Praha-Strašnice zastávka\".\n\nSlovo „zastávka“ je v názvu kvůli odlišení od nákladového nádraží Praha-Strašnice.\n\nV rámci plánované modernizace úseku trati z hlavního nádraží do rekonstruované stanice Praha-Hostivař a revitalizace starších nádraží (Praha-Vršovice), jehož cílem má být výraznější zapojení železnice do systému PID (plánováno 2016–2020), se paradoxně chystá zrušení strašnické zastávky. Rekonstrukce stanice Praha-Hostivař byla dokončena v roce 2016. Nové zastávky, které nají vzniknout z důvodu posílení obslužnosti, tzn. Praha-Zahradní Město a Praha-Eden, mají být zároveň náhradou za zrušenou zastávku Praha-Strašnice zastávka i celé severní železniční odbočky.\n\n\n"}
{"id": "1005992", "url": "https://cs.wikipedia.org/wiki?curid=1005992", "title": "Kahleberg", "text": "Kahleberg\n\nKahleberg je 905 metrů vysoká hora v Německu, v Sasku, poblíž Altenbergu nedaleko české hranice.\n\nKahleberg leží v Krušných horách zhruba 2 kilometry jihozápadně od Altenbergu a přibližně 2 km severozápadně od Cínovce na česko-německých hranicích. Na vrcholu stojí horská chata. Na jižním svahu hory se nachází biatlonový areál (Biathlon-Sparkassenarena), směrem na sever leží rehabilitační klinika Raupennest.\n\nKahleberg je zalesněná ryolitová hora, tvořící postranní část krušnohorského hřebene. Směrem na sever a západ tvoří hora v krajině markantní schod.\n\nKahleberg byl původně hustě zalesněn. V 15. století se však započalo v Altenbergu s intenzivní těžbou cínu a jeho zpracováváním, což pravděpodobně již v 2. polovině 16. století zapříčinilo rozsáhlé vykácení lesních ploch. Zmizelý les pak dal název celé hoře - Lysá hora (\"holý\" je německy \"kahl\", odtud odvozeno Kahleberg).\n\nK prvnímu poškození lesa došlo v 16. století díky dílnám a pecím na zpracování cínu. Sírové plyny na dlouho znemožnily přirozené obnovení vykáceného lesa Kahlebergu. V 19. století byl vysázen smrkový porost, který byl ale v 70. letech 20. století zničen kvůli škodlivým látkám v ovzduší, jež za hranici pronikaly ze severočeských tepelných elektráren. V 90. letech 20. století se kvalita ovzduší výrazně zlepšila. Současný porost tvoří různé jehličnany, kleč, jeřáb, břízy, ale i lišejníky.\n\nHora je jedinou oblastí v saském východním Krušnohoří, kde za přírodních podmínek může růst jen smrkový les, bez buků. Tento prostor o velikosti 63 hektarů byl roku 1961 vyhlášen chráněnou krajinnou oblastí. Na základě zničení lesa kvůli odpadním plynům ze severních Čech byla chráněná krajinná oblast v roce 1983 zrušena. V dnešní době je 22 hektarů hory na základě směrnice o stanovištích opět chráněno.\n\nZ vrcholu se dá dohlédnout do městské části Altenberg, na horu Geisingberg, dále pak přes velké části Krušných hor až k údolí Labe a do Drážďan. Za mimořádně dobrého počasí lze dohlédnout až k hřebenu Jizerských hor.\n\nNejlépe lze vrchol dosáhnout po turistické trase (\"po modré\") z Altenbergu. Vrchol leží na mezinárodní turistické trase Eisenach-Budapešť.\n\n\n"}
{"id": "1005994", "url": "https://cs.wikipedia.org/wiki?curid=1005994", "title": "Svatohavelský kancionál", "text": "Svatohavelský kancionál\n\nSvatohavelský kancionál, též nazývaný Cantus sangalenses pragenses, v roce 1968 vydala Římskokatolická farnost u kostela Matky Boží před Týnem Praha-Staré Město, tehdy vedená ThLic. Jiřím Reinsbergem, jako rukopisnou pomůcku pro potřebu společenství věřících při kostele sv. Havla v Praze; obsahuje písně, které se tehdy v tomto kostele zpívaly a dosud zpívají. Jeho základem je přes dvacet mešních písní, respektive mešních celků složených zpravidla ze sedmi různých písní k jednotlivým částem mše, a to i zpěv k homilii a Sanctus. Kromě toho obsahuje antifony k přijímání (do druhého vydání již nebyly zařazeny) a k žalmům a několik desítek dalších skladeb, z nichž některé byly převzaty z Českého kancionálu z roku 1921 a část pochází od soudobých hudebních skladatelů, zejména Petra Ebena (včetně jeho mešního ordinária). Nové texty většinou napsal JUDr. PhDr. Josef Myslivec. První vydání bylo roku 1971 doplněno dodatkem označeným \"Cantuum Sangalensium pragensium supplementum primum\".\n\nPřed Vánoci 2007 vyšlo v Karmelitánském nakladatelství pod názvem Svatohavelský zpěvník jeho druhé, upravené a revidované vydání, které obsahuje také abecední seznam zařazených písní.\n\n"}
{"id": "1006004", "url": "https://cs.wikipedia.org/wiki?curid=1006004", "title": "Ak Bulak FK", "text": "Ak Bulak FK\n\nAk Bulak FK (kazašsky: Ақ бұлақ Футбол Клубы) byl kazašský fotbalový klub sídlící ve městě Talgar. Klub byl založen v roce 2009, zanikl v roce 2013.\n\n"}
{"id": "1006021", "url": "https://cs.wikipedia.org/wiki?curid=1006021", "title": "Období Asuka", "text": "Období Asuka\n\nObdobí Asuka bylo období japonských dějin mezi lety 538 až 710. Je charakterizováno vytvořením centrálně řízené administrativní organizace v čele s císařem, podle vzoru tehdejší Číny. V tomto období buddhismus definitivně zakořenil jako jedno z dominantních náboženství v Japonsku. Období Asuka tvoří přechodné období od polokmenového státního zřízení období Kofun k modernímu centralizovanému státu v období Nara.\n\nJaponsko vyšlo z období Kofun jako země, která navenek působila dojmem jednotného státního celku, ale ve skutečnosti byla zmítána mocenskými ambicemi jednotlivých rodů o nadvládu a rozhodující vliv v zemi. Autorita císaře byla v tomto období velmi slabá a jeho postavení křehké, protože reálnou moc drželi v rukou představitelé mocných šlechtických rodů. Jedním z nejmocnějších byl rod Soga, který měl tak velkou moc, že dokonce podle libosti dosazoval a odvolával císaře.\n\nV průběhu 6. století proniká prostřednictvím misionářů z Číny do Japonska buddhismus a zároveň se navazují i obchodní a diplomatické kontakty s Čínou a Koreou. Do země proniká i čínské filozofické a politické myšlení, především konfucianismus. Základní politickou myšlenkou konfucianismu je idea, že hierarchicky uspořádaná společnost, s přesně vymezenou dělbou moci, rozdělením vlivu jedince a dominantním postavením panovníka ve všech sférách života země, je nejlepší formou vlády. Ve druhé polovině 6. století v Číně po chaotickém období vlád severních a jižních dynastií uchopila moc dynastie Suej, která byla brzy nahrazena mnohem úspěšnější a déle trvající dynastií Tchang. V obou případech těchto zemí byla státní moc koncentrovaná v rukou císaře a jeho dvorního aparátu. Japonsko se naproti tomu při srovnání s Čínou jevilo jako země bez silného centrálního vedení, smysluplné správní struktury a s barbarskými zvyky. V průběhu 6. století se vytvořila na panovnickém dvoře aktivní, konfucianismem ovlivněná a reformně smýšlející skupina šlechticů, která chtěla reformovat fungování země podle čínského vzoru. Snaha o reformu získala velké povzbuzení po jmenování korunního prince Šótokua regentem císařovny Suiko, se kterou se pak de facto dělil o vládu.\nPrinc Šótoku plánoval vytvořit novou koncepci nejvyšší státní autority, které se musel každý občan bezvýhradně podřídit. S tímto úmyslem byly zformulovány základní principy zamýšleného pojetí státní moci do podoby císařského ediktu nazvaného Charta o sedmnácti článcích (Džúšičidžó Kempó), jehož znění je i součástí japonské kroniky Nihonšoki. Za autora Charty byl v minulosti považován Šótoku, ale pravděpodobněji byl autorem textu společně s kolektivem nejbližších spolupracovníků.\n\nHlavní ideovou inspirací textu Charty o sedmnácti článcích byla filozofie konfucianismu, která vnímá lidskou společnost jako společnost, v níž každý člen společenství plní určitou předem danou úlohu a v níž je základním vztahem mezi členy společnosti vztah mezi nositelem autority (nadřízeným) a těmi, který se musí dané autoritě bezpodmínečně podřídit (podřízeným), ale při mnohotvárnosti každodenních společenských vztahů se tento vztah moci a poslušnosti aplikoval i na vztahy mezi otcem a synem, manželem a manželkou, starším a mladším členem společenství atd.\n\nZmíněné konfuciánské chápání vzájemného vztahu mezi členy společenství, a zejména mezi panovníkem a poddanými, je proto přítomno v celém spisu Charty s jasným cílem podpořit autoritu panovníka. Konečným cílem autorů textu tak byl stát s centralizovanou a hierarchicky rozdělenou byrokratickou státní správou, řízenou z jednoho centra, velmi odlišný od Japonska v období Kofun.\n\nCharta o sedmnácti článcích sice posunula zemi výrazně směrem k centrálnímu modelu vlády, jaký existoval v tehdejší Číně a který byl původním cílem reformátorů, ale neobsahovala nařízení, která by tuto transformaci úspěšně završila, protože problémem, který ztěžoval koncentraci moci v rukou císaře, byl obrovský pozemkový majetek japonské dědičné šlechty.\n\nZáměry, týkající se vyřešení pozemkového problému v zemi, které byly v Chartě o sedmnácti článcích pouze slabě načrtnuté, měly být zcela zrealizovány prostřednictvím nových císařských nařízení pod souhrnným názvem \"reformy Taika\" (Velká změna), které byly zaváděny po převratu roku 645, při němž byl zabit vůdce zmíněného mocného rodu Soga (jménem Soga no Iruka). V rámci této reformy byly provedeny soupisy veškeré zemědělské půdy v zemi. Do všech částí říše byli vysláni vládní úředníci, aby přezkoumali oprávněnost pozemkových nároků místní šlechty a kmenových náčelníků a v každé oblasti ustanovili skladiště, v nichž měly být uloženy všechny zbraně vlastněné obyvateli daného území. Své zbraně si směli ponechat pouze obyvatelé pohraniční oblasti na severu Honšú obývané kmeny Emiši.\n\nDalším císařským nařízením obsaženým v reformě Taika bylo zrušeno soukromé vlastnictví půdy a veškerá půda v zemi přešla do osobního vlastnictví panovníka, bývalým vlastníkům půdy byla přidělena léna, která měli nově právo užívat, ale ne vlastnit. Trvalo však až přes 50 let, než se systém absolutního vlastnictví půdy císařem ujal a veškerá půda přešla do osobního vlastnictví panovníka, především ve vzdálených provinciích se to prosazovalo pomalu. Nakonec ale toto ujednání zůstalo pouhou teorií, protože v praxi už od 8. století vznikala nová forma soukromé držby půdy, tzv. vrchnostenské statky (\"šóen\"), které se do konce následnujícícho období Heian (794-1185) staly dominantní formou držby půdy.\n\nV rámci reformy vznikl nový centralizovaný systém státní správy, v němž se základními územními jednotkami země staly provincie v čele s guvernérem. Guvernéři provincií byli vybíráni z dvorní šlechty, na rozdíl od ostatních úředníků působících na nižších administrativních postech, kteří pocházeli z představitelů šlechty daného území. Do území provincie patřily všechny obce v rámci jejích hranic. Podle nového administrativního rozdělení byly obce nejnižším administrativním článkem státní správy. Dbalo se na vybudování kvalitní sítě státních komunikaci, aby se zajistilo spolehlivé a rychlé spojení mezi hlavním městem a provinciemi. Nově každý obyvatel země odpovídal přímo panovníkovi a všechno obyvatelstvo země bylo rozděleno do společenství po 50 rodinách, reforma předepisovala i jednotnou velikost obcí a ze vší půdy se musela platit státní daň.\nPodle čínského vzoru vznikla při císařském dvoře skupina úředníků závislých na vůli císaře a vzdělaných v konfuciánské filozofii a politické teorii.\n\nZa vlády císaře Tenmua bylo nařízení o zrušení soukromého vlastnictví opětovně potvrzeno, v zemi se začalo vůbec poprvé v dějinách budovat trvalé hlavní sídlo a přestalo se s praxí stěhování trvalého sídla po smrti každého císaře. První stálé hlavní město, Fudžiwara, vzniklo roku 694 na rovině Fudžiwara v oblasti Asuka, avšak zůstalo hlavním městem pouze necelých 20 let. Roku 710 se jím stala Nara (tehdy Heidžó). (Až hlavní město Heian, dnešní Kjóto, mělo podstatně delšího trvání - stalo se stálým hlavním městem po městě Nagaoka roku 794 a zůstalo jím až do roku 1868, kdy bylo nahrazeno Tokiem.)\n\nZa císaře Tenmua byla transformace Japonska v moderní stát definitivně dokončena. Celé století trvající zápas o novou podobu fungování země dospěl k úspěšnému závěru. V tomto období byla všechna předchozí vládní nařízení shrnuta do ucelené podoby v kodexu Taihó (\"Taihó ricurjó\"), sestaveném v roce 701 (vyhlášeném v roce 702) na příkaz císaře Mommua. Skládal se z trestních norem (\"ricu\") a nařízení pro organizaci a chod státu (\"rjó\"), proto se říká, že byl od té doby stát \"státem \"ricurjó\"\", čili že byl založen na trestech a příkazech. Kodex obsahoval ustanovení o složení a fungování státních orgánů, organizaci místní správy, zásady přidělování půdy, nařízení o odměnách pro úředníky a je proto velmi cenným pramenem pro poznávání společenských a společensko-ekonomických poměrů v tomto historickém období.\n\nKodex Taihó kodifikoval novou správní strukturu vlády v čele s císařem a ministry, kteří tvořili poradní orgán císaře - tzv. Státní radu. (Duchovním protějškem světské Státní rady byla pak nová Rada pro záležitosti kultu Džingikan.) Ministerské hodnosti se členily podle hierarchického klíče na hodnost nejvýše postaveného hlavního ministra, čili kancléře (daidžó daidžin 太政大臣), dále \"ministra zleva\" (sadaidžin 左大臣) a \"ministra zprava\" (udaidžin 右大臣), který měl stejné pravomoci jako ministr zleva, ale formálně mu byl podřízený. Pod ministry spadalo osm ministerstev. Dále vznikly administrativní pozice \"čtyř hlavních rádců\" (Dainagon 大纳言) a \"čtyř menších rádců\" (Šónagon 少纳言). Kodexem Taihó se také ustanovil celý nový systém administrativního členění státní správy. Vznikly provincie, které se dále dělily do okresů a vesnic a odpovídající úřednické funkce, které se staraly o správu těchto územních celků. Období Asuka je vzhledem k pozdějšímu vývinu japonské státnosti a národa jedno z nejdůležitějších období, které položilo základ státní správy a vládnutí, které v základu přetrvaly až do reforem Meidži v roce 1868.\n\n\n"}
{"id": "1006039", "url": "https://cs.wikipedia.org/wiki?curid=1006039", "title": "Mykola Avilov", "text": "Mykola Avilov\n\nMykola Avilov (ukrajinsky Микола Вікторович Авілов, rusky Николай Викторович Авилов) (* 6. srpna 1948, Oděsa) je bývalý sovětský atlet, olympijský vítěz v desetiboji.\nNejdříve se věnoval skoku do výšky, později se zaměřil na desetiboj. V roce 1968 se umístil na třetím místě na mistrovství SSSR a kvalifikval se na olympiádu do Mexika. Zde vybojoval v soutěži desetibojařů čtvrté místo. Těsně pod stupni vítězů skončil také na evropském šampionátu o rok později. Na olympiádě v Mnichově v roce 1972 zvítězil v desetiboji v novém světovém rekordu 8454 bodů. Na další olympiádě v Montrealu v roce 1976 skončil mezi desetibojaři třetí.\n\nJeho žena, Valentyna Kozyr, získala bronzovou olympijskou medaili v soutěži výškařek v Mexiku v roce 1968.\n\n"}
{"id": "1006041", "url": "https://cs.wikipedia.org/wiki?curid=1006041", "title": "UPN", "text": "UPN\n\nUPN (celým názvem United Paramount Network) byla americká televizní stanice. Její provoz byl zahájen 16. ledna 1995, vlastněna byla společností Chris-Craft Industries/United Television. O rok později získal 50% podíl koncern Viacom skrze svoji firmu Paramount Television. Po odchodu Chris-Craft v roce 2000 zůstala celá stanice v majetku Viacomu, po jeho rozdělení v roce 2005 byla součástí CBS Corporation. Stanice UPN ukončila svůj provoz 15. září 2006, přičemž některé pořady byly přesunuty na nově vzniklou stanici The CW, která byla zřízena formou joint venture mezi společnostmi CBS Corporation a Time Warner.\n\n"}
{"id": "1006044", "url": "https://cs.wikipedia.org/wiki?curid=1006044", "title": "The WB", "text": "The WB\n\nThe WB (celým názvem The WB Television Network) byla americká televizní stanice. Její provoz byl zahájen 11. ledna 1995, fungovala formou joint venture mezi Warner Bros. Entertainment (divize koncernu Time Warner) a společností Tribune Broadcasting (součást koncernu Tribune Company). Zaměřena byla především na teenagery a dospívající diváky, o víkendech byl přes den vysílán dětský blok. Stanice The WB ukončila svůj provoz 17. září 2006, přičemž některé programy byly přesunuty na nově vzniklou stanici The CW, která byla zřízena jako joint venture mezi společnostmi CBS Corporation a Time Warner.\n\nV letech 2008–2013 použila společnost Time Warner značku The WB pro internetovou televizi, přístupnou pouze z USA, která umožňovala divákům sledovat jak pořady původní stanice The WB, tak i další díla.\n\n"}
{"id": "1006049", "url": "https://cs.wikipedia.org/wiki?curid=1006049", "title": "20th Century Fox Television", "text": "20th Century Fox Television\n\nTwentieth Century Fox Television, Inc. (stylizováno jako 20th Century Fox Television) je americká televizní produkční společnost, součást Fox Television Group v rámci The Walt Disney Company. Částí samotné 20th Century Fox Television je také distribuční společnost 20th Television. Do roku 2019, kdy bylo studio Fox odkoupeno Disney, byla také produkčním odvětvím televizní sítě Fox Broadcasting Company, která naopak přešla do majetku Fox Corporation.\n\nZaložena byla v roce 1949 jako TCF Television Productions, přičemž tento název využívala do roku 1955. 20th Century Fox Television produkovala či produkuje množství známých televizních seriálů, jako jsou např. \"M*A*S*H\", \"Glee\", \"Jak jsem poznal vaši matku\", \"Sběratelé kostí\", \"Griffinovi\", \"24 hodin\", \"Taková moderní rodinka\", \"Americký táta\", \"Buffy, přemožitelka upírů\", \"Futurama\", \"Nová holka\", \"Akta X\" a \"Simpsonovi\".\n\n"}
{"id": "1006052", "url": "https://cs.wikipedia.org/wiki?curid=1006052", "title": "Dvořákovo gymnázium a Střední odborná škola ekonomická", "text": "Dvořákovo gymnázium a Střední odborná škola ekonomická\n\nDvořákovo gymnázium a Střední odborná škola ekonomická je střední všeobecně vzdělávací škola, sídlící ve středočeském městě Kralupy nad Vltavou. Budova reálného gymnázia, nacházející se na Dvořákově náměstí, byla otevřena v roce 1930, ale škola jako taková fungovala ve městě již od 1. září 1923. Ústav nesl od roku 1931 jméno rodáka z blízké Nelahozevsi, Antonína Dvořáka.\n\nV průběhu druhé světové války sloužila část budovy armádě, výuka musela být vedena v němčině. Od roku 1944 byla celá budova zabrána pro válečné účely a výuka probíhala v budově dívčí měšťanky. Po náletu na Kralupy nad Vltavou 22. března 1945 byla výuka zcela zastavena až do konce bojů. Po bombardování bylo levé křídlo školy, stejně jako mnoho budov na Dvořákově náměstí, kriticky poškozeno a muselo být rekonstruováno.\n\nV budově gymnázia se od založení vystřídalo několik typů škol. V roce 1948 vzniklo na škole čtyřleté gymnázium. V roce 1970 bylo zrušeno jedenáctileté gymnázium. Počátkem roku 1973 se na škole začaly vyučovat odborné předměty, např. ekonomie, elektrotechnika, poté i průmyslová chemie a programování. V roce 1979 byla zřízena střední průmyslová škola chemická. Její činnost byla ukončena v září 1995. Od roku 1992 je škola doplněna obchodní akademií. V roce 1990 bylo zřízeno osmileté gymnázium. Původně sedmileté gymnázium se v roce 1995 změnilo na osmileté. Od roku 2019 bude třída SOŠE v novém nahrazena druhou, nově otevřenou třídou čtyřletého gymnázia.\n\nPrvním ředitelem Dvořákova gymnázia se stal Václav Havel, učitel matematiky a fyziky. Během války odešel do důchodu a v křesle ho vystřídal Ota Setzer. V roce 1948 se ředitelem školy stal Stanislav Šturz. Za jeho působení až do roku 1969 na škole probíhal bohatý kulturní život. Do roku 1968 se pravidelně pořádaly \"Kralupské kulturní soboty\" a \"Kralupské kulturní večery\". Byli zváni významní pražští umělci, např. Jaroslav Vojta, Marie Podvalová, Eduard Haken nebo Karel Höger. V letech 1969-1989 byl ředitelem školy Jiří Mašín. Po sametové revoluci školu vedla Jitka Otáhalová, Tomáš Hrubý, Helena Černíková a od roku 2002 je v čele gymnázia Andrej Plecháček.\n\nV současnosti Dvořákovo gymnázium a Střední odborná škola ekonomická sdružuje osmileté a čtyřleté gymnázium a čtyřletou obchodní akademii. Studenti gymnázia mají v posledních dvou ročnících na výběr z množství volitelných předmětů. Studium na obchodní akademii je vedeno ekonomickým směrem, žáci pracují na vlastní fiktivní firmě a oproti gymnáziu mají více odborných předmětů. Učitelský sbor je pro obě školy stejný.\n\nPři škole funguje řada zájmových kroužků (\"Klub florbalu a míčových her\", \"aerobic\", \"výtvarná dílna\", \"Čajový klub\", \"Divadelní klub\").\n\n"}
{"id": "1006054", "url": "https://cs.wikipedia.org/wiki?curid=1006054", "title": "Avesnes-sur-Helpe", "text": "Avesnes-sur-Helpe\n\nAvesnes-sur-Helpe je francouzská obec v departementu Nord v regionu Hauts-de-France. V roce 2011 zde žilo 4 995 obyvatel. Je centrem arrondissementu Avesnes-sur-Helpe.\n\n\"Počet obyvatel\" \n\n\n"}
{"id": "1006056", "url": "https://cs.wikipedia.org/wiki?curid=1006056", "title": "Seznam zápasů kolumbijské fotbalové reprezentace na MS", "text": "Seznam zápasů kolumbijské fotbalové reprezentace na MS\n\nKolumbijská fotbalová reprezentace byla celkem 6x na mistrovstvích světa ve fotbale a to v letech 1962, 1990, 1994, 1998, 2014, 2018.\n\n"}
{"id": "1006063", "url": "https://cs.wikipedia.org/wiki?curid=1006063", "title": "Ovčárská pahorkatina", "text": "Ovčárská pahorkatina\n\nOvčárská pahorkatina je geomorfologický okrsek při východním okraji Nymburské kotliny, ležící v okresech Nymburk a Kolín.\n\nÚzemí okrsku se nachází mezi Velenicemi na severu, okresním městem Kolínem na jihu a Žehuňskou oborou na východě. Zcela uvnitř okrsku leží větší obce Ovčáry, Býchory a Žehuň.\n\nOkrsek Ovčárská pahorkatina (dle značení Jaromíra Demka VIB–3A–4) náleží do celku Středolabská tabule a podcelku Nymburská kotlina. Dále se člení na podokrsky Senický stupeň na severu a Býchorská pahorkatina na jihu.\n\nPahorkatina sousedí s dalšími okrsky Středolabské tabule (Milovická tabule na severozápadě, Poděbradská rovina na západě, Labsko-klejnárská niva na jihu, Královéměstecká tabule na severovýchodě) a s celkem Východolabská tabule na jihovýchodě.]]).\n\nNejvyšší bod Ovčárské pahorkatiny, potažmo celé Nymburské kotliny, je Oškobrh (285 m n. m.)\n\n\n"}
{"id": "1006065", "url": "https://cs.wikipedia.org/wiki?curid=1006065", "title": "Helichrysum sanguineum", "text": "Helichrysum sanguineum\n\nHelichrysum sanguineum (doslova „smil krvavý“) je rostlina rodu smil z čeledi hvězdnicovitých. Roste ve středomořských lesnatých lesích a keřnatých oblastech, mimo jiné v Izraeli. Dorůstá 20 až 40 centimetrů, stonky má ochlupené, listy jednoduché našedlé, květy 4 až 7 milimetrů široké, červené barvy. Jde o hemikryptofyt, což znamená, že jde o druh s obnovovacími pupeny. Kvete od dubna do června.\n\nJejí hebrejský název je (\"dam ha-Makabim\", „krev Makabejských“) a v Izraeli je používána jako symbol na Jom ha-zikaron (Den vzpomínky na padlé vojáky a oběti terorismu) podobně, jako je květ vlčího máku používán jako symbol na počest vojáků, kteří padli za první světové války. Její květy, symbolizující kapky krve, slouží jako „připomínka ceny, kterou musel Izrael zaplatit za svoji existenci“. V arabštině je rostlina známá jako دم المسيح (\"dam al-Massiah\", „krev Kristova“).\n\n"}
{"id": "1006071", "url": "https://cs.wikipedia.org/wiki?curid=1006071", "title": "Kaple Nanebevzetí Panny Marie (Kupařovice)", "text": "Kaple Nanebevzetí Panny Marie (Kupařovice)\n\nKaple Nanebevzetí Panny Marie (někdy též uváděna jako kaple Neposkvrněného početí Panny Marie) je barokní římskokatolická kaple v obci Kupařovice v okrese Brno-venkov. Spolu s vedle stojícím kamenným barokním křížem je chráněna jako kulturní památka.\n\nStavbu kaple inicioval a financoval ditrichštejnský hospodářský inspektor Ondřej Ferdinand Žabský (1664–1735), který často pobýval na kupařovickém vrchnostenském dvoře. Výstavba kaple v podobě barokní kruhové rotundy započala po roce 1718, roku 1722 byla vysvěcena. Pravděpodobně v 80. letech 18. století byla kaple rozšířena o malou obdélnou loď se sakristií a kůrem.\nV současnosti se kaple nachází v majetku obce Kupařovice. Stav památky je uváděn jako havarijní. Roku 2009 byla rekonstruována střecha kupole s lucernou i střecha lodě, problémem však zůstává silně navlhající zdivo a poškozené omítky exteriéru i interiéru. Kvůli nedostatkům v rekonstrukčním projektu se v opravách prozatím nepokračuje. Kaple je zapsána v seznamu ohrožených nemovitých památek NPÚ.\n\nKaple je orientovaná stavba tvořená kruhovým presbytářem (původně samostatnou rotundou) s kupolí tvořenou valenou klenbou, kterou zakončuje válcová lucerna. Ze severozápadu k presbytáři přiléhá později přistavěná obdélná loď se sakristií. Loď zakončuje průčelí, nesoucí kruhové okno se šambránou. Presbytář prolamují dvě a loď jedna okenní osa, s půlkruhově zaklenutými okny. Fasáda kaple je členěna pilastry s římsovými hlavicemi, které nesou podstřešní římsu. Nad vstupním portálem jsou nápisy \"Renovirt 1888\" a \"L.P. 1777\". V nadpraží je deska se signaturou donátora s letopočtem vysvěcení: \"AFS 1722\".\n\nV lodi se nalézá nízký kůr na dřevěných sloupech. Nad ním je na krovu zavěšen zvon, ulitý roku 1773, původně umístěný ve zrušené zvonici na návsi. Pod kůrem vlevo visí obraz rotundy a donátorů, manželů Ondřeje a Anny Žabských. Pod malbou je nápis: \"Gestiftet im Jahre des Heils 1722 von den Eheleuten Andreas und Anna Schabsky, Fürst. Dietrichsteinischer Gutsinspector in Kuprowitz\".\n\nKněžiště kaple se nachází v rotundě. Hlavní oltář je původní zděný, uprostřed nese novodobou sochu Panny Marie. Po stranách jsou umístěny původní dřevěné polychromované sochy svatého Karla Boromejského (vlevo) a svatého Františka Xaverského (vpravo).\n\nVlevo od kaple je umístěn kamenný barokní kříž z 2. poloviny 18. století, vedle něj pak pomník kupařovickým občanům padlým v druhé světové válce.\n"}
{"id": "1006073", "url": "https://cs.wikipedia.org/wiki?curid=1006073", "title": "Kostel svatého Jiří (Hradešín)", "text": "Kostel svatého Jiří (Hradešín)\n\nKostel svatého Jiří v Hradešíně na Kolínsku pochází pravděpodobně již ze 12. století. V dnešní době je tak unikátní směsí několika stavebních slohů a jednou z nejvýznamnějších památek středověké architektury na území středních Čech. Od roku 1958 je chráněn jako kulturní památka České republiky.\n\nNachází se v nadmořské výšce 399 m. n. m. a věž jeho zvonice je tak zdaleka viditelná ze širého okolí.\n\nZákladem dnešního kostela se stala jednoduchá románská rotunda umístěná zřejmě uvnitř opevněného panského dvorce. Jde o předpokládané údaje, neboť písemné dokumenty z nejstaršího období vývoje kostela chybějí. První písemná zmínka pochází až z roku 1367.\n\nPatrně na objednávku patricijské rodiny Olbramoviců byl kostel dle výsledků dendrochronologického výzkumu krovu presbytáře po roce 1360 goticky přestavěn – k románské rotundě byla přistavěna nová čtvercová loď a kněžiště. Z této doby se zachoval zlomek vitráže žehnající ruky v křížové svatozáři z okna kněžiště, který je od roku 1906 uložen v Národním muzeu v Praze.\n\nPo roce 1421 se kostel stal asi na dvě stě let utrakvistickým. V roce 1462 získal místní panství Čeněk z Klinštejna. Tento šlechtic se snažil kostel zabezpečit proti loupeživým nájezdům, a obklopila jej tak pozdně gotická hradební zeď se střílnami.\n\nDalší podobu kostela ovlivnili členové rodu Smiřických, do jejichž majetku panství přešlo v roce 1532. V roce 1557 tak například byla k jižní části lodi přistavěna předsíň s renesančním portálem, která se zachovala dodnes.\n\nPo bitvě na Bílé Hoře byl zřejmě v roce 1624 na nátlak zakladatele knížecího rodu Lichtenštejnů Karla I. z Hradešína vypovězen poslední protestantský kněz. \"„Pro kritický nedostatek katolických duchovních“\" byl kostel nicméně přifařen k Uhříněvsi, později ke Slušticím a nakonec k Tuklatům. Tamější faráři zde pak vykonávali duchovní správu po více než 100 let. Za třicetileté války kostel zřejmě poškodily vojenské nájezdy.\n\nV roce 1734 obnovila hradešínskou farnost kněžna Marie Terezie Savojská. Téhož roku byl v blízkosti kostela vystavěn komplex barokních budov fary. Tento sloh ovlivnil i podobu kostela – k presbytáři byla záhy dostavěna barokní sakristie, v jeho těsné blízkosti vyrostla zvonice a výklenková kaple svatého Jiří v ohradní zdi hřbitova.\n\nPoslední významnější úpravy kostel čekaly ve 2. pol. 19. st. Získal historizující mobiliář, k lodi byl připojen přístavek se schodištěm na kruchtu, roku 1897 byla necitlivě opravena středověká hřbitovní zeď – za své přitom vzala gotická vstupní brána a zbořena byla i barokní kaple sv. Jiří.\n\nDne 21. srpna 1905 byla hradešínská farnost na žádost obyvatel při příležitosti milénia založení obce povýšena pražským arcibiskupem Lvem Skrbenským z Hříště na děkanství, což bylo slavnostně vyhlášeno 8. září 1905. O pět let později byla ke zdi obklopující areál z kostela v Přišimasech přenesena renesanční kazatelna z roku 1575.\n\nV roce 1907 patřily pod děkanství obce: Hradešín, Škvorec, Doubek, Doubravčice, Horka, Masojedy, Přišimasy a Skřivany. Bylo zde celkem 3 032 katolíků, 66 příslušníků ostatních křesťanských církví, 21 občanů židovského vyznání a 16 osob bez vyznání.\n\nBohoslužba se v kostele koná každou 4. a 5. neděli v měsíci v 11.30.\n"}
{"id": "1006077", "url": "https://cs.wikipedia.org/wiki?curid=1006077", "title": "Bloch MB.220", "text": "Bloch MB.220\n\nBloch MB.220 byl francouzský dvoumotorový dopravní letoun pro dopravu osob, který byl vyráběn společností Société des Avions Marcel Bloch v 30. letech 20. století. \n\nM.B.220 byl celokovový jednoplošný dolnoplošník, který byl poháněn dvojicí vzduchem chlazených hvězdicových motorů Gnome-Rhône 14N s třílistými stavitelnými vrtulemi Ratier. Měl zatahovatelný podvozek. Obvykle létal se čtyřčlennou posádkou a mohl nést 16 cestujících – 8 sedadel po každé straně středové uličky. Prototyp (F-AOHA) poprvé vzlétnul v prosinci 1935 a tento prototyp následovalo 16 sériových strojů. Posledních 5 letounů sloužilo i po 2druhé světové válce. Tyto stroje byly upraveny na verzi M.B.221 s motory Wright R-1820-97 Cyclone.\n\nPrvních pět kusů MB.220 (F-AOHB „Gascogne“ až F-AOHF „Saintonge“) převzala letecká společnost Air France v roce 1937.\nV roce 1938 již Air France na evropských dopravních linkách používala deset MB.220. První let mezi Paříží a Londýnem letoun s imatrikulací F-AOHE „Aunis“ vykonal 27. března 1938 s letovým časem 1 hodina a 15 minut. Během 2. světové války většina letounů MB.220 sloužila u armády v přepravní službě, což zahrnovalo i službu u letectva nacistického Německa, vichistické Francie i letectva Svobodné Francie. Air France tyto letouny (ve verzi MB.221) používala i po válce na krátkých leteckých linkách po Evropě. Po roce 1949 byly čtyři MB.221 ze stavu Air France odprodány dopravci Société Auxiliaire de Navigation Aérienne. \n\n\nMB.220\nMB.221\n\n\"Technické údaje pocházejí z publikace „Encyklopedie letadel světa“\".\n\n\n\n Francie\n\n\n"}
{"id": "1006080", "url": "https://cs.wikipedia.org/wiki?curid=1006080", "title": "Potočnice drobnolistá", "text": "Potočnice drobnolistá\n\nPotočnice drobnolistá (\"Nasturtium microphyllum\") je rostlina která má sice kořeny zapuštěné v půdě, ale její lodyhy často plavou po vodní hladině. Tato v České republice se jen vzácně vyskytující mokřadní až vodní rostlina je druh z rodu potočnice, kde je zařazena do okruhu potočnice lékařské \"Nasturtium officinale\" agg.\n\nDruh roste zejména v Evropě severozápadní, do střední a jižní zasahuje pouze mozaikovitě, stejně jako na sever Afriky. Druhou z oblastí původního rozšíření jsou horská území Středního východu. Zavlečen byl do Severní a Jižní Ameriky, východních oblasti Afriky, do Japonska, Austrálie a na Nový Zéland i Havaj.\n\nV Česku, které leží na okraji evropského rozšíření, roste jen na Střední Moravě na třech místech: v Malém rybníku který je součásti NPP Hrdibořické rybníky v okrese Prostějov, u obce Bedihoště vzdálené asi 5 km od Prostějova a na Tovačovských jezerech ležících jihovýchodně od města Tovačov v okrese Přerov.\n\nPotočnice drobnolistá se nejčastěji vyskytuje u bažinatých břehů vodních nádrží nebo příkopů s čirou, pozvolna tekoucí sladkovodní nebo mírně brakickou vodou bohatou na živiny, roste tam na vrstvě bahna, jílu, písku nebo tlejících rostlin. Někdy se objevuje i na vlhkých, silně podmáčených loukách okolo pramenišť. Prospívá ji spíše voda obohacená vápníkem, vyžaduje nezastíněné stanoviště.\n\nVytrvalé, holé nebo jen řídce pýřité rostliny s 30 až 70 cm dlouhými, rýhovanými lodyhami které jsou po vodě poléhavé a jen na koncích vystoupavé a v uzlinách schopné zakořenit. Lodyhy jsou střídavě porostlé úzkými, eliptickými až obvejčitými lichozpeřenými listy 5 až 10 cm dlouhými. Skládají se ze 2 až 4 párů slabě dužnatých lístků po obvodě obvykle mělce vroubkovaných až celokrajných, koncový lístek je vždy větší. Lístky zelené barvy dostávají k podzimu červený či bronzový nádech.\n\nOboupohlavné čtyřčetné květy na stopkách a bez listenů vytvářejí hroznovité květenství které se během zrání plodů prodlužuje. Podlouhlé kališní lístky asi 3 mm dlouhé jsou zelené a po obvodě světle lemované, vnější jsou někdy u báze vakovitě nafouklé. Bílé podlouhlé a na vrcholu zaoblené korunní lístky mívají délku okolo 5 mm. Šest čtyřmocných tyčinek nese žluté prašníky, semeník obsahuje okolo 35 vajíček. Květy rozkvétají v červnu až srpnu, nabízejí hodně pylu a jsou opylovány převážně entomogamicky.\n\nPlody jsou úzké, vzhůru prohnuté šešule válcovitého tvaru, obvykle 18 až 22 mm dlouhé a jen do 2 mm široké, které rostou na běžně 12 až 15 mm stopkách rovnovážně od vřetene odstálých. Pukající šešule obsahují drobná, červenohnědá, zploštělá semena, asi 1 mm velká, uspořádaná v jedné řadě. Semena mají síťované osemení čítající asi 100 až 200 ok na jedné straně.\n\nRostliny se mohou poměrně rychle rozmnožovat vegetativně úlomky lodyh které v kolénkách vypouštějí kořínky nebo generativně semeny rozšiřovanými hlavně vodou.\n\nOktoploidní potočnice drobnolistá se i Česku kříží s podobnou tetraploidní potočnici lékařskou, takto jen ojediněle vzniká v ČR vzácná hexaploidní potočnice zkřížená (\"Nasturtium ×sterile\") která nevytváří plodná semena. Potočnice zkřížená bývá (v krajinách s příznivějšími podmínkami pro růst) vegetativně množená a konzumována jako salát.\n\nPotočnice drobnolistá se velmi podobá (vyjma ploidie) potočnici lékařské která se v přírodě České republiky přece jen vyskytuje častěji. Lze je morfologicky rozlišit s tím, že potočnice lékařská má kratší a hrubší šešule a kratší stopky na kterých vyrůstají, semena jsou v nich uložena ve dvou řadách a na povrchu semen má síťované osemení jen s 25 až 50 oky.\n\nTento druh rostoucí v mírném a subtropickém pásmu všech světadílů se nevyskytuje všude se stejnou intenzitou. Zatímco na Havaji a ve Francouzské Polynésii je považován za invazní druh, v České republice je vzhledem k minimálnímu a stále klesajícímu množství kvetoucích rostlin považován \"Seznamem zvláště chráněných druhů rostlin\" stanoveném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb., stejně jako \"Červeným seznamem cévnatých rostlin České republiky\" z roku 2012, za druh kriticky ohrožený (§1) a (C1t). Na Slovensku např. neroste vůbec.\n\n\n \n"}
{"id": "1006082", "url": "https://cs.wikipedia.org/wiki?curid=1006082", "title": "Veronika Vieweghová", "text": "Veronika Vieweghová\n\nVeronika Vieweghová, rodným jménem Veronika Kodýtková (* 16. dubna 1976, Roudnice nad Labem) je zakladatelka a předsedkyně Mateřského centra PUTTI, účastnice projektu Celé Česko čte dětem a dula. Jejím manželem byl známý český spisovatel Michal Viewegh.\n\nRodiče se rozvedli, hned jak se narodila, a za tři roky otec emigroval do Kanady. Měla dva mladší bratry. Její matka pracovala u Českých drah.\n\nNa základní školu chodila v Litoměřicích. V letech 1990-1994 studovala na střední zdravotní škole v Ústí nad Labem. Po studiích pracovala rok na interním oddělení v nemocnici v Litoměřicích. Poté v Německu dělala au-pair a starala se o starou paní. Následně pracovala v několika německých firmách.\n\nV roce 2006 podpořila a v Sázavě zorganizovala celostátní kampaň Celé Česko čte dětem. V květnu 2008 založila s dvěma kamarádkami v Sázavě mateřské centrum Putti. Absolvovala lektorsky kurz masáží dětí a kojenců, kurzu laktační poradkyně, dvouapůlletý kurz na dulu, průvodkyni těhotenstvím a porodem.\n\n20. července 2002 se provdala za spisovatele Michala Viewegha. V roce 2003 se přestěhovala do rodinného domu v Sázavě. V roce 2003 se jim narodila prvorozená dcera Sára a v roce 2005 dcera Barbora. Mají kocoura Čerta a retrívra, fenku Fate.\n\nSvé dcery vyučuje sama doma a ony chodí pouze každé pondělí na základní školu pro týdenní plán a na zkoušky.\n\nV roce 2015 se s manželem rozvedla.\n"}
{"id": "1006084", "url": "https://cs.wikipedia.org/wiki?curid=1006084", "title": "The Hunting Party", "text": "The Hunting Party\n\nThe Hunting Party je v pořadí šesté studiové album americké rockové skupiny Linkin Park. Album, které bylo produkováno členy skupiny Mikem Shinodou a Bradem Delsonem, bylo vydáno společností Warner Bros. Records ve většině zemí 13. června 2014 a bude vydáno 17. června 2014 Severní Americe. Je to první album od alba Meteora, které nebylo produkováno Rickem Rubinem, který produkoval předchozí tři alba této skupiny. \"The Hunting Party\" neobsahuje tolik prvků electronic rocku jako předchozí dvě alba.\n"}
{"id": "1006085", "url": "https://cs.wikipedia.org/wiki?curid=1006085", "title": "Giovanni Antonio Farina", "text": "Giovanni Antonio Farina\n\nGiovanni Antonio Farina (11. ledna 1803, Gambellara - 4. března 1888, Vicenza) byl italský římsko-katolický duchovní, biskup a zakladatel kongregace Sester učitelek Svaté Doroty.\n\nNarodil se 11. ledna 1803 v Gambellaře, Pedru Farinovi a Francisce Bellame. Byl druhý z pěti bratrů. Od dětství byl vzděláván a veden k praktikování náboženeství jeho strýcem Antoniem, skvělým knězem a dlouholetým farním knězem v Ceredě.\n\nKdyž mu bylo 21 let, učil v semináři ve Vicenze literaturu, kde zůstal dalších 18. let. Na kněze byl vysvěcen 15. ledna 1827. V roce 1831 založil svou první školu pro chudé dívky ve Vicenze, a v roce 1836 Sestry učitelky Svaté Doroty, dcery Svatých Srdcí (italsky Suore Maestre di Santa Dorotea, figlie dei Sacri Cuori). Sestry učily ve školách ale i starali se o nemocné a staré.\n\nDne 20. září 1850 byl zvolen biskupem diecéze Treviso. Biskupské svěcení přijal 18. září 1858 Giuseppem Melchiorrem Sarto budoucím Svatým papežem Piem X.. Funkci biskupa Ttrevisa vykonával do 28. září 1860 kdy byl ustanoven biskupem Vicenzi, tím byl až do své smrti.\n\nProces jeho blahořečení byl započat roku 1990, a byl mu udělen titul Služebník Boží. Dne 24. dubna 2001 byl prohlášen Ctihodným.\n\nBlahořečen byl 4. listopadu 2001. Dne 3. dubna 2014 papež František uznal zázrak na jeho přímluvu a svatořečen byl 23. listopadu 2014.\n\n"}
{"id": "1006090", "url": "https://cs.wikipedia.org/wiki?curid=1006090", "title": "Year Walk", "text": "Year Walk\n\nYear Walk (česky: \"Každoroční cesta\") je survival horor adventura od švédské společnosti Simogo z roku 2013. Hra byla vydána 21. února 2013 pro operační systém iOS, 6. března 2014 pro Windows a 3. dubna 2014 pro OS X. Příběh \"Year Walk\" je založen na staré Švédské tradici \"årsgång\" (česky právě \"Každoroční cesta\"), která měla tomu, kdo jí projde, ukázat budoucnost.\n\nHra Year Walk začíná, když bezejmenný hlavní hrdina (hráč) navštíví svou přítelkyni Stinu, která jej zrazuje od jeho rozhodnutí projít \"Year Walk\" a upozorňuje jej na různá nebezpečí, která se točí kolem tohoto zvyku. Zmiňuje také svého bratrance, který během této tradice zemřel. Hráč se vrací domů a v noci zahajuje svou cestu. Během cesty se hráč setkává s mnoha postavami švédských pověstí, řeší hádanky (resp. puzzle). Na konci cesty se hráči ukáže pohled do budoucnosti hlavního hrdiny se slovy \"Už tě nemiluju\" a tělo jeho přítelkyně Stiny, která zemřela na následky pobodání.\n\nKe hře jako takové je dodávána aplikace \"Companion\", která děj dovypráví a popisuje hráči charakteristiku jednotlivých nadpřirozených postav ve hře.\n\nHra nabízí díky \"Companion\"u také dokončení příběhu, který spočívá v započetí nové hry a vyřešení první hádanky znovu (jiným způsobem), což odemkne text, který příběh dovypráví.\n\nHádanky v samotné hře, které posouvají příběh kupředu, jsou obecně obtížně řešitelné. Přesto, že se celý děj odehrává na poměrně malé ploše, je hráč nucen dávat pozor na různé symboly a gesta nadpřirozených bytostí a musí pro postup plnit různé úkoly.\n\nNa úplném začátku hry se hráč ocitá u svého domku. Odtud se musí dostat do mlýna, kde má schůzku se Stinou. Protože se ve hře lze pohybovat pouze čtyřmi směry (nahoru – severně, dolů – jižně, doleva – západně a doprava – východně), a hra vás ne vždy pustí do všech směrů, je poměrně jednoduché nalézt cestu. Cesta k mlýnu je relativně krátká: jděte severně, poté stále doleva, až před sebou uvidíte hromadu klád. U ní jděte severně. Postupujte doleva tak dlouho, až se objeví možnost jít zpět (dole na obrazovce). Jděte tím směrem a uvidíte trojnožku nad ohništěm. Opět jděte severně, znovu severně, mírně doleva a opět severně.\n\nVstupte do mlýna, kde už na vás čeká Stina. Promluvte si s ní a odejděte zpět ke svému domu, do kterého vejděte. Spustí se úvodní animace a hra začíná.\n\nOd domu se vydejte mírně doleva a severně. Jděte dále vpravo a opět severně, poté znovu vpravo a severně po cestě. Opět jděte vpravo a severně podle stop. Došli jste k malé budce, do které vejděte.\n\nZe stropu visí ošklivá panenka, a po jejích stranách jsou na dřevěné zdi namalované sovy. Zatočte panence několikrát hlavou (pohybem zprava doleva). Začne hrát hudba a panenka začne ukazovat rukama na sovy. Jedná se o klíč, který v budoucnu použijete (vyplatí se zapsat si jej). Kombinace je následující: \"levá, obě, levá, pravá, pravá, obě, levá, obě\". Poté, co se panenka přestane točit a ukazovat rukama (a její obličej bude celý od krve), vyjděte z budky a vydejte se doleva a severně.\n\nJděte doleva a dojdete k bráně ve zdi. Pokuste se vstoupit branou, což spustí animaci, ve které vám jakási žena (\"Skogsåret\" neboli \"Huldra\", strážkyně lesa) ukazuje, že potřebujete klíč. Úkolem hráče je tento klíč získat. Vraťte se k budce, od které pokračujte směrem doprava a poté jižně. Jděte dále trochu doprava a následně opět jižně. Narazíte na vysoký kámen, na kterém jsou znázorněné dva otisky prstů. Prozatím jej ignorujte (vrátíte se později) a jděte ještě trochu doleva, jižně a poté trochu doprava. Narazíte na ženu, kterou jste viděli u zamčené brány. Následujte ji (doleva, severně, doprava, severně, doprava). Dostanete se k velkému stromu, do kterého žena vejde, ale ihned za ní se vchod uzavře. Nyní přichází řada na kód, který jste se dozvěděli od ošklivé panenky v budce. Na větvích stromu sedí dvě sovy, a když se jich dotknete, zahoukají. Dotkněte se jich v pořadí, které znáte od panenky a vstupte dovnitř.\n\nVe stromě se nachází velké množství dveří a podle zvuku, které vydávají má hráč zjistit, do jakých jít. Cesta vede přes druhé dveře na levé straně. V následujícím patře jděte opět vlevo a vstupte do čtvrtých dveří. O patro výše vstupte do třetích dveří vlevo a v následujícím patře do druhých nalevo. V posledním patře vejděte do sedmých dveří nalevo. Poté vás strom přenese před vchod a obdržíte klíč. Naneštěstí se klíč rozpadne. Nezbývá nic jiného, než jít získat klíč jinou cestou.\n\nOd stromu se vydejte jižním směrem. Pokračujte dále doleva a opět jižně. Jděte znovu doleva, kolem vysokého kamene s otisky prstů a opět jižně. Jděte doleva, dokud dole na obrazovce neuvidíte začátek klády. Přejděte po kládě přes řeku a poté jděte stále doprava. Až dorazíte na konec mapy, vynoří se z potoka \"Bäckahästen\" (\"Kůň z potoka\"), který po vás chce přinést čtyři duše mrtvých dětí (\"Mylingen\", děti, které byly zabity většinou svou vlastní matkou, která nebyla vdaná a nemohla by dítě uživit. Takové dítě bylo většinou vhozené do potoka, či bažiny.), které naleznete různě po lese.\n\nK prvnímu dítěti jděte (od Bäckahästena) doleva, následně nahoru (po kládě na druhý břeh). Jděte stále doleva, dokud nenarazíte na krvavé skvrny na zemi. Jděte úplně doleva až na konec mapy. „Zatáhněte“ (\"iOS verze\") za konec mapy a zjistíte, že pokračuje. Musíte však několikrát takto táhnout a na úplném konci se nachází duše prvního dítěte. Držte dítě, aby neuteklo a vraťte se k Bäckahästenovi (jakmile přejdete kládu přes řeku, můžete dítě pustit).\n\nVydejte se pro druhé dítě. Vyjděte od řeky nahoru po kládě a jděte doprava, severně, doprava, dále pokračujte kolem vysokého kamene a následně pak severně. Jděte doleva a uvidíte vozík. Ten odsuňte doprava a opět uchopte dítě, které bylo pod ním a doveďte ho k Bäckahästenovi.\n\nK třetímu dítěti se dostanete tak, že půjdete k vozíku, kde bylo druhé dítě, a odtud doprava a severně. Následně se vydejte doleva kolem budky a poté jižně. Pokračujte doleva a opět jižně. Znovu jděte doleva a uvidíte na zemi kaluže krve. Stoupněte si doprostřed a otočte zařízení (\"verze iOS\") „vzhůru nohama“. Uchopte dítě a vraťte se k řece.\n\nČtvrté dítě se nachází v mlýně, kde jste měli na začátku schůzku se Stinou. K mlýnu se od řeky dostanete následovně; jděte doleva, přes kládu na druhý břeh, opět doleva a severně, znovu doleva a severně, pokračujte severně, poté doleva a severně a ještě jednou doleva a severně. Vejděte do mlýna, kolem kterého jsou také kaluže krve. Uvnitř zatočte soukolím. Po kontaktu s matkou vyjděte ven a uchopte duši dítěte a vraťte se k Bäckahästenovi, který vám dá klíč k bráně. Než však stihnete klíč vzít, přiletí havran, ukradne jej zobákem a uletí.\n\nPoté, co Bäckahästen zmizí s dětmi pod hladinou, se na ní objeví čtyři modré plamínky. Musíte je všechny sebrat (rychle za sebou). Poté se spojí v jeden velký plamen. Ten vezměte podobně jako jste nesli děti a vydejte se do jeskyně. K té se dostanete, když přejdete kládu, půjdete doleva a severně, a poté znovu doprava a severně. Pokračujte znovu doprava a severně. Nyní jste došli k jeskyni. Vstupte a prozkoumejte jí pomocí plamene vlevo i vpravo (naleznete zde symboly s tečkami; trojzubec: 2 tečky, havraní stopa: 3 tečky, symbol centu [¢]: 4 tečky). Zjistíte, že vpravo je žebřík (musíte odhodit zakrvavené dřevo), který vede nahoru. Vyšplhejte po něm a ocitnete se na planině, kde leží mrtvý havran. Dotkněte se ho a zjistíte, že žije. Opakovaně se ho dotkněte (\"verze iOS\") a ze zobáku mu vyleze Noční Havran (\"Nattravnen\"). Nyní opět získáte klíč, který vám již zůstane.\n\nVydejte se k zamčené bráně, odemkněte ji, avšak nevstupujte dovnitř. Vraťte se a projděte lesem kolem čtyř stromů se symboly (\"není nutné stromy obcházet, symboly jsou následující: Mylingen (mrtvé dítě) a Bäckahästen (kůň): trojzubec, Nattravnen (havran): havraní stopa, Skogsåret (žena): symbol centu\").\n\nVraťte se k vysokému kameni se symboly otisků prstů. Položte své dva prsty na symboly (\"verze iOS\") a spustí se animace, která vám, podobně jako panenka v budce, ukáže kód; \"doleva, doprava, doleva, doleva, doprava, doleva, doprava\".\n\nVraťte se k otevřené bráně a projděte dovnitř, na hřbitov. Zde stojí pět náhrobků (zleva: se symbolem ženy, koně, kozla, malého dítěte a havrana). První, se symbolem ženy uchopte a vytáhněte tak, aby byly vidět čtyři tečky. Následující vytáhněte tak, aby byly vidět dvě tečky, náhrobek s kozlem přeskočte, následující vytáhněte také pouze tak, aby byly vidět jen dvě tečky a u posledního jej vytáhněte tak, aby byly vidět tři tečky (podle kódů z jeskyně a stromů). Všechny náhrobky zmizí do země a můžete pokračovat ke kostelu.\n\nUchopte kostel (3D náhled) a otáčejte (1 otočka = 360 stupňů) podle kódu z vysokého kamene (\"doleva, doprava, atd. ...\"). Po každém otočení by se měla hlava kozla zvýraznit. Po posledním otočení se otevřou dveře a můžete vejít. Uvnitř byl obávaný \"Kyrkogrimen\". Rozevřete pohybem (\"dvěma prsty, iOS\") jeho plášť a udeřte jej opakovaně do srdce. Kyrkogrimen exploduje a obrazovka se rozdělí na horní a dolní část. Odsuňte obě části a dostanete se k závěrečným hlavolamům.\n\nZobrazí se první kámen, u kterého musíte zničit jeho světlé části (kliknutím na ně). U následujícího musíte změnit jeho barvu (klikáním na jeho části). Další obrazec má kolem sebe tělesa, která se skládají z různého počtu černých teček. Zničte je kliphnutím od nejmenší (1) po největší (6). Další kámen má kolem sebe opět rotující částečky, které musíte roztočit kolem něj. Když se jedna z nich přichytne na kámen, musíte změnit pohybem směr jejich rotace. Až se přichytí všechny, objeví se další obrazec. Jedná se o model hlavy Kyrkogrimena, který musíte otáčet tak dlouho, až změní tvar.\n\nNastává den, objevuje se scéna, po které se pohybujte doprava. Hlavní hrdina nyní vidí svou předpověď budoucnosti. Tím je skončena celá \"Year Walk\".\n\nNásleduje epilog, ve kterém se dozvídáte přístupové heslo (1894) k bonusu, obsaženém v \"Companionu\". Ten obashuje texty ohledně \"årsgångu\" a také klíč k (alternativnímu/úplnému) dokončení příběhu.\n\"Year Walk\" byla kritiky přijata velice dobře. Podle stránky Metacritic získala hra skóre 87 bodů ze 100 na základě 32 recenzí. Na žebříčku společnosti Pocket Gamer se \"Year Walk\" umístila mezi 10 nejlepšími aplikacemi pro iPhone a iPad.\n\nZa rok 2013 se prodalo 200 000 kopií hry.\n\n\n"}
{"id": "1006091", "url": "https://cs.wikipedia.org/wiki?curid=1006091", "title": "Brezovica (okres Tvrdošín)", "text": "Brezovica (okres Tvrdošín)\n\nBrezovica ( ) je obec na Slovensku v okrese Tvrdošín, na úpatí Skorušinských vrchů, směrem na jih od Trstené. V roce 2013 zde žilo 1 303 obyvatel. Název obce je odvozen od břízy.\n\nVe znaku obce je bříza na návrší, z obou stran při pni po jednom květu a dvěma hvězdami po obou stranách na úrovni vrcholu koruny stromu.\n\nBrezovica byla založena podle valašského práva Valachů patřících k oravskému panství. Zakládací listinu vydal v roce 1580 Stanislav Thurzo (1576–1625) šoltysi Alexandrovi Walaskovi jako náhradu za klučení a obrábění pozemků pro zemědělství. Obec byla v roce 1683 vypálena a v roce 1690 zcela zruinovaná litevskými vojsky. V roce 1695 byla zahájena rekatolizace obce. Do doby Marie Terezie obec spravovali dědiční šoltysi, později voleni rychtáři. Konečné poměry mezi starousedlíky a oravským panstvím byly upraveny urbářskou dohodou z roku 1870.\n\nObyvatelstvo tvoří od samých počátků lidé slovenského původu, mluvící typickým hornooravským nářečím.\n\n"}
{"id": "1006092", "url": "https://cs.wikipedia.org/wiki?curid=1006092", "title": "Středolabská niva", "text": "Středolabská niva\n\nStředolabská niva je geomorfologický okrsek ve střední a jihovýchodní části Nymburské kotliny, ležící v okresech Nymburk a Kolín.\n\nÚzemí okrsku protíná Nymburskou kotlinu úzkým pásem podél řeky Labe, zhruba od Lysé nad Labem na západě, přes Nymburk, kde se stáčí na jihovýchod, dále přes Poděbrady, až ke Kolínu.\n\nOkrsek Labsko-klejnárská niva (dle značení Jaromíra Demka VIB–3A–5) náleží do celku Středolabská tabule a podcelku Nymburská kotlina.\n\nPodrobnější členění Balatky a Kalvody, které člení až na úroveň podokrsků a částí, okrsek Středolabská niva nezná. Uvádí pouze 3 jiné okrsky Nymburské kotliny (Sadská rovina, Milovická tabule a Ovčárská pahorkatina).\n\nNiva sousedí s dalšími okrsky Středolabské tabule: Staroboleslavská rovina a Labsko-vltavská niva na západě, Milovická tabule na severu, Poděbradská rovina na východě, Sadská rovina na jihu a Kolínská tabule na jihovýchodě.\n\n"}
{"id": "1006093", "url": "https://cs.wikipedia.org/wiki?curid=1006093", "title": "Buffy Summersová", "text": "Buffy Summersová\n\nBuffy Anne Summersová je fiktivní postava, vytvořená scenáristou a producentem Jossem Whedonem a známá z amerického televizního seriálu \"Buffy, přemožitelka upírů\". Poprvé se objevila v roce 1992 v celovečerním filmu \"Buffy, zabíječka upírů\", v letech 1997–2003 byla protagonistkou vlastního seriálu a od roku 2007 je vydávána navazující oficiální komiksová série (jak film, tak seriál i komiksy mají shodný originální název – \"Buffy the Vampire Slayer\"). Účinkovala také v odvozeném televizním seriálu \"Angel\" a vyskytuje se rovněž v množství nekanonického materiálu fikčního světa, jako jsou romány, komiksy a videohry. Postavu Buffy Summersové ztvárnila ve filmu Kristy Swanson, v seriálu Sarah Michelle Gellar. Videohry namluvila Giselle Loren, která postavě propůjčila svůj hlas také v krátkém animovaném klipu, jenž vznikl při přípravě nakonec nerealizovaného animovaného seriálu. V komiksovém seriálu z řady \"Buffy the Vampire Slayer Season Eight\" ji namluvila Kelly Albanese.\n\nBuffy je protagonistkou celého příběhu, který prostupuje všemi uvedenými médii a který popisuje její život a dospívání. Ve filmu je středoškolskou roztleskávačkou, která zjistí, že je předurčena být přemožitelkou (v originále \"Slayer\") – vyvolenou dívkou se sílou a schopnostmi zabíjet upíry, démony a další síly zla. Televizní seriál ukazuje, jak 16letou Buffy přivedl osud do malého kalifornského města Sunnydale, které bylo postaveno na mystickém portále, vedoucím do pekla (tzv. Brána pekel). V navazujících komiksech je již mladou ženou, která přijala své povinnosti a která je nyní zodpovědná za výcvik jí podobných dívek.\n\nPostava Buffy byla vytvořena jako opak stereotypní ženské postavy, která je ve většině hororových filmů pouze jednou z obětí. Joss Whedon chtěl vytvořil silnou ženskou kulturní ikonu, srovnávanou např. s komiksovou Wonder Woman. Seriál se stal kultovním dílem a samotná postava Buffy Summersové jednou z nejvýznamnějších televizních postav přelomu 20. a 21. století. V roce 2004, tedy krátce po ukončení sedm let vysílaného seriálu, byla americkou televizní stanicí Bravo uvedena na 13. místě v žebříčku „100 největších televizních postav“. Magazín \"Entertainment Weekly\" v roce 2010 zařadil Buffy na třetí místo v seznamu 100 největších postav v populární kultuře za posledních 20 let, po Homeru Simpsonovi a Harrym Potterovi. Podle AOL jde o šestou nejpamátnější ženskou televizní postavu, a podle serveru AfterEllen.com pátou nejoblíbenější ženskou televizní postavu.\n\n"}
{"id": "1006096", "url": "https://cs.wikipedia.org/wiki?curid=1006096", "title": "Mistrovství Evropy bez rozdílu vah v judu", "text": "Mistrovství Evropy bez rozdílu vah v judu\n\nMistrovství Evropy bez rozdílu vah je původní judistická soutež, ve které se utkávají soupeři bez rozdílu výkonnosti nebo váhy.\n\nV začátcích judistických soutěží proti sobě nastupovali soupeři podle výkonnostních stupňů. Tyto stupně zaručovaly jistou technickou zdatnost jednotlivých protivníků. Se zavedením váhových kategorií, kvůli přijetí juda na olympijské hry, se z této souteže stala během let pouze doplňková disciplína pro težké váhy. Z olympijských her byla vyřazena v roce 1988 a z mistrovství Evropy v roce 2007.\n\nPopulární zůstává v Japonsku, kde je výkonnost jednotlivých judistů závislá na jejich technické zdatnosti. Duely jsou otevřené a zaručují zajímavou zápletku v podobě úspěchu středních vah nebo dokonce lehkých vah (naposledy Tošihiko Koga). V Evropě se k judu přistupuje jinak. Evropské težké váhy pracují především s fyzickou silou, kondicí a taktikou. Souboje tak byly divácky neatraktivní tzv. přetlačovaná. V roce 2004 se poprvé soutež bez rozdílu vah konala mimo mistrovství Evropy ve váhových kategoriích a po olympijských hrách v Pekingu byla zrušena.\n\n"}
{"id": "1006098", "url": "https://cs.wikipedia.org/wiki?curid=1006098", "title": "Numerus (počítačová hra)", "text": "Numerus (počítačová hra)\n\nNumerus je single i multiplayerová hra vytvořená vývojářskou dvojicí Martinem Illkem (autor hry) a Matúšem Kotrym (programátor). Aktuálně je hra dostupná pro zařízení s operačním systémem Android a je ji možno hrát v českém, slovenském, anglickém, francouzském, německém, španělském a portugalském jazyce. Jedná se o jednu z nejstahovanějších českých abstraktních her v rámci portálu Google Play.\n\nHráč umisťuje čísla, která tvoří kameny, z nichž vznikají bodované čtveřice. Ale musí dávat pozor. Je zapotřebí vhodně blokovat soupeře. Je možné ničit kameny soupeře nebo je proměnit na svoje. Hra je dynamická, po každém tahu se pozice výrazně mění, umístěním jednoho čísla může hráči vzniknout až 8 kamenů. Numerus je ideální hra pro náročnější hráče logických her, ale díky pěti různým obtížnostem počítače a třem volitelným velikostem hrací plochy si přijdou na své i začátečníci. \n\nHra byla již hodnocena mnohými weby zaměřující se na aplikace pro platformu Android i weby zaměřující se na abstraktní hry.\n\n"}
{"id": "1006099", "url": "https://cs.wikipedia.org/wiki?curid=1006099", "title": "W&amp;W", "text": "W&amp;W\n\nW&W je nizozemské elektronické hudební duo z města Breda tvořící styly big room house a progressive house. Duo se zkládá z dvojice Willem van Hanegem Jr. a Wardt van der Harst který je také známý jako Re-Ward. Willem je syn nizozemského fotbalového hráče Willem van Hanegem. V roce 2017 se pod jménem NWYR vrátili zpátky k trance.\n\nWardt van der Harst a Willem Van Hanegem Jr. se náhodně setkali na Trance Energy 2007. Willem a Wardt původně začali produkovat své vlastní skladby. \n\n\n\nSingly:\n\n\n\n\nHostující/Remixy:\n\n"}
{"id": "1006107", "url": "https://cs.wikipedia.org/wiki?curid=1006107", "title": "Seznam zápasů belgické fotbalové reprezentace na MS", "text": "Seznam zápasů belgické fotbalové reprezentace na MS\n\nBelgická fotbalová reprezentace byla celkem 13x na mistrovstvích světa ve fotbale a to v letech 1930, 1934, 1938, 1954, 1970, 1982, 1986, 1990, 1994, 1998, 2002, 2014, 2018.\n\n"}
{"id": "1006113", "url": "https://cs.wikipedia.org/wiki?curid=1006113", "title": "Milk", "text": "Milk\n\nMilk je americký hraný film z roku 2008, který režíroval Gus Van Sant. Film líčí život politika a aktivisty Harveye Milka v letech 1972–1978.\n\nHarvey Milk se rozhodne se svým přítelem Scottem Smithem přestěhovat z New Yorku do San Francisca do čtvrti Castro obývané početnou homosexuální komunitou. Prosazuje se zde za práva homosexuálů a rozhodne se angažovat se přímo v politice. Jeho kandidatury však ztroskotají. Milk v roce 1977 opětovně kandiduje na úřad městského rady. Během předvolební kampaně se začne jeho vztah s Mexičanem Jackem Lirou. Milk je zvolen a bojuje proti omezením týkající se homosexuálů. Protestuje proti chystanému referendu, které by homosexuálním učitelům mohlo zakázat učit. Dojde k názorovému střetu s radním Danem Whitem, který následně zastřelí Milka a starostu George Moscona.\n\n"}
{"id": "1006115", "url": "https://cs.wikipedia.org/wiki?curid=1006115", "title": "Nolina", "text": "Nolina\n\nNolina (\"Nolina\") je rod tropických xerofytních rostlin z čeledi chřestovité. Noliny rostou zejména v Mexiku a jižních státech USA, kde se pro ně užívá pojmenování \"„beargrass“\" („medvědí tráva“). Rodové jméno ustanovil André Michaux v roce 1803 na počest francouzského abbého P. C. Nolina.\n\nNěkterými botaniky byl v rodu \"Nolina\" zahrnut i rod \"Beaucarnea\". V českém názvosloví se pro tento rod vedle počeštěného rodového názvu bokarnea užívá i pojmenování nolina, což je případ i \"Beaucarnea recurvata\", která je v Čechách nejčastěji pěstovanou rostlinou pod názvem \"Nolina\".\n\nV podčeledi \"Nolinoideae\" je rod \"Nolina\" řazen do tribu \"Nolineae\" spolu s rody \"Beaucarnea\", \"Calibanus\" a \"Dasylirion\". Rod Nolina je dále členěn na čtyři sekce.\n\nFritz Hochstätter v roce 2010 řadí k rodu Nolina následující druhy:\n"}
{"id": "1006118", "url": "https://cs.wikipedia.org/wiki?curid=1006118", "title": "Tomáš Thon", "text": "Tomáš Thon\n\nTomáš Thon (* 29. dubna 1962 Opava) je český koncertní varhaník, hudební pedagog a vydavatel.\n\nOdborně se podílel na založení Církevní střední varhanické školy / Církevní konzervatoře v Opavě. Pro Konzervatoř Evangelické akademie Olomouc zpracovával školské vzdělávací programy pro obor hra na varhany. V rámci projektu Evropské unie zde také vypracovával Digitální učební materiály (DUM) pro předmět Dějiny a literatura varhan. Je autorem a spoluautorem odborných pořadů pro rozhlas. Koncertuje a natáčí na hudební nosiče. Působí jako porotce varhanních soutěží (ČR, Itálie, Polsko). Od roku 1990 zajišťuje programovou přípravu Mezinárodní varhanní soutěže Petra Ebena v Opavě. Roku 1992 založil hudební vydavatelství ARTTHON, v němž vyprodukoval 13 titulů z oblasti staré a české varhanní hudby a organologické literatury.\n"}
{"id": "1006127", "url": "https://cs.wikipedia.org/wiki?curid=1006127", "title": "Rhyne Williams", "text": "Rhyne Williams\n\nRobert Rhyne Williams (* 22. března 1992 Knoxville, Spojené státy americké) je současný americký profesionální tenista. Na všech Grand slamech skončil ve dvouhře nejdále v 1. kole s výjimkou Wimbledonu, kde skončil ve třetím kole kvalifikace. Ve čtyřhře se účastnil pouze US Open v roce 2011, kdy se s Robbym Gineprim dostali na divokou kartu do hlavní soutěže a prohráli v první kole s pátými nasazenými Rohane Bopannaem a Ajsámem Kúreší.\n"}
{"id": "1006128", "url": "https://cs.wikipedia.org/wiki?curid=1006128", "title": "Jan Jařab", "text": "Jan Jařab\n\nJan Jařab (* 19. ledna 1965) je český obhájce lidských práv, diplomat, spisovatel a překladatel.\nPůvodním povoláním je lékař, studoval antropologii. Od roku 1999 se profesně věnuje oblasti lidských práv. \nOd 8. března 2001 do 31. října 2004 byl zmocněncem vlády České republiky pro lidská práva. Od 1. listopadu 2004 do 10. ledna 2010 byl členem týmu Vladimíra Špidly, evropského komisaře pro zaměstnanost, sociální věci a rovnost příležitostí. Od 2010 do 2016 byl regionálním zástupcem vysokého komisaře OSN pro lidská práva pro region Evropa se sídlem v Bruselu. Nyní pracuje v obdobné funkci v Mexiku.\nJe ženatý a má dvě děti: Daniela a Luisu.\n\nPublikoval překlady moderní americké beletrie (Charles Bukowski, Richard Brautigan, Thomas Berger), esejů Susan Sontagové i literatury faktu. Jako publicista se uvedl eseji na společenská a kulturní témata publikovanými v Mladé frontě Dnes, Lidových novinách, Listech, Literárních novinách aj. Výbor z jeho textů vyšel knižně pod názvem Šíleně pomalá revoluce (2006).\n\nDětské literatuře se věnuje především jako překladatel z angličtiny (Obr Dobr Roalda Dahla, Jedenadvacet balónů W. P. Du Boise, Tam kde žijí divočiny Maurice Sendaka). Vydal však i knihu vlastních pohádek Tajemství strýce Erika (2013). \n"}
{"id": "1006130", "url": "https://cs.wikipedia.org/wiki?curid=1006130", "title": "Jiří Seifert", "text": "Jiří Seifert\n\nJiří Seifert (5. září 1932, Praha – 25. července 1999, Řevnice) byl český sochař, medailér a restaurátor.\nByl synem středoškolského profesora a učitelky. Otec ztratil místo po komunistickém převratu v únoru 1948. V mládí Jiří Seifert aktivně sportoval a roku 1949 se stal juniorským mistrem republiky v plavání. Kromě plavání se věnoval horolezectví v pískovcových skalách v okolí Turnova. Po absolvování reálného gymnasia (1945-47) v letech 1947-51 studoval na střední uměleckoprůmyslové škole v Jablonci nad Nisou (prof. V. Vorlíček, V. Pokorný) a poté složil přijímací zkoušky na Vysokou školu uměleckoprůmyslovou v Praze, ale z politických důvodů byl odmítnut a další rok pracoval jako dělník. Na VŠUP, do ateliéru prof. Bedřicha Stefana, byl přijat až v následujícím roce (1952). Na doporučení svého profesora během prázdnin 1956 absolvoval praxi u kameníka Otakara Velinského.\n\nPo ukončení studia (1958) se roku 1959 oženil s historičkou umění Hanou Koreckou a odstěhoval se s ní do Liberce, kde Hana Seifertová nastoupila na místo ředitelky Oblastní galerie. Roku 1962 se narodila dcera Barbora.\n\nJiří Seifert byl spolu se svou ženou aktivním organizátorem tamní kulturní scény a jedním ze zakládajících členů Skupiny 7 (1959), se kterou pak vystavoval až do roku 1969. V roce 1962 podnikl cestu do Libanonu a navštívil zdejší antické památky. Zúčastnil se libereckých výstav Socha 64 a Socha a město (1969), bienále mladých v Paříži (1966) a výstavy českého sochařství v Musée Rodin (1968). Spolupracoval s architekty libereckého ateliéru SIAL.\n\nV roce 1969 měl možnost pracovat na sympoziu evropských sochařů v St. Margarethen-Burgenlandu. Rakouský sochař Karl Prantl, který sympozia organizoval, ovlivnil další tvorbu Jiřího Seiferta a jeho příklon k práci v kameni.\n\nPo osobním angažmá proti srpnové okupaci a poté, co v následujícím roce na výstavě Socha a město (1969) v Liberci instaloval Kalvárii a Morový sloup a v St. Margarethen vytvořil monumentální Zvonici pro Jana Palacha, ztratil nadlouho možnost vystavovat. Zároveň při čistkách na vedoucích místech byla Hana Seifertová propuštěna ze zaměstnání v Oblastní galerii v Liberci a oba se roku 1970 přestěhovali do Řevnic.\n\nV následujících letech Jiří Seifert restauroval pro Karlovu Univerzitu sbírku antických odlitků ve zrušeném klášteře v Hostinném, krátce působil jako asistent modelování na ČVUT (1972-73) a získal některé zakázky pro architekturu. V roce 1978 musel odevzdat cestovní pas.\n\nV letech 1985-86 realizoval kopie gotických reliéfů pro tympanon Týnského chrámu v Praze.\n\nAž roku 1987 dostal povolení k cestě do Švýcarska a na sochařské symposium v Bulharsku. Po roce 1989 se podílel na založení nového uměleckého sdružení a byl zvolen místopředsedou Unie výtvarných umělců. Zúčastnil se sochařských sympozií v Hořicích (1991), Německu a Itálii (1991-92), podnikl cesty do Itálie a Řecka (1992-95).\n\nOd roku 1969 byl členem mezinárodního organizace medailérů FIDEM a byl pravidelně zván na výstavy tohoto sdružení. Od roku 1992 působil jako externí pedagog na AVU v Praze v ateliéru restaurování sochařských děl. V roce 1995 byl zvolen předsedou obnoveného SVU Mánes.\n\nPráci na jeho nových sochařských projektech v Praze a Paříži ukončila nemoc. Jiří Seifert zemřel 25. července 1999 v Řevnicích, ve věku nedožitých 67 let.\n\nPo ukončení studia vytvořil Jiří Seifert sérii figurálních soch v polychromované sádře (nezachováno) ale brzy začal pracovat s kamenem. Jeho sochy v pískovci jsou zprvu měkce modelované figury (\"Ležící\", před rokem 1963), později přechází k abstrakci (\"Pomník pomníků\", 1965).\nNa autorských výstavách v Praze v letech 1966 a 1971 představil své kresby. Některé kamenné sochy vystavil na plenérové akci Socha 64 v Liberci (\"Vlna, Metamorfóza, Brána\") a na Sochařské bilanci II v Olomouci (\"Mezník\", 1967).\n\nV roce 1969 vytvořil závažná díla \"Morový sloup\" (Liberec 1969, cena trienále v Chebu) a v St. Margarethen monumentální \"Zvonici pro Jana Palacha\".\nSeifertova nucená izolace na počátku normalizace se projevila i v tématech jeho tvorby a odklonu od monumentálních symbolů k vytváření soukromého prostoru v němž postupně instaloval sochařská ztvárnění důvěrně známých předmětů. Na počátku 70. let pracoval nejvíce se dřevem (série Nábytek: \"Stolek s balíčkem\", \"Tajemná skříňka\", \"Postel\") a opukou (\"Lampa\", 1971), ale od poloviny 70. let začal používat mramor z lomů v okolí nového bydliště.\n\nPřevádí do kamene podobu věcí, jejichž materiálová podstata je měkká a tvarově nestálá (\"Polštář\", 1976) a využívá tak jemné modelace povrchu, kterou umožňuje právě mramor (\"Velikonoce\", dřevo, 1982, mramor). Jeho figurální plastiky jsou zcela abstraktní (\"Malá múza\", 1975) nebo štíhlé odlehčené tvary volně související s abstrahující sochařskou tvorbou (Torzo) Bedřicha Stefana (\"Kanelka\", 1989) Vytváří iluzi splývající tkaniny (\"Ubrus\", 1980), otisků bosých nohou (\"Stopy\", 1980) nebo pohybu (\"Pohyb\", 1989, \"Zavlnění\", 1993).\n\nTéma pohybu, vyjádřené asymetrickým ztvárněním geometrického kanelovaného kamenného tvaru, uplatnil i na sochařském sympoziu v Hořicích (1991). Vnitřní pnutí naznačuje dynamickým reliéfem (\"Pnutí\") a použitím perforace (\"Tělo\", 1990, \"Pohyb v kruhu\", \"Dvojjedinost\").\n\nJiří Seifert používal od roku 1966 až do své smrti také břidlici a vytvářel z ní komorní reliéfy kruhového tvaru, někdy s krátkými texty (biblická přísloví, dedikace, deníkové záznamy, nebo pamětní připomínky, například Medaile Liberec 1981 - k poctě Adolfa Loose).\n\nSeifert zpracovává reliéf povrchu tak, aby zdůraznil haptické kvality kamene (\"Kámen pro radost\", 1988, série \"Kameny pro Hanu\"). Optické vlastnosti kamene jsou nejzřetelnější u několika plastik z alabastru (\"Kréta\", 1993, 1995). Jindy využívá materiálové dokonalosti bílého mramoru k navození smyslového zážitku čistoty a chladu sněhové závěje (\"Obzor-Závěj\", 1991).\n\nŘemeslná zručnost a citlivé zpracování kamene umožňuje Seifertovi jít až na hranici únosnosti materiálu (\"Sloupek pro Hanu\", 1992), zejména v plastice \"Nad ránem II - Splývání\" (1994), vytvořené ze dvou zvlněných listů mramoru (39 x 43,5 x 4 cm, 39 x 44 x 1 cm).\n\nV abstraktních tvarech přiznává inspiraci sochami Karla Prantla a v modelaci povrchu respektuje proměnlivé zbarvení mramoru (\"Tělesnost 2\", 1995, \"Tělo\", 1996).\nPosledními díly Jiřího Seiferta jsou skulptury koncipované pro vzájemné působení kamene a vody. V Českém kulturním středisku v Paříži vytvořil dvě rampy, kde zčeřená voda opticky zesiluje působení přirozeného žilkování mramoru (1997). Na nádvoří Kounického paláce v Praze stojí kašna, ve které stéká voda po centrálním mramorovém sloupu (1998).\n\n\n\n\n\n\n"}
{"id": "1006133", "url": "https://cs.wikipedia.org/wiki?curid=1006133", "title": "Gustavo Gabriel Zurbriggen", "text": "Gustavo Gabriel Zurbriggen\n\nMons. Gustavo Gabriel Zurbriggen (26. listopadu 1963, Curupaytí, Santa Fe, Argentina) je argentinský římskokatolický duchovní a biskup-prelát Deán Funes.\n\nNarodil se 26. listopadu 1963 v Curupaytí. Po dončení základního, středního a vyššího vzdělání, vstoupil do Semináře major Nuestra Señora de Loreto arcidiecéze Córdoba.\n\nZískal titul profesora religionistiky, a bakaláře teologie na Papežské katolické univerzitě v Argentině.\n\nNa kněze byl vysvěcen 26. října 1990 Héctorem Gabino Romerem, v kapli Nuestra Señora del Perpetuo Socorro v jeho rodném městě.\n\nPo vysvěcení působil jako farní vikář \"Santa Catalina de Siena\" (Suardi), \"Nuestra Señora de Fátima\" (Rafaela) a v katedrále \"San Rafael Arcángel\".\n\nV roce 1996 byl poslán do Říma aby dokončil svá teologická studia. Získal licentiát z dogmatické teologie na Papežské Gregoriánské univerzitě.\n\nVrátil se zpět do diecéze, znovu sloužil jako vikář v katedrále a poté, roku 2000 byl jmenován farním knězem \"Santa Catalina de Siena\" v Suardi. V roce 2006 se stal farním knězem katedrály \"San Rafael Arcángel\" a tuto funkci měl až do svého jmenování biskupem. Také působil jako profesor dogmatické teologie v Semináři Nuestra Señora del Cenáculo a učitel teologie v Semináři Córdoba.\n\nDne 12. října 2011 byl papežem Benediktem XVI. ustanoven biskupem-prelátem koadjutorem Deán Funes. Biskupské svěcení přijal 9. prosince 2011 z rukou Carlose María Franziniho a spolusvětitely byli Aurelio José Kühn Hergenreder a Hugo Norberto Santiago. Dne 21. prosince 2013 Mons. Aurelio José Kühn Hergenreder rezignoval na post biskupa-preláta Deán Funes a Zurbriggen téhož dne nastoupil na jeho funkci.\n"}
{"id": "1006134", "url": "https://cs.wikipedia.org/wiki?curid=1006134", "title": "Aliance rebelů", "text": "Aliance rebelů\n\nAliance pro obnovu republiky (anglicky \"Alliance to Restore the Republic\"), zkráceně Aliance rebelů či Povstalecká aliance (anglicky \"Rebel Alliance\"), nebo jen rebelové, povstalci apod., je odbojové hnutí ve fiktivním světě Star Wars, bojující proti tyranii ztělesněné Impériem. Existence \"Aliance rebelů\" je přímou reakcí na zvěrstva, kterých se nový režim v galaxii dopouštěl po zániku Republiky. Zakládajícími členy \"Aliance\" jsou Galen Marek, princezna Leia Organa a imperiální senátoři Mon Mothma, Bail Organa a Garm Bel Iblis. Členové \"Aliance\" rebelů byli hlavními protagonisty původní trilogie Star Wars (epizody , a ).\n\nPrvní náznaky založení Aliance přišly už v době vrcholících klonových válek v roce 19 BBY, kdy se utvořila skupina \"Delegace 2000\", do které patřili Padmé Amidala, Bail Organa, Mon Mothma a další, kteří se obávali téměř neomezené moci, jakou svěřil senát do rukou kancléře Palpatina. Zejména se obávali jeho rozhodnutí delegovat pravomoci senátu na jím dosazené guvernéry (moffy). Po inauguraci Impéria však raději hlasovali pro jeho vznik, přestože například Bail Organa věděl, že je Palpatine ve skutečnosti temný pán ze Sithu, ale ten měl velkou podporu u lidu galaxie.\n\nPrvní náznaky, že nový galaktický režim nebude nic dobrého, přišly záhy po inauguraci, když dal císař Palpatine zatknout některé signatáře \"Delegace 2000\" (např. Garm Bel Iblis byl o několik let později odsouzen k trestu smrti, ale povedlo se mu uprchnout) a zbylé zastrašil brutální údernou akcí na Kashyyyku a na Naboo, kde lidé odmítali novou imperiální vládu. V roce 18 BBY, když velkomoff Wilhuff Tarkin přistál se svou vlajkovou lodí na Ghornamu na hlavy demonstrantů, kteří protestovali proti imperiální přítomnosti a zvyšování daní, což si vyžádalo stovky obětí a tisíce zraněných. Mnoho zkušených důstojníků pak odešlo z imperiální armády.\n\nBail Organ, jenž se zatím vyhnul represím, začal shánět lidi, kteří by proti Impériu aktivně bojovali. Věděl ale, že není vhodná doba. Proto se stýkal s Mon Mothmou a Iblisem pouze na tajných jednáních, ale i ta brzy skončila, neboť po jednom projevu v imperiálním senátu byla Mon Mothma označena za zrádkyni a musela uprchnout. V galaxii se našlo mnoho různých skupin, jež začaly bojovat proti Impériu, ale jejich nesmělé akce byly zpravidla rychle likvidovány imperiálními stormtroopery nebo Darth Vaderem.\n\nKe zrodu skutečné \"Aliance rebelů\" napomohla nakonec dvojice sithských lordů, Sidious i Vader. Při trestné výpravě na Kashyyyk našel Vader malého kluka jménem Galen Marek, z něhož si vycvičil tajného učedníka \"Starkillera\", jenž mu měl pomoci císaře svrhnout, aby vládl galaxii sám. V roce 2 BBY tohoto Starkillera posílal na mise zabíjet zbylé Jedie, aby dokázal svou připravenost postavit se císaři. Ten ho však odhalil a Vader byl nucen Starkillera zabít. Ovšem droidi medici ho dokázali zachránit a za půl roku ho mohli probudit. Vader mu dal nový úkol – sjednotit rebely a disidenty do jednoho hnutí, které bude bojovat proti císaři, aby odlákal císařovu pozornost. Starkiller neochotně misi přijal a vyhledal na Bespinu mistra Rahma Kotu, prvního Jedie, kterého měl na rozkaz Vadera před rokem zabít, ale ten přežil, ačkoliv byl nyní oslepen, zmrzačen a závislý na alkoholu.\n\nKota však byl dávným spojencem Baila Organy, jenž stále sloužil v senátu, kde občas vystupoval proti císaři. Tehdy se Impérium rozhodlo Baila vydírat a jeho dceru Leiu drželo na Kashyyyku jako rukojmí. Starkiller ji vysvobodil a získal si senátorovu důvěru, později i Mon Mothmy a Iblise, kteří se vrátili z exilu a na Corellii chystali stvořit a podepsat dokument Corellianská smlouva, kterým by oficiálně založili alianci rebelů. Ovšem setkání přerušila Darth Vader, který rebely dal zatknout a odvléct na nedokončenou Hvězdu smrti. Starkiller dokázal z Corellie uprchnout a spolu s pilotkou Juno Eclipse rebely našli. Zde se Starkiller, jenž odmítnul temnou stranu a přijal své skutečné jméno Galen, utkal s Vaderem i císařem. Proti oběma sice neměl šanci, ale dal rebelům dost času, aby stihli z hvězdy smrti uniknout. Sešli se na Kashyyyku v rozvalinách Galenova rodného domu, kde dokončili podepsání Correlianské smlouvy a zvolili si za svůj symbol rodový erb rodu Marekových. Sidious a Vader věděli, že pokud rebely, jež posílila Marekova oběť, nevyhladí, bude to jejich konec.\n\n\n"}
{"id": "1006137", "url": "https://cs.wikipedia.org/wiki?curid=1006137", "title": "Robert Urban", "text": "Robert Urban\n\nRobert Urban (* 30. července 1986 Ostrava) je český divadelní, filmový a seriálový herec.\n\nOd dětství se aktivně věnoval tanci a zpěvu. Zúčastnil se Mistrovství ČR v latinskoamerických tancích a ve stepu. Na základní školu docházel v Ostravě. V roce 2009 absolvoval hudebně dramatický obor na Janáčkově konzervatoři v Ostravě.\n\n\n\n\n\n\n"}
{"id": "1006138", "url": "https://cs.wikipedia.org/wiki?curid=1006138", "title": "Rustická kapitála", "text": "Rustická kapitála\n\nRustická kapitála (latinsky \"capitalis rustica\") je označení pro kapitálu, která je užívaná jako hlavní kodexové písmo v 1. až 5. století, jako vyznačovací písmo přežívala dlouho do středověku. Označení \"rustická\" je původně pejorativní. Rustická kapitála má být méně elegantnější než kvadrátní kapitála (proto také Giorgo Cencetti navrhoval místo rustická užívat název kanonizovaná kapitála, ovšem toto označení se nevžilo).\n\nPísmena rustické kapitály jsou užší, mají výrazné obloučkovité serify a tahy svírají úhly 45–50°.\n"}
{"id": "1006141", "url": "https://cs.wikipedia.org/wiki?curid=1006141", "title": "Alki Larnaka FC", "text": "Alki Larnaka FC\n\nAlki Larnaka FC (řecky: ΑΛΚΗ Λάρνακας) byl kyperský fotbalový klub sídlící ve městě Larnaka. Klub byl založen v roce 1948, zanikl v roce 2014.\n\n\n"}
{"id": "1006142", "url": "https://cs.wikipedia.org/wiki?curid=1006142", "title": "Seznam zápasů reprezentace Bosny a Hercegoviny na MS", "text": "Seznam zápasů reprezentace Bosny a Hercegoviny na MS\n\nFotbalová reprezentace Bosny a Hercegoviny byla celkem 1x na mistrovstvích světa ve fotbale a to v roce 2014.\n\n"}
{"id": "1006145", "url": "https://cs.wikipedia.org/wiki?curid=1006145", "title": "Čimhová", "text": "Čimhová\n\nČimhová ( , ) je obec na Slovensku v okrese Tvrdošín. V roce 2013 zde žilo 676 obyvatel. První písemná zmínka o obci pochází z roku 1438. Obec leží na východním okraji Oravské vrchoviny na říčních nánosech řeky Oravice v nadmořské výšce 644 m.\n\n"}
{"id": "1006146", "url": "https://cs.wikipedia.org/wiki?curid=1006146", "title": "Nuno Bettencourt", "text": "Nuno Bettencourt\n\nNuno Duarte Gil Mendes Bettencourt (* 20. září 1966, Praia da Vitória, Terceira, Azory, Portugalsko) je americký kytarista, zpěvák, skladatel a producent portugalského původu. Jeho hudební kariéra je spojena především s bostonskou hard rockovou kapelou Extreme, kde působí jako hlavní kytarista a zpěvák.\n\nNarodil se 20. září 1966 ve městě Praia da Vitória na azorském ostrově Terceira, rodičům portugalského původu, Ezequielovi Mendesovi Bettencourtovi a jeho ženě Aureolině da Cunha Gil de Ávila. Vyrůstal spolu s devíti sourozenci, nejvíce si rozuměl s bratry Robertem a Luísem. Když mu byly čtyři roky, rodina se přestěhovala do Bostonu ve státě Massachusetts ve Spojených státech amerických.\n\nZpočátku neprojevoval o hudbu žádný velký zájem, věnoval se především sportu. Když ho jeho bratr Luís začal učit hře na kytaru, zjistil, že bude lépe, když se to naučí sám. Cvičil tak pilně, že kvůli tomu přestal sportovat a přerušil i studia na střední škole. Jeho velkými vzory se stali hudebníci Jimmy Page, Brian May a nejvíce Eddie Van Halen.\n\nJeho první hudební vystoupení jsou spojena se skupinami Overseas, Myth, Viking, Ruin a Sinful. Větší hudební úspěchy se dostavily, když byl v roce 1985 přijat jako hlavní kytarista a zpěvák do skpiny Extreme (dříve The Dream)\n. Skupinu Extreme proslavila akustická balada More Than Words a skladba Hole Hearted z roku 1990, které se hned po svém vzniku staly hity a v roce 1991 se umístily na 1. a 4. příčce americké hitparády Billboard Hot 100. V první z nich Nuno Bettencourt doprovodil hrou na kytaru a zpěvem dalšího člena skupiny Extreme, zpěváka Garyho Cheroneho. Videoklip k baladě \"More Than Words\" je stále v repertoáru televizních hudebních stanic. Je to i díky režii Jonathana Daytona a Valerie Farisové, vycházející z charakteru skladby, která je jemnou parodií na sladkobolné písně o lásce. Přesto byl videoklip \"More Than Words\", později mnohokrát parodován jinými zpěváky.\n\nNuno Bettencourt si v roce 2009 zahrál a zazpíval ve videoklipu \"Best Night Ever\", který je parodií \"More Than Words\" a který se objevil i v jedné epizodě komediálního seriálu \"How I Met Your Mother\" (\"Jak jsem poznal vaši matku\").\n\nPo krátkých vztazích se zpěvačkami Martikou a Christinou Applegate se Nuno Bettencourt v roce 1994 oženil na azorském ostrově São Miguel se Suze DeMarchi, vokalistkou australské skupiny Baby Animals. V manželství se jim narodily dvě děti, dcera Bebe Orleans (* 1996) a syn Lorenzo Aureolino (* 2002). Od roku 2009 žili manželé odděleně, v roce 2013 se rozvedli.\n\nV roce 1995 se členové skupiny Extreme rozešli. V roce 1996 se Bettencourtovým narodilo první dítě a Nuno se, kromě své rodiny, věnoval vlastním hudebním projektům. Založil skupinu Nuno složenou ze členů rodiny a v roce 1997 vydal album \"Schizophonic\". Podílel se také na hudební kariéře své ženy Suze DeMarchi a její skupiny Baby Animals. Spolupracoval i na jejím sólovém debutu \"Telelove\" a to jak po hudební a textové stránce, tak také jako producent.\n\nPostupně založil další skupiny, funky trio Mourning Widows, kvartet Population 1 a skupiny DramaGods a Satellite Party. Při realizaci nahrávek alb s těmito skupinami i s jinými hudebníky a zpěváky, spolupracoval se známými značkami hudebních vydavatelství: A&M Records, EMI, Columbia Records, Capitol Records, Mercury Records, Polydor Records, Fontana Records a dalšími.\nV roce 2007 skupina Extreme obnovila svoji činnost v původní sestavě (s výjimkou Paula Gearyho), v roce 2008 vydala album \"Saudades de Rock\" a vydala se na koncertní turné. V roce 2009, po dřívější úspěšné spolupráci se zpěvačkou Rihannou, ji Nuno Bettencourt doprovodil na jejím turné \"Last Girl on Earth World Tour\" a stal se jejím doprovodným kytaristou a zpěvákem i na jejích dalších světových turné v roce 2010/2011 (\"Loud\"), 2012 (\"777\") a 2013 (\"Diamonds World\" ). Mimoto dále koncertuje po celém světě s obnovenou skupinou Extreme.\n\nNuno Bettencourt je považován za multiinstrumentalistu. Kromě kytary (akustické i elektrické) hraje na basovou kytaru, syntezátor, varhany, klavír, violoncello a bicí. Nejčastěji vystupuje s masivními elektrickými kytarami Washburn. Jeho vliv na světovou kytarovou scénu je patrný z toho, že firma Washburn vyrábí podle jeho připomínek a doporučení celou sérii elektrických kytar označenou písmenem N.\n\n\n\n\n\n\n\n\n\n\n\n\n\n\n\n"}
{"id": "1006149", "url": "https://cs.wikipedia.org/wiki?curid=1006149", "title": "Jim Reeves", "text": "Jim Reeves\n\nJim Reeves (20. srpna 1923 − 31. července 1964) byl americký zpěvák. Od dětství se věnoval hlavně sportu a později začal pracovat jako rozhlasový hlasatel. Koncem čtyřicátých let se začal věnovat profesionálně hudbě a první úspěchy se dostavily v první polovině padesátých let; mezi jeho první hity patřila například píseň „I Love You“, duet se zpěvačkou Ginny Wright. Mnohem většího úspěchu se mu však dostalo roku 1959, kdy nahrál píseň „He'll Have to Go“ od Joe Allisona. Více než v samotných domovských Spojených státech se počátkem šedesátých let prosadil v Jihoafrické republice, kde hrál například také ve filmu \"Kimberley Jim\". Zahynul při letecké nehodě ve svých čtyřiceti letech.\n"}
{"id": "1006150", "url": "https://cs.wikipedia.org/wiki?curid=1006150", "title": "Seznam zápasů bulharské fotbalové reprezentace na MS", "text": "Seznam zápasů bulharské fotbalové reprezentace na MS\n\nBulharská fotbalová reprezentace byla celkem 7x na mistrovstvích světa ve fotbale a to v letech 1962, 1966, 1970, 1974, 1986, 1994, 1998.\n\n"}
{"id": "1006153", "url": "https://cs.wikipedia.org/wiki?curid=1006153", "title": "Seznam zápasů dánské fotbalové reprezentace na MS", "text": "Seznam zápasů dánské fotbalové reprezentace na MS\n\nDánská fotbalová reprezentace byla celkem 5x na mistrovstvích světa ve fotbale a to v letech 1986, 1998, 2002, 2010, 2018.\n\n"}
{"id": "1006154", "url": "https://cs.wikipedia.org/wiki?curid=1006154", "title": "FK Akademija Togliatti", "text": "FK Akademija Togliatti\n\nFK Akademija Togliatti (rusky: Футбольный клуб «Академия» Тольятти) byl ruský fotbalový klub sídlící ve městě Togliatti. Klub byl založen v roce 1991.\n\n\n"}
{"id": "1006156", "url": "https://cs.wikipedia.org/wiki?curid=1006156", "title": "Noël Coward", "text": "Noël Coward\n\nNoël Coward (16. prosince 1899 – 26. března 1973) byl anglický hudební skladatel, zpěvák, herec a dramatik.\n\nOd dětství se věnoval herectví a když mu bylo jedenáct, poprvé stál na divadelním jevišti. Během své kariéry napsal více než čtyři desítky divadelních her. Ke konci života žil na Jamajce, kde také v roce 1973 ve věku 73 let zemřel. Podle jeho hry \"Easy Virtue\" z roku 1925 byl v roce 2008 natočen celovečerní film \"Lekce neslušného chování\" režiséra Stephana Elliotta.\n"}
{"id": "1006162", "url": "https://cs.wikipedia.org/wiki?curid=1006162", "title": "FK Gubkin", "text": "FK Gubkin\n\nFK Gubkin ( , \"Futbolnyj klub Gubkin\") byl ruský fotbalový klub sídlící ve městě Gubkin. Klub byl založen v roce 1995, zanikl v roce 2013.\n\n\n"}
{"id": "1006165", "url": "https://cs.wikipedia.org/wiki?curid=1006165", "title": "Seznam zápasů chorvatské fotbalové reprezentace na MS", "text": "Seznam zápasů chorvatské fotbalové reprezentace na MS\n\nChorvatská fotbalová reprezentace byla celkem 5x na mistrovstvích světa ve fotbale a to v letech 1998, 2002, 2006, 2014, 2018.\n\n"}
{"id": "1006166", "url": "https://cs.wikipedia.org/wiki?curid=1006166", "title": "Římskokatolická farnost Město Touškov", "text": "Římskokatolická farnost Město Touškov\n\nŘímskokatolická farnost Město Touškov je farnost vikariátu Plzeň-město.\n\nAktuální farnost vznikla sloučením farností:\n\n\n\n"}
{"id": "1006168", "url": "https://cs.wikipedia.org/wiki?curid=1006168", "title": "Brian Austin Green", "text": "Brian Austin Green\n\nBrian Austin Green (* 15. července 1973 Los Angeles, Kalifornie) je americký herec.\n\nJeho rodiče se jmenují Joyce a George L. Green. Má také nevlastní sourozence, bratra Keithe a sestru Lorelei. Brianův otec byl country-westernový umělec a často ho sebou brával na živá westernová představení, což v Brianovi samozřejmě vzbudilo zájem o svět hudby. Své prostřední jméno „Austin“ Brian dostal od svých rodičů v devíti letech, aby se odlišil od jiného herce se stejným jménem.\n\nJeho první rolí na plný úvazek byla postava \"Briana Cunninghama\" v seriálu \"Knots Landing\" (1979). Hvězdou se však stal později, a to jako David Silver v televizním seriálu pro mladé \"Beverly Hills 90210\" (1990). Taktéž se objevil v několika televizních filmech jako např. v thrilleru \"Her Costly Affair\" (1996) a \"Tátou proti své vůli\" (\"Unwed Father\", 1997) nebo jako hostující herec v televizních seriálech \"Saved By The Bell: The College Years\" (1993) a \"Sabrina – mladá čarodějnice\" (\"Sabrina, The Teenage Witch\", 1996).\n\nV roce 1996 vydal album \"One Stop Carnival\". Hudbě, zejména hip-hopu, se věnuje i nyní, a to především se svou produkční společností a vlastním nahrávacím studiem.\n\nDalší roli získal v seriálu \"Resurrection Blvd.\" (2000) jako „Luke Bonner“, dále v nezávislém snímku \"Výzva\" (\"Purgatory Flats\", 2002) opět jako „Luke Bonner“, nebo jako „Jack O'Malley“ v kriminálním dramatu \"Southside\" (2001). Většinu rolí však získává jako televizní herec, ale např. v roce 2005 si zahrál s Keirou Knightley v akčním krimi dramatickém thrilleru \"Domino\" (2005). V témže roce natáčel Brian Green komediální sitcom \"Freddie\", v hlavní roli s Freddiem Prinzem Jr. V USA si Brian Austin Green opět získal své fanoušky, jenže tentokrát ne jako David z \"Beverly Hills 90210\", ale jako „Derek Reese“, neohrožený bojovník hnutí odporu, v televizním seriálu \"\" (2007).\n\nSe svou bývalou dlouholetou přítelkyní Vanessou Marcil, která s ním také hrála v seriálu \"Beverly Hills 90210\", má syna Kassia Lijah Marcil-Greena, který se narodil 30. března 2002.\n"}
{"id": "1006171", "url": "https://cs.wikipedia.org/wiki?curid=1006171", "title": "Seznam kardinálů jmenovaných Piem X.", "text": "Seznam kardinálů jmenovaných Piem X.\n\nToto je seznam kardinálů jmenovaných Piem X.:\n\n\n\n\n\n\n\n\n"}
{"id": "1006173", "url": "https://cs.wikipedia.org/wiki?curid=1006173", "title": "Robert Heffernan", "text": "Robert Heffernan\n\nRobert \"Robbie\" Heffernan * 28. února 1978, Cork) je irský atlet, jehož specializací je sportovní chůze.\n\nCelkem čtyřikrát startoval na olympiádě v chodeckých disciplínách, vždy skončil pod stupni vítězů. Na mistrovství Evropy v Barceloně se umístil v chůzi na 20 i 50 kilometrů vždy na čtvrtém místě. Po diskvalifikaci vítěze závodu na 20 kilometrů získal dodatečně bronzovou medaili. Životním úspěchem se pro něj stalo vítězství v závodě na 50 kilometrů chůze na mistrovství světa v Moskvě v roce 2013. Při startu na dalším světovém šampionátu v Pekingu v roce 2015 skončil v této disciplíně pátý.\n\nNa medaili nedosáhl ani při startu v chůzi na 50 kilometrů na olympiádě v roce 2016, kde skončil šestý. Při světovém šampionátu v Londýně o rok později obsadil v této disciplíně osmé místo.\n\n"}
{"id": "1006175", "url": "https://cs.wikipedia.org/wiki?curid=1006175", "title": "Právnická fakulta Trnavské univerzity v Trnavě", "text": "Právnická fakulta Trnavské univerzity v Trnavě\n\nPrávnická fakulta Trnavské univerzity poskytuje vysokoškolské vzdělání v denních i externích formách studia ve všech stupních studia. V prvním stupni (Bc.) a druhém stupni (Mgr.) se studuje studijní program právo. Fakulta poskytuje také několik doktorských studijních programů (studijní programy třetího stupně, akademický titul PhD.), které umožňují absolvovat rigorózní zkoušku a získat akademický titul JUDr.\n\nDěkankou fakulty je doc. JUDr. Andrea Oľšovská, PhD. \n\n\n"}
{"id": "1006177", "url": "https://cs.wikipedia.org/wiki?curid=1006177", "title": "Ile-Saulet FK", "text": "Ile-Saulet FK\n\nIle-Saulet FK () byl kazašský fotbalový klub sídlící ve městě Otegen Batyr. Klub byl založen v roce 2008, zanikl v roce 2013.\n\n\n"}
{"id": "1006178", "url": "https://cs.wikipedia.org/wiki?curid=1006178", "title": "Kajrat-Akademija Almaty", "text": "Kajrat-Akademija Almaty\n\nKajrat-Akademija Almaty (kazašsky: «Қайрат» футбол клубы) byl kazašský fotbalový klub sídlící ve městě Almaty. Klub byl založen v roce 2010, zanikl v roce 2013. Klub fungoval jako rezervní tým klubu FK Kajrat Almaty.\n\n\n"}
{"id": "1006179", "url": "https://cs.wikipedia.org/wiki?curid=1006179", "title": "Etický kontraktualismus", "text": "Etický kontraktualismus\n\nEtický kontraktualismus vysvětluje, proč je dobré podřídit se určitým normám za předpokladu, že se jim podřídí i ostatní. Čin je tak morálně zdůvodněný, jestliže je v souladu s pravidly, která jsou stvrzena dohodou.\n"}
{"id": "1006180", "url": "https://cs.wikipedia.org/wiki?curid=1006180", "title": "CF Palencia", "text": "CF Palencia\n\nClub de Fútbol Palencia byl španělský fotbalový klub sídlící ve městě Palencia. Klub byl založen v roce 1975, zanikl v roce 2012.\n\n\"CD Cristo Olímpico (1975-1988)\"\n\"CF Palencia Cristo Olímpico (1988-1999)\"\n\"CF Palencia (1999-2012)\"\n\n"}
{"id": "1006182", "url": "https://cs.wikipedia.org/wiki?curid=1006182", "title": "FK Piter Sankt-Petěrburg", "text": "FK Piter Sankt-Petěrburg\n\nFK Piter Sankt-Petěrburg (rusky: Футбольный клуб «Питер» Санкт-Петербург) byl ruský fotbalový klub sídlící ve městě Sankt-Petěrburg. Klub byl založen v roce 2011, zanikl v roce 2013.\n\n"}
{"id": "1006185", "url": "https://cs.wikipedia.org/wiki?curid=1006185", "title": "Kostel svatého Petra a Pavla (Přišimasy)", "text": "Kostel svatého Petra a Pavla (Přišimasy)\n\nKostel svatého Petra a Pavla v Přišimasech na Kolínsku stojí na místě původního románského kostela. Je chráněn jako kulturní památka.\n\nRománský kostel stával v místní části Přišimas jménem Horka již v polovině 13. století. Na severní zdi lodi se dodnes dochoval fragment románského okna. Ve 14. století byl kostel rozšířen a přestavěn v gotickém slohu. Po roce 1575 do jeho vývoje zasáhla renesance – při přestavbě v tomto slohu byla Loď výrazně prodloužena a obohacena o renesanční detaily. Přestavbu financoval Václav Smiřický ze Smiřic († 1595).\n\nBohoslužby se v kostele konají každou 1. a 2. neděli v měsíci v 11.30.\n"}
{"id": "1006186", "url": "https://cs.wikipedia.org/wiki?curid=1006186", "title": "FK Slavjanskij Slavjansk-na-Kubani", "text": "FK Slavjanskij Slavjansk-na-Kubani\n\nFK Slavjanskij Slavjansk-na-Kubani (rusky: Футбольный клуб «Славянский» Славянск-на-Кубани) byl ruský fotbalový klub sídlící ve městě Slavjansk-na-Kubani. Klub byl založen v roce 2010, zanikl v roce 2013.\n\n"}
{"id": "1006194", "url": "https://cs.wikipedia.org/wiki?curid=1006194", "title": "Tomáš Nosek", "text": "Tomáš Nosek\n\nTomáš Nosek (* 1. září 1992, Pardubice) je český lední hokejista hrající za tým Vegas Golden Knights (VGK) v NHL.\n\nV roce 2016/2017 vyhrál s Grand Rapids Griffins Calder Cup. Hned po této sezoně po něm sáhl v rozšiřovacím draftu nový klub NHL Vegas Golden Knights. Tomáš je historicky prvním střelcem na domácím ledě VGK, což se mu povedlo v zápase při otevření T-Mobile Areny, proti týmu Arizona Coyotes.\n\n"}
{"id": "1006200", "url": "https://cs.wikipedia.org/wiki?curid=1006200", "title": "Seznam zápasů irské fotbalové reprezentace na MS", "text": "Seznam zápasů irské fotbalové reprezentace na MS\n\nIrská fotbalová reprezentace byla celkem 3x na mistrovstvích světa ve fotbale a to v letech 1990, 1994, 2002.\n\n"}
{"id": "1006201", "url": "https://cs.wikipedia.org/wiki?curid=1006201", "title": "Vine", "text": "Vine\n\nVine byla mobilní aplikace vlastněná Twitterem, která umožňovala uživatelům nahrávat videa, upravovat je a stříhat je. Videa na Vinu mohla mít pouze 6 sekund, ale díky tomu to byl také tak oblíbený způsob vytváření virálních videí, která pak mohla být jednoduše sdílená na Facebook nebo Twitter.\n\nVine vytvořili Dom Hofmann, Rus Yusupov, a Colin Kroll v červnu 2012. Aplikace byla rychle odkoupena Twitterem v říjnu 2012 za 30 milionů dolarů.\n\nVine začal svoji kariéru 24. ledna 2013 a tehdy byl dostupný pouze pro iOS jako aplikace ke stažení zdarma v App Store. Na Google Play pro Android se Vine objevil 2. července 2013.\n\nPár měsíců na to se stal Vine jednou z nejstahovanějších aplikací v oblasti videí. V dubnu 2013 se stal Vine nejstahovanější zdarma aplikací na App Store. V květnu 2014 spatřila světlo světa také webová podoba aplikace, která sice neumožňuje nahrávat videa, ale hledat osoby, videa a hashtagy.\n\n27. října 2016 ohlásil Vine prostřednictvím portálu Medium, že plánuje ukončení aplikace. Zároveň v tomto oznámení, ale také na svém webu ujistil uživatele, především autory obsahu, že jejich videa bude archivovat a o změnách v aplikaci bude dostatečně dopředu informováno.\n"}
