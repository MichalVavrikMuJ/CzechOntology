{"id": "972266", "url": "https://cs.wikipedia.org/wiki?curid=972266", "title": "Ošklivá káčátka", "text": "Ošklivá káčátka\n\nOšklivá káčátka (Гадкие лебеди) je vědeckofantastický novela ruských sovětských spisovatelů bratrů Strugackých. Novela vznikla již roku 1967 a její vydání bylo cenzurou zakázáno. Poprvé tak vyšla roku 1972 ve Spolkové republice Německo. V Sovětském svazu vyšla až roku 1987 pod názvem \"Čas deště\" (Время дождя). Roku 1989 se novela stala součástí románu \"Kulhavý osud\" (Хромая судьба) jako jeho druhá dějová linie.\n\nHrdinou novely je úspěšný spisovatel Viktor Banev, který žije v blíže nespecifikovaném západním autokratickém a militantním státě, jehož původně revoluční vládnoucí vrstva se stále více propadá do tupého sebeuspokojení a do kultu osobní moci. Banev přijíždí z hlavního města státu do provinčního města, kde prožil své dětství a kde žije jeho bývalá manželka s dcerou Irmou, protože se obává odvety za své neuctivé chování na schůzce s presidentem. Zjistí, že ve městě již několik let neustále prší.\n\nMezi apatickými občany města se objevují lidé se svobodným uvažováním, nepodléhající autoritářským ideologickým praktikám. Od ostatních se liší žlutými kruhy kolem očí a tím, že jim déšť dodává sílu. Jsou proto označováni za brejlovce nebo mokrochy a jako malomocní jsou izolováni v leproserii, kde je střeží armáda. Primář leproserie Yul Golem je přesvědčen, že mokroši jsou novým genetickým typem člověka, intelektuálně a morálně lepším než ostatní lidé. Kromě teenagerů se jich všichni v městě bojí, ale mladí lidé včetně Banevovy dcery jsou jimi nadšeni. Dobrovolně odcházejí z města k mokrochům do leproserie, protože nechtějí žít tak prázdným způsobem, jako jejich rodiče, nechtějí, aby z nich vyrostli opilci a požitkáři, konformisté a maloměšťáci. Banev brzy zjistí, že inteligence těchto teenagerů je nadlidská. Seznámí se také s dívkou Dianou.\n\nDospělí z města jsou náhle sevřeni nezdolným pocitem hrůzy a opouští ve zmatku město Zároveň zmizí i mokroši. Jakmile poslední obyvatel město opustí, déšť se zastaví. Banev s Dianou se vrací do města, které mizí pod paprsky slunce. Najde tam svou dceru s jejím přítelem, kteří jsou zničeho nic téměř dospělí a také šťastní.\n\n\n\n"}
{"id": "972267", "url": "https://cs.wikipedia.org/wiki?curid=972267", "title": "Anaximander (kráter)", "text": "Anaximander (kráter)\n\nAnaximander je kráter nacházející se u severozápadního okraje přivrácené strany Měsíce, ze Země je tedy pozorovatelný zkresleně. Sousedí na severu s mladším a zachovalejším kráterem Carpenter. Jeho okrajový val je značně rozrušen a velká část chybí (na jihovýchodě přechází v satelitní Anaximander D a na severozápadě v Anaximander B. Nemá středovou formaci kopců.\n\nMá průměr 68 km, jihozápadně leží výrazný kráter Pythagoras a jihovýchodně pak rozlehlá valová rovina J. Herschel.\n\nPojmenován byl na počest starořeckého filosofa Anaximandra z Mílétu.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972270", "url": "https://cs.wikipedia.org/wiki?curid=972270", "title": "Peterův princip", "text": "Peterův princip\n\nPeterův princip je zásada, podle níž jsou zaměstnanci organizace povyšování do vyšších pozic na základě výkonu a zásluh, které podali během působení v pozici nižší. Neexistuje ovšem žádný vztah mezi kvalitou výkonu podaného na nižší pozici, a schopností plnit často diametrálně odlišné požadavky, které jsou spjaty s pozicí vyšší. Bývá pak pouze otázkou času, kdy bude poměrně úspěšný pracovník povýšen do funkce, na plnění níž mu jeho schopnosti a dovednosti stačit nebudou. Každý zaměstnanec má tedy šanci, že na určitém stupni kariérního růstu dosáhne svou \"úroveň nekompetentnosti\". A tak funkčnost organizace ve skutečnosti závisí na výkonu masy průměrných, kteří povyšováni nejsou. Toto pravidlo formulovali Laurence J. Peter a Raymond Hull v knize \"Peterův princip\" s podtitulem \"Užitečná věda hierarchologie\", která vyšla v roce 1968\nAutoři Peterova principu dospěli k přesvědčení, že \"zaměstnanci mají tendenci postupovat v kariéře, dokud nedosáhnou úrovně svojí nekompetentnosti\". To znamená, že nabývají odpovědnost a autoritu, dokud nepřestanou své úkoly plnit efektivně. Na té úrovni pak setrvávají, protože si kvůli neschopnosti plnit aktuální úkoly nezaslouží další povýšení. Důsledkem tohoto procesu je postupné obsazení všech pozic v organizaci nekompetentními zaměstnanci. Z uvedeného vyplývá, že pracovní úkoly jsou de facto plněny jen zaměstnanci, kteří za své zásluhy nebyly povýšeni. Ti obvykle nacházejí způsoby, jak nepatrně manipulovat se svými nadřízenými, aby omezili případné škody, způsobené nesprávným řízením. \n\nKritériem neschopnosti nemusí být nutně komplikovanost operací, které se na vyšších úrovních v hierarchii organizace mají vykonávat. Nová pozice však může vyžadovat odlišné dovednosti. Např. expert v oblasti informačních technologií může být špičkou ve své specializaci, ale po povýšení na projektového manažera mu v úspěšném vedení týmu, který mu byl přidělen, může překážet absence emoční inteligence.\n\nExistují metody, kterými mohou organizace zmírnit rizika spojená s Peterovým principem. Jedním ze způsobů je odměňování zaměstnance za dobře vykonanou práci nikoliv povýšením, ale například jen zvyšováním platu (i nad úroveň nadřízeného), přičemž jeho místo v hierarchii organizace zůstane nezměněno. Vyhnout se dosažení \"úrovně nekompetentnosti\" je možné i tím, že zaměstnanec se ještě před povýšením podrobí speciálnímu tréninku, který u něj prověří schopnosti vyžadované na dalším stupni pyramidy organizace.\n"}
{"id": "972273", "url": "https://cs.wikipedia.org/wiki?curid=972273", "title": "Kulhavý osud", "text": "Kulhavý osud\n\nKulhavý osud (1986-1989, Хромая судьба) je vědeckofantastický román ruských sovětských spisovatelů bratrů Strugackých. Jsou v něm vylíčeny osudy úspěšného prozaika a autora filmových a televizních scénářů Felixe Alexandroviče Sorokina, přičemž se tato linie vyprávění pravidelně střídá s románem v románu, s tzv. \"rukopisem v Modrých deskách\", nevydaným nejlepším Sorokinovým dílem. Román je tak paralelou osudů dvou spisovatelů, Sorokina žijícího v současnosti, a Baneva, který je hrdinou Sorokinova vědeckofantastického románu.\n\n\"Rukopis v Modrých deskách\" vznikl již roku 1967 pod názvem \"Ošklivá káčátka\" (Гадкие лебеди) a poprvé byl vydán roku 1972 ve Spolkové republice Německo. Roku 1982 vznikla Sorokinova linie vyprávění, která byla vydána až roku 1986. Roku 1987 se dočkala v Sovětském svazu vydání i \"Ošklivá káčátka\" pod názvem \"Čas deště\" (Время дождя). Teprve vydání z roku 1989 obsahuje kompletní román, tj. včetně \"Ošklivých káčátek\".\n\nÚspěšný scenárista Felix Alexandrovič Sorokin se celý život živí psaním nevýrazných scénářů k filmům a televizním seriálům s takzvanou „vojensko-vlasteneckou“ tematikou. Nyní se zamýšlí nad tím, proč jeho umělecký osud tak beznadějně zchroml. Na jedné straně je již znechucen bizarními praktikami kulturního života, který se proměnil v rozbujelý administrativní resort se vším všudy, ve kterém se byrokraté snaží o řízení uměleckých procesů a dokonce i o „absolutně objektivní měření“ kvalit uměleckého díla, na straně druhé mu však psaní na objednávku „vyšších míst“ poskytuje dobré hmotné zázemí.\n\nSorokin má podobně jako mnoho jiných autorů v šuplíku svého psacího stolu již léta rozepsaný román, tzv. \"rukopis v Modrých deskách\", který považuje za své vrcholné dílo. Přijít s ním do nakladatelství si ovšem netroufá. Obsah \"rukopisu v Modrých deskách\" je uveden v článku Ošklivá káčátka.\n\n\n"}
{"id": "972279", "url": "https://cs.wikipedia.org/wiki?curid=972279", "title": "Marián Slovák", "text": "Marián Slovák\n\nMarián Slovák (* 8. ledna 1949 Bratislava) je slovenský herec.\n\nMaturoval jako zahradník na SPTS v Malinove. Vystudoval herectví na VŠMU (1972). V letech 1972–1991 byl členem Divadla Andreje Bagara v Nitře, v letech 1991–1995 člen činohry Nové scény v Bratislavě. Od roku 1995 na volné noze. K jeho nejvýraznějším postavám patří: Titus Andronicus (stejnojmenná hra Williama Shakespeara), Ametista (\"Zojkin byt\" – Bulgakov), postava Jourdain (\"měšťák šlechticem\" – Molière), Tovje ve \"Fidlikantovi na střeše\", Vypravěč v \"Pokrevní bratři\", Řek Zorba, Ján v \"Evangeliu o Marii\", Paul ve \"Wirgínii Woolfové\". Člen rady STV.\n\nV únoru 2013 prodělal mozkovou mrtvici, ze které se, ale dokázal zotavit a v listopadu téhož roku se v Divadle Andreje Bagara objevil v muzikálu \"Tisícročná včela\".\n\nMarián Slovák je manžel herečky Evy Matějkové, syn dirigenta Ladislava Slováka a bratr herečky Kamily Magálové. Má tři děti, jeho nejstarší syn Samuel je fotbalista, syn Stanislav je muzikálový herec, dcera Svetlana je herečka.\n\n\n"}
{"id": "972281", "url": "https://cs.wikipedia.org/wiki?curid=972281", "title": "Zuzana Kapráliková", "text": "Zuzana Kapráliková\n\nZuzana Kapráliková (* 5. září 1973) je slovenská herečka.\n\nZačínala v dětské rozhlasové dramatické družině. Vystudovala hudebně-dramatický obor na bratislavské Konzervatoři a nyní zde učí hereckou tvorbu. Hrála na bratislavské Nové scéně. V současnosti se věnuje dabingu a úpravě dialogů, externě píše do časopisu \"Dámská jízda\".\n\nJe dcerou herce Dušana Kaprálik a Heleny Kaprálikovej, rozené Romančíkovej. Její běd byl herec Elo Romančík. Jejím bratrem je herec Martin Kaprálik.\n\n\n"}
{"id": "972295", "url": "https://cs.wikipedia.org/wiki?curid=972295", "title": "Svinčice (Jičínská pahorkatina)", "text": "Svinčice (Jičínská pahorkatina)\n\nSvinčice (451 m n. m.) je vrch v okrese Jičín Královéhradeckého kraje, v CHKO Český ráj. Leží asi 1 km zsz. od vesnice Horní Lochov na příslušném katastrálním území.\n\nJsou to dvě drobná třetihorní čedičová (bazanit, brekcie, nefelinit) tělesa \"Velká Svinčice\" (451 m) a \"Malá Svinčice\" (449 m), proniklá skrz svrchnokřídové křemenné pískovce s vložkou vápnitých sedimentů. Společně vyzdvihly plochý hřbet až plošinu protaženou směrem západ–východ. Ze severu bezprostředně navazuje rozsáhlé území Prachovských skal (původně součást společné plošiny). Těsná dvojice odolných vulkanitů nedovolila silnější destrukci skal od nízko položené erozní báze Jičínské kotliny, takže hlavní tvary skalních měst patří k povodí Žehrovky. Vrchol a jižní svah Velké Svinčice je porušen kamenolomem, který sloužil hraběcímu rodu Schliků (činnost ukončena v r. 1954, dodnes pozůstatky základů). Malá Svinčice je zalesněná smíšeným porosty, Velká Svinčice listnatými porosty.\n\nSvinčice je součástí PR Prachovské skály. Leží na západě \"Přivýšinského hřbetu\" (zvaného též \"prachovský hřeben\"). Ten pokračuje vrchem Přivýšina (464 m) a na východě končí vrchem Brada (378 m).\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Prachovská pahorkatina a části Přivýšinský hřbet.\n\nAutomobilem se dá nejblíže dopravit do Horního Lochova či k silnici I/16 (Mladá Boleslav – Jičín). Pomocí turistických tras\nmodré , zelené  a červené  lze dojít pěšky k oběma vrcholům. Ty jsou nenápadné a bez jakéhokoli výhledu.\n"}
{"id": "972296", "url": "https://cs.wikipedia.org/wiki?curid=972296", "title": "Jurij Rybak", "text": "Jurij Rybak\n\nJurij Rybak (* 6. března 1979 Dzjaržynsk, Sovětský svaz) je běloruský zápasník–sambista a judista.\n\nZápasit začal v 10 letech v rodném Dzjaržynsku pod vedením Činata Timirova. Vrcholově se připravuje v Minsku pod vedením Vjačeslava Kota. V prvním desetiletí jednadvacátého století kombinoval příbuzné sporty zápas sambo a judo. Soutěží v judu se účastnil kvůli možnosti startovat na olympijských hrách. V roce 2004 se kvalifikoval na olympijské hry v Athénách v těžké váze nad 100 kg. Ve čtvrtfinále se ujal po zvedačce vedení na wazari nad Japoncem Keidži Suzukim, ale minutu před koncem neuhlídal jeho učimatu a prohrál na ippon. V roce 2008 se kvalifikoval na olympijské hry v Pekingu, kde nepřešel přes druhé kolo. Od roku 2009 ho v judistické reprezentaci nahradil v těžké váze Igor Makarov. Radikální změny judistických pravidel týkající se zákazu úchopu od pasu dolu ho přiměly ukončit působení v judistické reprezentaci a soustředit se výhradně na soutěže v sambo. V zápasu sambo je několikanásobným mistrem světa a Evropy.\n\n\nJurij Rybak: bolšoj škaf gromče padajet, pressball.by 2005\n\n\n"}
{"id": "972298", "url": "https://cs.wikipedia.org/wiki?curid=972298", "title": "Povina", "text": "Povina\n\nPovina ( ) je obec na Slovensku v okrese Kysucké Nové Mesto. V roce 2016 zde žilo 1 167 obyvatel. První písemná zmínka o obci pochází z roku 1438. V obci je římskokatolický kostel Panny Marie Královny.\n\nObec leží v dolní části Kysucké vrchoviny v údolí Povinského potoka pramenícímu na vrchu Kykuli. Katastr má rozlohu 1 888 ha, obec je dlouhá 5 km. Částí své zástavby se rozprostírá kolem mezinárodní komunikace E75, avšak převážná část obce je situována kolem Povinského potoka v tradiční potoční zástavbě, která není přerušena v délce 3 kilometrů. Pak stojí domy roztroušeně a další větší skupina je až v chráněné památkové osadě Tatarovce. Katastr obce se nachází v nadmořské výšce 360 – 841 m n. m., přičemž nejvyšší vrch Černatín sahá do výšky 922 m n. m. Je bohatě zalesněný, převážně jehličnatými dřevinami, nejvíce zde převládá smrk a z listnatých dřevin buk, vyskytují se zde mnohé chráněné rostliny, jako jsou hořec žlutý a hořec fialový.\n\n"}
{"id": "972299", "url": "https://cs.wikipedia.org/wiki?curid=972299", "title": "Rudina", "text": "Rudina\n\nRudina ( ) je obec na Slovensku v okrese Kysucké Nové Mesto. V roce 2016 zde žilo 1 804 obyvatel. První písemná zmínka o obci pochází z roku 1359.\n\n"}
{"id": "972300", "url": "https://cs.wikipedia.org/wiki?curid=972300", "title": "Rudinka", "text": "Rudinka\n\nRudinka ( ) je obec na Slovensku v okrese Kysucké Nové Mesto. V roce 2016 zde žilo 387 obyvatel. První písemná zmínka o obci pochází z roku 1506.\nNa rozhraní katastrů Rudinky a městské části Žiliny Vrané byly nalezeny zbytky opevněného hrádku z období púchovské kultury.\n\n"}
{"id": "972301", "url": "https://cs.wikipedia.org/wiki?curid=972301", "title": "Rudinská", "text": "Rudinská\n\nRudinská ( ) je obec na Slovensku v okrese Kysucké Nové Mesto. V roce 2016 zde žilo 988 obyvatel. První písemná zmínka o obci pochází z roku 1598.\n\n"}
{"id": "972302", "url": "https://cs.wikipedia.org/wiki?curid=972302", "title": "Amfiteátr v Pompejích", "text": "Amfiteátr v Pompejích\n\nAmfiteátr v Pompejích byla stavba arény určena pro gladiátorské hry a sportovní zápolení v tomto antickém městě. Jde o nejstarší známou stavbu svého druhu na světě. Nachází se v jihovýchodní části města, považované za jedno ze tří pompejských center. Na rozdíl od ostatních dvou - hlavního fóra a trojúhelníkového fóra bylo určeno výlučně odpočinku. Tento prostor vyplňovaly dvě monumentální stavby - kromě amfiteátru ještě západně od něj ležící palaistra.\nByl postaven v roce 80 před Kr. za vlády duumvirů C. Quinta Valga a M. Porce, jak to dokládají dva travertinové nápisy nalezené v kruhové chodbě pod nejnižší řadou sedadel.\n\nJako místo výstavby byl zvolen jihovýchodní cíp města, kde díky absenci jakékoliv zástavby bylo dostatek prostoru na stavbu hodnou rostoucí slávy Pompejí. Současně se velmi ideální jevila existence dvou městských bran - Nucerijské (\"Porta Nuceria\") a Sarnské (\"Porta Sarno\") - kterými mohli přicházet a odcházet diváci z okolních měst.\n\nDo hlediště amfiteátru s rozměry přibližně 135 x 104 metrů se vešlo dvacet tisíc diváků. Ti seděli na kamenných sedadlech v řadách tvořících soustředné elipsy s plochou arény. Sedadla v hledišti byla výškově oddělena třemi terasami (\"Cavea\") - dolní (\"ima Cavea\"), střední (\"media Cavea\") a vrchní terasa (\"summa Cavea\"), které byly mezi sebou navzájem odděleny nízkými zídkami. Do nejspodnější terasy diváci, příslušníci městské honorace, přicházeli tzv. kryptou, průchodem vedoucím rovnoběžně s arénou; na \"media Cavea\" a \"summa Cavea\" se vcházelo shora po úzkém schodišti. Každá z teras měla rozdílný počet stupňů sedadel -\"ima Cavea\" vyhrazená pro městskou nobilitu měla pět stupňů, \"media Cavea\" a \"summa Cavea\", určené pro běžné občany, měly dvanáct, resp. osmnáct stupňů sedadel. Z exteriéru stavby se na dvě vrchní terasy vystupovalo po dvou monumentálních dvouramenných schodištích podpíraných šesti arkádovými oblouky a dvou jednoramenných schodištích.\n\nKromě teras s místy k sezení měl amfiteátr vrchní terasu se sloupovím, odkud bylo možné sledovat zápasy vestoje.\n\nSpodní místa k sezení se dala zastínit systémem plachet (\"velum\") natažených na kůlech zaražených do země.\n\nAréna pro gladiátorské zápasy byla oproti okolí částečně zahloubena do terénu. Přístupná byla dvěma dlouhými, širokými a svažujícími se chodbami umístěnými na delších stranách elipsy. Obě chodby byly dlážděné a měly tunelovou klenbu. Aréna byla od míst k sezení oddělena zdí vysokou 2,18 metru.\n\nNa rozdíl od několika pozdějších amfiteátrů ten pompejský nemá podzemní prostory.\n\nStavba byla určena výhradně sportovním a gladiátorským zápolením. Hry pořádané v pompejském amfiteátru byly proslulé a přitahovaly množství zájemců ze širokého okolí. Platili je každoročně volení úředníci a trvaly sedm dní. Součástí her byly další doprovodné akce - tréninky gladiátorů, pestrobarevné průvody městem a jiné - které alespoň na krátký čas dovolily obyvatelům města zapomenout na každodenní starosti. Nadšení pro gladiátorské zápasy často přerůstalo do fanatismu a nezřídka se zápolení přeneslo i mezi diváky. Podle jednoho dobového záznamu během zápasu v roce 59 po Kr. se rozpoutala mezi diváky z Pompejí a z okolních měst dokonce bitva, při níž bylo několik lidí zabito. Následkem toho byla podobná představení ve zdejším amfiteátru na následujících deset let zakázána.\n\nAmfiteátr je v současnosti historickou památkou a předmětem archeologických výzkumů. Kromě toho však bývá využíván také pro koncerty či jiné veřejné akce. V roce 1971 zde rocková skupina Pink Floyd natočila koncertní film \"Pink Floyd v Pompejích\". Roku 2016 zde člen Pink Floyd David Gilmour odehrál dvojici koncertů, které byly zaznamenány na albu a filmu \"Live at Pompeii\".\n\n"}
{"id": "972303", "url": "https://cs.wikipedia.org/wiki?curid=972303", "title": "Diamantový fond Ruské federace", "text": "Diamantový fond Ruské federace\n\nDiamantový fond Ruské federace ( , Almaznyj fond Rossijskoj federacii) je státní sbírka drahých kamenů, drahých ryzích kovů a šperků s vysokou uměleckou, materiální a historickou hodnotou ve vlastnictví Ruské federace. Nejvzácnější kusy sbírky jsou vystaveny pro veřejnost ve Zbrojní síni moskevského Kremlu.\nZa zakladatele Diamantového fondu se považuje ruský car Petr Veliký, který v roce 1719 vydal zákon, podle kterého ty nejvzácnější cennosti nesmí zůstat majetkem jedné (carské) rodiny, ale musí patřit celému Ruskému impériu. Založil tak sbírku složenou z těch nejvzácnějších carských pokladů.\n\nSbírka se rozrůstala neustále během panování všech následujících ruských carů. Její součástí se staly korunovační klenoty, státní vyznamenání, vzácné šperky, které příslušníci imperátorské rodiny používali jen při slavnostních příležitostech. Šperky a drahokamy kupovali panovníci prostřednictvím svých vyslanců po celém světě, nebo si je dávali vyrábět těm nejznámějšími šperkaři. Sbírka byla až do roku 1914 umístěna v tzv. briliantové komnatě Zimního paláce v Petrohradě, v srdci říše pod panovnického ochranou. Až během 1. světové války byla sbírka evakuována do Moskvy a uskladněna na 8 let ve sklepích Zbrojnice moskevského Kremlu. Podle záznamů expertů z roku 1922, kdy bylo provedeno komplexní ocenění zbytku dochované sbírky (část se ztratila a rozkradla během její evakuace z Petrohradu do Moskvy) si lze udělat představu o její vzácnosti a jedinečnosti: Většina z 271 předmětů pocházela z období panování Kateřiny II. (1762-1795) a Pavla I. (1796-1801) - celkem 110 kusů (40% sbírky), mezi nimiž se nacházely i světové unikáty. Například diamant \"Orlov\" s hmotností 182,62 karátu či přívěsek Kateřiny II. od švédského krále Gustava III. ve tvaru hroznu hroznů z růžového turmalínu s váhou téměř 261 karátů. Z období Petra Velikého (1689-1725) a Alžběty I. (1741-1761) pocházelo 52 kusů. Do období vlády Alexandra I. (1801-1825) a Mikuláše I. (1825-1855) spadalo 62 předmětů, z nich např. diamant \"Šáh\" s hmotností 88,70 karátu. 24 kusů pocházelo z let 1855-1894, tedy z dob panování Alexandra II., Alexandra III. a počátků vlády Mikuláše II. Z let 1900-1916 bylo 14 předmětů a u dalších předmětů nebyl s určitostí stanovený čas jejich vzniku. Celkově šlo o carské koruny, znaky carské moci (řetězy řádu sv. Ondřeje, žezla, jablka), hvězdy a kříže, diadémy, náhrdelníky, brože, medailony, jehlice a spony do vlasů, náušnice, náramky, tabatěrky, prsteny, množství knoflíků, nášivek na šaty a různých jiných cenností. Carské klenoty obsahovaly podle znalců přibližně 25 300 karátů briliantů, 1 000 karátů smaragdů, 1 700 karátů safírů, 6 000 karátů perel a množství rubínů, topazů, turmalínů, alexandritů, chryzoprasů, akvamarínů, berylů, chryzolitů, tyrkysů, ametystů, achátů, labradoritů, almandinů a dalších drahých kamenů.\n\nPo bolševickém převratu v roce 1917 postihl unikátní sbírku tragický osud. V očích nových vládců Ruska byla tato sbírka zbytečným přepychem, kterým se carští vykořisťovatelé vysmívali dělnické třídě a tak, jak ke všem pokladům nashromážděným ruskou šlechtou, bylo ke sbírce přistupováno pouze jako ke zdroji peněz. Navíc, po občanské válce vypukl v Rusku v roce 1921 hladomor a získání peněz na potraviny pro sovětský stát se stalo prvořadým úkolem. Proto bylo rozhodnuto o prodeji cenností zahraničním zájemcům. V roce 1922 byly ve všech sovětských muzeích zřízené expertní komise, jejichž úkolem bylo vytipovat a ocenit nejhodnotnější předměty vhodné k prodeji. Ve stejném roce byl založen tzv. \"Diamantový fond\", přejmenovaný v roce 1924 na \"Diamantový fond SSSR\", jehož základem se staly poklady z carské sbírky v briliantové komnatě.\n\nV roce 1925 byl vydán nabídkový prodejní katalog cenností carského dvora (koruny, svatební korunky, žezla, jablka, diadém a jiné šperky včetně Fabergého vajíček), který byl rozeslán majetným cizincům v SSSR. V roce 1926 byla část Diamantového fondu SSSR (přibližně 9 kilogramů šperků a drahých kamenů) prodána britskému antikvaristovi Normanu Waistovi za půl milionu rublů a ten je vzápětí prodal v aukční síni Christie's. Další předměty (7 imperátorských vajíček z dílny Fabergého a dalších 45 vzácných předmětů) byly stejnému kupci prodány v roce 1928. Z téměř 300 exemplářů zůstalo po těchto státních výprodejích ve sbírce Diamantového fondu SSSR pouze 71.\n\nPostupem času se však pohled na historické poklady v SSSR začal měnit a stát se začal starat o jejich ochranu. Mnohé exempláře byly restaurovány a ošetřovány na nejvyšší kvalitativní úrovni ve specializovaných restaurátorských dílnách. K veřejnému vystavení sbírky došlo až v roce padesátého výročí Říjnové revoluce, v roce 1967. Zpočátku mělo jít o dočasnou výstavu, pro obrovský zájem a ojedinělou exkluzivitu však bylo rozhodnuto o stálé expozici s názvem \"Diamantový fond\". Dodnes je \"Diamantový fond\" stálou expozicí ve zbrojnici moskevského Kremlu. Sbírka však nikdy nebyla včleněna do muzea, její exponáty jsou součástí devizových rezerv státu a oficiálně ji spravuje Ministerstvo financí Ruské federace.\nV současnosti je Diamantový fond Ruské federace součástí \"Státního fondu drahých kovů a drahokamů Ruské federace\" ( ) a spravuje ho Ministerstvo financí Ruské federace. Jeho statut je upraven samostatným zákonem.\n\nDiamantový fond Ruské federace tvoří unikátní ryzí drahé kovy (nugety), unikátní drahokamy a sbírka jedinečných klenotnických a jiných předmětů z drahých kovů a drahokamů. Podle platného zákona se do Diamantového fondu zařazují všechny nově objevené:\n\ndále broušené drahokamy s hmotností 20 a více karátů, jakož i drahokamy ojedinělé co do barvy, formy a kvality;\n\nO začlenění předmětu do Diamantového fondu rozhoduje vláda Ruské federace. O vynětí předmětu ze sbírky Diamantového fondu rozhoduje prezident Ruské federace na základě návrhu vlády. Předměty sbírky se mohou využívat pouze pro výstavní účely a vědecký výzkum.\n\n"}
{"id": "972306", "url": "https://cs.wikipedia.org/wiki?curid=972306", "title": "Amsterdamské kanály", "text": "Amsterdamské kanály\n\nAmsterdamské kanály tvoří více než sto kilometrů kanálů (\"gracht\"), přibližně 90 ostrovů a 1 500 mostů, které zajistily městu přezdívku „Benátky severu“.\nTři hlavní kanály Herengracht, Prinsengracht a Keizersgracht byly vykopány v 17. století během nizozemského „zlatého věku“. Tyto kanály vytvářejí soustředné půlkruhy kolem města, které se nazývají „Grachtengordel“ (tzv. kanálový opasek). Podél kanálů se nachází více než 1550 pamětihodností a významných budov. V roce 2010 byly zapsány na seznam světového dědictví UNESCO.\n\n\n\n\n\n\n"}
{"id": "972307", "url": "https://cs.wikipedia.org/wiki?curid=972307", "title": "Apollónův chrám (Pompeje)", "text": "Apollónův chrám (Pompeje)\n\nApollónův chrám byla stavba antického chrámu nacházející se na západní straně hlavního fóra v Pompejích.\n\nApollónův kult byl nepochybně jedním z nejdůležitějších kultů ve starověkých Pompejích. Dokud Sullovi kolonisté nezavedli kult Kapitolské trojice (v roce 80 př. Kr.), byl Apollón dokonce považován za nejvyššího ochránce města.\n\nChrámu, jehož skromné pozůstatky jsou dnes zachovány, předcházela stavba svatyně postavené pravděpodobně v raném období 6. století př. Kr. na západním výběžku lávové plošiny, která zasahovala do městského okrsku, zasvěceného ještě od řeckých dob kultu boha Apollóna. O vzhledu svatyně se však neví prakticky nic. V pozdějším období, za nadvlády Samnitů, byla stavba stržena, aby udělala prostor novému chrámu.\n\nStavba byla půdorysně orientována souběžně s fórem. Ve své nejranější fázi zabírala mnohem větší prostor. Východním průčelím dokonce zabírala část hlavního fóra. Při novém stavebním uspořádání hlavního fóra v průběhu 2. století př. Kr. se půdorys chrámu zmenšil a vzhledově nabyla stavba definitivní podobu.\n\nPodobně jako jiné chrámy v Pompejích je i Apollónův chrám vybudován v tzv. italickém stavebním stylu, který se od klasického řeckého odlišuje tím, že budova byla postavena na vyvýšeném pódiu. K chrámu vedlo impozantní schodiště. Chrám neměl klasickou předsíň; celá stavba byla obklopena dvaceti osmi korintskými sloupy. Průčelí chrámu dominovala šestice, uprostřed rozestoupených sloupů, nesoucí mohutný architráv s reliéfním vlysem.\n\nPřed mohutným schodištěm se dodnes nachází oltář z bílého mramoru, pocházející z republikánské doby. Zajímavým stavebním doplňkem je dodnes stojící jónský sloup před schodištěm, na kterém byly umístěny sluneční hodiny.\n\nCelý okrsek s Apolónovým chrámem lemovaly arkády tvořené korintskými sloupy a nádržkami na očistnou vodu. Na podstavcích před sloupovím stálo několik soch, které jsou dnes uloženy ve sbírkách Národního archeologického muzea v Neapoli. Byli mezi nimi i bronzové sochy Apollóna a Diany v podobě lukostřelce, jejichž kopie jsou dnes vystaveny ve svatyni. V zadní části arkád byly na stěně namalovány scény z Iliady.\nTak jako mnoho pompejských budov i Apollónovu svatyni těžce poškodilo zemětřesení v roce 62 po Kr. a v době ničivé pohromy v roce 79 po Kr. ještě neskončily práce na její obnově. Přesto to, co z kdysi nádherné stavby zůstalo, umožňuje rekonstruovat celé dějiny Pompejí od počátku až k jejich tragickému konci. Stavba Apolónova chrámu podává svědectví o sociálních a kulturních proměnách města, ke kterým došlo v průběhu staletí.\n\n"}
{"id": "972308", "url": "https://cs.wikipedia.org/wiki?curid=972308", "title": "Archandělský chrám", "text": "Archandělský chrám\n\nArchandělský chrám nebo Chrám Archanděla Michaela ( ) je jedním ze tří chrámů na Chrámovém náměstí a patří k architektonicky nejmladším pravoslavným chrámům v moskevském Kremlu.\n\nPrvní dřevěný kostel byl postaven v letech 1247–1248 moskevským knížetem Michailem Chorobritem, bratrem Alexandra Něvského. V  roce 1333 moskevský vládce Ivan I. Kalita nechal na jeho místě postavit bělokamenný chrám, který vysvětil metropolita Theognostus. Svatostánek byl postaven jako poděkování za ukončení hladu v zemi. Pravděpodobně to byl malý chrám s jednou kupolí. Sloužil jako hrobka velkoknížecí rodiny. Na konci 14. století chrám vymaloval Theofanés Řek a jeho studenti a také vytvořili nové ikony pro poschoďový ikonostas. Během požáru v roce 1475 byly zbořeny dřevěné kaple Vzkříšení a přepodobného Achila a byly znovu obnoveny v roce 1482. Začátkem 16. století se chrám rozpadal a byl přeplněn hrobkami. V roce 1505 byl na rozkaz Ivana III. zbořen.\n\nV letech 1505 až 1508 byl od základu přebudován podle návrhu italského architekta Alevisia Noviho. Zasvěcen byl archandělu Michaelovi, který se v pravoslavné církvi těší velké úctě. Podle něj dostal i název \"archandělský\". Archanděl Michael byl ochráncem moskevských panovníků. Aleviz postavil tradiční kupolovitou baziliku s prvky italské architektury. Jako model své tvorby použil chrám Zesnutí přesvaté Bohorodice. V roce 1509 ho vysvětil metropolita Simon. Stavba měla sedm kaplí.\n\nV roce 1547 stavbu postihl požár. Obrazy poškozené ohněm byly obnoveny mistry z Novgorodu a Pskova. V roce 1652, dekretem panovníka Alexeje Michajloviče, začalo obnovování nástěnných maleb. Mistři byli poučeni, aby sedřeli starou fresku a namalovali její kopii. Práce však byla pozastavena z důvodu nedostatku peněz v pokladně po dlouhých válkách s Polskem a Švédskem. Restaurování pokračovalo v roce 1660 a bylo dokončeno po šesti letech. V poslední etapě vedl skupinu mistrů malíř Šimon Fjodorovič Ušakov. S ním pracovalo devadesátdva umělců. V roce 1677 Ušakov vytvořil posmrtné parsuny carů Michaila Fjodoroviče a Alexeje Michajloviče. V roce 1680 vznikl nový vyřezávaný ikonostas.\n\nDalší poškození utrpěl chrám během Trojičného požáru v roce 1737, po kterém byl důkladně opraven během panování Alžběty Petrovny. Obnovu vedl kníže Dmitrij Uchtomskij. Výsledkem těchto prací bylo obložení místních ikon stříbrnými a pozlacenými pláty, restaurování portrétů carů a náhrobků. Centrální kupole získala cibulový tvar, část jižní fasády byla podepřena bílými kamennými opěrami, ze zakomar byly odstraněny dekorativní ozdoby. Po založení nezávislé moskevské eparchie v roce 1742 se chrám stal katedrálou.\n\nChrám má pět kupolí, z nichž jedna je výrazně vyšší než ostatní. Kopule oživily areál Kremlu tím, že na rozdíl od ostatních kremelských kopulí byly stříbrné. Interiér chrámu je na rozdíl od velkolepějšího interiéru mnohem skromnější a ponuřejší. Odpovídá to účelu chrámu. Konaly se zde hlavně zádušní bohoslužby. \n\nV chrámu jsou pohřbeni někteří panovníci Moskvy a Ruska:\n\nTento kremelský chrám je v současnosti cílem návštěv turistů z celého světa. Slouží jako muzeum, ale konají se v něm i pravoslavné bohoslužby.\n\n\n"}
{"id": "972310", "url": "https://cs.wikipedia.org/wiki?curid=972310", "title": "Blaenavon", "text": "Blaenavon\n\nBlaenavon je malé město, které leží na jihovýchodě Walesu blízko pramene řeky Afon Llwyd a severně od města Pontypool. Leží na svahu a má 6 349 obyvatel. Blaenavon ve velštině znamená \"pramen řeky\".\n\nMěsto se rozvíjelo spolu se železárnami, které zahájily provoz v roce 1788 a z nichž je dnes muzeum. Výroba oceli a uhelný průmysl, zvýšily populaci města na 20 000, ale od uzavření železáren v 1900 a uhelného dolu v 1980 se populace rapidně snížila a dnes žije ve městě pouze malá část. Město se pokoušelo přilákat turisty i na změnu z průmyslového města na \"knižní\" město (tzv. book town). Od roku 2009 patří jeho průmyslové památky v okolí k lokalitám Světového dědictví UNESCO.\n\nVe městě se nachází bývalý uhelný důl přestavěný na muzeum \"Big Pit National Coal Museum\", železárna, historická železnice \"Pontypool and Blaenavon Railway\", \"Blaenavon World Heritage Centre\", pěvecký sbor \"Blaenavon Male Voice Choir\" a několik historických stezek v místních horách.\n"}
{"id": "972311", "url": "https://cs.wikipedia.org/wiki?curid=972311", "title": "Chrám Narození Páně", "text": "Chrám Narození Páně\n\nChrám Narození Páně nebo bazilika Narození Páně (arabsky: كنيسة المهد) je kostel v Betlémě, postavený nad jeskyní, jež je údajným místem narození Ježíše Nazaretského.\n\nPředstavuje jedno z nejsvětějších míst křesťanů. Je to nejdéle nepřetržitě fungující křesťanský kostel na světě.\nByly zde pastviny, známé jako \"Pastýřská pole\", nad jeskyní byl brzy po smrti Ježíše Krista zhotoven první přístřešek uctívaný jako místo jeho narození. Císař Hadrián I. usiloval o vykořenění křesťanství a dal zde proto roku 135 postavit svatyni bohu Adonisovi. \nVýstavbu kostela zahájili císař Konstantin Veliký s matkou svatou Helenou v letech 327-332. Kostel byl postaven v blízkosti jeskyně, která je podle tradic považována za místo narození Ježíše Nazaretského. Kostel byl dokončen v roce 339, ale během Samaritánského povstání v 6. století vyhořel. V roce 565 dal byzantský císař Justinián I. postavit nový kostel, který v základech respektoval architekturu toho prvního. V sedmém století byl kostel při invazi Peršanů ušetřen. Osmanští Turci v 16. století baziliku poničili a olovo ze střechy použili na výrobu dělových koulí. Během pozdějších století byl kostel vícekrát rozšířen. Byly k němu dostavěny i výrazné přístavky.\n\nV roce 2012 byl kostel zapsán na seznam Světového dědictví UNESCO (spolu s ostatními památkami v lokalitě). Mezi roky 2012 a 2019 figuroval zároveň na seznamu světového dědictví v ohrožení, protože budovu narušoval průnik vody.\n\nV letech 2009–2020 probíhá celková rekonstrukce a restaurování interiéru kostela, během které byl objeven a zpřístupněn další úsek římské mozaikové dlažby, očištěny malby světců na sloupech mezilodní arkády, očištěny a konzervovány byzantské mozaiky na stěnách hlavní lodi a zpřísněny předpisy pro pálení svíček, které v minulosti tolik zdevastovaly výzdobu.\n\n\n"}
{"id": "972313", "url": "https://cs.wikipedia.org/wiki?curid=972313", "title": "Chrám Přenesení ostatků svatého Mikuláše", "text": "Chrám Přenesení ostatků svatého Mikuláše\n\nCerkva přenesení ostatků svatého Mikuláše v Ruské Bystré byla postavena v roce 1730 na návrší obce v době panování římskoněmeckého císaře Karla VI. (Habsburského).\n\nJe to srubová stavba z jehličnanových ručně tesaných trámů, na koncích spojených tesařským čepováním a zadlabaných. Spodní trámy, povrchově ošetřené černou barvou proti dřevokaznému hmyzu, jsou uloženy na kamenné podezdívce. Půdorys cerkve je ze tří čtverců umístěných v jedné ose orientovaných z východu na západ. V nejmenším, východním, je svatyně, presbytář s malým východně orientovaným dvoukřídlým oknem. Největší roubená loď (druhý čtverec) má celistvou severní stěnu a východní stěnu dekoruje pětipodlažní ikonostas.\n\nTřetí čtverec za uzavřenou stavbou vyplňují exteriérové nosné sloupky, nad kterými vyčnívá věž se zvony. Věž není srubové, ale sloupkové konstrukce, zvenku krytá vertikálními jehličnanovými prkny.\n\nDřevěný barokní ikonostas s výklenky pro ikony odděluje svatyni od lodě. Uprostřed konstrukce tělesa ikonostasu jsou carské dvoukřídlé dveře s ručně dekorovanými a průhlednými křídly, na kterých je šest barevných olejových medailonů s postavami čtyř evangelistů a zvěstování.\n\nV ostění dveří je olejová malba svatého biskupa Mikuláše, byzantského církevního hodnostáře ze 4. století. Po obou stranách dveří při obvodových stěnách jsou z levé - severní strany a pravé - jižní strany otvory pro jáhenské dveře. V řeckokatolických chrámech se to stalo vžitým pravidlem.\n\nV první, hlavní řadě ikonostasu jsou ikony Bohorodičky Hodegetrie a Krista Učitele. Další ikony první řady, sv. biskup Mikuláš a netradičně sv. Paraskieva, jsou na boční stěně. Druhá řada svátků má uprostřed ikonu Poslední večeře. Ve třetí, apoštolské řadě, je ve středu hlavní ikona Krista Velekněze a vedle něj ikony Bohorodičky a sv. Jana Křtitele. Ikonostas nad řadou starozákonních proroků ukončuje kalvárie, která je nezvykle na stropě.\n\nCerkva v Ruské Bystré je architektonicky odlišná od řeckokatolických cerkví v Bodružale a v Ladomirové (zapsaných také do Seznamu světového dědictví UNESCO) proto, že srubové trámy nejsou z exteriéru kryté žádnými vnějšími prkny nebo šindelem, jak je to například u cerkve ve Svídnickém okrese. Další zajímavostí je, že strop není srubový volně vystupující prostor do výšky (v podobě komolého jehlanu), jak je tomu u jiných cerkví, ale pohledově plošně uzavřen rovnými prkny. Řeckokatolické cerkve jsou pozoruhodné konstrukcí střechy. Cerkva v Ruské Bystré má jednoduchou šindelovou valbovou střechu bez jakýchkoliv dekorativních prvků, které by jí dodávaly jedinečnost oproti jiným světským stavbám. Spodní řada dřevěných šindelů má tesařsky upravené okraje ve tvaru zubů. Na západní straně vystupuje z horní třetiny valbové střechy vertikálními prkny exteriérově upravená věž se zvony. Nad věží je stanová střecha. Na ní je nepravidelný osmiboký šindelový dekorační prvek, ze kterého vystupuje také osmiboký téměř kuželový nástavec, jehož vrchol tvoří kovaný kovový kříž. Zvláštností těchto prvků je to, že plynule přecházejí z jednoho geometrického tvaru do druhého. V ostatních cerkvích mají kulovité cibulky zpravidla přesné geometrické tvary, z nichž vyčnívají sloupky, na kterých jsou další dekorační prvky. Vizuální spojení těchto tvarů dodává střešním nástavcům dynamiku a zároveň harmonizují s ostatními střešními doplňky.\n\nNa východní straně cerkve v Ruské Bystré je nad štítem malá věžička se stanovou střechou zakončenou malou šindelovou cibulkou, z níž vyčnívá kovový kovaný kříž.\n\nV interiéru cerkve je vzácná zejména ikona Ukřižování na prestolu, která byla kompletně zrestaurována.\n\n7. července 2008 byla cerkva spolu s dalšími osmi dřevěnými památkami pod názvem \"Dřevěné chrámy slovenské části Karpatského oblouku\" zapsána do Seznamu světového dědictví UNESCO.\n\n"}
{"id": "972315", "url": "https://cs.wikipedia.org/wiki?curid=972315", "title": "Cumdach", "text": "Cumdach\n\nCumdach [kumdach] je bohatě zdobená přenosná schránka k uchovávání vzácných knih, zejména liturgických, charakteristická pro středověké Irsko. Jako materiál na výrobu cumdachů se používal bronz, mosaz nebo dřevo, ke zdobení pak zlato, stříbro nebo perly. Dochované cumdachy jsou povětšinou uloženy v Irském národním muzeu.\n"}
{"id": "972318", "url": "https://cs.wikipedia.org/wiki?curid=972318", "title": "Arikarové", "text": "Arikarové\n\nArikarové (ang. Arikara, Aricara, Ree), severoamerický kmen prérijních Indiánů blízce spřízněný se Skidi Póníi. Náleží ke kaddoské jazykové rodině, jejich jazykem je arikarština. Žili polousedle, živili se zemědělstvím a lovem bizonů. Největšího významu dosáhli ve druhé pol. 18. stol., jejich populace se v té době odhadovala na 20 000. \nJejich pojmenování pochází z jazyka kmene Póní – ariki („roh“). Je to odkaz na jejich čelenky. Sami se nazývali \"tannish\" nebo \"sanish\", „lidé“. Ve znakové řeči bývá znak pro jejich jméno překládán jako „jedlíci kukuřice“. Jejich tradiční nepřátelé Lakotové jim říkali Ríové.\n\nKoncem 17. stol. byli vyhnáni z území dnešní Nebrasky kmenem Padoucaů. Přibližně v letech 1700-1725 tvořili společně s Omahy a Iowy početně osídlenou enklávu na severním břehu Missouri, poblíž ústí řeky Big Sioux (jihovýchodní cíp dnešní Jižní Dakoty). Nevlastnili však koně ani pušky a materiálně žili prakticky na úrovni doby kamenné. Pod tlakem moderně vyzbrojených Lakotů a jejich spojenců byli nuceni brzy po roce 1723 opustit zdejší dobrou zemědělskou půdu a přesunout se dále proti proudu Missouri.\nV letech 1730-1740 si vystavěli nové opevněné osady na obou březích Missouri, jež se táhly od dnešního Chamberlainu až k Pierre. Největšího významu dosáhli ve druhé polovině 18. stol., jejich populace se v té době odhadovala na 20 000. Ovládali hlavní brody přes řeku Missouri (zejm. v oblasti tzv. Velkého ohybu) a v letech 1760 až 1795 tak představovali hlavní bariéru pro migraci Lakotů na západní Pláně. Lakotové žili s Arikary většinou v nepřátelství. Pravděpodobně právě od nich získali první koně. Arikarové měli proti nim (až téměř do konce 18. stol.) převahu, během tří velkých epidemií černých neštovic v letech 1772 - 1780 však přišli o čtyři pětiny populace a byli postupně vytlačeni na sever do Severní Dakoty. V 19. stol. jejich bojovníci často sloužili jako zvědové v armádě USA.\n\nDnes žijí společně s Mandany a Hidatsy v rezervaci Fort Berthold ve státě Severní Dakota. Při sčítání v roce 1964 se k tomuto kmeni hlásilo 3102 lidí.\n"}
{"id": "972320", "url": "https://cs.wikipedia.org/wiki?curid=972320", "title": "Chrám Zvěstování (Moskva)", "text": "Chrám Zvěstování (Moskva)\n\nChrám Zvěstování, známý také pod názvem Blagoveščenskij sobor, ( ) je jedním ze šesti pravoslavných chrámů, které se nacházejí na Chrámovém náměstí v moskevském Kremlu.\nChrám se stavěl podle projektu pskovských architektů v letech 1484 až 1489 v tradičním staroruském architektonickém stylu. Má devět zlatých kupolí, které reprezentují devět dní, během nichž dobývala ruská vojska tatarskou Kazaň. Pro zářivý lesk zlatých kupolí nazývají tento chrám i názvem \"zlatem pokrytý\". V kostele se odehrávaly slavnostní události carské rodiny, zejména svatby a křty. Pravoslavní kněží z tohoto chrámu bývali často zpovědníky carské rodiny. Chrám byl v březnu 1918 komunisty zrušen a uzavřen. Od roku 1950 byl zpřístupněn jako muzeum.\nOd roku 1993 se v chrámu opět sloužily pravoslavné bohoslužby. Později však přešel zcela do rukou ruské pravoslavné církve a bohoslužby se v něm konají pravidelně. V chrámu se nachází i vzácný ikonostas s ikonami takových mistrů jako Andrej Rublev a Teofanos Řek.\n\n"}
{"id": "972322", "url": "https://cs.wikipedia.org/wiki?curid=972322", "title": "Liptovské muzeum", "text": "Liptovské muzeum\n\nLiptovské muzeum v Ružomberku je příspěvkovou organizací Žilinského samosprávného kraje. Sídlí na Náměstí Š.N. Hýroše 10. Pořádá výstavy zobrazující různé aspekty liptovského regionu (historie, flóra, fauna). Konají se zde i pravidelné umělecké výstavy, jako například Strom nebo Fotofórum.\n\n\n"}
{"id": "972323", "url": "https://cs.wikipedia.org/wiki?curid=972323", "title": "Karl Kriegelstein von Sternfeld", "text": "Karl Kriegelstein von Sternfeld\n\nKarl Kriegelstein von Sternfeld (1. října 1860 Žatec – 7. března 1920 Kraslice) byl rakouský a český politik německé národnosti, na počátku 20. století poslanec Českého zemského sněmu.\n\nProfesí byl advokátem. Původně působil v Karlových Varech, později přesídlil do Kraslic. Od roku 1899 zde zasedal v obecním zastupitelstvu a byl náměstkem starosty města. Zasloužil se o výstavbu městských jatek a městské elektrárny.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii městské (volební obvod Kraslice, Nejdek, Schönbach). Politicky se uvádí jako člen Německé radikální strany. Kvůli obstrukcím se ale sněm fakticky nescházel.\n"}
{"id": "972324", "url": "https://cs.wikipedia.org/wiki?curid=972324", "title": "Chrám svatého Michaela archanděla (Ladomirová)", "text": "Chrám svatého Michaela archanděla (Ladomirová)\n\nChrám svatého Michaela archanděla je dřevěná cerkov se zvonicí z roku 1742 v obci Ladomirová zasvěcena svatému Michaelu Archandělovi. Byla postavena bez jediného hřebíku.\n\nV době druhé světové války byla poškozena pravá strana ikonostasu a byla v roce 1946 zrestaurována. Cerkov byla znovu poškozena v roce 1957, když při přírodní bouři spadla lípa. Cerkov je od roku 1968 národní kulturní památkou a od 8. července 2008 zapsaná v Seznamu světového kulturního dědictví.\n\nV areálu cerkvi na jižní straně je dřevěná zvonice sloupkové konstrukce z vnější strany zajištěna vertikálními smrkovými prkny. Zvonice byla také poškozena pádem lípy a byla znovu zrekonstruována do původního stavu.\n\nCerkov je srubový tříprostorový sakrální objekt, rozdělený podle ritu do tří významových prostor.\n\nPři renovaci, v roce 1946, byla odstraněna stěna mezi lodí a předsíní, čímž oba prostory ztratily svůj centristický liturgický charakter.\n\nCerkov byla budována podle vzorových typů podkarpatsko-ruských Lemků, jejichž východní tradice zasáhla karpatskou oblast téměř až po řeku Poprad.\n\nTzv. lemkovský typ dispozice je v Ladomirové prezentován klasickou kvadraturou tří prostorů na čtvercovém půdorysu s ústřední rozšířenou lodí, krytou stejně jako presbytář dřevěnou kupolí.\n\nKlenba není řešena plynulým konstrukčním provázáním se srubem stěn, ale atypicky formovaným, vzdutým osmihranem bez pendatívů, které používají typy tzv. \"Huculských\" chrámů (viz jediná cerkva v Nižním Komárniku).\n\nMotiv \"osmerky\" ještě rusko-byzantského původu aplikovala ladomirská cerkva pouze v této části interiéru, zatímco její prostorově-hmotová skladba se řídí uváděnou lemkovskou předlohou, vyjádřenou i ve střešních seskupeních s trojitě odstupňovanými šindelovými cibulemi.\n\nVěž cerkve dominuje nad babincem. Věže i stupňovité dvoupodlažní stanové střechy nad svatyní jsou ukončeny tzv. šindelovými \"Makovičkami\" s kovanými kovovými kříži. Pozoruhodnou charakteristiku sakrálního komplexu určuje exteriérová stupňovitá dynamická střecha, která je pokryta šindelem. Tento typ střechy je prototypem pro cerkve v Miroli a Hunkovcích. Srub i podvěžní prostory v exteriéru jsou upraveny vertikálními smrkovými prkny s lištami. Na západní straně lodi je malý chór s dřevěným parapetem.\n\nMěkkost plastických forem a rozehrání lidově barokních prvků exteriéru nedodává pouze materiál, ale i poetika souznění s přírodní konfigurací hornatého terénu.\n\nV přední části oplocení objektu se zachovala část palanku – dřevěné trámové ohrady se šindelovou stříškou, a také vstupní branka s nízkou jehlanovou stříškou pokrytou šindelem.\n\nUmělecky hodnotný je ikonostas a oltář, který pochází z poloviny 18. století. Pětiřadá polychromovaná dřevěná architektura je vyplněna ikonami. V hlavním řadě ikonostasu se nacházejí ikony sv. biskupa Mikuláše, Bohorodičky Hodigetrie, Ježíše Krista Učitele a svatého archanděla Michaela. Ve druhé jsou ikony s obsahem hlavních církevních svátků, v jejichž středu je ikona Poslední večeře. Ve třetí jsou ikony s jednotlivými apoštoly ve středu s ikonou Pantokratora. Ve čtvrté je šest medailonů, ve kterých jsou vyobrazeny dvojice postav. Uprostřed řady je zobrazeno Ukřižování s Bohorodičkou a sv. Janem Evangelistou. V páté jsou ikony Kristus vstal z mrtvých, pod 2. a 3. ikonou jsou zobrazení cherubové a 4. ikonou byzantská císařovna Helena a císař Konstantin s křížem. Kromě toho je zde několik ikon a ostatních bohoslužebných předmětů zapsaných v seznamu kulturních památek.\n\nV obci se nachází také Cerkva sv. archanděla Michaela, východního obřadu, která byla postavena podle vzoru ruských chrámů v 20. letech 20. století. V interiéru jsou nástěnné malby (fresky) a ikony vytvořené v souladu s byzantským a staroruským stylem. Autory maleb jsou mniši Filion a Kypriano. Řezbářské a truhlářské práce provedli mnich Michal a místní občan Nikolaj Bojko.\n\n"}
{"id": "972326", "url": "https://cs.wikipedia.org/wiki?curid=972326", "title": "Chrám Uložení roucha Svaté Bohorodičky", "text": "Chrám Uložení roucha Svaté Bohorodičky\n\nChrám uložení roucha Přesvaté Bohorodičky ( ) je pravoslavný chrám v moskevském Kremlu na Chrámovém náměstí.\nChrám postavili pskovští mistři v staroruském architektonickém stylu v letech 1484 až 1485, pravděpodobně z větší části stavitelé sousedního Chrámu Zvěstování.\n\nAž do roku 1655 byl sídlem moskevských metropolitů a patriarchů. Pojmenován je podle byzantského svátku, čímž chtěla ruská pravoslavná církev poukázat na návaznost na Byzanc a její duchovní dědictví. Ikonostas pochází z roku 1627 a fresky zobrazují události ze života Krista a Bohorodičky. Chrám má jednu kupoli, čímž se odlišuje od ostatních známějších chrámů na Chrámovém náměstí.\n\nPo roce 1917 byl chrám uzavřen a od roku 1945 sloužil jako muzeum umění.\nVedle chrámu se v současnosti nachází muzeum sakrálních předmětů. Oproti ostatním honosně vyzdobeným chrámům je skromněji vyzdoben v duchu lidových puristických zásad pravoslavné církve v Rusku.\n\n"}
{"id": "972327", "url": "https://cs.wikipedia.org/wiki?curid=972327", "title": "Peter Krützner", "text": "Peter Krützner\n\nPeter Krützner (6. května 1866 Lovosice – 23. září 1923 Lovosice) byl rakouský a český zemědělec a politik německé národnosti, na počátku 20. století poslanec Českého zemského sněmu a Říšské rady.\n\nProfesí byl rolníkem v Lovosicích. Vystudoval obecnou a měšťanskou školu. Angažoval se ve veřejném a hospodářském životě. Byl předsedou \"Ústředního svazu německých zemědělských družstev v Čechách\" (Zentralverband). Byl členem zemské zemědělské rady, kuratoria zemské vyšší zemědělské školy v České Lípě a zemědělské školy v Litoměřicích. Čestné občanství mu udělila obec Kvítkov. Byl rovněž čestným členem mnoha spolků.\n\nNa počátku století se zapojil i do zemské a celostátní politiky. V doplňovacích volbách roku 1904 byl zvolen do Českého zemského sněmu v kurii venkovských obcí (volební obvod Česká Lípa, Mimoň, Bor, Cvikov). Mandát za týž obvod obhájil i v řádných volbách v roce 1908. Byl členem Německé agrární strany. Po roce 1908 se ovšem sněm kvůli obstrukcím již fakticky nescházel.\n\nRoku 1904 nastoupil též do Říšské rady (celostátní zákonodárný sbor), kam usedl 17. listopadu 1904 po doplňovacích volbách místo zesnulého Wilhelma Niesiga v kurii venkovských obcí, obvod Česká Lípa atd. Ve vídeňském parlamentu obhájil křeslo i v řádných volbách roku 1907, nyní již konaných podle všeobecného a rovného volebního práva. Zvolen byl za obvod Čechy 106. Za týž obvod byl zvolen i ve volbách roku 1911.\n\nV roce 1906 se uvádí jako jeden z osmi poslanců Říšské rady za skupinu Freier Verband alldeutscher Abgeordneter, která po rozkolu ve Všeněmeckém sjednocení sdružovala stoupence politiky Karla Hermanna Wolfa, tzv. Freialldeutsche Partei, později oficiálně Německá radikální strana (Deutschradikale Partei). Po volbách roku 1907 se v parlamentu zapojil do poslaneckého klubu Německý národní svaz, v jehož rámci reprezentoval Německou agrární stranu.\n\nPo válce zasedal ještě v letech 1918–1919 coby poslanec Provizorního národního shromáždění Německého Rakouska (\"Provisorische Nationalversammlung\").\n\nZemřel v září 1923.\n"}
{"id": "972328", "url": "https://cs.wikipedia.org/wiki?curid=972328", "title": "Albínov", "text": "Albínov\n\nAlbínov (běžně též psáno jako Albinov, starší název Olbínov, , v místním nářečí Oľbinov) je městská část Sečovců v okrese Trebišov v Košickém kraji na Slovensku. V minulosti byla samostatnou obcí, se Sečovci se sloučila v roce 1951.\n\nZástavba Albínova se nachází 1,5 km severně od intravilánu města Sečovce, na rozhraní geologických celků Východoslovenské pahorkatiny a Východoslovenské nížiny. Na západním okraji katastrálního území se nachází Albinovská hora, nejvyšší bod obce, s nadmořskou výškou 177 m n. m. Západovýchodním směrem protékají Albinovský kanál a Weissův kanál.\n\nVýznamným orientačním bodem je vedení velmi vysokého napětí (400 kV), které se táhne západovýchodním směrem jižně od intravilánu.\n\nNa cestě mezi Albínovem a Bačkovem byly v roce 1981 objeveny stopy rozsáhlejšího slovanského sídliště, které se podle střepového materiálu datuje do 8. Až 9. století. V tomto období bylo zdejší území součástí Velkomoravské říše.\n\nAlbínov vznikl pravděpodobně v prvních desetiletích 13. století, čemuž nasvědčuje název vesnice, zmínka z roku 1245 a zemanské vlastnictví majetku. Kolem roku 1240 byl vlastníkem obce šlechtic Jan z Trebišova. Podle uherského historika Antona Szirmaye to byl hrabě ze šlechtického rodu Parisovců.\n\nListina uherského krále Bély IV. Z roku 1245 je první písemnou zmínkou o vsi. Panovník dokumentem potvrzuje, že šlechtic Jan z Trebišova prodal pozemky vesnic Albínov (uvádí se jako \"Albuñol\") a Dvorianky (\"Techna\") šlechtici Petrovi (zvanému Folthus), synovi Petra. Při popisu hranic prodaného pozemku se připomíná sousedství s katastrem Sečovců (Zeech) na západě. Dokument obsahuje i zmínku o cestě vedoucí do Albínova. O prodeji je stručná zmínka v listině Varadínské kapituly z roku 1300.\n\nŠlechtic Peter (zvaný Folthus) byl dědem či pradědem šlechtice Petra, syna Petunie nebo Petén (uvádí se i jako syn Petra zvaný Petula). Ten vlastnil na přelomu 13. a 14. století hradní panství sestávající z městečka Sečovce a okolních vesnic Albino, Kinčeš, Dvorianky, Hriadky, Višňov, Filová, Kravany, Stankovce, Parchovany, Sečovská Polianka, Cabov, Bačkov, Dargov, Trnávka a Zbehňov. V období let 1315–1316 se neúspěšně pokusil zabít krále Karla I., proto utekl do Ruska. V roce 1312 daroval Karel I. panství Sečovce věrným Bokšovcům, vlivnému velmožskému rodu ze Zemplína, který tvořilo 6 větví. Albínov se v roce 1358 připomíná jako majetek rodiny Zerdahelyů (Szerdahelyi), tedy větve Bokšovců ze Stredy nad Bodrogom.\n\nV roce 1441 vyplatily albinovské sedlácké domácnosti (kromě rychtáře) daň panovníkovi 18,5 zlatých, což značí, že obhospodařovaly pozemky v rozsahu přes 18,5 selských usedlostí.\n\nOd konce 16. Do konce 17. století tu byly vlastníky většiny obce Drugetové. Albínov byl v těch dobách středně velkou vesnicí s poddanským obyvatelstvem, věnujícím se zejména zemědělství. Podle urbáře Sečovského panství Drugetů z roku 1601, museli poddaní v Albínově platit panstvu daň od usedlosti, která činila 1 zlatý a 66 denárů. Také bylo jejich povinností odvádět naturální dávku - 1 Gbely ovsa (cca 125 litrů), 2 chleby a 1 kuře- a devítek z prasat.\n\nV roce 1647 vesnici vyrabovalo a zpustošilo Turecké vojsko. V roce 1828 je evidována jako osada s 99 obyvateli žijícími v 9 domech.\n\nV letech 1900 až 1903 probíhala výstavba železniční trati, která byla slavnostně otevřena 24. prosince 1903. Celkové náklady na výstavbu 30,5 kilometrů dlouhé železnice z Trebišova do Vranova nad Topľou dosáhly výše 2 miliony korun. Dopravní tepna sloužila pro přepravu zemědělských produktů.\n\nV Sečovcích byl vyhlášen vznik Československé republiky 6. listopadu 1918, kdy do města vstoupily od Michalovců a Trebišova jednotky česko-slovenské legionářů. Maďarští politici se ale nedokázali smířit s rozpadem Uherska.\n\n23. června 1919 po železniční trati procházel směrem na sever maďarský pancéřový vlak č.. IV. Příslušníci 36. pěšího pluku z Mladé Boleslav armády Československa mu však zatarasili koleje aby nemohl ani postupovat, ani ustoupit. Toto obklíčení trvalo až do 30. června, kdy se zmocnili vlaku a to znamenalo definitivní konec bojů v této oblasti.\n\nBěhem druhé světové války sehrál Albín spolu s okolními obcemi důležitou roli při plánu útoku sovětské armády na německou obrannou linii Gisela Stellung. Mezi Albinovom a Kravany se pohybovala německá hlídka. Právě její zničení prvními ruskými průzkumníky zalarmovali německé velení před příchodem Rudé armády do tohoto prostoru. 1. prosince 1944 15. útočná ženijní brigáda pod velením plukovníka M. D. Baroše obsadila Hriadky a získala přístup k Sečovce. O půlnoci 12. prosince začala bitva o město, která skončila obsazením města 107. a 11. střeleckým sborem Rudé armády a ústupem německých vojsk do obranných postavení v Slanských vrších. Následně byly v Albinově umístěny sovětské kulometné a minometné hnízda ostřelující německé linie.\n\nBěhem procesu kolektivizace zde bylo zřízeno jednotné zemědělské družstvo. Na výroční schůzi Městského národního výboru Sečovce, která se konala 29. ledna 1961, byly sloučeny JZD Sečovce, JZD Kochanovce a JZD Albino pod společnou správu. Byla vypracována hospodářsko-technická úprava půdy, která v praxi znamenala rozoráváním mezí a slučování pozemků v procesu násilné kolektivizace. S tím souviselo i vybudování melioračního systému sestávajícího z vybudování nových a úpravy starých vodních kanálů, vybudování sítě melioračních studní a podzemních potrubí. Na družstevních statcích v Albinove se chovali zejména výkrm býci, koně. Fungoval i chov činčil na kožešinu, který byl však později pro neefektivnosti zrušen.\n\nNa území obce byl postaven agrochemický podnik s napojením na železnici. Fungovala osobní železniční doprava a národní lidová škola v obci (1. - 4. ročník). Zřízena byla i hasičská zbrojnice. Od roku 1956 byl Albino administrativní zařazen jako městská část pod samosprávu Sečoviec. V červenci 1966 oficiálně spustil výrobu strojírenský závod Strojstav, který byl zřízen v Sečovcích jako pobočka stejnojmenného bratislavského podniku. Pro Albino znamenala výstavba této továrny také vybudování zpevněné asfaltové silnice vedoucí z Kollárově ulice do Albinova. Tato komunikace nahradila polní cestu, která vedla z Albinovskej ulice vedle hřbitově.\n\nV části budovy bývalé lidové školy byla později zřízena Kaple Přesvaté Theodosij Pečerští; svt spadající pod řeckokatolickou Farnost Sečovce. V roce 1997 byla dostavěna k chrámu malá zvonice.\n\nGeologické podloží tvoří pískovce, jílovce, štěrky a jiné sedimentární horniny z období mladších třetihor až čtvrtohor. Pozůstatkem sopečné činnosti je andezit vyskytující se v horních vrstvách půdy a také několik minerálů a hornin vzniklých třetihorní vulkanickou činností (opál, obsidián). Zachovala se i malá ložiska ropy, lignitu, zemního plynu a kamenné soli.\n\nAlbínov patří do teplé, mírně suché klimatické oblasti.\n\nV centru intravilánu se nachází řeckokatolická kaple Přesvaté Bohorodičky Spolutrpitelky, zřízena v jižní části budovy bývalé lidové školy. V katastrálním území se nacházejí tři kamenné kříže, nejstarší z roku 1888.\n\nK nejstarším budovám patří selské domy datující se do 19. A začátku 20. století. Byly budovány z jílovité hlíny smíchané s plevami, která se mazala mezi dřevěné klady. Na základy a sklep se používal lomový andezitových kámen. Dřevěný krov se pokrýval azbestovými nebo hliněnými taškami. Dispozice sestávala ze tří hlavních místností - přední pokoj (nár.. \"Přední chýše\") vnímána jako reprezentativní místnost, vstupní místnost sloužící jako kuchyň (nár.. \"Příklepu\") a zadní pokoj (nár.. \"Zadní chýše\"). Komíny byly budovány z pálené cihly. V zadní části domu se nacházely hospodářské objekty - chlév (nár.. \"Chľiv\"), maštal resp. stáj pro hospodářská zvířata, kůlna a ostatní skladové prostory. Prostor půdy a sklepy se používal na skladování. Na dvorech se nacházely i dřevěné stodoly s kamennými základy sloužící pro skladování slámy, sena, zemědělských plodin a nástrojů.\n\nTechnickou památkou je zastávka na železniční trati 192, která do 2. února 2002 sloužila na osobní vlakovou dopravu. Z původní zděné budovy, jejíž součástí byla malá čekárna, prodejna jízdenek a byt správce se zachovaly jen betonové základy. I když nesla zastávka název podle obce Dvorianky, nacházela se ještě v katastrálním území Albinova, resp. města Sečovce.\n\nNejdůležitějšími silničními komunikacemi procházejícími katastrálním územím je cesta III. třídy 050210, III/050208 a III/050215. Na severu Albínova se nachází zastávka SAD.\n\nVýchodní hranicí obce prochází kolej železniční tratě 192 s nákladnou železniční zastávkou Dvorianky. Z ní vede manipulační kolej k areálu celního skladu, kde se nachází nakládky s 2 koleje.\n\nV severní části extravilánu směřuje přes lokalitu Líščie díry, od obce Dvorianky, plynovod, který končí v plynoregulačnej stanici SPP při cestě III/050208 ve směru na Višňov.\nV Albínově působí 13 firem, z toho 4 společnosti s ručením omezeným a 9 živností, většina působící v terciárním sektoru. V areálu bývalého agrochemického podniku sídlí celní sklad a několik menších firem.\n\nAlbín nemá vlastní sportovní klub. Součástí areálu bývalé lidové školy je minifotbalové a volejbalové hřiště, které se ale v současnosti nevyužívají. Zaniklé je školní pískové doskočiště na skok do dálky. Méně frekventované silnice se využívají na cyklistiku, in-line bruslení a jogging.\n\nAlbínovem prochází část trati 3. ročníku silničních běžeckých závodů Sečovská desítka. Také byla hlavní silnice ve směru Bačkov - Albino - Višňov využita jako součást trasy 36. ročníku Rally Košice (16. - 18. září 2010).\n\n\n\n"}
{"id": "972329", "url": "https://cs.wikipedia.org/wiki?curid=972329", "title": "Desavsko-wörlitzská zahradní říše", "text": "Desavsko-wörlitzská zahradní říše\n\nDessau-Wörlitzer Gartenreich (česky \"Desavsko-wörlitzská zahradní říše\") je jeden z prvních a největších anglických parků v Německu a kontinentální Evropě. Park byl vybudován v 18. století architektem Erdmannsdorffem na podnět Leopolda III.\n\nOba ovlivněni osvícenstvím překonali koncept tradičních barokních zahrad.\n\nZahrada se rozkládá na ploše 142 km² uprostřed biosférické rezervace Mittelelbe, mezi městy Dessau a Wörlitz ve spolkové zemi Sasko-Anhaltsko.\n"}
{"id": "972331", "url": "https://cs.wikipedia.org/wiki?curid=972331", "title": "Dům Rietvelda a Schröderové", "text": "Dům Rietvelda a Schröderové\n\nDům Rietvelda a Schröderové je obytný dům navržený Gerritem Rietveldem v letech 1923-1924 ve městě Utrecht. Stavba je zcela realizována v duchu myšlenek uměleckého proudu De Stijl. Rietveld dům navrhl pro Truus Schröder-Schräderovou, která v něm bydlela od ledna roku 1925 do své smrti v roce 1985. Dům se nachází na adrese Prins Hendriklaan 50 ve čtvrti Wilhelminapark a lze ho navštívit v rámci prohlídky. Od roku 2000 je na seznamu světového dědictví UNESCO. \n\nPoté co Gerrit Rietveld provedl na zakázku přestavby různých objektů, byl dům Rietvelda a Schröderové jeho prvním návrhem na zcela nový obytný dům včetně interiéru. Byl navržen v úzké spolupráci se zadavatelkou a jedinou stálou obyvatelkou domu, Truus Schröder-Schräderovou. Ta se chtěla po smrti manžela v roce 1923 původně přestěhovat z Utrechtu do Amsterdamu, aby mohla bydlet poblíž své sestry. Požádala Rietvelda,aby pro ni a její tři děti pomohl hledat vhodný dům, ale ani jeden z nich nemohl nic vhodného najít. Nakonec jí proto Rietveld navrhl, aby dům postavila . Každý zvlášť tedy začali hledat vhodnou parcelu a shodli se na parcele na ulici Prins Hendriklaan v Utrechtu. Ta se tehdy nacházela na okraji města těsně vedle domu se čtyřmi byty a na druhé straně sousedila s nezastavěným polderem.\n\nPo prvním Rietveldově návrhu, který Schröderová neschválila, oba pokračovali v navrhování na základě představ, které Schröderová měla ohledně bydlení. Jejich podstatou byla střízlivost a myšlenka žít plně, ne odžít si. Jedním z aspektů této představy byl pocit svobody, který Schröderová zažila, když jednou v bytě své přítelkyně vystoupala po schodech do patra nebo až na půdu a který definovala jako doslovné odpoutání se od všeho pozemského. Tuto myšlenku můžeme rozeznat i v rozmístění obytných prostor. Obývací pokoj a ložnice jsou umístěny v poschodí. Schröderová také chtěla, aby ve všech místnostech byla napojena voda, plyn a elektřina, aby v nich byl prostor pro postel a dveře směrem ven. To došlo později využití, když byly pokoje v přízemí pronajímány studentům.\n\nRietveld rád tohoto návrhu využil k tomu, aby do praxe převedl základní myšlenky hnutí De Stijl týkající se architektury, tak jak byly prezentovány na výstavě v galerii L’Effort Moderne v Paříži. Tyto myšlenky se dají objasnit na základě některých bodů z manifestu “K obrazotvorné architektuře” Theo van Doesburga, který vyšel v čísle 6/7 časopisu \"De Stijl\" (vydaného u příležitosti zmiňované pařížské výstavy) ve stejném roce, jako byl dokončen dům:\n\n\"8. Půdorys - Nová architektura prolomila stěny a tím zničila oddělenost venkovního a vnitřního prostoru. Stěny už nic nenesou; jejich funkce je omezena na opornou. Díky tomu vzniká nový, otevřený půdorys, zcela rozdílný od klasického, zde se prolínají vnitřní a vnější prostory.\"\n\nRietveld vytvořil v poschodí domu variabilní prostor využitím posuvných stěn místo pevných.\n\n\"11. Nová architektura je proti kubusu, což znamená že se nesnaží poskládat různé funkční prostorové buňky do jedné uzavřené kostky, ale vychyluje funkční prostorové buňky  (jako markýzu/plochy žaluzií??, plochy balkonů atd.) ze středu kubusu směrem ven, díky čemuž vstupují do otevřeného prostoru výška, šířka, hloubka a čas ve zcela novém plastickém výrazu. Tak získává architektura (pokud to je konstrukčně možné - ať si stavitelé poradí!) víceméně vznášející se charakter, který se, přeneseně řečeno, staví proti gravitační síle přírody.\"\n\n\"13. V protikladu k frontálnosti ctěné strnulým, statickým chápáním života, nabízí nová architektura plastické bohatství všestranných časově-prostorových pochodů.\"\n\nMaketa domu\n\nPoté co Rietveld a Schröderová společně určili půdorysy všech prostor, začal  Rietveld se druhým návrhem. Ani z tohoto návrhu nebyla Schröderová nadšená: byla to obdélníková masa s děrami (okny), jejíž objem ještě pořád dominoval okenním částem. Rietveld tím byl motivován, aby přišel ještě s dalším návrhem, nejprve jenom s náčrtem. Na tomto náčrtu je vidět opak druhého návrhu: přechody z vnitřku ven, které jsou obklopeny systémem horizontálních a vertikálních prvků. Tuto verzi už Schröderová schválila a Rietveld ji dále rozpracoval.\n\nTechnický výkres, který Rietveld poté vyhotovil aby získal stavební povolení, ukazuje něco úplně jiného, než co on a Schröderová měli na mysli: prostory v přízemí byly vyplněny vším potřebným zařízením jako u běžných domů. Návrh horního poschodí, který je ve výkresu označen jako půda, neprozrazuje, že se jedná o různé prostory s posuvnými stěnami mezi nimi. Rietveld prozradil, že vedle tohoto triku použil k získání stavebního povolení ještě další: v nákresu domu v pohledu ze strany vyplnil linku střechy vedlejšího domu vertikálním šrafováním jako arkýř. Ta ovšem měla být vyšrafována horizontálně, což naznačuje cihlovou zeď. Později vtipkoval, že tuto chybu udělal schválně, aby vzbudil dojem, že také jeho dům má šikmou střechu, zatímco v ostatních dvou pohledech samozřejmě žádná šikmá střecha vidět není. Stavební povolení bylo nakonec uděleno bez dalších povinností nebo požadavků.\n\nZ pracovních nákresů, které Rietveld vyhotovil těsně před a během stavby domu vyplývá, že že sám Rietveld navrhoval nábytek. Při stavbě je totiž zvykem dělat nákresy v měřítku 1:1 nebo 1:20, ale Rietveld je udělal v měřítku 1:10 a 1:25.\n\nVýkresy, které Rietveld použil pro získání stavebního povolení, jsou ve velké míře totožné s tím, co bylo ve skutečnosti postaveno. Takže jsou tam například na některých místech otočná okna místo výklopných, která byla nakreslena. Mnoho tvarů a detailů bylo také určeno náčrty, které Rietveld udělal na kus lepenky nebo prkna přímo na staveništi. Rietveld byl často přítomen při stavebních pracích a když tam nebyl, někdy se věci nepovedly, protože zedníci nebyli zvyklí na nekonvenční metody, které používal při stavbě toho.\n\nZpočátku chtěl Rietveld postavit dům z prefabrikovaných betonových panelů. Ukázalo se ale, že by bylo příliš drahé tyto panely vyrábět bez možnosti jejich využití v další sériové výrobě/a pak z nich nechat postavit jen jeden dům. Výsledek je takový, že jenom základy a balkony jsou ze železobetonu, ostatní pevné stavební kusy je zdivo později opatřené omítkou. V patře jsou vedle venkovních zdí přidány i ocelové sloupy, protože zde nejsou žádné vnitřní nosné zdi (a protože plocha střechy je příliš velká aby byla přeložena najednou)\n\nDům je prostý a střízlivý, pouhé seskupení horizontálních a vertikálních ploch. V podrobných plánech, které Rietveld pro tuto stavbu vyhotovil, se často vyskytuje termín “čtvercový”. Zdi musely být “čtvercově” omítnuty, okenní rámy musely být také ve čtvercovém provedení. Také zařízení domu je plně v souladu s převládající formou čtverce: pravé úhly a rovné linie tu udávají tón; Rietveld později navrhl svou slavnou židli ve tvaru písmene Z přímo pro tento interiér. Mnoho pokojů bylo opatřeno vestavěnými skříněmi. Co se týče použití barev je dům na vnější straně zejména střízlivý: uplatňují se pouze bílá a pět různých odstínů šedi. Vevnitř byla použita bohatší škála barev, která je ale přesto omezena na barvy primární.\n\nPostupem času prošly některé věci na domě a v jeho okolí změnou. V domě byly například umístěny postele navíc, podlahová krytina byla vyměněna za gumu a linoleum, některé skříňky byly odstraněny a nahrazeny novými. Všechny tyto změny považovali Schröderová a Rietveld za nutné pro jejich každodenní život (Rietveld měl svou pracovnu v přízemí domu a po smrti své manželky se ke Schröderové přistěhoval). Krom toho byl v roce 1937 na střeše přistavěn další pokoj (odstraněn v roce 1957), navržený Rietveldem tak, aby paní Schröderová měla více prostoru a soukromí, vzhledem k tomu, že se mnoho lidí chodilo na dům dívat. Tento pokoj byl během dřívější restaurace zbořen. Po smrti Schröderové v roce 1985 dům restauroval Bertus Mulder. Ten dům přivedl zpět do původního stavu, tak, jak ho Rietveld a Schröderová ve dvacátých letech postavili. Okolo domu se udály změny závažnějšího rázu: dříve zde byl ohromný výhled (což byl také důvod proč si Schröderová vybrala právě toto místo), zatímco dnes vede blízko domu čtyřproudá dálnice (Waterlinieweg) s viaduktem nad ulicí Prins Hendriklaan. Protože se tím pádem dům ocitl v jakési prohlubni, byl Rietveld toho názoru, že ztratil svůj význam v daném prostoru a měl by být zbořen. Podchod viaduktu byl po roce 2000 vykachlíčkován modrými vyobrazeními všech židlí, které Rietveld navrhl. Toto umělecké dílo má příhodný název \"Sitting in blue\" od Berkmana en Janssense.\n\nV roce 2000 se Dům Rietvelda a Schröderové dostal na Seznam památek světového dědictví UNESCO. Nyní je dům provozován utrechtským Centraal Museum. Muzeum zajišťuje prohlídky budovy a shromáždilo také rozsáhlou kolekci Rietveldem navržených kusů nábytku, jejíž část (mimo jiné také proslulá modro-červená židle) je také k vidění v domě Rietvelda a Schröderové.\n\nV roce 2008 se v domě odehrávalo divadelní představení Theatergroep Koper pojednávající o vztahu Rietvelda a Schröderové s názvem \"Rietveld: Zitten is een werkwoord\" (Rietveld: Sedět je sloveso). Publikum sedělo venku okolo domu se sluchátky a mohlo tak hru sledovat.\n\n\n"}
{"id": "972332", "url": "https://cs.wikipedia.org/wiki?curid=972332", "title": "Dům Tragického básníka", "text": "Dům Tragického básníka\n\nDům tragického básníka ( \"Casa del Poeta Tragic\") je název někdejšího obydlí v antických Pompejích. Je situován v severozápadní části města s vchodem z ulice \"Via delle Terme\". Dům je ukázkou typického obydlí z dob římského impéria, zdobeného podlahovými mozaikami a nádhernými nástěnnými malbami.\n\nZa svůj zvláštní název vděčí mozaice umístěné v tablinu (místnosti, ve které majitel přijímal hosty), která představuje divadelní výjev s herci, hudebníky a jevištními scénami. O tom, že jeho majitel byl pravděpodobně obchodník, svědčí půdorysné uspořádání domu - dvě místnosti po stranách vstupního vestibulu sloužily jako obchody.\nPůvodní stavba jinak nevelkého domu pochází z 2. stol. př. Kr.; po zemětřesení v roce 62 po Kr. získal dům zásluhou jeho majitelů výzdobu, která přetrvala až do osudné zkázy města.\n\nDům byl odhalen v letech 1824 - 1825 s velmi zachovalou výzdobou, která však ve velké míře skončila ve výstavních prostorách Národního archeologického muzea v Neapoli. Dům patřil k typu staveb, které měly hlavní místnosti na jedné ose.\n\nZ ulice se do domu vcházelo přímo do protáhlého vestibulu, jehož podlahu zdobila bílá mozaika s pravidelným vzorem. Na ní se vyjímal obraz hnědého psa téměř v životní velikosti, pod kterým byla z barevných úlomků poskládána slova \"Cave Canem\" (\"Pozor pes\").\nZ vestibulu se vstupovalo do prostorného atria, které zdobily malby dokonalé kvality. Je zřejmé, že majitelé si dali záležet na výběru umělce, kterému práci svěřili. Téměř všechny se vztahují k trojskému cyklu: svatba Jupitera a Junony, Chryseův odchod, Achilles předává Bríseovnu a další. Střed atria vyplňuje působivé impluvium, jehož stěny a dno jsou z mramoru.\n\nDo atria ústily místnosti různého určení a odtud se po příkrém schodišti vystupovalo na druhé patro.\n\nPřes atrium a tablinum se procházelo do otevřené zahrady s peristylem, pod kterým se v jeho východní části nacházela známá malba \"Obětování Ifigénie\" (dnes v Národním archeologickém muzeu v Neapoli).\n\n\"Dům tragického básníka\" je názornou ukázkou, jak si pompejští patriciové zdobili své domovy a jakým dojmem chtěli působit na své spoluobčany. V žádném jiném domě (s výjimkou domu Vettiů) nebylo tolik vzácných maleb s mytologickými náměty jako právě v tomto domě.\n"}
{"id": "972334", "url": "https://cs.wikipedia.org/wiki?curid=972334", "title": "Vojtěch Krž", "text": "Vojtěch Krž\n\nVojtěch Krž (15. listopadu 1861 Hlincová Hora – 25. února 1924 Hlincová Hora) byl rakouský a český rolník a politik, na počátku 20. století poslanec Českého zemského sněmu a Říšské rady.\n\nVychodil obecnou školu, působil jako rolník v rodné Hlincové Hoře. Po dobu čtvrtstoletí byl členem okresního výboru v Českých Budějovicích. Dlouhodobě zastával i funkci starosty Hlincové Hory. Po vzniku Československa pak coby první etnický Čech nastoupil do čela českobudějovického okresu.\n\nNa počátku století se zapojil i do zemské a celostátní politiky. V volbách v roce 1908 byl zvolen do Českého zemského sněmu v kurii venkovských obcí, obvod Č. Budějovice, Lišov, Trhové Sviny, Hluboká, Týn n. Vltavou. Politicky se uvádí coby člen České agrární strany. Kvůli obstrukcím se ovšem sněm po roce 1908 fakticky nescházel.\n\nVe volbách roku 1911 se stal rovněž poslancem Říšské rady (celostátní zákonodárný sbor), za volební obvod Čechy 75. Ve vídeňském parlamentu usedl do Klubu českých agrárníků.\n\nZemřel v únoru 1924, \"v noci na úterý\" (úterý připadlo na 26. únor). Pohřben byl na hřbitově v Rudolfově.\n"}
{"id": "972335", "url": "https://cs.wikipedia.org/wiki?curid=972335", "title": "Carpenter (kráter)", "text": "Carpenter (kráter)\n\nCarpenter je impaktní kráter nacházející se u severozápadního okraje přivrácené strany Měsíce. Ze Země je díky tomu pozorovatelný zkresleně. Jedná se o mladší kráter nežli jsou okolní krátery. Má částečné terasovité okrajové valy a na jeho dně se nachází netypická formace dvou středových vrcholků, které jsou od sebe poněkud vzdáleny.\n\nCarpenter má průměr 60 km. Jižně leží kráter Anaximander a severovýchodně pak kráter Anaximenes.\n\nPojmenován byl na počest anglického astronoma Jamese Carpentera a také Edwina Francise Carpentera, amerického astronoma.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972336", "url": "https://cs.wikipedia.org/wiki?curid=972336", "title": "Dům Vettiů", "text": "Dům Vettiů\n\nDům Vettiů ( ) je název obydlí ve starověkých Pompejích proslulého nádhernou výzdobou s bohatstvím obrazů a mytologických postav, která i současného návštěvníka uchvacuje svojí zachovalostí a svěžestí barev.\nDům, s průčelím obráceným do ulice \"Vicolo di Mercurio\", je dodnes skvěle zachovaný zčásti proto, že po zemětřesení v roce 62 po Kr. byl vhodným způsobem opraven, ale i proto, že z neznámých důvodů unikl pozornosti vykradačů a tak se mnoho uměleckých objektů našlo na původním místě.\n\nZa své pojmenování vděčí rodině Vettiů, jak to dokazuje nález dvou pečetidel objevených v atriu domu. Podle nápisů na nich patřily i A. Vettiovi Convivaesovi a A. Vettiovi Restitutiovi. Oba patřili ke společenské skupině propuštěnců. Časem zbohatli a stali se statkáři a obchodníky s vínem a různými zemědělskými produkty.\n\nDům Vettiů sousedil na nároží s \"Faunovým domem\". Původně tvořily dům dvě samostatné budovy, které byly někdy v průběhu 1. století po Kr. po náročné rekonstrukci stavebně spojeny do jednoho celku. Tehdy dostal dům i pozoruhodnou výzdobu.\nDům je toskánského atriového stylu s peristylem a vchodem obráceným na východ. Je dvoupodlažní. Přízemí sloužilo na společenský život majitelů (setkávání se s přáteli a obchodními partnery), v patře byly soukromé místnosti rodiny.\n\nJeho historicky i umělecky nejcennější část představuje nástěnná výmalba interiérových částí. Stylově se řadí do IV., tzv. iluzionistických stylu.\n\nNástěnné malby uchvacují svou bohatou figurální a námětových pestrostí. V obdivuhodné proporcionální vyváženosti pokrývají plochu téměř všech místností domu. Řemeslnická dílna, která dům vyzdobila freskami, nepochybně zaměstnávala velmi zručné umělce. Více než nádhera celku překvapuje stylistická úprava a vyváženost jeho jednotlivých částí.\nUž při vstupu do vestibulu návštěvníka zaujmou malby zachycující výjev kohoutích zápasů. Napravo od vstupních dveří se nachází jedna z nejznámějších fresek - mužská postava boha Priapa, která má odvracet špatné vlivy; na jednu misku vah klade měšec se zlatými mincemi (bohatství) a na druhou velký penis (plodnost) . Vestibul lemují po obou stranách dvě malé ložnice (\"cubiculi\") s malbami zachycujícími mytologické scény: Ariadna opuštěná Théseem a výjev Héro a Leandros.\n\nPo projití vestibulem se návštěvník ocitne v atriu s pozůstatkem někdejšího okrasného bazénu (\"impluvia\"). Stěny pokrývají fresky znázorňující okřídlené cherubíny předvádějících nejrůznější činnosti, které souvisely s každodenním životem.\n\nJihovýchodní roh domu zabírá přijímací místnost (\"oecus\") stejně s malbami hýřícími množstvím mytologických postav — Kupid, Danaé s Jupiterem v podobě zlatého deště, Léda s labutí.\n\nNádherná výzdoba se nachází v rozlehlé místnosti v severní části přízemí nazvané triclinium. O její význam se zasloužil především vlys s cherubíny na černém pozadí. Vidíme zde postavičky malých okřídlených bytostí předvádějící nejrůznější činnosti: soutěž v lukostřelbě, sbírání květin a vázání kytic, výrobu a prodej voňavek, ražení mincí, pečení chleba, vinobraní a prodej vína, závody dvoukolových vozů a další. Druhou skupinu maleb v tricliniu představují malé obrázky s výjevy námořních bitev, nad kterými jsou koše s rituálními předměty a divadelními maskami.\n\nV místnosti zaujmou mimořádně zachovalé malé obrázky na černém pozadí s mytologickými výjevy: představují Ifigénii na Tauridě mezi Thoantem, Orestem a Pyladem, Apollóna s Artemis po porážce Pythona a Agamemnona při obětování Ifigenie v Aulidě.\n\nAtrium vede do zahrady (\"viridarium\") s krytým korintským sloupovím na všech čtyřech stranách. Ke kráse zahrady kromě květinové výzdoby přispívalo velké množství bronzových a mramorových soch, zahradních fontánek, stolů a pilířů.\n\nDům Vettiů byl objeven v letech 1894 - 1895 během archeologického výzkumu vedeného Giuseppem Fiorellim. Jeho objevitelem byl architekt Giulio De Petra. Dnes po důkladné rekonstrukci patří k nejnavštěvovanějším objektům Pompejí.\n\n"}
{"id": "972337", "url": "https://cs.wikipedia.org/wiki?curid=972337", "title": "Desargues (kráter)", "text": "Desargues (kráter)\n\nDesargues je starý měsíční kráter nacházející se u severozápadního okraje přivrácené strany Měsíce. Ze Země je díky tomu pozorovatelný značně zkresleně. Jeho tvar je poznamenán dopadem meteoritů a následným vznikem dalších kráterů. Okrajový val je velmi nepravidelný, dobře patrná je pouze jeho západní část. Nemá centrální formaci středových vrcholků. Jeho dno je ploché.\n\nDesargues má průměr 85 km. Severně leží kráter Pascal a jihovýchodně pak výrazný kráter Pythagoras.\n\nPojmenován byl na počest francouzského matematika a inženýra Gérarda Desarguese.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972339", "url": "https://cs.wikipedia.org/wiki?curid=972339", "title": "František Kuchynka", "text": "František Kuchynka\n\nFrantišek Kuchynka (1. ledna 1848 Hradec Králové – 18. února 1938 Pardubice) byl rakouský a český podnikatel a politik, na počátku 20. století poslanec Českého zemského sněmu a starosta Pardubic.\n\nVychodil školu v rodném Hradci Králové a německojazyčnou školu K. Böhma v Ústí nad Orlicí, měšťanskou školu a gymnázium v Hradci Králové a od roku 1860 byl řeznickým učněm. Pracoval pak jako řezník v Hradci Králové a Plzni, od roku 1884 v Pardubicích. Řeznický závod zde provozoval až do roku 1919, kdy ho převzal syn. V letech 1906–1910 zastával funkci starosty Pardubic a po třicet let byl aktivní v městské samosprávě.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii městské, obvod Pardubice, Chlumec, Holice. Politicky se uvádí coby člen mladočeské strany. Kvůli obstrukcím se ovšem sněm po roce 1908 fakticky nescházel.\n\nAž do své smrti zastával funkci předsedy Občanské záložny v Pardubicích. Zemřel v únoru 1938 ve vysokém věku 90 let. Byl pohřben do rodinné hrobky v Pardubicích.\n"}
{"id": "972340", "url": "https://cs.wikipedia.org/wiki?curid=972340", "title": "Kuchynka", "text": "Kuchynka\n\nPříjmení Kuchynka nosí tyto osobnosti:\n\n\n"}
{"id": "972342", "url": "https://cs.wikipedia.org/wiki?curid=972342", "title": "Faunův dům", "text": "Faunův dům\n\nFaunův dům ( \"Casa del Fauno\") je někdejší patricijský dům nacházející se v archeologické lokalitě Pompeje. Jde o pozůstatky obytné budovy na poměrně rozsáhlém pozemku (dnešní umístění nese název Via della Fortuna), jedné z nejznámějších a umělecky nejhodnotnějších staveb tohoto bývalého antického města.\n\nDům, představující příklad klasické obytné římské stavby (\"domus\"), za své jméno vděčí malé soše tančícího Fauna, umístěné v hlavním atriu uprostřed někdejšího okrasného bazénu - \"impluvia\".\n\nPodle více odborníků v případě Faunova domu jde o jeden z nejkrásnějších příkladů obytné stavby z římských dob i antiky vůbec. Současně patří k největším soukromým budovám v Pompejích. Skloubením téměř všech charakteristických prvků římských patricijských domů (architektonických i uměleckých) představoval jeden z tehdejších nejkrásnějších obytných prostorů.\n\nPravděpodobně byl postaven v první polovině druhého století př. Kr. pro jistého Publia Sillu, synovce římského vojevůdce. Na konci druhého století prošel rozsáhlou přestavbou.\n\nDům zabíral plochu téměř tři tisíce čtverečních metrů. Obsahuje dvě atria; jedno patřilo k hlavní části domu a přístupné bylo hned po přechodu vestibulu a malého vchodu zvaného \"fauces\". V atriu, postaveném v toskánském stylu se nacházelo impluvium, o jehož kráse je dodnes možné udělat si představu. Dno bylo vyplněno intarzií z barevného mramoru ve tvaru pravidelných geometrických obrazců. Ve středu impluvia stojí na malém podstavci známá soška tančícího Fauna (jde o kopii originálu uloženého v Národním archeologickém muzeu v Neapoli). Sugestivní laděná soška představuje radostně tančícího boha, který zdviženýma rukama a pohledem vzhůru vzývá slunce.\n\nDruhé atrium se nacházelo vpravo od hlavního vchodu. Centrální část atria vyplňoval tetrastyl s vlastním vstupem, sloužící pravděpodobně pro pohoštění návštěv.\n\nDo další části domu, kterou tvořila menší zahrada s peristyl s iónskými sloupy, se vcházelo úzkým průchodem. Vpravo od průchodu byly vybudovány schody vedoucí na druhé patro.\n\nJednou z historicky nejcennějších částí domu (z pohledu dnešního člověka) byla bezpochyby místnost zvaná \"exedra\". Její cennost spočívá nejen v nádherné freskové výzdobě stěn, ale zejména kvůli známé mozaice, která tehdy vyplňovala podlahu jako koberec. \"Alexandrova mozaika\" (dnes umístěná v muzeu v Neapoli jako nástěnná mozaika; rozměry 313 x 582 cm) pocházející zhruba z roku 100 př. Kr., zachycuje obraz bitvy Alexandra Velikého proti perskému králi Dareiovi III. Již při zběžném pohledu na mozaiku lze konstatovat, že jde o dílo vyznačující se dokonalým řemeslným zpracováním (mnohé z dílků tvořících obraz nejsou větší než půl čtverečního centimetru).\n\nPřes domovní trakt s exedrou se procházelo do zadní části domu s velkou zahradou (rozměry 27 x 30 metrů) s tzv. velkým peristylem. Peristyl obklopovaly dvě řady dórských sloupů (každá řada obsahovala čtyřiačtyřicet sloupů) vysokých čtyři metry. Symbióza vytříbeného zahradního stylu a uměleckého vybavení umožňovala dosáhnout dojmu velmi příjemného prostředí. Svým dispozičním řešením a využitím se stala důstojným předchůdcem zahradních prostorů zřizovaných o mnoho století později.\nDům obsahoval řadu dalších místností sloužících jednak pro potřeby rodiny (ložnice, hospodářské místnosti) ale i pro případné hosty. Jejich podlahy byly, stejně jako v případě exedry, vyzdobeny mozaikami. Zajímavostí je, že majitelé domu po celou dobu jeho životnosti ho nikdy nedali vyzdobit podle soudobého vkusu, zato velmi pečlivě udržovali původní výzdobu.\n\nProcházka po zbytcích někdejší honosné stavby (zachovaly se části zdiva, impluvium v hlavním atriu, zahrada v zadní části domu, tak honosné průčelí s korintskými pilastry) dává možnost udělat si představu o kráse této výjimečné stavby.\nFaunův dům vyniká vyrovnanou a harmonicky skloubenou dispozicí prostor. Umělecky hodnotné provedení výzdoby s překrásnými architektonickými prvky doplněnými zelení přispěly k tomu, že je tento dům považován za jedno z nejvznešenějších soukromých obydlí antického světa.\n\n"}
{"id": "972343", "url": "https://cs.wikipedia.org/wiki?curid=972343", "title": "Hippias z Elidy", "text": "Hippias z Elidy\n\nHippias z Elidy (5. století př. n. l.) byl řecký předsokratovský filozof a vzdělanec, sofista, žák Hegesidamův, mladší současník Protagora.\n\nByl odborníkem v matematice, astronomii, gramatice, hudbě, literatuře, historii a ovládal některé řemesla. Platón o něm hovoří ve svých dialozích \"Hippias Větší\" a \"Hippias Menší\" jako o ješitném a arogantním muži, jeho učení popisuje jako absurdní a povrchní, což však nelze dnes posuzovat, neboť žádné jeho dílo se nedochovalo, ačkoli Platón tvrdí, že napsal mnoho knih. Pausanias zachoval jen jeden jeho epigram. V Athénách plnil roli diplomata, Platón zmiňuje jeho diplomatickou misi ve Spartě. Připomíná také, že Hippias nikdy nenosil žádné oblečení, které by si nevyrobil vlastníma rukama. Tradičně je považován za vynálezce mnemotechnických pomůcek.\n\nHippias ve svých úvahách o společnosti proti sobě podle všeho postavil polaritu zákon (nomos) - příroda (fysis). Tato antiteze je typická pro většinu sofistů, kteří v ní našli nástroj na ostrou kritiku současného společenského řádu: existují společenské instituce a řády od přírody (\"Fysei\"), nebo jsou pouze výsledkem konvence (\"Nomó\"), která může zastarat a být zbavena závaznosti. Podle Hippia je zákon tyranem lidí, dopouští se mnoha násilností proti přírodě, a to tím, že lidi, kteří jsou od přírody příbuzní, blízcí a spoluobčané, uzavírá do oddělených místních pospolitostí (\"polis\").\n\n"}
{"id": "972344", "url": "https://cs.wikipedia.org/wiki?curid=972344", "title": "Skrytý Markovův model", "text": "Skrytý Markovův model\n\nSkrytý Markovův model (angl. HMM) je statistický Markovův model, který modeluje systém za předpokladu, že jde o Markovův proces se skrytými (nepozorovanými) stavy. HMM může být znázorněn pomocí nejjednodušší dynamické Bayesovy sítě. Matematické základy modelu vyvinul Leonard E. Baum spolu se svým týmem spolupracovníků. Problematika velmi úzce souvisí s dřívější prací Ruslana L. Stratonoviche, který pracoval na lineárním problému filtrování a jako první popsal dopředně-zpětný algoritmus.\n\nV jednodušších Markovových modelech (jako je Markovův řetězec), je stav systému viditelný pozorovateli, tudíž pravděpodobnost změny stavu je jediný parametr modelu. Naopak ve \"skrytých\" Markovových modelech stav není pozorovateli viditelný, ale výstup, který je na stavu závislý, viditelný je. Každý stav má pravděpodobnostní vliv na výstup systému. Tedy posloupnost výstupů skrytého Markovova modelu vypovídá o posloupnosti vnitřních stavů, která tuto posloupnost vygenerovala. Přívlastek \"skrytý\" se tedy vztahuje na posloupnost vnitřních stavů, kterými model prošel, nikoliv na parametry modelu (model se nazývá \"skrytý\", ačkoliv jsou jeho parametry dány přesně a jsou známé).\n\nSkryté Markovovy modely jsou známé zejména na poli rozpoznávání časových vzorů. Mezi ně spadá například rozpoznávání řeči, rukou psaného písma, gest a POS taging. Využití nalézá také v bioinformatice.\n\nSkryté Markovovy modely lze považovat za zobecnění smíšených modelů, ve kterých nejsou skryté proměnné (nebo latentní proměnné) nezávislé jedna na druhé, ale naopak jsou navzájem spojené Markovovým procesem. V poslední době byly skryté Markovovy modely zobecněny na párové Markovovy modely a tripletové Markovovy modely, které umožňují využití modelu i na komplexnější datové struktury a modelování nestacionárních dat.\n\nVe své diskrétní formě lze skrytý Markovův proces znázornit zobecněním problému uren, ve kterém je každý objekt před dalším krokem navrácen do své původní urny. Uvažujeme následující příklad: v místnosti, do které pozorovatel nevidí, je duch. Místnost obsahuje urny X1, X2, X3, ... Každá z uren obsahuje známý počet různých míčků. Míčky jsou označené y1, y2, y3, ... Duch náhodně vybere jednu z uren a vytáhne z ní náhodný míček. Míček následně položí na přepravní pás, který jej vyveze ven. Pozorovatel tedy vidí posloupnost vytažených míčků, ale není mu známa posloupnost uren, ze kterých bylo taženo. Duch k výběru urny využívá následující postup: výběr urny pro vytažení \"n\"-tého míčku závisí pouze na náhodném čísle a na výběru urny pro vytažení (\"n\"−1)-ho míčku. Výběr míčku tedy přímo nezávisí na sekvenci předešlých uren ze kterých bylo taženo, ale pouze na urně, ze které byl vytažen n-1 míček. A proto se jedná o Markovův proces. Tento proces popisuje horní část obrázku 1.\n\nSamotný Markovův proces nemůže být pozorován (lze pozorovat pouze sekvenci výstupů), a proto se tomu to procesu říká skrytý Markovův proces. Znázorňuje to spodní část obrázku 1, ze kterého je patrné, že v každém stavu může být tažen míček y1, y2, y3 nebo y4. Tedy ačkoliv pozorovatel zná rozmístění uren a právě viděl posloupnost tří vytažených míčků, nemůže si být jistý, ze které urny duch vytáhl třetí míček. Lze pouze určit pravděpodobnosti s jakými byl třetí míček z jednotlivých uren vytažen.\n"}
{"id": "972346", "url": "https://cs.wikipedia.org/wiki?curid=972346", "title": "Hriadky", "text": "Hriadky\n\nHriadky (v minulosti \"Hrádku, hrádku\", ) jsou obec na Slovensku v okrese Trebišov.\nVesnice Hriadky v prvních desetiletích 14. století patřila šlechtici Petrovi, synovi Petena. Peter svými politickými názory ztratil důvěru krále Karla Roberta, který mu odňal sečovské panství a v roce 1321 jej daroval šlechticům z rodu Bokša. Součástí majetku tohoto panství byly i Hriadky. V této darovací listině je nejstarší zachovaný písemný doklad o vesnici Hriadky.\n"}
{"id": "972347", "url": "https://cs.wikipedia.org/wiki?curid=972347", "title": "Jan Laub", "text": "Jan Laub\n\nJan Laub (26. května 1864 Skuteč – 31. března 1932 Praha) byl rakouský a český lékárník a politik, na počátku 20. století poslanec Českého zemského sněmu a starosta Litomyšle.\n\nVychodil gymnázium v Litomyšli, získal pak lékárnickou praxi v Žďáru na Moravě a v Hlinsku. Od roku 1884 působil jako asistent v lékárně v Uhlířských Janovicích, od roku 1885 v Ustroni. V letech 1885–1887 vystudoval farmacii na Univerzitě Karlově v Praze, kde roku 1887 získal titul magistra farmacie. Pak absolvoval vojenskou službu.\n\nByl veřejně a politicky aktivní. Dlouhodobě zastával úřad starosty města Litomyšle, byl též náměstkem okresního starosty, předsedou ředitelství a výboru městské spořitelny, členem ředitelství občanské záložny, předsedou kuratoria zemské odborné a zemské hospodářské školy v Litomyšli a předsedou komitétu pro výstavbu železniční trati Litomyšl – Nové Město – Velké Meziříčí. Angažoval se též v profesních organizacích. Dlouhodobě působil coby předseda \"Svazu československého lékárnictva\" a předseda \"Ústředí všech svazů lékárníků v ČSR\". Byl zároveň starostou \"Gremia lékárníků bývalého kraje chrudimského\". Zasedal v \"Zemské zdravotní radě\" a byl místopředsedou obchodního odboru \"Zemské rady živnostenské\".\n\nNa počátku století se zapojil i do zemské politiky. V doplňovacích volbách roku 1906 byl zvolen do Českého zemského sněmu v kurii městské, obvod Litomyšl, Polička. Mandát za týž obvod obhájil i v řádných volbách v roce 1908. Politicky se uvádí coby člen mladočeské strany. Kvůli obstrukcím se ovšem sněm po roce 1908 fakticky nescházel.\n\nZemřel v březnu 1932. Pohřeb se na přání zesnulého konal žehem v novém pražském krematoriu.\n"}
{"id": "972348", "url": "https://cs.wikipedia.org/wiki?curid=972348", "title": "Fazetový palác", "text": "Fazetový palác\n\nFazetový palác ( , Granovitaja palata) je jednou z nejvýznamnějších a nejstarších světských staveb v Moskvě. Nachází se na Chrámovém náměstí v moskevském Kremlu. Palác byl postaven v letech 1487–1491. Název má původ ve specifické úpravě hlavní, východní stěny budovy. Bosáž na fasádě je tvořena bílými kameny opracovanými do čtyř hran, čímž připomíná fazety na broušených kamenech.\n\nPalác má čtvercový půdorys, přičemž většinu zabírá jediná slavnostní síň projektovaná jako trůnní sál. Díky své rozloze 495 m² to byl po dvě století největší ruský sál. Hlavní vchod do paláce je na východní straně, naproti němu, na západní straně za trůnním sálem se nacházejí tzv. \"Svaté síně\". Přes ně je budova stavebně propojena s Velkým kremelským palácem a Teremným palácem. Na jižní straně Fazetového paláce se nachází slavnostní, tzv. \"Červené schodiště\" využívané především při korunovacích carů a jiných významných příležitostech.\n\nPalác v současnosti není přístupný veřejnosti, využívá ho úřad prezidenta Ruské federace na reprezentační účely.\nNa příkaz cara Ivana III. byla v roce 1487 italským architektem Marcem Ruffem zahájena na místě bývalé jídelny výstavba velkolepé síně. Stavbu dokončil v roce 1491 další Ital, Pietro Antonio Solari.\nZpočátku se stavba nazývala Velká síň. Byla hlavním přijímacím sálem moskevských velkoknížat a carů a sloužila i jako slavnostní trůnní sál. Pořádaly se v ní zasedání Bojarské dumy a Zemského sněmu, okázalé hostiny i slavnosti na počest významných vítězství (např. při příležitosti dobytí Kazaně v r. 1552, vítězství u Poltavy v r. 1709, uzavření Nystadského míru se Švédskem v roce 1721).\n\nHlavní místností stavby je velkolepá síň tvořena čtyřmi křížovými klenbami, které podpírá jediný sloup stojící uprostřed. V 16. století byly interiérové stěny a klenby paláce vyzdobeny freskami a výmalbou. V roce 1668 požárem poškozené malby obnovil ruský malíř Simon Ušakov, který rovněž na příkaz cara Alexeje I. v roce 1672 podrobně popsal všechny motivy a dešifroval všechny nápisy. Tento krok se ukázal jako velmi prozíravý, protože díky němu bylo možné i v roce 1881 obnovit podle těchto podrobných popisů celou výzdobu tehdejšími malíři, bratry Belousovy z osady Palech ve Vladimirské gubernii.\nZa tímto sálem se nacházejí tzv. \"Svaté síně\" ( ), v nichž se vítali hosté před audiencí u cara. Také zde vítali představitelé církve čerstvě korunované cary a rovněž jim zde dávali nejsvětější muži požehnání před důležitými vystoupeními. Název prostorů se odvozuje od původní výzdoby stěn s motivy ze Svatého písma.\n\nNad Svatými síněmi přesně proti carskému trůnu byl vybudován tajný pokoj pro carovu manželku a děti. Přes tajnou mřížku zakrytou záclonou bylo možné sledovat v pohodlí a bezpečí dění v oficiálních prostorách.\nV roce 1684 byl Fazetový palác přestavěn architektem Osipem Starcevem. Původní úzká dvojitá gotická okna byla rozšířena a zkrášlena vznešeným barokním orámováním a sloupky z bílého kamene.\n\nDalší velkou změnou ve vzhledu stavby je přestavba střechy fazetového paláce v 19. století. Podle dochovaných záznamů a vyobrazení měl palác původně vysokou čtyřbokou valbovou střechu s pozlacenou krytinou. Představu o podobě budovy lze získat například z akvarelu Apollinarije Vasnecova \"\"V moskevském Kremlu\"\". Od 19. století byla střecha změněna na nízkou trojbokou tak, jak ji známe dodnes.\n\nPři výstavbě Velkého kremelského paláce v letech 1838–1849 byl Fazetový palác stavebně integrován do komplexu tvořeného Teremným palácem a Velkým kremelským palácem. Přes tzv. \"Svatou síň\" se palác propojil s \"Vladimirským sálem\" Velkého kremelského paláce. Naposled byl Fazetový palác využit na svůj původní účel 14. května 1896, kdy se v něm uskutečnilo velké carské přijetí u příležitosti korunovace císaře Mikuláše II.\nNa jižní straně Fazetového paláce se nachází slavnostní schodiště označované od dob cara Fiodora I. jako \"Zlaté\", později \"Velké\" nebo \"Červené schodiště\". Po tomto schodišti pokrytém červeným kobercem kráčeli ruští carové a imperátoři při korunovaci do Uspenského chrámu. Naposled se tak stalo při korunovaci Mikuláše II. v roce 1896. Schodiště bylo původně postaveno z bílého kamene a sestávalo z 32 schodů, přičemž každý schod byl pokryt železnými dlaždicemi. Na schodišti byly vytvořeny tři oddechové podesty. Na každé z takto vzniklých plošin stála kamenná pozlacená socha lva. Na levé straně schodiště bylo umístěno zábradlí. Schodiště bylo zakryto měděnou střechou ve tvaru stanů, na jejichž vrcholech seděli orli. Během požáru v roce 1696 však střecha schodiště shořela a už nikdy nebyla obnovena. Nahoře schodiště končilo u vchodu do Svatých síní, dole se na schodiště z náměstí vstupuje přes tzv. \"Červenou verandu\" (( ). Vstup přes Červenou verandu byl uzavřen pozlacenou železnou mříží a ta se otevírala pouze při slavnostních příležitostech. Běžně se toto schodiště nevyužívalo. V roce 1930 bylo schodiště na příkaz samotného Stalina zbouráno, bylo obnoveno až v roce 1994.\n\nV současnosti patří Fazetový palác mezi reprezentační prostory rezidence prezidenta Ruské federace a pro veřejnost je uzavřen. Tyto unikátní prostory jsou vyhrazeny pro slavnostní obědy prezidenta Ruské federace s oficiálními hosty - prezidenty jiných zemí.\n\nV podkroví Fazetového paláce je několik místností, které patří k rezidenci nejvyššího představitele ruské pravoslavné církve, patriarchy Moskevského a celé Rusi. V těchto prostorech se patriarcha zdržuje během příprav na bohoslužbu v některém z chrámů Moskevského Kremlu.\n\n\n"}
{"id": "972349", "url": "https://cs.wikipedia.org/wiki?curid=972349", "title": "ح", "text": "ح\n\nح ( حاء, ḥāʾ, výslovnost: ḥ, IPA: , حه, he, výslovnost: h, IPA: ) je arabské písmeno. Písmeno se může v textu nacházet ve čtyřech podobách, podle toho, v které části slova se nachází:\n\nZ písmena jsou pomocí diakritických značek odvozena další písmena:\n\nUnicode dále obsahuje varianty:\n\nHistorický zápis bosňáčtiny arabským písmem využíval variaty písmena s diakritkou se dvěma tečkami svisle pod (ڄ), s písmenem v pod, s obráceným písmenem v pod, s tečkou pod (ج) a se třemi tečkami pod (چ).\n\nV hebrejštině písmenu ح odpovídá písmeno ח, v syrštině písmeno ܚ.\n"}
{"id": "972350", "url": "https://cs.wikipedia.org/wiki?curid=972350", "title": "Kašov (okres Trebišov)", "text": "Kašov (okres Trebišov)\n\nKašov ( ) je obec na Slovensku v okrese Trebišov. Zemědělsko-vinařská obec, ležící na svahu Zemplínských vrchů, se jako majetek Losoncziů připomíná v r. 1298, osídlena byla podle nálezů již v paleolitu. Dominantou Kašova je řím.kat. klasicistní kostel sv. Jana Nepomuckého z r. 1816 a pravoslavný chrám Preobraženija Hospoda Isusa Christa. Dnes v obci žije 264 obyvatel.\n"}
{"id": "972351", "url": "https://cs.wikipedia.org/wiki?curid=972351", "title": "Jon Hopkins", "text": "Jon Hopkins\n\nJon Hopkins (* 15. srpna 1979, Londýn) je britský hudebník a hudební producent. Je dlouholetým spolupracovníkem hudebníka a producenta Briana Ena. Hrál například na jeho albu \"Another Day on Earth\" (2005) a spolu s ním byl rovněž producentem alba \"Viva la Vida or Death and All His Friends\" (2008) skupiny Coldplay. V roce 2010 spolu s Enem a Leo Abrahamsem nahrál album \"Small Craft on a Milk Sea\". Rovněž nahrál několik alb s písničkářem přezdívaným King Creosote. Během své kariéry spolupracoval i s dalšími hudebníky, mezi které patří Imogen Heap a David Holmes. Dále také vytvořil řadu remixů.\n\n\n"}
{"id": "972353", "url": "https://cs.wikipedia.org/wiki?curid=972353", "title": "Kazimír (okres Trebišov)", "text": "Kazimír (okres Trebišov)\n\nKazimír je obec na Slovensku. Nachází se v Košickém kraji, v okrese Trebišov. V minulosti se nazývala \"Malý Kazimir/Veľký Kazimir\", )\n\nObec leží v nadmořské výšce 180–280 m n. m. První písemná zmínka o obci pochází z roku 1264. K 31. 12. 2011 žilo v obci 860 obyvatel.\n"}
{"id": "972354", "url": "https://cs.wikipedia.org/wiki?curid=972354", "title": "Jimmy Pursey", "text": "Jimmy Pursey\n\nJimmy Pursey (* 9. února 1955) je britský zpěvák. V roce 1975 spoluzaložil skupinu Sham 69, ve které hrál do roku 1980; roku 1987 byla skupina obnoevna a Pursey v ní působil až do roku 2006. Nahradil jej Tim V, který zde působil až do Purseyova návratu v roce 2011. Po prvním odchodu z Sham 69 založil spolu s kytaristou Stevem Jonesem a bubeníkem Paulem Cookem a baskytaristou Davem Tregannou z Sham 69 skupinu Sham Pistols, která se však brzy rozpadla a Pursey se vydal na sólovou dráhu. Své první sólové album \"Imagination Camouflage\" vydal v roce 1980, druhé \"Alien Orphan\" o dok později, třetí \"Revenge is not the Password\" v roce 1983 a poslední \"Code Black\" v roce 1997. V roce 1981 natočil píseň „Animals Have More Fun“ spolu s hudebníkem Peterem Gabrielem. V letech 2008 až 2011 hrál v kapele Day 21.\n\n"}
{"id": "972355", "url": "https://cs.wikipedia.org/wiki?curid=972355", "title": "Erhard Lipka", "text": "Erhard Lipka\n\nErhard Lipka (7. ledna 1863 Kololeč – 5. července 1916 Ústí nad Labem) byl rakouský a český pedagog a politik německé národnosti, na počátku 20. století poslanec Českého zemského sněmu a Říšské rady.\n\nProfesí byl pedagogem. Vychodil dvě třídy reálné školy a absolvoval učitelský ústav v Litoměřicích. Od roku 1903 byl učitelem na škole v Božtěšicích. Později byl uváděn jako ředitel školy. Byl i literárně a publicisticky činný.\n\nNa počátku století se zapojil i do zemské a celostátní politiky. V doplňovacích volbách roku 1904 byl zvolen do Českého zemského sněmu v kurii venkovských obcí (volební obvod Ústí, Chabařovice). Mandát za týž obvod obhájil i v řádných volbách v roce 1908. Původně byl členem Německé radikální strany, ale později přešel do Německé agrární strany, jako jejíž kandidát se již uvádí k roku 1908. Po roce 1908 se ovšem sněm kvůli obstrukcím již fakticky nescházel.\n\nVe volbách roku 1911 nastoupil též do Říšské rady (celostátní zákonodárný sbor), kam byl zvolen za obvod Čechy 109 za Německou agrární stranu. V Říšské radě setrval do své smrti.\n\nZemřel v červenci 1916.\n"}
{"id": "972356", "url": "https://cs.wikipedia.org/wiki?curid=972356", "title": "Pittakos z Mytilény", "text": "Pittakos z Mytilény\n\nPittakos z Mytilény nebo Pittakos z Lesbu (řecky Πιττακὸς ὁ Μυτιληναῖος, \"Pittakos ho Mytilēnaīos\" nebo Πιττακὸς ὁ Λέσβιος, \"Pittakos ho Lesbios\"; asi 645 př. n. l. - asi 570 př. n. l.) byl starořecký předsokratovský filozof, politik a voják, jeden z tzv. sedmi mudrců.\nPocházel z Mytilény na ostrově Lesbos, ale jeho otec byl údajně z Thrákie. Mytiléna byla na konci 7. století př. n. l. zmítána politickými nepokoji. Když se v roce 620 př. n. l. zmocnil vlády tyran Melanchros, podporoval Pittakos vzpouru šlechty, při které byl tyran v roce 612 př. n. l. zabit.\n\nAsi v téže době válčili Athéňané s Mytiléňany o osadu Sigeion v Tróadě na severozápadě Malé Asie. V tomto boji, který pro Mytilénu nakonec neskončil úspěšně, se Pittakos v jednom střetnutí vyznamenal. Velel Mytilénským, zatímco Athéňanům velel Frýnon, olympijský vítěz v pěstním zápase. Když Frýnon vyzval kohokoli k individuálnímu souboji, předstoupil Pittakos. Při zápasu přes Frýnona nepozorovaně přehodil síť, kterou měl ukrytou pod štítem, a usmrtil ho. Mytiléňané mu pak za to nabízeli velké dary, on však hodil svým kopím a požádal jen o tolik půdy, kolik kopím přehodil.\n\nNa počátku 6. století př. n. l. vyvrcholily v Mytiléně spory mezi demokratickou stranou a aristokracií. Za této situace byl Pittakos pověřen jako tzv. \"aisymnétés\" [rozhodčí] uspořádáním poměrů. Stál pak v čele městského státu 10 let, nejspíše v letech 590–580 př. n. l. Jeho odpůrci z řad aristokratů, kteří odešli do vyhnanství (např. básník Alkaios), jej označovali za tyrana. Aristotelés ve spisu \"Politika\" charakterizoval funkci \"aisymnétů\" jako volitelnou tyranidu. Tato samovláda se vyznačuje tím, že je podle zákona a není dědičná.\n\nZ jeho zákonů je připomínán zvláště ten, ve kterém ukládal dvojnásobný trest tomu, kdo by se něčeho dopustil v opilosti, a to proto, aby se lidé neopíjeli, neboť ostrov Lesbos oplýval vínem. Pro občany napsal o zákonech knihu a složil též elegie, asi 600 veršů (kniha ani elegie se nedochovaly).\n\nKdyž se Pittakos doslechl, že korintský vladař Periandros, který byl zprvu k lidu přátelský, se později stal tyranem, začal se obávat o vlastní smýšlení. Proto usedl jako prosebník k oltáři a požádal, aby byl zproštěn vlády. Když se ho Mytilénští tázali po důvodu, řekl: „Je obtížné být dobrým.\"\n\nVlády se vzdal v roce 580 př. n. l. a žil pak ještě 10 let.\nMezi sedm mudrců ho zařadil již Platón v dialogu \"Prótagoras\" a také v dialogu \"Hippias Větší\" jej řadí mezi muže, „kteří mají veliké jméno pro moudrost\". Dochovala se řada Pittakových naučení a mravních rad, které bývaly často citovány:\nDiogenés Laertios uvádí ještě další výroky:\nVýrok „Proti nutností ani bozi nebojují\" připsal Diogenes Laertios Pittakovi neprávem (jde o citát z básně Simónida z Keu).\nPittakos byl ctěn a vážen většinou svých spoluobčanů jako dobrý zákonodárce, ale byl také nenáviděn a pomlouván svými odpůrci z řad aristokratů, kteří ho prohlašovali za tyrana. Zvláště básník Alkaios napsal ve vyhnanství proti němu řadu invektiv, které se částečně dochovaly. Diogenés Laertios o tom píše: \"Alkaios mu dával tyto přezdívky: „vlekonožka\", protože měl ploché nohy a vlekl je za sebou, „rukonožka\", protože měl na nohou rýhy, jež se vyskytují na rukou; nazývá ho též chvastounem, protože se stále naplano chvástal, tlusťochem a břicháčem, protože byl tlustý, potmějídkem, protože večeřel bez světla, a otrapou, protože na sebe nedbal a byl špinavý.\"\n\n\n"}
{"id": "972357", "url": "https://cs.wikipedia.org/wiki?curid=972357", "title": "Garcia de Orta", "text": "Garcia de Orta\n\nGarcia de Orta (1501/1502, Castelo de Vide, Portugalsko – 1568, Goa) byl renesanční portugalský židovský lékař, průkopník tropické medicíny. Je považován za prvního člověka, který vědeckým způsobem popsal choleru.\n\nGarcia de Orta se narodil v Castelo de Vide pravděpodobně v roce 1501. Jeho otcem byl kupec Fernão (Isaac) da Orta, matkou Leonor Gomes. Měl 3 sestry, Violante, Catarinu a Isabel. Jejich rodiče byli španělští Židé z Valencia de Alcántara, kteří podobně jako mnoho jiných našli v Portugalsku útočiště při velkém vyhnání Židů ze Španělska v roce 1492 za vlády Katolických Veličenstev Ferdinanda II. Aragonského a Isabely Kastilské. V roce 1497 byli přinuceni přijmout křesťanství a stali se z nich tzv. \"Cristianos Nuevos\" (Noví křesťané).\n\nGarcia de Orta studoval lékařství, umění a filozofii na univerzitě v Alcalá de Henares a Salamance. V roce 1523, dva roky po otcově smrti, dokončil studia a vrátil se do Portugalska. Nejprve praktikoval lékařství ve svém rodném městě, od roku 1526 pak v Lisabonu. V roce 1530 se stal na zdejší univerzitě profesorem. \n\nV roce 1534 se vydal na plavbu do Portugalské Indie, a to jako hlavní lékař ve flotile Martima Afonse de Sousa. K cestě ho pravděpodobně přiměla obava ze sílícího vlivu portugalské inkvizice a podařilo se mu obejít zákaz emigrace Nových křesťanů. V roce 1538 se usadil v Goe a vybudoval zde lékařskou praxi, která brzy poskytovala služby prominentní klientele. Byl lékařem sultána jménem Burhan Nizam Shah i několika portugalských vícekrálů a guvernérů Goy. \n\nV roce 1543 se Garcia da Orta oženil s bohatou příbuznou, Briandou de Solis. Manželství nebylo šťastné, měli však spolu 2 dcery. \nV roce 1549 se k němu v Goe připojila jeho matka a 2 sestry, poté co byly v Lisabonu kvůli náboženství vězněny. Garciův švagr po jeho smrti dosvědčil, že García, podobně jako ostatní členové rodiny, zůstal věřícím Židem. V roce 1565 byl otevřen inkviziční soud v Goe a začalo pronásledování zdejších Židů, tajných Židů, Hinduistů a Nových křesťanů. Garcia zemřel v roce 1568 a perzekuce jej vážně nepostihla, jeho sestra Catarina však byla ve stejném roce za židovskou víru uvězněna a o rok později upálena na hranici. Garcia byl odsouzen posmrtně, v roce 1580 byly po autodafé jeho ostatky vykopány a spáleny. Osud jeho dcer není znám. Za doby života byl Garcia před inkvizicí ochraňován svým přítelem a patronem Martimem Afonsem de Sousa, který byl v letech 1542 až 1545 generálním guvernérem Portugalské Indie.\n\nAčkoliv byl Garcia de Orta velmi vytížen svou lékařskou praxí a při pobytu v Indii téměř necestoval, v Goe se setkával s obchodníky a lékaři z mnoha oblastí jižní Asie a pobřeží Indického oceánu. Mluvil portugalsky, španělsky, hebrejsky, latinsky, řecky a arabsky a měl i nějaké znalosti perštiny, maráthštiny, konkánštiny, sanskrtu a kannadštiny. Dopisovatelé a agenti mu posílali semena a rostliny, obchodoval s kořením, léčivými drogami a drahými kameny. Měl laboratoř a botanickou zahradu. \n\nSvé rozsáhlé znalosti východních koření a léčivých drog publikoval v jediné známé knize, \"Colóquios dos simples e drogas he cousas medicinais da Índia\" (Pojednání o bylinách, léčivých drogách a medicínských látkách Indie). Kniha byla publikována v Goe v roce 1563. Představuje množství látek, které byly v té době v Evropě neznámé nebo opředené různými omyly. \n\nByl prvním Evropanem, který popsal tropické nemoci, zejména choleru. Jeho pitva pacienta zemřelého na choleru byla první známou pitvou provedenou v Indii. Ve svých písemnostech projevoval značnou nezávislost na starých řeckých, latinských a arabských autoritách. Jeho kniha obsahuje první publikované verše jeho přítele, Luíse de Camões, který se později stal portugalským národním básníkem. Poté, co bylo Garcíovo dílo přeloženo do latiny a později i do jiných jazyků, stalo se v Evropě rychle uznávaným. Velké části z něj pocházející byly uveřejněny v roce 1578 v díle \"Tractado de las drogas y medicinas de las Indias orientales\" (Pojednání o drogách a léčivech Východní Indie).\n"}
{"id": "972359", "url": "https://cs.wikipedia.org/wiki?curid=972359", "title": "Joey Kern", "text": "Joey Kern\n\nJoey Kern (* 5. září 1976) je americký herec. Studoval herectví na New York University v New Yorku a později na Royal Academy of Dramatic Art v Londýně. Svou kariéru zahájil hraním v divadle a první filmovou roli dostal v roce 1999 v rakouském filmu \"Die Jungfrau\". Později hrál v řadě dalších filmů, mezi které patří \"Cabin Fever\" (2002), \"Rosencrantz a Guildenstern jsou nemrtvi\" (2009) a \"Alter Egos\" (2012).\n\n"}
{"id": "972361", "url": "https://cs.wikipedia.org/wiki?curid=972361", "title": "Guido de Baisio", "text": "Guido de Baisio\n\nGuido de Baisio (také Baysio, polovina 13. století – 10. srpna 1313) byl italský kanovník a právník pocházející ze šlechtického rodu, jenž byl sdružen v procísařském seskupení nobility Ghibellinů. Do tohoto seskupení patřily například rody Este, Gonzaga, Scala apod.\n\nPravděpodobným místem narození Guida de Baisio je město Reggio Emilia v regionu Emilia-Romagna. Zde vystudoval práva a medicínu, když jeho hlavním školitelem byl známý italský právník Guido de Suzaria (ca. 1225-1292). V roce 1296 papež Bonifác VIII. jmenoval Baisia arcijáhnem v Bologni a kancléřem univerzity v Bologni. Tamější univerzita byla ve své době nejvěhlasnějším učením pro právníky. Přínos její právnické fakulty pro rozvoj římského práva a jeho další šíření byl neoddiskutovatelný. Baisio zde přednášel církevní právo a v Bologni dosáhl profesorského titulu.\nV roce 1304, v době papežského schizmatu, byl povolán do Avignonu, kde zastával úřad arcijáhna a apoštolského kancléře a to až do své smrti. Při svém pobytu v Avignonu byl svědkem událostí vedoucích až k zániku templářského řádu v roce 1312. Procesy s templáři, nevybíravý tlak francouzského krále Filipa IV. Sličného na papežský stolec, mocenský střet s Bonifácem VIII., jenž v roce 1305 vyústil v papežovo zajetí a zvolení profrancouzského Klimenta V., to vše doprovázelo závěr jeho života. V Avignonu pokračoval i ve své právnické práci. Sestavil například komentář k „Liber sextus“ či sepsal „Tractatus Super haeresi et aliis criminibus v causa Templariorum et D. Bonifacii“.\n\nVe své práci se věnoval především dílu velkého právníka Gratiana, k jehož pracím pořizoval komentáře. Sestavoval právnické slovníky, glosáře, prováděl výklady římskoprávních ustanovení apod. Hlavním dílem je právě komentář ke Gratianovým dekretům pod názvem „Rosarium Decretorum“. Toto dílo bylo mnohokrát vydáno a velmi citované a vlivné bylo ještě v 15. – 16. století, kdy bylo tištěno a vydáno např. v letech 1472 v alsaském Štrasburku, 1477 v Římě, 1480, 1513, 1601 v Benátkách apod.\n\n\n"}
{"id": "972362", "url": "https://cs.wikipedia.org/wiki?curid=972362", "title": "Re-ac-tor", "text": "Re-ac-tor\n\nRe-ac-tor je jedenácté studiové album kanadského hudebníka Neila Younga, vydané v listopadu 1981 u vydavatelství Reprise Records. Nahráno bylo od října 1980 do července 1981 ve studiu Modern Recorders v Redwood City v Kalifornii. Younga zde doprovází skupina Crazy Horse.\n\nAutorem všech skladeb je Neil Young.\n\n"}
{"id": "972363", "url": "https://cs.wikipedia.org/wiki?curid=972363", "title": "Klin nad Bodrogom", "text": "Klin nad Bodrogom\n\nKlín nad Bodrogom (v minulosti \"Bodrogsek\", ) je obec na Slovensku v Košickém kraji v okrese Trebišov. V období let 1961 až 1990 byla součástí sousední obce Streda nad Bodrogom. Na okraji obce u ramene řeky Bodrog stojí zřícenina raněgotického kostela z třetí třetiny 13. století. V posledních letech se realizuje jeho obnova, v jejímž rámci byl po delším čase opět zastřešen.\nObec leží na řece Bodrog nedaleko od maďarské státní hranice a přibližně 22 kilometrů jihozápadně od města Královský Chlmec. V katastrálním území obce se nachází nejníže položené místo na Slovensku s nadmořskou výškou 94.3 m.\nPodle heraldického rejstříku má obec následující symboly, které byly přijaty 3. srpna 2006. Na znaku je dřevorubecký motiv podle otisku pečetidla z druhé poloviny 18. století.\n\nV zeleném štítě stříbrný skloněný klín zaseknutý do zlatého pařezu doprovázeného vpravo zlatou hvězdou – to vše ověnčené zlatými větvičkami.\n\nVlajka má podobu devíti podélných pruhů bílého, zeleného, ​​žlutého, bílého, zeleného, ​​žlutého, bílého, zeleného, ​​žlutého. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\nObec se poprvé připomíná v roce 1378 pod názvem \"Zek\". V průběhu dalších století se název několikrát změnil – v roce 1479 \"Zewg\", 1773 \"Szögh\", 1786 \"Sögh, Sega\", v roce 1808 byl upraven na \"Szögi, Szegő\" a od roku 1863 nesla obec název \"Bodrogszög\". V uherském geografickém lexikonu z roku 1851 se obec připomíná jako převážně maďarská s 355 obyvateli. Statistika z roku 1910 vykazovala v Kline nad Bodrogom už jen 276 obyvatel, všech maďarské národnosti.\n\nPo první světové válce připadla obec na základě Trianonské mírové smlouvy Československé republice. V meziválečném období se používal počeštěný název \"Bodrogsek\" i původní maďarský \"Bodrogszög\". V listopadu 1938 po Vídeňské arbitráži připadla obec Maďarsku, ale po druhé světové válce byla znovu přičleněna k ČSR. V roce 1948 došlo ke změně názvu přeložením maďarského \"Bodrogszög\" na \"Klín nad Bodrogom\". V letech 1961 až 1990 byla obec součástí nedaleké Stredy nad Bodrogom.\nPodle sčítání obyvatel z roku 2001 žilo v Kline nad Bodrogom 195 obyvatel, z toho bylo 117 maďarské, 76 slovenské a 2 rusínské národnosti.\n"}
{"id": "972364", "url": "https://cs.wikipedia.org/wiki?curid=972364", "title": "Rudolf Lössl", "text": "Rudolf Lössl\n\nRudolf Lössl, též Rudolf Lößl (21. ledna 1872 Karlovy Vary – 3. listopadu 1915 Chomutov), byl rakouský a český pedagog a politik německé národnosti, na počátku 20. století poslanec Českého zemského sněmu a Říšské rady.\n\nProfesí byl pedagogem, politickým publicistou a politikem. Studoval na německé univerzitě v Praze a na Lipské univerzitě. Vyučoval pak němčinu a klasickou filologii na německojazyčných středních školách v Praze, Jablonci nad Nisou a Karlových Varech. Angažoval se veřejně a politicky v sudetoněmeckých organizacích v západních Čechách.\n\nNa počátku století se zapojil i do zemské a celostátní politiky. Ve volbách v roce 1908 byl zvolen do Českého zemského sněmu v kurii městské (volební obvod Karlovy Vary, Jáchymov). Uvádí se jako člen Německé radikální strany, všeněmeckého ražení. Po roce 1908 se ovšem sněm kvůli obstrukcím již fakticky nescházel.\n\nVe volbách roku 1907 nastoupil též do Říšské rady (celostátní zákonodárný sbor), kam byl zvolen za obvod Čechy 88. V parlamentu usedl do poslaneckého klubu Německý národní svaz, v jehož rámci reprezentoval Německou radikální stranu. Mandát obhájil ve volbách roku 1911 a v Říšské radě setrval do své smrti.\n\nZemřel v listopadu 1915 v Chomutově, kde se také konal pohřeb.\n"}
{"id": "972369", "url": "https://cs.wikipedia.org/wiki?curid=972369", "title": "Krzysztof Wiłkomirski", "text": "Krzysztof Wiłkomirski\n\nKrzysztof Wiłkomirski [Krištof Viukomiřski], (* 18. září 1980, Varšava, Polsko) je reprezentant Polska v judu.\n\nPatřil k předním evropským judistům lehké váhy a osobnostem polského juda nového tisíciletí. Na podzim roku 2001 utrpěl vážné zranění kolene a vynechal celou sezonu 2002. Operaci kolene absolvoval v kariéře několikrát a to do značné míry ovlivnilo jeho výkonnostní růst. Přesto se účastnil se dvou olympijských her v roce 2004 v Athénách a za čtyři roky v roce 2008 v Pekingu. Dál než do druhého kola se však nedostal.\n\n"}
{"id": "972370", "url": "https://cs.wikipedia.org/wiki?curid=972370", "title": "Füzér (hrad)", "text": "Füzér (hrad)\n\nFüzér je hrad, nacházející se na katastrálním území stejnojmenné obce v Maďarsku, v župě Borsod-Abaúj-Zemplén nedaleko maďarsko-slovenské hranice. Situován je v nadmořské výšce 552 m na hradním bradle Slanských vrchů (Zemplényi-hegység).\n\nO vzniku hradu a prvních letech jeho existence chybí dostatek informací. První písemná zmínka o hradu pochází až z roku 1264, později i z listiny z roku 1270, na základě které lze předpokládat, že hrad byl postaven již před smrtí Ondřeje II. (1235), respektive ještě před rokem 1235 byl součástí královského majetku. Kolem let 1262 - 1263 daroval Béla IV. Hrad i s okolním panstvím dceři Anně, ale později v roce 1264 jej Belův syn a mladší král Štěpán (V.) Anně odebral. Béla se pokusil hrad od syna znovu získat ozbrojenou akcí a hrad obléhal, ale Štěpánův hradní kapitán Michal Füzér útok odvrátil. V roce 1270, kdy Štěpán V. nastoupil na uherský trůn, daroval hrad Michalovi a Demeterovi z rodu Rosdi (Füzér). \n\nPo roce 1285 se dostal do vlastnictví Omodeje Aby. Po bitvě u Rozhanovců Karel I. Robert hrad zkonfiskoval a za kapitána hradu jmenoval Filipa Drugeta. Zikmund Lucemburský ho nejprve zálohoval, později v roce 1389 daroval synům Petra z Perína. Pánové z Perína pokračovali během 15. a 16. století ve značných stavebních úpravách hradu, včetně výstavby gotické kaple. \n\nV 80. letech 15. století se král Matyáš Korvín dostal do potyčky s pány z Perína a vypudil Štěpána z Perína z hradu. Později hrad daroval palatýnovi Imrichovi z Perína. Po roce 1526 (po korunovaci Jana Zápolského na uherského krále) se stal Peter z Perína ochráncem svatoštěpánské koruny. Místo toho, aby byla koruna uložena na obvyklé místo na Visegrádu, nechal ji dopravit na Füzér, kde byla skrývaná nejméně jeden rok. Peter z Perína dokončil výstavbu opevnění hradu. Jeho syn Gabriel nechal posléze vybudovat v 60. letech 16. století palácové křídlo v renesančním slohu.\n\nV roce 1567 získali hrad do vlastnictví Báthoryové. V roce 1603 se prostřednictvím Nádasdyho dostal do rukou Alžběty Báthoryové. Kolem roku 1626 na krátce hrad okupovalo vojsko Gabriela Bethlena. V roce 1654 dostal hrad do zástavy Imrich Mosdóši a v roce 1668 se dostal do rukou Františkovi Bonis. Ten se však zapletl do protikrálovského Vešeléniho spiknutí, za což byl popraven. Uherská komora umístila na hrad německou posádku. Košický kapitán Strassoldo nechal hrad vypálit, neboť se Füzér ustavičně stával útočištěm četných povstalců. V následujícím století hrad trpěl povětrnostními vlivy i rozebíráním zdiva okolním obyvatelstvem. V 19. století objevili ruiny hradu romantičtí malíři, především rakouský umělec Thomas Ender. \n\nV roce 1977 se začaly na hradě rekonstrukční práce, které ale komplikoval náročný okolní terén. Podařilo se odkrýt archeologické nálezy z 13. století, zakonzervovat hradní zdi, zastřešit hradní palác a gotickou kapli, která je nejhodnotnějším architektonickým objektem hradního areálu. \n"}
{"id": "972371", "url": "https://cs.wikipedia.org/wiki?curid=972371", "title": "Kožuchov", "text": "Kožuchov\n\nKožuchov ( , ) je obec na Slovensku v okrese Trebišov.\nPodle heraldického rejstříku má obec následující symboly, které byly přijaty 8. února 2004. Na znaku je figurální motiv neznámého původu podle otisku pečetidla z roku 1786.\n\nV modrém štítě stříbřitě oděný muž ve zlatém, stříbrným perem opatřeném klobouku a v zlatých botách, s pravicí v bok, v levici se zlatou číší.\n\nVlajka má podobu pěti podélných pruhů modrého, žlutého, modrého, žlutého, bílého v poměru 1:2:1:1:1. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\n"}
{"id": "972372", "url": "https://cs.wikipedia.org/wiki?curid=972372", "title": "Abaújvár (hrad)", "text": "Abaújvár (hrad)\n\nAbaújvár (slovensky Abovský nový hrad, ) je zřícenina hradu v Maďarsku, těsně při státní hranici se Slovenskem. Nachází se poblíž stejnojmenné obce. Byl postaven v údolí Hornádu králem Samuelem Abou (vládl 1041–1044) a byl sídlem historické stejnojmenné župy. Hrad byl zničen v 15. století a do dnešních dob se dochovala pouze zřícenina.\n"}
{"id": "972373", "url": "https://cs.wikipedia.org/wiki?curid=972373", "title": "Myth II: Soulblighter", "text": "Myth II: Soulblighter\n\nMyth II: Soulblighter je strategická počítačová hra vyvinutá společností Bungie a vydaná v roce 1998. Je to sequel předchozí hry - . Byla vydána pro Windows, Mac OS a Linux. Jedná se o jednu z nejlépe hodnocených her vůbec některými herními kritiky, např. Gamespot.com.\n\nJak je zvykem v sérii Myth, jednotky nelze v hře vyrábět, nýbrž jsou přiděleny na počátku každého levelu (případně je fixní počet jednotek přidělen v průběhu levelu). V důsledku toho je hráč nucen volit jinou herní strategii než u klasických strategických her.\n\n"}
{"id": "972374", "url": "https://cs.wikipedia.org/wiki?curid=972374", "title": "Seznam zápasů Třinec - Hradec Králové v české hokejové extralize", "text": "Seznam zápasů Třinec - Hradec Králové v české hokejové extralize\n\nKompletní seznam extraligových zápasů HC Oceláři Třinec s Hradcem Králové v České hokejové extralize. Týmy se v každé sezóně utkávají 4×.\n\nStav po 2018/2019\n"}
{"id": "972375", "url": "https://cs.wikipedia.org/wiki?curid=972375", "title": "Kravany (okres Trebišov)", "text": "Kravany (okres Trebišov)\n\nKravany (v minulosti \"Kravian\", ) jsou obec na Slovensku v okrese Trebišov.\nPodle heraldického rejstříku má obec následující symboly, které byly přijaty 4. listopadu 2003. Znak je charakterizován zemědělskými nástroji a současně i zaměstnaneckým motivem, podle historického pečetidla obce z roku 1786.\n\nV modrém štítě pětizubé hrábě bez středního zubu, překřížené dvěma dvouzubými vidlemi - vše zlaté.\n\nVlajka má podobu tří podélných pruhů žlutého, modrého, žlutého v poměru 3:2:3. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\nV prvních dvou desetiletích 14.století byly Kravany ve vlastnictví šlechtice Petra, syna Petena, kterému jejich majetek zkonfiskoval král Karel Robert a v roce 1321 daroval šlechticům z rodu Bokša. Tento dokument je nejstarší zachovaný písemný doklad o vesnici Kravany. Obec byla ve 2. světové válce vypálená, po válce byla vesnice obnovena.\n"}
{"id": "972377", "url": "https://cs.wikipedia.org/wiki?curid=972377", "title": "Národní aréna Holmenkollen", "text": "Národní aréna Holmenkollen\n\nNárodní aréna Holmenkollen je lyžařské středisko v Norsku. Nachází se ve stejnojmenné čtvrti hlavního města Osla. Středisko disponuje velkým skokanským můstkem Holmenkollbakkenem, skokanským můstkem Midtstubakkenem a běžeckými tratěmi a stadionem pro běžecké lyžování a biatlon, pro biatlonové závody je navíc vybaveno střelnicí. Od roku 1892 zde probíhá Lyžařský festival Holmenkollen, který představuje společnou událost pro závody světového poháru ve skocích na lyžích, běhu na lyžích, severské kombinaci a biatlonu. V roce 1952 zde probíhaly zimní olympijské hry a v letech 1930, 1966, 1982 a 2011 zde Mezinárodní lyžařská federace uspořádala Mistrovství světa v klasickém lyžování.\n\nStředisko disponuje velkým skokanským můstkem Holmenkollbakkenem, skokanským můstkem Midtstubakkenem a běžeckými tratěmi a stadionem pro běžecké lyžování a biatlon; pro biatlonové závody je navíc vybaveno střelnicí.\n\nStadion byl naposledy rekonsruován v roce 2015. Byl instalován nový osvětlovací systém pro střelnici a vylepšen systém pro výrobu sněhu.\n\nDo lyžařského střediska Holmenkollen je možno dopravit se po lince Holmenkollen metra v Oslu. Diváci zde nemohou využít pro přístup osobní automobily. Stanice Holmenkollen se nachází v blízkosti velkého skokanského můstku a stadionu pro běžecké lyžování, zatímco stanice Midtstuen leží nedaleko skokanského můstku Midtstubakken. Tato linka metra disponuje jako jediná v Oslu dostatečně dlouhými nástupišti ve stanicích pro šest vozů, takže je možno zde přepravit až devět tisíc pasažérů za hodinu.\n\n"}
{"id": "972380", "url": "https://cs.wikipedia.org/wiki?curid=972380", "title": "Birmingham (rozcestník)", "text": "Birmingham (rozcestník)\n\nBirmingham může být:\n\n\n\n"}
{"id": "972381", "url": "https://cs.wikipedia.org/wiki?curid=972381", "title": "Náměstí svobody (Novi Sad)", "text": "Náměstí svobody (Novi Sad)\n\nNáměstí svobody (srbsky v cyrilici Трг слободе, v latince Trg slobode, maďarsky Szabadság tér, slovensky Námestie slobody) představuje hlavní náměstí v centru Nového Sadu, hlavního města Vojvodiny, srbské autonomní oblasti.\n\nNáměstí je dějištěm celé řady společenských akcí, jakými jsou například demonstrace, koncerty, oslavy nového roku či jiných událostí. Je obklopeno celou řadou významných budov, jako je např. novosadský magistrát, Kostel Jména Panny Marie, Tanurdžićův palác, Palác Železný člověk, Hotel Vojvodina a dalších. Ústí do něj celá řada významných ulic (např. \"Zmaj Jovina\", hlavní promenáda centra Nového Sadu), ulice \"Modene\" s parkovou výzdobou apod.\n\nKromě zmíněného Kostela Jména Panny Marie tvoří dominantu náměstí rovněž i socha Svetozara Miletiće od chorvatského sochaře Ivana Meštroviće.\n\nDo roku 1958 jezdily po Náměstí Svobody tramvaje (jedna kolej vedla dnešní ulicí \"Krále Aleksandra\" a druhá na \"Divadelní náměstí\". Na Náměstí Svobody poté obě pokračovaly na ulici \"Zmaj Jovina\"). V současné době je náměstí upraveno tak, že jeho centrální prostor slouží jako pěší zóna a po okrajích jsou vedeny silniční komunikace.\n\nNáměstí měnilo často své názvy (podobně jako tomu bylo i jinde v Srbsku a dřívější Jugoslávii). Do rozpadu Rakousko-Uherska bylo známo jako \"Náměstí Františka Josefa\" (Trg Franjo Josipa), poté \"Náměstí osvobození\" (Trg oslobođenja). Současné jméno má od konce druhé světové války.\n"}
{"id": "972383", "url": "https://cs.wikipedia.org/wiki?curid=972383", "title": "Castelo de Vide", "text": "Castelo de Vide\n\nCastelo de Vide je historické městečko v Portugalsku, které se nachází v pohoří Serra de São Mamede v distriktu Portalegre. Nalézá se jen několik kilometrů od hranic se Španělskem.\n\nCastelo de Vide bylo založeno již ve 13. století. Mezi jeho významné památky tak patří středověký hrad a pozdější opevnění (ze 17. stol.). Katolický kostel zasvěcený Panně Marii vznikl ještě o století později.\n\nPravděpodobně již od 14. století však v městečku existovala také židovská čtvrť. Nachází se v ní budova, o které se předpokládá, že sloužila jako synagoga. Kromě oddělených prostor pro muže a ženy v ní byla také místnost zřejmě využívaná jako škola.\n\n"}
{"id": "972384", "url": "https://cs.wikipedia.org/wiki?curid=972384", "title": "Cercidoideae", "text": "Cercidoideae\n\nCercidoideae je podčeleď čeledi bobovitých. Byla ustavena v roce 2017 jako výsledek reorganizace parafyletické podčeledi \"Caesalpinioideae\" a představuje jednu z bazálních vývojových větví čeledi bobovité. Je souznačná s předchozím tribem \"Cercideae\". Zástupci podčeledi jsou dřeviny se střídavými jednoduchými nebo dvoulistými listy a dvoustranně symetrickými květy. V současném pojetí obsahuje 13 rodů a přes 330 druhů. Je rozšířena v tropech celého světa a v mírném pásu severní polokoule. Jediným zástupcem této podčeledi v Evropě je zmarlika Jidášova. Zmarliky se pěstují v oblastech mírného pásu včetně České republiky jako okrasné dřeviny. V tropech a subtropech se pro krásné květy pěstují bauhínie.\n\nZástupci podčeledi \"Cercidoideae\" jsou keře, stromy a dřevnaté liány s úponky. Rostliny jsou beztrnné nebo řidčeji trnité či s infrastipulárními ostny. Na kořenech nejsou hlízky. Extraflorální nektária buď chybějí nebo jsou (u rodu bauhínie) umístěny na palistech, nikdy na řapíku nebo listovém vřeteni. Listy jsou jednoduché a střídavé, s celistvou nebo dvoulaločnou čepelí, případně u některých zástupců (např. \"Bauhinia guianensis\") členěné na 2 přisedlé lístky. Palisty jsou laterální, volné. Květy jsou obvykle oboupohlavné, lehce až silně dvoustranně souměrné, uspořádané v hroznovitých květenstvích. Květy zmarlik (\"Cercis\") připomínají vzhledem motýlovité květy podčeledi \"Papilionoideae\", mají však odlišnou vnitřní stavbu. U zmarliky je horní lístek (pavéza) nejvnitřnějším korunním lístkem, zatímco u \"Papilionoideae\" je ve vnějším kruhu, tedy dále od středu květu než křídla a člunek.\nKalich je složen ze 2 až 5 volných či srostlých lístků nebo je kápovitý. Koruna je nejčastěji složena z 5, řidčeji z jiného počtu (2 až 6) lístků. Korunní lístky si mohou být tvarem a velikostí navzájem podobné nebo velmi rozdílné. U rodu \"Brenierea\" koruna chybí. Tyčinek je 10 ve 2 kruzích, případně méně. Nezřídka jsou některé tyčinky redukovány na neplodná staminodia. Semeník je stopkatý, tvořený jediným plodolistem obsahujícím 1 až mnoho vajíček. Plodem je pukavý lusk nebo jsou plody nepukavé a křídlaté, typu samara. Lusky mohou být zploštělé či okrouhlé, často se otevírají explozivně a chlopně se pružně svinují. Pro semena je charakteristický pupek tvaru půlměsíce (pouze u zmarlik je okrouhlý).\n\nPodčeleď \"Cercidoideae\" zahrnuje v současném pojetí 12 rodů a asi 335 druhů. Je zastoupena v tropech celého světa. Rod zmarlika (\"Cercis\") roste v mírných oblastech Evropy, Asie a Severní Ameriky. V evropské flóře je celá tato podčeleď zastoupena jediným druhem, zmarlikou Jidášovou (\"Cercis siliquastrum\").\n\nČeleď \"Cercidoideae\" se v taxonomii poprvé objevuje až v roce 2017 jako důsledek rozčlenění parafyletické (v tradičním pojetí) podčeledi \"Caesalpinioideae\" na vícero podčeledí představujících monofyletické vývojové větve. Společně s podčeledí \"Detarioideae\" představuje jednu z bazálních vývojových větví čeledi bobovité. Svým rozsahem je souznačná s předchozím tribem \"Cercideae\", který byl poprvé publikován již v roce 1822 a později prošel vícero reorganizacemi. Od roku 1987 v něm bylo rozlišováno celkem 5 rodů ve 2 podtribech: \"Adenolobus\", \"Cercis\" a \"Griffonia\" v podtribu \"Cercidinae\" a \"Bauhinia\" s.l. a \"Brenierea\" v podtribu \"Bauhiniinae\". Další rody přibyly, když byl rod \"Bauhinia\" v tradičním, širokém pojetí (sensu lato, s.l.) shledán parafyletickým a byl v roce 2005 rozdělen na celkem 7 rodů: \"Barklya\", \"Bauhinia\" s.str., \"Gigasiphon\", \"Lysiphyllum\", \"Phanera\" (včetně \"Lasiobema\"), \"Piliostigma\" a \"Tylosema\".\n\nFosilní pozůstatky vymřelých druhů zmarliky se objevují ve starších třetihorách, v pozdním eocénu (\"Cercis parvifolia\"). Z oligocénu je již známo vícero druhů. Z období na přelomu eocénu a oligocénu je známa \"Bauhinia larsenii\", nalezená v Kuang-si v Číně.\nListy se žilnatinou velmi podobnou bauhíniím a zmarlikám byly též nalezeny ve vrstvách oligocénního stáří. Rostlina byla nazvána \"Bauhcis moranii\".\n\n\nZmarliky se pěstují v mírném pásu včetně České republiky jako okrasné dřeviny. Mnohé druhy bauhínií (\"Bauhinia\" s.l.) vynikají velkými a nápadnými květy a jsou v tropech pěstovány jako okrasné dřeviny. Mají význam i v medicíně. V tropech a subtropech se občas jako okrasná dřevina pěstuje i australský druh \"Barklya syringifolia\". Africký druh \"Griffonia simplicifolia\" je farmakologicky významná rostlina, používaná v lékařských preparátech k léčbě různých onemocnění nervového původu.\n\n"}
{"id": "972385", "url": "https://cs.wikipedia.org/wiki?curid=972385", "title": "Kuzmice (okres Trebišov)", "text": "Kuzmice (okres Trebišov)\n\nKuzmice (v minulosti \"Kuźnic\", ) jsou obec na Slovensku v okrese Trebišov.\nObec Kuzmice leží na východním úpatí Slanských vrchů v jižní části Podslanské pahorkatiny, rozdělené potokem Roňava a jeho přítoky. Odlesněná pahorkatina je pokryta sprašovými uloženinami, východní svahy jsou porostlé listnatým lesem. Jsou zde slané prameny. Nadmořská výška obce v jejím středu je 156 m, v celém jejím katastru je nadmořská výška 135–300 m.\nPočet obyvatel k 31.12.2007 celkem 1660 \nmuži 805 \nženy 855 \nObyvatelstvo celkem k roku 2001 – 1600 \nmuži – počet 781 \nženy – počet 819 \nBydlící obyv. dle národností:\nSlovenská% 98,56 \nMaďarská% 0,38 \nRomská% 0,31 \nČeská% 0,13 \nBydlící obyvatelstvo podle náboženského vyznání:\nŘímskokatolické% 65,44 Řeckokatolické% 30,88 \nPravoslavné% 1,44 \nBez vyznání% 0,63 Nezjištěno% 0,88 \nDomy celkem 424 \nTrvale obydlené domy celkem 376 \nPrvní písemná zmínka o obci Kuzmice se datuje do roku 1270, kdy se obec nazývala Kosma. V dalším historickém vývoji se její název změnil následovně: z roku 1327 je písemně doložen název Kozmay, z roku 1427 Kozmafalwa, z roku 1773 Kuzmice, z roku 1920 Kuźnic, z roku 1927 Kuzmice. Maďarsky se obec úředně nazývala Kozma.\nPo roce 1881 byla obec administrativně začleněna do Zemplínské župy, před rokem 1960 do okresu Trebišov, kraj Košice, po roce 1960 do okresu Trebišov, kraj Východoslovenský.\nObec se připomíná od roku 1270. Patřila rodině Kozmů a Tolvayů, později měla více pánů. V roce 1715 v ní bylo 23 opuštěných a 9 obydlených usedlostí, v roce 1787 měla 60 domů a 583 obyvatel, v roce 1828 měla 84 domů a 624 obyvatel. V roce 1890-1900 se mnozí vystěhovali. Obyvatelé se zabývali zemědělstvím a tkaním. Za 1. ČSR se zaměstnání obyvatel nezměnilo. Byly zde 2 mlýny. V roce 1926 si rolníci násilně rozpalcelovali velkostatkářskou půdu. V roce 1944 byla obec 4 týdny ve frontovém pásmu a byla silně poškozena.\n"}
{"id": "972386", "url": "https://cs.wikipedia.org/wiki?curid=972386", "title": "Ferdinand Maresch", "text": "Ferdinand Maresch\n\nFerdinand Maresch (5. října 1854 Ústí nad Labem – 2. srpna 1940 Ústí nad Labem) byl rakouský a český podnikatel a politik německé národnosti, na počátku 20. století poslanec Českého zemského sněmu.\n\nPocházel z ústecké podnikatelské rodiny. Jeho otec Johann Maresch (rovněž svého času politicky aktivní jako poslanec zemského sněmu) založil v Ústí firmu na siderolitovou keramiku. Ferdinand Maresch vystudoval (v letech 1865–1867) živnostenskou školu v Ústí nad Labem a odbornou školu v Drážďanech. Převzal potom roku 1873 vedení rodinné továrny. V roce 1877 podnikl studijní cestu do Bruselu. Byl též veřejně a politicky aktivní. V období let 1890–1919 zasedal v městské radě a zodpovídal za komunální finance. Zasadil se roku 1893 o nákup lesů na labských stráních mezi Větruší a Chvalovem a roku 1898 pozemků na Klíši pro výstavbu vilového souboru. Prosadil rovněž založení tramvajové dopravy v Ústí a výstavbu železniční vlečky do průmyslové oblasti v Předlicích. Coby komunální politik podporoval rozvoj místního školství a kulturních institucí. V období let 1924–1934 zastával funkci předsedy muzejní společnosti v Ústí. Roku 1911 mu město udělilo čestné občanství.\n\nNa počátku století se zapojil i do zemské politiky. V doplňovacích volbách roku 1904 byl zvolen do Českého zemského sněmu v kurii obchodních a živnostenských komor (volební obvod Liberec). Mandát zde obhájil i v řádných volbách v roce 1908. Na sněmu prosadil regulaci Labe v úseku mezi Štětím a Ústím nad Labem. Po roce 1908 se ovšem sněm kvůli obstrukcím již fakticky nescházel.\n"}
{"id": "972392", "url": "https://cs.wikipedia.org/wiki?curid=972392", "title": "Kysta", "text": "Kysta\n\nKysta je obec na Slovensku. Nachází se v Košickém kraji, v okrese Trebišov.\n\nObec se v minulosti nazývala \"Kista\", \"Kiszte\". První písemná zmínka o obci pochází z roku 1272. K 31. 12. 2011 žilo v obci 384 obyvatel.\n\nObec Kysta se rozkládá v nadmořské výšce 130 m. Přísluší do tradičního regionu Jižní Zemplín.\n"}
{"id": "972393", "url": "https://cs.wikipedia.org/wiki?curid=972393", "title": "Giorgi Kizilašvili", "text": "Giorgi Kizilašvili\n\nGiorgi Kizilašvili (: ), (* 14. březen 1983 Sovětský svaz) je bývalý reprezentant Gruzie v judu.\n\nV nabité konkurenci gruzínských těžkých vah se neprosazoval. Trenéři ho využívali v kategorii bez rozdílu vah pro jeho hbitější postavu. Se zrušením této kategorii na evropské půdě v roce 2007 prakticky skončila i jeho reprezentační kariéra.\n\n"}
{"id": "972394", "url": "https://cs.wikipedia.org/wiki?curid=972394", "title": "Proaktivita", "text": "Proaktivita\n\nProaktivita je, zejména v organizační a zaměstnanecké psychologii, označení pro způsob jednání, při němž je odpověď na vnější (např. teplo, barva, hluk…) nebo vnitřní podnět (např. pocit hladu, žízně, bolesti...) výsledkem svobodné a vědomé volby, která je spojena s převzetím iniciativy a přijetím odpovědnosti za ni a její následky. Proaktivita je opakem reaktivity, která se projevuje tím, že reakcí na podněty jsou „předprogramované\" odpovědi.\n\nSlovo je údajně složeninou řecké předpony pro- (před) a latinského kmene activ. Latinská předpona pre- nebyla použita, aby bylo slovo lépe odlišeno od slova „reactive“.\n\nSlovo „proaktivní“ bylo ve 30. letech 20. století omezeno na oblast experimentální psychologie a používalo se v odlišném významu. \"Oxford English Dictionary\" (OED) přisuzuje původ slova Paulu Whiteleyovi a Geraldu Blankfortovi na základě jejich přednášky z roku 1933, která se zabývá proaktivní inhibicí jako „zhoršením nebo zaostáváním učení nebo zapamatování učiva pomocí efektů, které zůstávají aktivní, na základě okolností spíše než učení.“. \n\nKniha \"Man's Search for Meaning\" z roku 1946, kterou napsal rakouský existenciální neuropsychiatr Viktor Frankl, přenesla slovo do širšího používání v jiném, souvisejícím významu, k popsání osoby, která přijala odpovědnost za svůj život, místo aby hledala příčiny ve vnějších okolnostech a jiných lidech. Frankl zdůrazňoval důležitost odvahy, vytrvalosti, osobní odpovědnosti a vědomí existence volby bez ohledu na situaci nebo kontext.\n\nLidskou mysl k činnosti probouzí vždy nějaký podnět: člověk je tvor reaktivní. Z podnětu si mysl poskládá obraz. Pokud se s podobným podnětem již setkala, zaktivizuje v podvědomí vzorový program, shodný se způsobem reakce v předchozím případě (reaktivní reakce, která není spojena s vědomým řešením situace). Pokud neexistuje vzor, lidská mysl řeší situaci vědomě a aktivně (aktivní reakce). Třetí druh reakce - proaktivní reakce – znamená vědomé řešení situací, spojené s prověřením použitých a zautomatizovaných vzorů. Vyhledávání starých „podobných\" použitelných programů v podvědomí trvá přibližně 0,3 sekundy, což představuje časový úsek, během kterého je (alespoň v určitých situacích) lidské vědomí schopné zasáhnout a prověřit, zda je starý návyk nebo program v dané situaci opravdu vhodný. Podle zhodnocení buď spustí „starý program\", nebo může začít hledat nové možnosti chování. \n\n"}
{"id": "972396", "url": "https://cs.wikipedia.org/wiki?curid=972396", "title": "Lastovce", "text": "Lastovce\n\nLastovce ( ) jsou obec na Slovensku. Nacházejí se v Košickém kraji, v okrese Trebišov. První písemná zmínka o obci je z roku 1266.\n\nObec se rozkládá v nadmořské výši 175 m. Přísluší do tradičního regionu Zemplín. K 31. 12. 2011 žilo v obci 1103 obyvatel.\n"}
{"id": "972401", "url": "https://cs.wikipedia.org/wiki?curid=972401", "title": "Broken Arrow (album)", "text": "Broken Arrow (album)\n\nBroken Arrow je dvacátétřetí studiové album kanadského hudebníka Neila Younga, vydané v červenci 1996 u vydavatelství Reprise Records. Young je zde doprovázen skupinou Crazy Horse a nahráno bylo mezi březnem a dubnem 1996 ve studiu Plywood Digital ve Woodside v Kalifornii. Producentem alba byl Neil Young. Vedle autorských písní je zde také coververze písně „Baby What You Want Me to Do“ od Jimmyho Reeda (jde o nahrávku z koncertu).\n\n"}
{"id": "972402", "url": "https://cs.wikipedia.org/wiki?curid=972402", "title": "Římskokatolická farnost – děkanství Litvínov", "text": "Římskokatolická farnost – děkanství Litvínov\n\nŘímskokatolická farnost – děkanství Litvínov (lat. \"Oberleutensdorfium\") je územní společenství římských katolíků v Litvínově a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nJiž před rokem 1384 byla v místě plebánie. Fara byla obnovena kolem roku 1652. Od roku 1684 jsou vedeny matriky. Roku 1917 byla farnost povýšena na děkanství.\n\nDěkanství bylo, jakožto duchovní centrum, zvláště od 50. let 20. století do 31. prosinec 2012, středem tzv. litvínovského farního obvodu, z něho byly v různých etapách spravovány okolní farnosti. Před zánikem litvínovského farního obvodu jimi byly farnosti: Brandov, Český Jiřetín, Dolní Jiřetín (\"in spiritualibus\"), Fláje, Hora Svaté Kateřiny, Horní Jiřetín (\"in spiritualibus\"), Klíny, Malý Háj a Nová Ves v Horách.\n\nOd 1. ledna 2013 litvínovské děkanství afilovalo farnosti Fláje, Klíny a Český Jiřetín; zatímco farnost Horní Jiřetín se osamostatnila a afilovala farnosti Brandov, Dolní Jiřetín, Hora Svaté Kateřiny, Malý Háj a Nová Ves v Horách.\n\n\"Začátek působnosti jmenovaného v duchovní správě farnosti od:\"\nDo farnosti náleží území obcí:\n\nVe farnosti se nacházejí také další drobné sakrální stavby a pamětihodnosti. Historicky se na území farnosti, včetně afilovaných farností, nacházelo větší množství kostelů, kaplí, kapliček a dalších sakrálních objektů. Velká část z nich byla zbořena nebo poškozena v 2. polovině 20. století v důsledku těžby hnědého uhlí, výstavby vodní nádrže Fláje a průmyslových podniků.\n\n\n"}
{"id": "972403", "url": "https://cs.wikipedia.org/wiki?curid=972403", "title": "Josef Štěp", "text": "Josef Štěp\n\nJosef Štěp (2. březen 1863 Mokrá u Opočna - 21. březen 1926 Příbram) byl mimo jiné přednostou Státní báňské a hutní správy v Jáchymově.\n\nStudoval na reálce v Hradci Králové, dále studoval Vysokou školu technickou v Praze a Vysokou školu báňskou v Příbrami. Do Státní báňské služby nastoupil 20. listopadu 1889. V roce 1892 byl přeložen z Jáchymova do Klausenu a v roce 1893 je jmenován huťmistrem v Celji. V roce 1896 byl ustanoven na vlastní žádost závodním na dole Werner v Jáchymově. Ing. Štěp pracoval v Jáchymově trvale od roku 1896. Tehdy nastoupil na dole Werner jako hormistr. V roce 1908 se stal přednostou Státní báňské a hutní správy v Jáchymově. Po různých funkcích byl v roce 1920 jmenován ministerským radou. Pro své jednání byl oblíben nejen u horníků, kterými byl nazýván otcem hornictva, ale i u nehornického obyvatelstva. A to u českého i německého. Jeho přednášky byly vyhledávány ve městě samotném i v Praze a Vídni. V roce 1909 přijel do Jáchymova anglický král Edward, a to speciálně na Štěpovu přednášku. V roce 1912 byly jeho přednášky pod názvem \"Das Radium und seine Eigenschaften\" vydány knižně. Štěp také vynalezl a vyráběl spinathariskop, přístroj pomocí kterého šlo pozorovat částice alfa. Díky své spolupráci s Marií Curie - Sklodowskou zkoumal i radioaktivitu a stál u vzniku lázní v Jáchymově. Radioaktivitu jáchymovských pramenů zjistil v roce 1906.\n\nJeště v roce 1908 ministr Buquoy pověřil Ing. Štěpa zachycením pramenů a vybudováním vodovodu ve štole Daniel. Voda tak měla být svedena až k ústí štoly (to je dnes skryto pod kruhovým objezdem). Po skončení prací proběhla u ústí štoly malá oslava. Na tu vzpomínal Štěp takto: \"Při vyfárání jsme byli přivítáni hornickou hudbou a pozdrav \"Glück auf\" zněl z mnoha hrdel. V závěru slavnosti se vodovod otevřel a voda z něj v mocném proudu do výše deseti metrů na způsob karlovarského Vřídla tryskala.\"\n\nPozději Štěp odešel do Příbrami, ale na Jáchymov si zachoval pevné vazby. Proto když v roce 1924 odcházel do důchodu, loučila se s ním i delegace včetně starosty, radních a slavnostně oblečených horníků. Při loučení mu také hrála jáchymovská hornická kapela.\n\nPo jeho smrti v roce 1926 městská rada v Jáchymově vyvěsila po městě smuteční prapory. Na pohřeb v Příbrami dorazila z Jáchymova smuteční delegace a po Štěpovi byla pojmenována ulice. Dokonce město otisklo i nekrolog v Jáchymovských novinách. Ty byly díky skladbě obyvatelstva města německé a Štěp je jediným Čechem v historii, který došel této pocty.\n\n"}
{"id": "972405", "url": "https://cs.wikipedia.org/wiki?curid=972405", "title": "José Benito de Churriguera", "text": "José Benito de Churriguera\n\nJosé Benito de Churriguera (21. března 1665, Madrid, Španělsko – 2. března 1725, tamtéž) byl španělský barokní architekt, sochař a urbanista, jehož styl získal přívlastek churrigueresco. Měl dva bratry – Joaquina (1674–1724) a Alberta (1676–1750), kteří byli ve své době uznáváni jako přední architekti.\n\n"}
{"id": "972406", "url": "https://cs.wikipedia.org/wiki?curid=972406", "title": "Adam Okruašvili", "text": "Adam Okruašvili\n\nAdam Okruašvili (* 1. ledna 1989) je gruzínský zápasník – judista a sumista.\n\nZápasení se věnuje od dětství pod vedením svého otce Demitreho. Mimo juda se pravidelně účastní soutěží v tradičním gruzínském zápase a v mladém věku preferoval sportovní kariéru v amatérském sumu. Judo na úkor suma upřednostnil v roce 2011 s vidinou účasti na olympijských hrách. V roce 2012 startoval na olympijských hrách v Londýně a prohrál v prvním kole s Němcem Andreasem Tölzerem v boji na zemi (osaekomi). V roce 2016 se kvalifikoval na olympijské hry v Riu a opět doplatil na nekompromisní nalosovaní. V prvním kole nastoupil proti Japonci Hisajošim Hirosawou a po vyrovnaném průběhu prohrál rozdílem jednoho napomenutí.\n\n\n\n"}
{"id": "972407", "url": "https://cs.wikipedia.org/wiki?curid=972407", "title": "Datově citlivé řazení", "text": "Datově citlivé řazení\n\nDatově citlivé řazení je řadicí algoritmus za podmínky, že množství již seřazených prvků ovlivňuje počet kroků, které musí algoritmus udělat k seřazení celé posloupnosti. Těmto algoritmům se také říká přirozené algoritmy řazení.\n\nJinými slovy - jestliže jsou vstupní data seřazena či částečně seřazena, tak průchod řadicím algoritmem je rychlejší než průchod neseřazenou vstupní posloupností.\n\nUkázkou datově citlivého řazení je například koktejlové řazení. Ten prochází vstupní množinu tak dlouho, dokud v každém průchodu prohodí alespoň jednu dvojici prvků. Tudíž pokud je vstupní posloupnost již seřazena, tak ji projde pouze jednou. Oproti tomu pokud je posloupnost seřazena opačně, tak musí algoritmus provést formula_1 průchodů. Datově citlivými algoritmy řazení jsou:\n\nDatově necitlivé algoritmy řazení se chovají opačně. Přestože dostanou na vstup již seřazenou posloupnost, tak provedou stejný počet kroků, jako při jakékoliv jiné permutaci prvků v posloupnosti. Takovými algoritmy řazení jsou:\n"}
{"id": "972408", "url": "https://cs.wikipedia.org/wiki?curid=972408", "title": "Určení data smrti", "text": "Určení data smrti\n\nUrčení data smrti je jedním z českých soudních nesporných řízení. Upraveno je v § 59-64 zákona o zvláštních řízeních soudních.\n\nJe-li nalezeno mrtvé tělo a nelze-li na základě lékařské prohlídky ani po následném dalším šetření zjistit místo úmrtí, platí, že jím je místo, kde bylo tělo nalezeno. Nelze-li takto zjistit datum úmrtí, příslušný matriční úřad to podle § 22 odst. 3 zákona č. 301/2000 Sb., o matrikách, jménu a příjmení, oznámí okresnímu soudu, v jehož obvodu sídlí. Ten zemřelému kvůli ochraně jeho oprávněných zájmů ustanoví opatrovníka pro řízení a vydá vyhlášku (\"edikt\"), případně jiným vhodným způsobem učiní výzvu vůči všem, kteří by mohli znát relevantní okolnosti úmrtí. Po uplynutí jednoho měsíce pak vydá rozsudek, ve kterém určí den, který platí za den smrti. Zjistí-li se dodatečně, že skutečný den smrti je jiný, rozhodne se o něm znovu.\n\n"}
{"id": "972410", "url": "https://cs.wikipedia.org/wiki?curid=972410", "title": "Kveta Stražanová", "text": "Kveta Stražanová\n\nKveta Stražanová, též Lukošíková, rod. Michalcová (* 10. května 1942, Zemianske Kostoľany) je slovenská herečka a manželka herce Jozefa Stražana.\n\nV roce 1959 se stala členkou zpěvohry Divadla Jonáše Záborského v Prešově, kde působila do roku 1961. Tehdy se stala členkou činohry DJZ v Prešově. Kveta Stražanová je představitelkou moderního psychologicko-realistického herectví. V prešovském divadle postupně rostla na protagonistku souboru. Hereckou kreativitu osvědčila již v spevoherných rolích Zuzany (\"Nech spieva Zuzana\", 1960), Dolores (\"Bozk Juanity\", 1961) a Frufru (\"Limonádový Joe\", 1961). Věkem i nevšedně půvabným jevištním zjevem byla ideální představitelkou lyrických i temperamentních dívek - Zuzi (\"Až čo povie Barcelona\", 1961), Želmíra (\"Šibal Geľo\", 1961), Jasanka (\"Medveď a víla\", 1961), Ona (\"Príbeh jednej dievčiny\", 1961), Jana (\"Mária Tudorová\", 1962), Katka (\"Don Juan\", 1962), Helena (\"Sen noci Svätojánskej\", 1963). Klíčový význam pro její další herecký vývin měli dvě postavy – Júlia (\"Romeo a Julie\", 1964) a Kateřina (\"Zkrocení zlé ženy\", 1965). Své dramatické umění potvrdila ztvárněním množství složitých ženských hrdinek: Hana Čajková (\"Hájnikova žena\", 1965), Mathilde de la Mole (\"Červený a černý\", 1966), Roxana (\"Cyrano z Bergeracu\", 1977), Anna Kareninová (\"Anna Kareninová\", 1978) a mnohé jiné. Komediální talent prokázala na košické scéně v komedii \"Harold a Maude\", v Prešově zase jako Rosemary Mortinorová ve hře Raye Cooneyho \"Lékařské tajemství\". Prešovští diváci ji mohli vidět i jako Gold v muzikálu režiséra Jozefa Bednárika \"Fidlikant na střeše\". Její prozatím poslední výraznou úlohou byla Mag Folanová ve hře současného irského dramatika Martina McDonagh na Malé scéně Státního divadla v Košicích, kterou inscenoval Michal Vajdička. Již v roce 1963 debutovala ve filmu \"Tvář v okně\", později hrála i v desítkách inscenací, především v televizním filmu \"Neklidná láska\" (1974–75). V současné době hraje hlavní roli ve hře Friedricha Dürrenmatta-Návštěva staré dámy v režii Michala Náhlík.\n\nV roce 1989 dostala titul zasloužilá umělkyně. Prezident České republiky jí udělil státní vyznamenání Pribinův kříž II. třídy za významné zásluhy v oblasti divadelní, filmové a rozhlasové tvorby.\n"}
{"id": "972416", "url": "https://cs.wikipedia.org/wiki?curid=972416", "title": "Seznam vrcholů v Bachurni", "text": "Seznam vrcholů v Bachurni\n\nSeznam vrcholů v Bachurni zahrnuje pojmenované vrcholy s nadmořskou výškou nad 800 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "972418", "url": "https://cs.wikipedia.org/wiki?curid=972418", "title": "Detarioideae", "text": "Detarioideae\n\nDetarioideae je podčeleď čeledi bobovitých, představující jednu z bazálních vývojových větví této čeledi. Zahrnuje dřeviny se zpeřenými listy a s drobnými i velkými a nápadnými květy. Tribus zahrnuje 84 rodů a asi 760 druhů a je rozšířena v tropech celého světa, zejména však v Africe. Některé druhy náležejí mezi významné zdroje dřeva. Tamarind indický a kurbaryl obecný jsou tropické stromy poskytující všestranný užitek. Amherstie sličná (\"Amherstia nobilis\") a různé druhy rodu \"Brownea\" mají velké a nápadné květy a jsou v tropech pěstovány jako ceněné okrasné dřeviny.\n\nZástupci podčeledi \"Detarioideae\" jsou po morfologické stránce dosti různorodí. Jsou to převážně beztrnné stromy, řidčeji keře a výjimečně polokeře. Listy jsou sudozpeřené nebo zdánlivě lichozpeřené, potom jsou jednotlivé lístky na vřeteni střídavé a báze koncového lístku je přesahována více či méně opadavým výběžkem vřetene. Výjimečně mohou být listy dvoulisté nebo pouze jednolisté.\nKvěty mohou být drobné a nenápadné i velké a velmi nápadné, pravidelné až zřetelně souměrné. Zpravidla jsou oboupohlavné, uspořádané v hroznech nebo latách.\nV květech je vyvinuto miskovité až trubkovité receptákulum, u některých zástupců téměř chybí. Kalich je obvykle složen ze 4 nebo 5 lístků, přičemž 2 z nich jsou často srostlé. Korunních lístků je obvykle 5, u některých zástupců je počet nižší nebo mohou zcela chybět. Tyčinek je nejčastěji 10, řidčeji jiný počet (2 až mnoho), někdy jsou přítomna sterilní staminodia. Semeník je přisedlý nebo stopkatý, tvořený jediným plodolistem a obsahující 1 až mnoho vajíček. Plody jsou nejčastěji dřevnaté, pukavé lusky, řidčeji jsou plody nepukavé a dřevnaté či tenkostěnné, křídlaté (typu samara nebo vyplněné dužninou (tamarind, kurbaryl)\n\nPodčeleď \"Detarioideae\" zahrnuje 84 rodů a asi 760 druhů. Na druhy nejbohatší rody jsou cynometra (\"Cynometra\", 80-90 druhů), \"Macrolobium\" (asi 70-80 druhů) a \"Crudia\" (50-55 druhů). Zástupci tohoto tribu jsou rozšířeny v tropech celého světa a zřídka (např. v jižní Africe) přesahují i do subtropů. Největší zastoupení je v Africe, kde se vyskytuje celkem 58 rodů, přičemž 47 z nich je svým výskytem omezeno pouze na tropickou Afriku. Rody \"Cynometra\", \"Crudia\" a \"Copaifera\" mají pantropické rozšíření.\n\nNěkteří zástupci této podčeledi dominují v tropických lesních společenstvech, např. \"Colophospermum mopane\" či \"Baikiaea plurijuga\" v suchých lesích některých oblastí Afriky.\n\nPro zástupce podčeledi \"Detarioideae\" je charakteristický a jedinečný obsah bicyklických triterpenů.\n\nPodčeleď \"Detarioideae\" se v taxonomii bobovitých nově objevuje v komplexní fylogenetické studii, vydané v roce 2017. V minulosti byly všechny rody této podčeledi řazeny do tribu \"Detarieae\" podčeledi \"Caesalpinioideae\", od něhož byl někdy oddělován tribus \"Amherstieae\". Podčeleď \"Detarioideae\" představuje podobně jako podčeleď \"Cercidoideae\" jednu z bazálních větví čeledi bobovité a je v současném pojetí monofyletická.\n\nMezi významnější okrasné dřeviny tropů náleží zejména \"Brownea\" a amherstie sličná (\"Amherstia nobilis\"), pro zajímavá květenství se pěstují různé druhy rodu saraka (\"Saraca\"). Pro dřevo jsou těženy zejména afzélie (\"Afzelia\"), berlinie (\"Berlinia\"), brachystegie (\"Brachystegia\"), mopan (\"Colophospermum mopane\"), kopaiva (\"Copaifera\") a kurbaryl (\"Hymenaea\").\nZ kopaivy a kurbarylu je získávána pryskyřice známá jako kopál. Kurbaryl obecný (\"Hymenaea courbaril\") a tamarind indický (\"Tamarindus indica\") mají jedlou dužninu plodů a celkově mnohostranné využití.\n\n\"Afzelia\",\n\"Amherstia\",\n\"Annea\",\n\"Anthonotha\",\n\"Aphanocalyx\",\n\"Augouardia\",\n\"Baikiaea\",\n\"Barnebydendron\",\n\"Berlinia\",\n\"Bikinia\",\n\"Brachycylix\",\n\"Brachystegia\",\n\"Brandzeia\",\n\"Brodriguesia\",\n\"Brownea\",\n\"Browneopsis\",\n\"Colophospermum\",\n\"Copaifera\",\n\"Crudia\",\n\"Cryptosepalum\",\n\"Cynometra\",\n\"Daniellia\",\n\"Detarium\",\n\"Dicymbe\",\n\"Didelotia\",\n\"Ecuadendron\",\n\"Elizabetha\",\n\"Endertia\",\n\"Englerodendron\",\n\"Eperua\",\n\"Eurypetalum\",\n\"Gabonius\",\n\"Gilbertiodendron\",\n\"Gilletiodendron\",\n\"Goniorrhachis\",\n\"Gossweilerodendron\",\n\"Guibourtia\",\n\"Hardwickia\",\n\"Heterostemon\",\n\"Humboldtia\",\n\"Hylodendron\",\n\"Hymenaea\",\n\"Hymenostegia\",\n\"Icuria\",\n\"Intsia\",\n\"Isoberlinia\",\n\"Isomacrolobium\",\n\"Julbernardia\",\n\"Kingiodendron\",\n\"Lebruniodendron\",\n\"Leonardoxa\",\n\"Leucostegane\",\n\"Librevillea\",\n\"Loesenera\",\n\"Lysidice\",\n\"Macrolobium\",\n\"Maniltoa\",\n\"Michelsonia\",\n\"Micklethwaitia\",\n\"Microberlinia\",\n\"Neoapaloxylon\",\n\"Neochevalierodendron\",\n\"Normandiodendron\",\n\"Oddoniodendron\",\n\"Oxystigma\",\n\"Paloue\",\n\"Paloveopsis\",\n\"Paramacrolobium\",\n\"Peltogyne\",\n\"Plagiosiphon\",\n\"Polystemonanthus\",\n\"Prioria\",\n\"Pseudomacrolobium\",\n\"Saraca\",\n\"Schotia\",\n\"Scorodophloeus\",\n\"Sindora\",\n\"Sindoropsis\",\n\"Stemonocoleus\",\n\"Talbotiella\",\n\"Tamarindus\",\n\"Tessmannia\",\n\"Tetraberlinia\",\n\"Zenkerella\"\n\n"}
{"id": "972420", "url": "https://cs.wikipedia.org/wiki?curid=972420", "title": "Práce (ekonomie)", "text": "Práce (ekonomie)\n\nPráce je v ekonomii cílevědomá lidská činnost, která vede k uspokojování lidských potřeb, k vytváření statků a služeb. V klasické ekonomii je vedle půdy a kapitálu jedním z produkčních faktorů a zastupuje zde lidský činitel. Levicové a socialistické ekonomické teorie charakterizuje vysoké hodnocení práce oproti jiným faktorům.\n\nPráce může být:\n\n\n"}
{"id": "972421", "url": "https://cs.wikipedia.org/wiki?curid=972421", "title": "Hřib maličký", "text": "Hřib maličký\n\nHřib maličký neboli hřib zlatavý (\"Chalciporus hypochryseus\" ) je vzácná drobná hřibovitá houba podobná hřibu peprnému.\n\n\nKlobouk dosahuje 15 - 45 (55) milimetrů, povrch je rezavý, hnědorezavý až bledě okrový či žlutavě krémový.\n\nRourky a póry jsou převážně žluté, čímž se liší od hřibu peprného.\n\nTřeň je tenký, štíhlý, obvykle válcovitý a zbarvený v podobných odstínech jako klobouk.\n\nDužnina je v klobouku světle narezle krémová nebo světle měděná, ve třeni pak sytě žlutá. Na řezu barvu nemění. Chuť má mírně peprnou.\n\nMikroznaky jsou podobné jako u hřibu peprného.\n\nEkologické nároky hřibu maličkého nejsou podrobně známé. Nálezy z České republiky do roku 2009 pocházejí z kulturních smrčin, případně ze smrčin s přimíšenou borovicí. Zahraniční nálezy uvádějí smrky, jedle a borovic.\n\nZprávy o výskytu pocházejí z České republiky, Itálie a Španělska.\n\n\nHřib maličký je vzácný druh zařazený v Červeném seznamu hub České republiky jakožto druh, jehož rozšíření zatím není známé (DD). Jeho nálezy by měly být hlášeny mykologickým pracovištím.\n\n"}
{"id": "972423", "url": "https://cs.wikipedia.org/wiki?curid=972423", "title": "Maďarsko na Hopmanově poháru", "text": "Maďarsko na Hopmanově poháru\n\nMaďarsko na Hopmanově poháru startovalo pouze v roce 2004, když do základní skupiny nastoupilo ve složení Petra Mandula a Attila Sávolt.\n\n\"Tabulka uvádí seznam maďarských tenistů, kteří reprezentovali stát na Hopmanově poháru.\"\n\n Přestože Maďarsko porazilo Kanadu v Kvalifikaci, nahradila Kanada zraněný belgický tým v posledním zápase.\n"}
{"id": "972425", "url": "https://cs.wikipedia.org/wiki?curid=972425", "title": "Won't Be Long Now", "text": "Won't Be Long Now\n\nWon't Be Long Now je čtvrté sólové studiové ablum britské zpěvačky Lindy Thompson, vydané v říjnu roku 2013. Album produkoval Edward Haber a o hudební doprovod se postarali například zpěvaččin bývalý manžel Richard Thompson nebo jejich syn Teddy Thompson. Album vyšlo jak v CD verzi, tak i na vinylové LP desce.\n\n"}
{"id": "972431", "url": "https://cs.wikipedia.org/wiki?curid=972431", "title": "Indie na Hopmanově poháru", "text": "Indie na Hopmanově poháru\n\nIndie soutěžila v Hopmanově poháru v roce 2007 a 2008, kdy skončila v základní skupině.\n\"Tabulka uvádí seznam tenistů Indie, kteří reprezentovali organizaci na Hopmanově poháru\".\n"}
{"id": "972432", "url": "https://cs.wikipedia.org/wiki?curid=972432", "title": "Ferrid Kheder", "text": "Ferrid Kheder\n\nFerrid Kheder (* 3. března 1975 Graulhet) je bývalý francouzský zápasník–judista a zápasník ve stylu MMA, který mezi lety 2001 a 2004 reprezentoval Tunisko.\n\nVyrůstal v Blaye-les-Mines v rodině horníka původem z Tuniska a pekařky původem ze Španělska. S judem začínal v Carmaux ve 4 letech v kroužku. Vrcholově se připravoval v Orléans v populárním klubu U.S.. Poprvé na sebe výrazně upozornil v roce 1999 vítězstvím na prestižním pařížském turnaji, kterým si zajistil pozici reprezentační jedničky v lehké váze do 73 kg. V roce 2000 uspěl při francouzské olympijské nominaci a startoval na olympijských hrách v Sydney. Jako favorit na jednu z medailí však nezvládl úvodní taktický zápas Anatolim Larjukovem z Běloruska a obsadil konečné 7. místo.\n\nPo olympijských hrách se nepohodl s reprezentačním vedením a využil svůj původ ke startu za Tunisko od roku 2001. Za tento čin byl kritizován, protože se dál připravoval ve Francii z francouzských peněz. V roce 2002 byl vyloučen z U.S. Orleans, a protože mu Tuniská judistická federace nezafinancovala přípravu, přišel o možnost připravit se na olympijskou sezonu 2004. Po návratu do Francie zjistil, že Francouzská judistická federace mu znemožnila na 15 let využívat možnosti přípravy a tento zákaz se týkal i práce trenéra. Zákaz se snažil obejít útěkem na Novou Kaledonii, ale v krátké době se mu zákaz rozšířil na všechna zámořská území Francie. V roce 2006 žil v Austrálii, kde svojí pozornost zaměřil na populární bojový styl MMA.\n\nMezi profesionály se pohyboval mezi lety 2005 až 2013. Techniky z juda kombinoval s bojovým stylem Muay Thai a s bojem na zemi v BJJ. Svojí profesonální kariéru začal v Austrálii pod vedením Kubánce Hectora Lombarda, odkud se dostal do Kalifornie, kde se připravoval v týmu Team Quest. Zápasil pod různými menšími (lokálními) promotéry především v Brazílii, Kostarice a Kanadě.\n\nJako trvalé místo pobytu hlásí ostrov Guam odkud pochází jeho manželka. V roce 2013 probleskla médii zpráva o jeho snaze reprezentovat Guam na olympijských hrách v Riu v judu v roce 2016. Tato informace však nebyla z jeho strany naplněna.\n\n\n"}
{"id": "972434", "url": "https://cs.wikipedia.org/wiki?curid=972434", "title": "Lorenzova huť", "text": "Lorenzova huť\n\nLorenzova huť (též Vavřincova huť) je bývalá hnědouhelná vysoká pec, jejíž zbytky se nacházejí u osady Drakov, při lesní silnici z Rejvízu na Vrbno pod Pradědem, na břehu Černé Opavy. Jedná se o jednu z posledních památek na rozmach železářství ve zdejším kraji. Je chráněna jako kulturní památka České republiky.\n\nVysoká pec byla vystavěna někdy okolo roku 1807 a představovala součást závodu na výrobu a zpracování surového železa. Vystavěli ji bratři Krischové, nájemci biskupské pece v tehdejším Buchbergstalu (dnešní Železná). Ti ji spravovali patrně přes pronajaté železárny vratislavského biskupství. V roce 1822 se buchbergstálská pec dostala do pronájmu Harrachů a s ní i tato huť. Podle dochovaných zpráv byla tehdy již ve velmi špatném stavu. V roce 1836 již stálo jen několik opuštěných domů, k definitivnímu zániku huti došlo na přelomu 20. a 30. let 19. století. V roce 1853 je zmiňováno pouze torzo ohrožující cestu z Mnichova na Rejvíz a Horní Údolí.\n\nZ bývalé významné hutnické oblasti v podhůří Jeseníků (severní Morava a západní Slezsko) se do současnosti nedochovaly téměř žádné železářské stavby. V polovině 20. století byly zlikvidovány stavby v Železné, Bedřichově a Staré Vsi u Rýmařova, po razantních přestavbách a adaptacích ztratily svoji historickou hodnotu i objekty v Ludvíkově a Sobotíně. Torzo Lorenzovy hutě tak představuje patrně poslední pozůstatek železářství v oblasti.\n\nV roce 2005 na podnět Spolku Přátel Vrbenska zahájil Moravskoslezský kraj práce na záchraně pece.\n\n"}
{"id": "972435", "url": "https://cs.wikipedia.org/wiki?curid=972435", "title": "Japonsko na Hopmanově poháru", "text": "Japonsko na Hopmanově poháru\n\nJaponsko na Hopmanově poháru startovalo celkem šestkrát, poprvé při premiéře turnaje v roce 1989.\n\nPřed zavedením skupnového formátu v roce 1996 vypadlo Japonsko vždy úvodním kole vyřazovacího systému, a to v letech 1989, 1992 a 1993. Na Hopman Cupu 2000 sice odehrálo jeden zápas základní skupiny, ovšem pouze jako náhradník za Belgii.\n\nJaponští reprezentanti se také účastnili Asijského Hopman Cupu, v podobě kvalifikačního turnaje existujícího mezi lety 2006 a 2009, jehož vítězové si zajistili start na dalším ročníku Hopmanova poháru. Při obou startech 2006 a 2007 Japonci neuspěli a nepostoupili tak do základní skupiny v Austrálii.\n\nV perthské aréně se družstvo poprvé představilo na Hopman Cupu 2018, když do základní fáze zasáhli Naomi Ósakaová s Jūičim Sugitou. Po třech mezistátních porážkách však tým obsadil poslední čtvrtou příčku. Ósakaovou zastihla na turnaji nemoc a neodehrála tak duel proti Spojeným státům.\n\n\"Tabulka uvádí seznam japonských tenistů, kteří reprezentovali organizaci na Hopmanově poháru\".\n\nJaponsko sice prohrálo kvalifikaci, ale v jednom zápase základní skupiny zastoupilo za zraněnou Belgii.\n"}
{"id": "972436", "url": "https://cs.wikipedia.org/wiki?curid=972436", "title": "Diamond Head (album)", "text": "Diamond Head (album)\n\nDiamond Head je první sólové studiové album britského hudebníka Phila Manzanery, vydané v dubnu 1975 u vydavatelství Island Records. Vedle Manzanery samotného na albu hrají například jeho spoluhráči ze skupiny Roxy Music (Andy Mackay, Paul Thompson a Brian Eno), Robert Wyatt nebo také John Wetton.\n\n"}
{"id": "972439", "url": "https://cs.wikipedia.org/wiki?curid=972439", "title": "Markéta Navarrská (1492–1549)", "text": "Markéta Navarrská (1492–1549)\n\nMarkéta Navarrská, francouzsky Marguerite de Navarre, nazývaná též Marguerite d'Angoulême,Marguerite d'Alençon, Marguerite de Valois nebo Marguerite de France (11. dubna 1492, Angoulême – 21. prosince 1549, Odos-en-Bigorre) byla navarrská královna a spisovatelka. Vévodkyně z Angoulême a z Alençonu. Manželka Jindřicha II. Navarrského, dcera vévody Karla Angoulêmského a jeho manželky Luisy Savojské. Byla také sestrou francouzského krále Františka I.. Sympatizovala s církevní reformací. Patří mezi výjimečné a vzácné zjevy ženských autorek v renesanční literatuře. Spolu s Marie de France a Christine de Pisan tvoří významnou a ojedinělou trojici osobností žen ve francouzské literatuře v celém středověku a rané renesanci. Měla též přezdívky Desátá múza (\"La dixième muse\") či Perla perel (\"La Marguerite des Marguerites\")\n\nV roce 1509 jí vdali za vévodu z Alençonu, v roce 1527 se jako vdova podruhé provdala za Navarrského krále Jindřicha II. Navarrského, který byl o 9 let mladší. Porodila mu dceru, Jeanne d'Albret (v navarrském království vládla jako Johana III.), která se jako jediná z dětí dožila dospělosti a stala se matkou budoucího krále Jindřicha IV. Navarrského, jímž roku 1589 nastoupila na francouzský trůn nová dynastie Bourbonů.\n\nKdyž Markétin bratr František I. nastoupil na trůn Francie, Markéta se přestěhovala z pochmurného hradu a chudoby na dvůr, kde zářila jako hvězda – oblíbená králova sestra. Zúčastnila se jako hlavní vyjednavačka složitých politických jednání mezi Francií a Španělskem roce 1525. Po prohrané bitvě u Pavie František I. padl do zajetí Karla V. Španělského. Bylo ho třeba dostat ven. Složitá situace Valoisovců se dala vyřešit záměnou krále za rukojmí – jeho dva syny, protože nechtěl dát jako výkupné Burgundsko. Toto byl postoj králova rádce Montmorencyho proti jinému názoru Markéty. Po jejím odchodu z jednání se její přístup také prosadil a František I. se odmítl vrátit do zajetí, nechal v něm své syny pět let.\n\nMarkéta byla velmi vzdělaná. Ovládala latinu, řečtinu, hebrejštinu, italštinu a španělštinu. Byla v písemném styku se skvělými vzdělanci své doby. Byla obdivovatelka Platóna, Danteho, Petrarcy a Boccaccia.\n\nPo roce 1535 na svém dvoře v Nérac udržovala a chránila umělce a umírněné reformátory katolicismu té doby a sama tvořila pod novými vlivy italské renesance. Za její frašku \"Inkvizitor\", v níž vytvořila postavu fanatického a špatného inkvizičního soudce, byla hnána před soud. Zachránilo ji její postavení a kapetovský původ orleánské princezny.\n\nK jejímu druhému střetu s inkvizicí došlo v roce 1525. Podporovala evangelický humanistický kroužek „Cénacle de Meaux“, který byl v roce 1525 rozpuštěn a členové popraveni. Opět ji zachránil královský bratr František I.\n\nKe třetímu konfliktu vedla poéma \"Le miroir de l'Ame Pécheresse\" („Zrcadlo hříšné duše“). V roce 1529 ji za ni odsoudila Sorbonna, v atmosféře protireformace ji udal její chráněnec Gérard Roussel. Do situace zasáhl její bratr král a chránil ji. \"Zrcadlo hříšné duše\" je poéma s 1434 desetislabičnými verši (hexametry).\n\nJako spisovatelka představuje ojedinělý zjev ženské autorky 16. století. Psala duchovní písně, morality, frašky, mystéria (náboženské divadlo), lyrické skladby-poémy a novely. Její básně vyšly pod názvem \"Marguerites de la Marguerite des princesses\" v roce 1547 a \"Dernières Poesie\"-\"Poslední verše\" (1890).\nNejvýznamnější dílo je její sbírka novel \"Heptameron\" (\"L'Héptameron\"). Vzorem jí byl Boccacciův Dekameron. Základní děj je podobný: pět mužů a pět žen se vrací z pyrenejských lázní Cauterets, když je zastaví povodeň a je stržen most, uchýlí se do kláštera Notre-Dame de Sarrance.\n\nKaždý den během čekání si krátí vyprávěním příběhů. Některé z příběhů jsou napodobením Dekameronu, některé jsou starofrancouzské příběhy \"fabliaux\". Jiné reflektují tehdejší historické osobnosti, včetně Markéty samotné, jejího manžela i Františka I. Během osmi dnů si odvyprávějí 72 příběhů, soubor má tedy 72 novel.\nDílo mělo být původně literaturou faktu, účastníci si vyprávěli poučné příběhy ze skutečného života. Heptameron se proto vymyká z tehdejšího sentimentálního stylu. Autorka psala stroze a autenticky. Její společnost podávala příběhy ze života ve formě jakýchsi stížností vazalů své princezně. V novelách vystupuje široké spektrum postaviček a postav tehdejší společnosti. Vypravěči si nejvíce stěžují na toulavé mnichy. Dílo je určeno vzdělané části poddaných. Formálně se Heptameron odlišuje od Dekameronu v kompozici každého příběhu. V Heptameronu se na konci nenachází poučení ve formě veršované balady jako u Boccaccia, ale volná debata kroužku dam a pánů na téma příslušného příběhu. Poučování či moralizování autorky zde chybí. Šlo jí o názorné ztvárnění problému, aniž vnucovala čtenáři názor. Heptameron je zajímavé svědectví o životě a reáliích první poloviny 16. století ve Francii. Lze ho považovat za poměrně věrné a pravdivé, vždyť už autorčina dcera Jeanne d'Albret odmítla změny v textu a raději našla pro knihu jiného nakladatele. Co se týče filozofických východisek díla, v novelách se projevuje vliv feminismu, novoplatonismu a kalvinismu. Markéta napsala Heptameron na zámcích Amboise a Clos Lucé, kam ji pozval její bratr František I.\n\n\n\n\n"}
{"id": "972440", "url": "https://cs.wikipedia.org/wiki?curid=972440", "title": "Malá Tŕňa", "text": "Malá Tŕňa\n\nMalá Tŕňa (v minulosti \"Malá Toroni\", ) je obec na Slovensku v okrese Trebišov.\n\nPodle heraldického rejstříku má obec následující symboly, které byly přijaty 13. května 1998. Na znaku je motiv podle otisku pečetidla z roku 1686, doplněný o vinohradnický motiv.\n\nV červeném štítě na zelené trávě stojící zlatovlasý, stříbřitě oděný, zlatě obutý a zlatě přepásaný muž se zlatou kapsičkou na pravém boku, s nataženýma rukama, v pravici se zlatou holí, v levici s velkým zlatým hroznem, se stejnými listy.\n\nVlajka má podobu pěti podélných pruhů červeného, bílého, žlutého, bílého, zeleného v poměru 2:1:2:1:2. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n"}
{"id": "972441", "url": "https://cs.wikipedia.org/wiki?curid=972441", "title": "Edyta Górniak", "text": "Edyta Górniak\n\nEdyta Anna Górniak (* 14. listopad 1972, Ziębice) je polská zpěvačka, skladatelka, textařka, producentka, režisérka a muzikálová herečka. Je čestnou občankou obce Ziębice a čestnou ambasadorkou hlavního města polských písní Opole.\n\nEdyta Górniak se proslavila jako muzikálová herečka v hudebním divadle Studio Buffo, kde debutovala na scéně Činoherního divadla ve Varšavě v muzikálu \"Metro\", se kterým měla premiéru na Broadwayi. V roce 1994 byla vybrána interně Polskou televizí za vůbec prvního polského zástupce pro Eurovision Song Contest 1994 s písní „To nie ja!”, se kterým se umístila na 2. místě, které je dodnes nejlepším umístění Polska v historii soutěže a jedním z nejlepších debutů v soutěž.\n\nPo účasti na Eurovision Song Contest zpěvačka vydala své debutové studiové album \"Dotyk\", které vešlo do prodeje v roce 1995. Album ještě téhož roku obdrželo zlatou a platinovou desku a dva roky později bylo čtyřnásobně platinové.\n\nV roce 1997 zpěvačka zahájila svou mezinárodní kariéru. Tehdy vydala své druhé studiové album a zároveň své první v angličtině nazvané \"Edyta Górniak\". Alba se prodalo více než 350 tisíc kopií a objevilo se na evropských seznamech hitů například v Norsku (13. místo), ve Švédsku (18. místo), ve Finsku (22. místo) a ve Švýcarsku (40. místo).\n\nSingl z alba „One & One” vzal Edytu Górniak jako prvního polského interpreta do žebříčku \"European Radio Top 50\". V roce 1999 zpěvačka vydala živé album nazvané \"Live '99\", které dokumentuje její první turné v Polsku. Třetí studiové album zpěvačky s názvem \"Perła\" bylo vydáno v roce 2002. Skládá se ze dvou disků, první bylo určeno pouze pro polský trh a druhé bylo později vydáno mezinárodně na albu \"Invisible\". Singl „Impossible” určený k propagaci alba se umístil v žebříčcích Německa, Švýcarska, Rakouska a České republiky.\n\nV roce 2004 se stáhla do ústraní kvůli častém nabourávání jejího soukromého života ze strany paparazzi. Na scénu se vrátila se o tři roky později, když se na trhu objevilo čtvrté album zpěvačky s názvem \"E·K·G\", které obdrželo platinovou desku. O rok později vydala vánoční album \"Zakochaj się na Święta w kolędach\". V roce 2012 oznámila vydání alba \"My\", které přineslo zpěvačce čtyři nominace VIVA Comet.\n\nZpěvačka byla patnáctkrát nominována na ceny polského fonografického průmyslu Fryderyka. Dvakrát byla laureátkou této ceny. V roce 1994 získala ocenění Wiktory. Získala sošku Eska Music Award a také mezinárodní ocenění Španělů za „Nejlepší hlas Evropy“. Byla také čtyřikrát nominována na \"Viva! Najpiękniejsi\" a \"VIVA Comet Awards\", v druhé jmenované jedenkrát vyhrála. Obdržela také nominaci na ceny \"SuperJedynka\" a \"Telekamery\".\n\nV roce 2010 byla oceněna \"Jantarovým slavíkem\" a v roce 2015 \"Złotou Karolinkou\" a \"Platinovou Telekamerou\". Edyta Górniak je členkou hudební akademie ZPAV a také sdružení znamé pod zkratkou \"SAWP\", které se zabývá správou hudebních práv.\n\nHlavní článek: Seznam ocenění a nominací Edyty Górniak\nV roce 1994 úspěšně odstartovala účast Polska na Eurovizi, kde s písní \"To nie ja\" (\"Once in a Lifetime\") obsadila druhé místo.\n\n\n"}
{"id": "972444", "url": "https://cs.wikipedia.org/wiki?curid=972444", "title": "Malé Ozorovce", "text": "Malé Ozorovce\n\nMalé Ozorovce jsou obec na Slovensku v okrese Trebišov v Košickém kraji.\n\nObec Malé Ozorovce leží východně od krajského města, jižně od známého Dargovského průsmyku, na západním okraji Východoslovenské nížiny. Ze západu okolí obce ohraničuje pahorkatina jihovýchodních výběžků Slanských vrchů.\n\nObcí protéká Močiarný potok.\n\nDo obce je přístup státní silnicí č. 3653 po odbočení ve městě Sečovce (z hlavního tahu Košice – Michalovce) směrem na Slanec a Košice.\nPrvní zpráva o této vesnici je v listině Jágerské kapituly z roku 1324. Kapitula potvrdila prodej a také ohraničení majetku Velkých Ozorovců od sousedních katastrů vesnic Malé Ozorovce a Velký Ruskov.\n\nK významným historickým památkám v obci patří římskokatolický kostel svaté Máří Magdalény, postavený na základech původní gotické stavby ze začátku 15. století (fragmenty původní stavby jsou dobře viditelné) a barokní dřevěná zvonice z roku 1619, postavená bez jediného kovového hřebíku.\n\nV roce 1998 byl v obci vysvěcen nových chrám řeckokatolické církve.\nCelková délka silnic v obci je 4 km. Obcí vede i cesta III. třídy č.. 3653.\n"}
{"id": "972445", "url": "https://cs.wikipedia.org/wiki?curid=972445", "title": "Steven Bernstein", "text": "Steven Bernstein\n\nSteven Bernstein (* 8. října 1961) je americký trumpetista. V letech 1991 až 1998 byl členem skupiny The Lounge Lizards. V roce 1999 vydal album \"Diaspora Soul\" u vydavatelství Tzadik Records; později u tohoto vydavatelství vydal ještě alba \"Diaspora Blues\" (2002), \"Hollywood Diaspora\" (2004) a \"Diaspora Suite\" (2008). Rovněž spolupracoval i s dalšími hudebníky, mezi které patří Lou Reed, Phillip Johnston, Paul Shapiro, Marc Ribot nebo skupina Sex Mob.\n\n"}
{"id": "972446", "url": "https://cs.wikipedia.org/wiki?curid=972446", "title": "Richmond Olympic Oval", "text": "Richmond Olympic Oval\n\nRichmond Olympic Oval je víceúčelová sportovní hala v kanadském Richmondu v provincii Britská Kolumbie. Postavena byla v letech 2006–2008 v nadmořské výšce 4 m pro konání rychlobruslařských soutěží na Zimních olympijských hrách 2010, náklady dosáhly částky 178 milionů kanadských dolarů. Během ZOH 2010 její kapacita činila 8000 diváků, po jejich skončení slouží k různým sportovním akcím, neboť disponuje dvěma ledovými plochami pro lední hokej, dvěma závodními drahami, umělou lezeckou stěnou, veslařskými trenažéry a plochou, která může být využita pro basketbal, volejbal, sálový fotbal nebo stolní tenis.\n\nRychlobruslařské závody zde proběhly pouze v letech 2008–2010. Po prvních zkušebních závodech v říjnu 2008 se zde v prosinci toho roku konal kanadský šampionát na jednotlivých tratích.\n\n\nStav k 25. lednu 2014.\n\n"}
{"id": "972448", "url": "https://cs.wikipedia.org/wiki?curid=972448", "title": "Ján Pardavý", "text": "Ján Pardavý\n\nJán Pardavý (* 8. září 1971, Zlín) je slovenský hokejový útočník. Působí také jako spolukomentátor televizních přenosů z hokejových zápasů.\nS hokejem začínal v Dukle Trenčín, debut v československé lize zaznamenal v sezóně 1990/91. Během několikaletého působení v klubu patřil k nejproduktivnějším útočníkem. V ročníku 1996/97 dosáhl v 53 zápasech 42 gólů a 44 asistencí.\n\nOd sezóny 1999/00 působil v zahraničních klubech - Vsetíně, Djurgaardenu, Znojmě, MoDo Hockey. Ročník 2006/07 začal v Dukle Trenčín, v listopadu ho angažoval ruský klub Lokomotiv Jaroslavl. Přestože podepsal smlouvu do konce sezóny, odehrál za mužstvo jen čtyři zápasy a vrátil se do Trenčína, kde se znovu zařadil mezi opory v útoku. Jeho klub dosáhl finále play off, ve kterém podlehl Slovanu Bratislava. S vedením se dohodl na prodloužení kontraktu o další rok.\nPřed sezónou 2008/09 přestoupil do klubu HC Banská Bystrica, od ročníku 2010/11 hraje opět za Duklu Trenčín.\n\nStatistiky reprezentace na Mistrovstvích světa a Olympijských hrách:\n"}
{"id": "972451", "url": "https://cs.wikipedia.org/wiki?curid=972451", "title": "Malé Trakany", "text": "Malé Trakany\n\nMalé Trakany ( Kistárkány) jsou obec na Slovensku. Nacházejí se v Košickém kraji, v okrese Trebišov.\n\nObec o rozloze 11,02 km² se nachází v nadmořské výšce 105 m. K 31. 12. 2011 v obci žilo 1148 obyvatel. První písemná zmínka o obci je z roku 1332.\n"}
{"id": "972454", "url": "https://cs.wikipedia.org/wiki?curid=972454", "title": "Felicity Jones", "text": "Felicity Jones\n\nFelicity Rose Hadley Jones (* 17. října 1983, Bournville, Birmingham, Spojené království) je britská herečka. Proslavila se rolí školní tyranky Ethel Hallow v seriálu \"Čarodějnice školou povinné\" a jeho pokračování \"Weirdsister College\". Mezi její nejznámější filmy patří \"Cemetery Junction\", \"Zamilovaní\" a \"Holka s prknem\". V roce 2014 se objevila ve filmu \"Amazing Spider-Man 2\". Ten samý rok si zahrála Jane Wilde Hawking ve filmu \"Teorie všeho\". Za roli získala nominace na cenu Zlatý glóbus, BAFTA, Screen Actors Guild a Oscara. Její další významnou rolí byla Jyn Erso ve filmu \"\".\n\nVyrostla v Bournville v Birminghamu. Její rodiče se seznámili během práce v Wolverhampton Express and Star, její otec byl novinář, zatímco matka pracovala v reklamě. Když byly Felicity tři roky, rozvedli se a byla i se svým mladším bratrem dále vychovávána matkou. I přes tuto událost Felicity prohlásila, že její rodina „si je nesmírně blízká“.\n\nPo studiu na Kings Norton Girls School navštěvovala King Edward VI Handsworth School. Po složení zkoušek přestala na rok studovat a objevovala se v televizním seriálu \"Servants\". Poté navštěvovala Wadham College v Oxfordu, kde absolvovala v roce 2006. Během studia účinkovala ve studentských divadelních hrách, včetně \"Attis\", kde hrála hlavní roli, a v roce 2005 se během japonského turné Shakespearovy \"Komedie omylů\" objevila po boku Harryho Lloyda.\n\nV roce 1998 hrála roli Ethel Hallowové v seriálu \"Čarodějnice školou povinné\". Po první sérii seriál opustila, protože se jí stýskalo po domově, a nahradila ji Katie Allen.\n\nV roce 2003 si zahrála v seriálu stanice BBC \"Servants\".\n\nV roce 2008 se objevila v epizodě seriálu \"Pán času. \"V roce 2009 získala roli Anne Frankové v minisérii \"Deníky Anny Frankové\" a o dva roky později ve filmu \"Zamilovaní\". Poté si s Edem Westwickem ze Super drbny zahrála ve filmu \"Holka s prknem a v\" listopadu 2016 se stala tváří značky Dolce & Gabbana.\n\nV roce 2014 získala roli ve filmu \"Amazing Spider-Man 2\". Dne 9. března 2014 se objevila v epizodě seriálu \"Girls\" jako Dot. V tom samém roce si zahrála Jane Wilde Hawking, ženu Stephena Hawkinga, ve filmu \"Teorie všeho\". Za roli získala nominace na Zlatý glóbus, BAFTA, Screen Actors Guild a Oscara. V únoru roku 2015 byla obsazena do role Jyn Erso ve filmu \"\". V roce 2018 si zahrála po boku Armieho Hammera ve filmu \"On the Basis of Sex.\"\n\nAktuálně žije v Bethnal Green v Londýně. V roce 2013 se rozešla se svým dlouholetým přítelem Edem Fornielesem, který je sochařem a internetovým umělcem. Seznámili se v Oxfordu, kde Fornieles studoval na Ruskin School of Art.\n\nV roce 2015 začala chodit s režisérem Charlsem Guardem. Zásnuby byly oznámeny v květnu roku 2017 a dvojice se vzala v červnu roku 2018.\n\n\n\n"}
{"id": "972455", "url": "https://cs.wikipedia.org/wiki?curid=972455", "title": "Malý Horeš", "text": "Malý Horeš\n\nMalý Horeš je obec na Slovensku. Nachází se v Košickém kraji, v okrese Trebišov. Obec Malý Horeš byla poprvé písemně zmíněna v roce 1214.\n\nKatastr obce má rozlohu 19,21 km² a nachází se v nadmořské výšce 99 m. V obci žilo k 31. 12. 2011 celkem 1115 obyvatel.\n"}
{"id": "972456", "url": "https://cs.wikipedia.org/wiki?curid=972456", "title": "Marty Ehrlich", "text": "Marty Ehrlich\n\nMarty Ehrlich, rodným jménem Martin Lewis Ehrlich (* 31. května 1955) je americký jazzový saxofonista. Studoval hudbu na New England Conservatory v Bostonu a svou kariéru zahájil v roce 1972 jako člen souboru The Human Arts Ensemble. Během své kariéry spolupracoval s mnoha hudebníky, mezi které patří Leroy Jenkins, Erik Friedlander, John Zorn, Mark Dresser, Bobby Previte, Marc Ribot, Gerry Hemingway nebo Andrew Cyrille. Rovněž vydal řadu alb pod svým jménem; patří mezi ně například \"Sojourn\" (1999) a \"Fables\" (2010). Obě tato alba vyšla u vydavatelství Tzadik Records.\n\n"}
{"id": "972458", "url": "https://cs.wikipedia.org/wiki?curid=972458", "title": "Malý Kamenec", "text": "Malý Kamenec\n\nMalý Kamenec ( Kiskövesd) je obec na Slovensku. Nachází se v Košickém kraji, v okrese Trebišov. První písemná zmínka o obci pochází z roku 1358.\n\nObec Malý Kamenec má rozlohu 5,64 km² a leží v nadmořské výšce 98 m. V obci žilo k 31. 12. 2011 celkem 453 obyvatel.\n"}
{"id": "972459", "url": "https://cs.wikipedia.org/wiki?curid=972459", "title": "La Condamine (kráter)", "text": "La Condamine (kráter)\n\nLa Condamine je kráter nacházející se v členitém terénu poblíž jižního okraje západní části Mare Frigoris (Moře chladu) na severní polokouli na přivrácené straně Měsíce. Má průměr 37 km a je obklopenou množstvím satelitních kráterů. Jižně leží kráter Maupertuis, západo-jihozápadně pak menší Bouguer.\n\nPojmenován byl na počest francouzského fyzika a astronoma Charlese Marie de La Condamine.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972460", "url": "https://cs.wikipedia.org/wiki?curid=972460", "title": "Franz Birkfellner", "text": "Franz Birkfellner\n\nFranz Birkfellner, (* 20. listopad 1976 Sankt Pölten, Rakousko) je bývalý reprezentant Rakouska v judu.\n\nVrcholem jeho sportovní kariery byla účast na olympijských hrách v Sydney, kde vypadl ve druhém kole s Američanem Hendem. Jinak se řadil k evropskému průměru, schopného potrápit favority.\n\n"}
{"id": "972472", "url": "https://cs.wikipedia.org/wiki?curid=972472", "title": "Sleeps with Angels", "text": "Sleeps with Angels\n\nSleeps With Angels je dvacáté první studiové album kanadského hudebníka Neila Younga, vydané v srpnu 1994 u vydavatelství Reprise Records. Jeho producetem byl Young spolu s Davidem Briggsem a nahráno bylo od listopadu 1993 do dubna 1994 ve studiu The Complex Studios v Los Angeles. Young je zde doprovázel skupinou Crazy Horse.\n\n"}
{"id": "972473", "url": "https://cs.wikipedia.org/wiki?curid=972473", "title": "Michaľany", "text": "Michaľany\n\nMichaľany jsou obec na Slovensku. Nacházejí se v Košickém kraji, v okrese Trebišov.\n\nObec o rozloze 8,15 km² se nachází v nadmořské výšce 192 m. K 31. 12. 2011 v obci žilo 1943 obyvatel. První písemná zmínka o obci je z roku 1273.\n\nNárodnostní složení je 95% Slováků, 3% Romové 2% Maďarů.\n"}
{"id": "972475", "url": "https://cs.wikipedia.org/wiki?curid=972475", "title": "Nižný Žipov", "text": "Nižný Žipov\n\nNižný Žipov je obec na Slovensku. Nachází se v Košickém kraji, v okrese Trebišov. Přísluší do tradičního regionu Jižní Zemplín.\n\nObec o rozloze 17,07 km² leží v nadmořské výšce 126 m. K 31. 12. 2011 v obci žilo 1452 obyvatel. První písemná zmínka o obci je z roku 1221.\n"}
{"id": "972476", "url": "https://cs.wikipedia.org/wiki?curid=972476", "title": "All Saints Records", "text": "All Saints Records\n\nAll Saints Records je britské hudební vydavatelství, které v roce 1991 založil Dominic Norman-Taylor. Specializovala se převážně na ambientní hudbu, ale vydávalo i nahrávky jiných žánrů. Řadu let u tohoto vydavatelství vydával svá alba jeden z prvních ambientních hudebníků Brian Eno. Mezi další umělce patří Harold Budd, Jon Hassell, Laraaji, Kate St John nebo Michael Brook. V roce 2013 vydavatelství začalo vydávat reedice alb; nejprve od Laraaji, později Harolda Budda a dalších.\n"}
{"id": "972477", "url": "https://cs.wikipedia.org/wiki?curid=972477", "title": "Zoltán Pálkovács", "text": "Zoltán Pálkovács\n\nZoltán Pálkovács (* 6. srpna 1981 Rimavská Sobota, Československo – 25. září 2010 Rakousko) byl slovenský zápasník–judista maďarské národnosti.\n\nS judem začínal ve 12 letech v Rimavské Sobotě v klubu mladosť pod vedením Juraje Svoreňa. Vrcholově se připravoval v armádním sportovním klubu Dukla v Banské Bystrici pod vedením Jána Gregora st. a Jána Gregora ml.. V slovenské seniorské reprezentaci se pohyboval od juniorského věku. Na mezinárodní scéně se prosazoval od roku 2001. V roce 2004 se kvalifioval na olympijské hry v Athénách, kde vypadl úvodním kole s Francouzem Ghislainem Lemairem na ippon technikou tani-otoši. V roce 2008 opět zvládl náročnou kvalifikaci na olympijské hry v Pekingu, ale nepřešel přes úvodní kolo. Nad jeho síly byl Argentinec Eduardo Costa. Po olympijských hrách podstoupil operaci boleváho pravého kolene a vynechal celou sezonu 2009. Měl v plánu vydržet do olympijských her v Londýně v roce 2012, ale jeho život ukončila v roce 2010 tragická autonehoda nedaleko Vídně.\n\nZoltán Pálkovács byl pravoruký judista s osobní technikou sumi-gaeši a následným přechodem do ne-waza. Patřil k judistů, kteří se nebáli nastupovat do chvatů prakticky bez úchopu. Boj o úchop (kumikata) byl jeho největší slabinou.\n\n\n"}
{"id": "972478", "url": "https://cs.wikipedia.org/wiki?curid=972478", "title": "Sylvester (kráter)", "text": "Sylvester (kráter)\n\nSylvester je impaktní kráter nacházející se blízko severního pólu v librační oblasti Měsíce. Ze Země je tedy pozorovatelný jen občas a i tak s velkým zkreslením. Vzhledem k jeho poloze na něj dopadá sluneční svit pod nízkým úhlem. Kráter má průměr 58 km. Na dně je malý centrální pahorek. Severně leží větší kráter Hermite a západně pak Lovelace.\n\nJižně od Sylvestera se táhne údolí Catena Sylvester, které je pojmenované podle hlavního kráteru. Vine se od severo-severozápadu směrem k jiho-jihovýchodu, přičemž udržuje přibližně rovný tvar.\n\nPojmenován byl na počest anglického matematika Jamese Josepha Sylvestera, který značně přispěl k teorii čísel a kombinatorice.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972480", "url": "https://cs.wikipedia.org/wiki?curid=972480", "title": "The Walkabouts", "text": "The Walkabouts\n\nThe Walkabouts je americká rocková skupina, založená v roce 1984 v Seattlu v americkém státě Washington. Své první studiové album nazvané \"See Beautiful Rattlesnake Gardens\" skupina vydala v roce 1988 a v následujících letech jich vyšlo dalších dvanáct. Album \"Satisfied Mind\" z roku 1993 neobsahuje vlastní písně, ale coververze od umělců, jako byli například Nick Cave, Gene Clark nebo Patti Smith.\n\n"}
{"id": "972481", "url": "https://cs.wikipedia.org/wiki?curid=972481", "title": "Novosad (okres Trebišov)", "text": "Novosad (okres Trebišov)\n\nNovosad je obec na Slovensku. Nachází se v Košickém kraji, v okrese Trebišov. Obec přísluší do tradičního regionu Zemplín.\n\nObec Novosad má rozlohu 15,26 km² a nachází se v nadmořské výšce 136 m. V obci žilo k 31. 12. 2011 celkem 1013 obyvatel. První písemná zmínka o obci je z roku 1318.\n\n"}
{"id": "972482", "url": "https://cs.wikipedia.org/wiki?curid=972482", "title": "Tenisová sezóna Rogera Federera 2014", "text": "Tenisová sezóna Rogera Federera 2014\n\nTenisová sezóna Rogera Federera 2014 začala oficiálně 30. prosince 2013, kdy byl rozehrán australský turnaj Brisbane International. Švýcarský tenista na něm postoupil do 114. kariérního finále, v němž nestačil na Australana Lleytona Hewitta. Na úvodním Grand Slamu Australian Open zopakoval výsledek z předchozích dvou let, když vypadl v semifinále. Jeho přemožitelem se stala španělská světová jednička Rafael Nadal. Na antukovém French Open zaznamenal nejhorší výsledek od sezóny 2004, když vypadl ve čtvrtém kole s Lotyšem Ernestsem Gulbisem po pětisetové bitvě. Podeváté se probojoval do finále Wimbledonu. Po pětisetovém dramatu podlehl světové dvojce Novaku Djokovićovi a podruhé v All England Clubu skončil jako poražený finalista. Podruhé v roce si zahrál semifinále grandslamu na US Open, kde skončil na raketě téměř bezchybně hrajícího Chorvata Marina Čiliće.\n\nV březnu slavil svůj šestý titul z Dubai Duty Free Tennis Championships, když ve finále zdolal Tomáše Berdycha. Jako první tenista historie tak na celkových odměnách vydělal více než 80 miliónů dolarů. Na následném Indian Wells Masters prohrál ve finále se Srbem Novakem Djokovićem. Ani čtvrtou finálovou účast na dubnovém Monte-Carlo Rolex Masters neproměnil v titul po porážce od krajana Stana Wawrinky. Druhou trofej sezóny získal na červnovém Gerry Weber Open po výhře nad Kolumbijcem Alejandrem Fallou, když zvládl tiebreaky obou sad.\n\nLetní sérii US Open rozehrál na torontském Canada Masters, kde jej ve finálovém duelu zdolal Francouz Jo-Wilfried Tsonga. Navazující Cincinnati Masters již vyhrál, když si po vítězství nad Davidem Ferrerem připsal rekordní šestou trofej z této události. Čtvrtý titul roku docílil po výhře nad Gillesem Simonem na Shanghai Masters, čímž zvýšil rekord na 17 turnajových vavřínů série Masters z tvrdého povrchu. V říjnu pak završil rekordní šestý vavřín na Swiss Indoors. Jedenáctým finále z jednoho turnaje vytvořil nový mužský rekord otevřené éry tenisu.\n\nNa londýnském Turnaj mistrů vytvořil třináctou účastí v řadě nový rekord. Podeváté na něm postoupil do finále, čímž vyrovnal Lendlův rekordní zápis. Před kláním s Djokovićem však odstoupil pro zádové potíže. Poprvé ve 45leté historii této události se závěrečný duel neodehrál.\n\nSe švýcarským daviscupovým týmem postoupil poprvé v kariéře do finále Světové skupiny, v němž porazili Francii 3:1 na zápasy. Reprezentanti země „helvetského kříže“ tak poprvé v historii zvedli nad hlavu „salátovou mísu“ pro vítěze Davisova poháru.\n\nTenisovou sezónu zakončil popáté v kariéře na 2. místě žebříčku ATP.\n\nSezónu odstartoval na přelomu nového roku, když se poprvé v kariéře rozhodl zúčastnit australského Brisbane International. Po volném losu narazil ve druhém kole na Fina Jarkka Nieminena. Ačkoli se hráč z konce čtvrté desítky snažil v úvodním setu o agresivní pojetí hry, na švýcarskou turnajovou jedničku to nestačilo. Po dvousetové výhře udržel Federer vzájemnou neporazitelnost.\n\nVe čtvrtfinále jej vyzval Australan Marinko Matosevic, jenž utržil za necelou hodinu debakl, když uhrál pouze dva gamy. Mezi poslední čtyřkou tenistů mu další zástupce čtvrté světové desítky Jérémy Chardy z Francie ukořistil první sadu v sezóně, když zvládl tiebreak prostředního dějství. K postupu do finále favoritovi stačilo po jednom prolomeném podání v prvním a třetím setu. Aktéři na dvorci strávili téměř dvě hodiny. Ve 114. singlovém finále kariéry se utkal s bývalou světovou jedničkou Lleytonem Hewittem. Po dobrém vstupu soupeře do zápasu, kdy Australan získal úvodní set 6–1, vyrovnal basilejský rodák poměr na 1–1 a vynutil si rozhodující sadu. V ní si turnajový titul připsal Hewitt po výsledku 6–3.\n\nDruhou událostí roku se stal Australian Open v Melbourne Parku, kam přijížděl jako šestý nasazený. Federer svou 57. grandslamovou účastí bez přerušení ustavil nový historický rekord, když od Australian Open 2000 nechyběl na žádném majoru.\n\nV úvodním střetnutí přešel přes Australana hrajícího na divokou kartu Jamese Duckwortha. K třísetové výhře mu pomohla čtyři prolomená podání. Bez zaváhání prošel i druhou fází, když zdolal slovinského tenistu Blaže Kavčiče. V prvních dvou sadách dokázal soupeř získat jen tři hry. Následně Federer polevil v koncentraci, což vyústilo ve vyšší počet nevynucených chyb a nutnost duel rozhodnout ve zkrácené hře. Její zvládnutí znamenalo 343. vyhraný tiebreak v kariéře, když si připsal sedm z posledních osmi odehraných míčů. Na cestě za jubilejním 70. vítězným zápasem na Australian Open uzmul Slovinci šestkrát servis. Ve třetím kole narazil poprvé za posledních šest na Rusa Teimuraze Gabašviliho. Ve třech vítězných setech využil pět breakbolů. Pět soupeřových šancí na ztrátu svého podání naopak odvrátil.\n\nTaké osmifinálový duel prošel bez ztráty setu, když na jeho raketě zůstala světová desítka Jo-Wilfried Tsonga z Francie. V každé sadě dokázal využít jeden break. Útočný styl hry a náběhy na síť mu přinesly breakové příležitosti, které dokázal vždy jedenkrát v setu využít. Pojedenácté v řadě se tak probojoval do čtvrtfinále Australian Open, což představovalo nový turnajový rekord. Současně se 41 účastí ve čtvrtfinále Grand Slamu dotáhl na první příčku Jimmyho Connorse. Mezi poslední osmičkou tenistů oplatil prohru z předchozího roku čtvrtému muži světa Andymu Murraymu. Ve čtyřsetovém průběhu nevyužil několik šancí na break a neproměnil ani dva mečboly v tiebreaku třetí sady. V semifinále však nenašel recept na neoblíbeného soupeře, úřadující světovou jedničku, Rafaela Nadala, proti kterému nedokázal uhrát ani jeden set. Pátá vzájemná porážka za sebou znamenala vyřazení a pád na 8. místo v následné klasifikaci žebříčku ATP.\n\nNa přelomu ledna a února nastoupil za Švýcarsko do 1. kola Světové skupiny Davis Cupu proti druhému nasazenému Srbsku. Hrálo se na tvrdém povrchu arény Spens Sport Centre v Novim Sadu. V týmu se potkal se Stanem Wawrinkou, jenž o týden dříve dosáhl na svůj premiérový grandslam Australian Open. Wawrinka plnil poprvé v kariéře roli švýcarské jedničky, když mu patřila 3. příčka žebříčku a Federer pak dvojky, nacházející se na 8. pozicí. V otevíracím utkání nastoupil Federer ke svému jedinému zápasu proti srbské jedničce Ilijovi Bozoljacovi, s nímž si poradil ve třech setech 6–4, 7–5 a 6–2. Soupeři postrádali absentující světovou dvojku Novaka Djokoviće. Basilejský rodák po dohrání uvedl: „\"Ilija hrál dobře, především ve druhém setu. Nebyl to snadný zápas, v té chvíli to klidně mohlo být 1:1\".“\n\nPo sobotní čtyřhře vedli Švýcaři 3:0 na zápasy. V nedělních dvouhrách pak domácí výsledek zkorigovali na konečných 2:3. Federer přislíbil účast i ve čtvrtfinále na půdě Kazachstánu. Silný tým helvetského kříže usiluje se dvěma hráči první světové desítky zaútočit na salátovou mísu.\n\nPo třítýdenním odpočinku se na dvorce vrátil arabským turnajem Dubai Duty Free Tennis Championships, kde startoval jako čtvrtý nasazený. Na úvod si hladce poradil s Němcem Benjaminem Beckerem. Poté narazil na prvního z trojice Čechů, nejzkušenějšího z nich Radka Štěpánka, s nímž svedl vyrovnanou bitvu. Zatímco čtyřikrát jej soupeř breaknul, a to pokaždé při prvním servisu v setu, sám dokázal prolomit podání osmkrát.\n\nVe čtvrtfinále zdolal Lukáše Rosola po dvousetovém průběhu. V prvním vzájemném utkání obou hráčů vzal Rosol Švýcarovi podání také během jeho prvního servisu. Následně však světová osmička vyhrála šest her v řadě. Ve druhé sadě pak ztratila stejný počet dvou gamů a za necelou hodinu postoupila do semifinále. V něm Federer narazil na jednoho z velkých protivníků na okruhu, druhého hráče žebříčku a obhájce titulu Novaka Djokoviće. Přes ztrátu úvodního setu dokázal basilejský rodák průběh zápasu otočit a připsat si první vzájemnou výhru po dvou letech, čímž přerušil šňůru tří porážek. Ve finále jej čekala světová šestka Tomáš Berdych, jemuž oplatil dubajskou prohru z předchozího ročníku, když nevyužil mečboly. Přestože měl opět pomalejší start do utkání, který znamenal ztrátu úvodního dějství, další dva sety získal a slavil první titul od června 2013, kdy vyhrál na travnatém Gerry Weber Open.\n\nVybojoval tak 78. titul na okruhu ATP, čímž se na třetím místě otevřené éry osamostatnil od Johna McEnroea. Vyhraným turnajem ve čtrnácté sezóně bez přerušení současně vyrovnal rekord Ivana Lendla. Po utkání Federer sdělil: „\"Byl to těžký zápas. Tomáš vedl, mohl a měl ten zápas dovést do vítězného konce, ale já měl možná trochu štěstí. Jsem moc spokojený se svou dnešní hrou i v celém týdnu\".“ Jako první tenista v historii se díky dubajské odměně přehoupl přes 80 miliónů dolarů.\n\nPrvní ze dvou tradičních březnových Mastersů BNP Paribas Open v kalifornském Indian Wells rozehrál po volném losu proti Francouzi Paulu-Henrimu Mathieuovi, jehož zdolal ve dvou setech, když proměnil tři breakboly a ve druhém dějství uspěl v tiebreaku. Ve třetím kole zvládl zápas proti světové třicítce Dmitriji Tursunovovi. Oba soupeři si dvakrát vzali servis a o postupujícím rozhodly dvě zkrácené hry ve prospěch Švýcara. V osmifinále si poradil s 12. hráčem žebříčku Tommym Haasem. V každé sadě basilejskému rodáku stačil dvougamový rozdíl, aby přes zkušeného Němce přešel.\n\nČtvrtfinálovým soupeřem se stal Jihoafričan Kevin Anderson z konce elitní dvacítky klasifikace. Přestože v prvním setu Anderson zachránil několik breakových hrozeb, prohrál jej ztrátou podání v závěrečné dvanácté hře. Švýcar poté odskočil pětigamovým trhákem do vedení a za hodinu a devět minut proměnil mečbol. V semifinále hladce zdolal Ukrajince Alexandra Dolgopolova, když mu čtyřikrát sebral servis a za více než hodinu ztratil jen čtyři gamy. V dramatickém finále svedl třísetovou bitvu se světovou dvojkou Novakem Djokovićem. O vítězi rozhodla až zkrácená hra třetí sady, která připadla Srbovi poměrem 7–3.\n\nV roli turnajové pětky měl v prvním kole miamského Sony Open Tennis volný los. Ve druhém porazil Chorvata s dělovým podáním Iva Karloviće, když v úvodu zápasu získal break, jehož podržení znamenalo zisk úvodní sady dvougamovým rozdílem. Druhé dějství dospělo do tiebreaku, jenž Švýcar zvládl poměrem míčů 7–4. Následně vyřadil Nizozemce z druhé stovky žebříčku Thiema de Bakkera po dvousetovém průběhu. V osmifinále na něj nenašla recept světová devítka Richard Gasquet, když za 49 minut dokázala získat tři hry. Federer prolomil pětkrát soupeřův servis a vyrobil jen osm nevynucených chyb. Mezi poslední osmičkou jej však zastavil japonský tenista Kei Nišikori, figurující na 21. místě světové klasifikace. Basilejský rodák si připsal úvodní dějství a ve druhém pak dvakrát sebral protivníkovi podání. Ten si jej vždy v následující hře vzal re-breakem zpátky. V závěru pak sám prolomil servis a o postupujícím musel rozhodnout až třetí set. Za stavu 5:4 na gamy v něm Nišikori proměnil třetí mečbolovou příležitost. Federer po vyřazení uvedl: \"„Nemohl jsem dnes najít rytmus na podání, Kei se navíc skvěle držel. Hrál vyrovnaněji než já“.\"\n\nŠvýcarský tým opět v nejsilnějším složení přivítal mezi 4. až 6. dubnem Kazachstán ve čtvrtfinále Světové skupiny. Hrálo se na tvrdém povrchu v ženevské hale Palexpo. Po překvapivé úvodní prohře světové trojky Wawrinky nastupoval Federer do pátečního singlu za nepříznivého stavu 0:1 na zápasy. Průběh duelu proti 56. hráči žebříčku Michailu Kukuškinovi však zvládl bez zaváhání a výsledkem 6–4, 6–4, 6–2, srovnal na 1:1. Do sobotní čtyřhry nastoupil tradičně po boku Wawrinky v rolích favoritů. Zápas však s párem Andrej Golubjev a Oleksandr Nedověsov nezvládli a po čtyřsetovém průběhu odešli poraženi 4–6, 6–7, 6–4 a 6–7. Nepříznivý stav 1:2 na zápasy srovnal Wawrinka nedělní výhrou nad Kukuškinem. Federer pak v rozhodujícím duelu proti Golubjevovi získal třetí postupový bod, když soupeře přehrál 7–6, 6–2 a 6–3. Posunul tak švýcarské družstvo poprvé od roku 2003 do semifinále a vyrovnal své kariérní maximum. Současně zaznamenal 35. singlovou výhru v soutěži, čímž navýšil rekordní zápis ve švýcarském týmu.\n\nAntukovou část roku rozehrál po obdžení divoké karty na Monte-Carlo Rolex Masters, události ze série ATP Masters 1000, na které startoval poprvé od sezóny 2011. Po volném losu, který měl jako čtvrtý nasazený, podruhé v sezóně porazil alespoň dva zástupce českého tenisu na jediném turnaji. Ve druhém kole hladce přešel přes Radka Štěpánka a ve třetím zdolal Lukáše Rosola. Oba Češi se na evropský kontinent vraceli po víkendovém daviscupovém střetnutí z japonských ostrovů. První z nich za 52 minut uhrál na Švýcara tři gamy, když neproměnil ani jednu ze dvou breakových šancí. Naopak Federer využil všechny čtyři breakboly.\n\nVe čtvrtfinále si basilejský rodák poradil se světovou dvanáctkou Jo-Wilfriedem Tsongou. Poprvé v kariéře s ním prohrál úvodní set, ale průběh zápasu dokázal otočit, i přes nevyužití prvních patnácti breakových příležitostí. Po 2.26 hodinách postoupil do semifinále, když si oba hráči v zápase dvakrát prolomili podání. Podruhé v rozmezí jednoho měsíce následně vyřadil světovou dvojku a obhájce titulu Novaka Djokoviće, čímž ukončil Srbovu neporazitelnost v sérii Masters trvající od Shanghai Masters 2013. V duelu hraném hodinu a čtvrt proměnil tři z pěti breaků. Naopak Djoković nedokázal sebrat soupeřův servis při dvou příležitostech ani jednou. Ve finále jej vyzval třetí hráč světa Stan Wawrinka. Po čtrnácti letech tak finálový duel okruhu ATP Tour zažil pouze švýcarské obsazení. Krajanu podlehl po třísetovém průběhu 4–6, 7–6 a 6–2 a z celkových patnácti vzájemných střetnutí jej Wawrinka zdolal teprve podruhé. Premiérově se tak stalo na Monte Carlo Masters 2009. Federer tak ani na čtvrtý pokus nevyhrál přímý souboj o monacký titul, když už jej v letech 2006–2008 přehrál Rafael Nadal. V duelu trvajícím 2.14 hodiny využil dva ze tří breaků. Soupeř mu podání prolomil třikrát ze sedmi příležitostí. Po finále sdělil: „\"Prožil jsem zde skvělý týden. Gratuluju Stanovi, doufám, že budeš takhle pokračovat i další roky\",“ a Wawrinka dodal: „\"V lednu jsem vyhrál první grandslam, teď poprvé Masters. To potěší, nádhera. Ale Rogere, ty jsi nejlepší ze všech, je to pro mě pokaždé výjimečné hrát proti tobě\".“\n\nJako turnajová čtyřka se měl zúčastnit Mutua Madrid Open. Z události se však odhlásil, když dal přednost rodinným záležitostem. Ve večerních hodinách 6. května porodila v Curychu manželka Mirka Federerová druhá dvojčata, syny Lea a Lennyho.\n\nDo Rome Masters vstupoval jako čtvrtý nasazený a obhájce finálové účasti z roku 2013. Po volném losu však podlehl Francouzi Jérémymu Chardymu z konce první padesátky žebříčku až po nezvládnutém tiebreaku rozhodující sady poměrem míčů 6:8.\n\nNa antukový grandslam French Open přijížděl jako čtvrtý nasazený. V prvních dvou kolech neztratil žádný set, když na úvod zdolal Slováka Lukáše Lacka a poté argentinského kvalifikanta Diega Schwartzmana, tenisty figurující okolo hrany první a druhé stovky žebříčku. Podruhé v sezóně si ve třetí fázi poradil s Rusem a třicátým prvním nasazeným Dmitrijem Tursunovem, jenž mu dokázala sebrat druhou sadu v těsném tiebreaku poměrem míčů 9:7. Jednalo se o jejich premiérové vzájemné klání na antukovém povrchu.\n\nV osmifinále však nestačil na kvalitně hrajícího Lotyše a světovou sedmnáctku Ernestsa Gulbise, jenž v týdnu před grandslamem vyhrál přípravný turnaj v Nice a zažíval dosud nejlepší sezónu kariéry. Soupeři si rozdělili v úvodních dvou setech po jedné vyhrané zkrácené hře. Následně šel Lotyš do vedení 2:1 na sety. Švýcar dokázal vývoj zápasu srovnat, ale v rozhodujícím dějství měl navrch protivník. Federer zaznamenal na Roland Garros nejhorší výsledek od sezóny 2004, kdy skončil ve třetí fázi turnaje. Skončila tak jeho devítiletá série, kdy se probojoval alespoň do čtvrtfinále. Gulbis po zápase prohlásil: \"Je to moje největší vítězství v kariéře.\"\n\nTravnatou část roku rozehrál na červnovém Gerry Weber Open ve vestfálském Halle. Roku 2010 Federer uzavřel s pořadateli turnaje smlouvu na každoroční účast v soutěži..\n\nV soutěži dvouhry měl jako druhý nasazený volný los do druhého kola. V něm z pozice obhájce titulu otočil průběh utkání s Brazilcem João Sousou z konce první padesátky žebříčku. Po ztrátě úvodní sady v tiebreaku získal zbylé dvě a postoupil do čtvrtfinále. V důsledku odstoupení Tchajwance Jana-suna Lua prošel bez boje do semifinále. V něm jej vyzval nejlepší asijský tenista a světová dvanáctka Kei Nišikori. Po vítězství ve dvou setech se podeváté probojoval do finále Halle Open, v němž navýšil rekordní počet titulů na sedm. Ve vyrovnaném průběhu proti 69. kolumbijskému hráči žebříčku Alejandru Fallovi zvládl tiebreaky obou setů. Vzájemný poměr zápasů tak zvýšil na 6–0. Ve Wimbledonu 2010 byl nejblíže porážce, když s Kolumbijcem otočil nepříznivý stav 0:2 na sety. Švýcar tak získal celkově 79. kariérní titul z dvouhry na okruhu ATP Tour a prodloužil také rekordní zápis na čtrnáct turnajů vyhraných na trávě, nejvíce v otevřené éře mužského tenisu. Poražený Falla ocenil soupeřovu hru v tiebreacích: „\"V tie-breacích je to král králů\".“ Federer uvedl: „\"Vyhrát v tie-breaku je vždycky výjimečné, jsou to velké emoce, euforie, … Povedlo se mi vyrovnat se soupeřovými silnými zbraněmi, stejně jako v semifinále proti Nišikorimu. Hrál jsem proti nim druhý a třetí zápas na trávě a jsem spokojený s tím, jak mi to šlo\".“\n\nV soutěži čtyřhry došel s krajanem a přítelem z dětství Marcem Chiudinellim také do finále, kde nestačili na německo-rakouský pár deblových specialistů Andreho Begemanna a Juliana Knowleho až v supertiebreaku rozdílem dvou míčů [10–12]. Deblové finále si zahrál po více než třech letech, poprvé od Indian Wells Masters 2011.\n\nNa londýnský grandslam do Wimbledonu zavítal jako čtvrtý nasazený.\n\nPrvními čtyřmi koly prošel bez ztráty sady a bez jediného ztraceného servisu. Na jeho raketě v nich postupně zůstali italský hráč Paolo Lorenzi, lucemburský kvalifikant Gilles Müller, Kolumbijec Santiago Giraldo a dvacátý třetí nasazený Španěl Tommy Robredo. Docílil tak 42. čtvrtfinálové účasti v grandslamové dvouhře, čímž překonal stávající rekord Američana Jimmyho Connorse. Ve čtvrtfinále přehrál světovou trojku a turnajovou pětku Stana Wawrinku po čtyřsetovém průběhu, když proměnil až pátý mečbol. Zápas představoval první mužské čtvrtfinále ve Wimbledonu složené pouze ze švýcarských tenistů. Probojoval se tak do svého 35. semifinále na turnajích „velké čtyřky“, kde jej vyzval osmý nasazený Kanaďan Milos Raonic. Pro kanadského hráče zápas představoval naopak premiérové semifinále na Grand Slamu. Na švýcarského favorita nenalezl recept a poté, co v každé sadě ztratil jedno podání, odešel poražen poměrem 4–6, 4–6 a 4–6. První dvě sady trvaly 33 minut a závěrečná o jednu minutu více. Basilejský rodák postoupil již do svého devátého wimbledonského finále, když všechny odehrané semifinálové duely zvládl.\n\nFinálové klání mezi Djokovićem a Federerem bylo 35. vzájemným střetnutím, čímž vyrovnali zápasovou bilanci svých trenérů přítomných v lóži Beckera a Edberga. Úvodní set dospěl do tiebreaku, z něhož vyšel vítězně Švýcar poměrem míčů 9:7, přestože v něm čelil dvěma setbolům za stavu 5:6 a 6:7. Ztráta jeho podání ve třetí hře druhého dějství stačila Srbovi ke srovnání sad na 1–1. Federer tak podruhé v celém turnaji přišel o servis.\n\nTřetí fáze finále se obešla bez prolomeného podání. Ve zkrácené hře tentokrát dominoval Jihoslovan poměrem míčů 7:4. Ve čtvrté sadě následovaly tři breaky v řadě, počínaje čtvrtým gamem. Djoković již vedl 5–2. Za stavu 5–3 podával na vítězství, ale zakončení duelu nezvládl. V následujícím gamu odvrátil Švýcar mečbol za stavu 30:40, když mu pomohlo jestřábí oko, které opravilo původně zahlášený aut na eso. Obrat v setu sedminásobný vítěz dovršil breakem na 7–5 a vynucením si rozhodující sady. V ní měl první příležitost prolomit podání švýcarský hráč za stavu her 3–3. Nevyužil ji, stejně jako soupeř tři příležitosti v následujícím gamu. K dalším dvěma breakbolům se Srb propracoval za stavu 5–4 na gamy a druhý z nich již proměnil díky Federerově bekhendu do pásky. To znamenalo vítězný konec zápasu i celého turnaje.\n\nFederer prohrál třetí grandslamové finále z posledních pěti, v téměř 33 letech, a stal se třetím nejstarším finalistou Wimbledonu v open éře. Starším dvojnásobným finalistou byl pouze Ken Rosewall v letech 1970 a 1974. V následné pondělní aktualizaci žebříčku ATP ze 7. července vystřídal na třetí příčce krajana Wawrinku, když postoupil o jednu pozici.\n\nNa počátku srpna rozehrál letní US Open Series na tvrdých dvorcích v Severní Americe.\n\nPremiérovou událostí se pro něj stal Rogers Cup, kam zavítal poprvé od roku 2011. V roli turnajové dvojky, při absenci zraněného Nadala, obdržel volný los do druhého kola. V něm, jako dvojnásobný vítěz turnaje, rychle zdolal Kanaďana Petera Polanského, startujícího na divokou kartu. Poté si poradil s chorvatskou světovou osmnáctkou Marinem Cilićem v dramatickém třísetovém souboji. Úvodní dvě sady rozhodly až zkrácené hry a třetí pak Švýcar získal poměrem gamů 6–4.\n\nVe čtvrtfinále jej čekal opět třísetový duel proti Davidu Ferrerovi, který zvládl. Mezi poslední čtyřkou nezaváhal s dalším Španělem, figurujícím na 25. příčce, Felicianem Lópezem, jehož přehrál ve dvou setech. V sérii Masters tak postoupil do svého 37. finále, kde jej vyzval třináctý nasazený Francouz Jo-Wilfried Tsonga. Po nezvládnutých koncovkách obou sad prohrál pátý souboj o titul v probíhající sezóně. Jedno vyhrané utkání jej tak po turnaji dělilo od rekordního 300. vítězného zápasu v sérii Masters.\n\nNa Cincinnati Masters přijel opět v roli druhého nasazeného s volným losem do druhého kola.\n\nPostupem přes Kanaďana Vaska Pospíšila ve třech setech se stal prvním tenistou, který zvítězil ve 300. zápase série Masters. Po turnaji pak jeho zápasová bilance v této kategorii činila 304–89. Ve třetím kole narazil na dvaadvacátého muže žebříčku Gaëla Monfilse, s nímž také ztratil prostřední sadu. Zvládnuté čtvrtfinále nad skotskou světovou devítkou Andym Murraym znamenalo postup mezi poslední čtyřku, kde jej vyzval druhý zástupce kanadského tenisu Milos Raonic. Výhra nad Murraym znamenala srovnání vzájemné zápasové bilance obou tenistů na 11–11. Sedmý hráč žebříčku Raonic nekladl velký odpor, když celkově dokázal uhrát pět gamů.\n\nVe finále jej vyzval Španěl David Ferrer, šestý hráč klasifikace, který nenašel na Švýcara recept. I přes ovládnutí druhého setu prohrál 6–3, 1–6 a 6–2. Basilejský rodák prolomil soupeřovo podání v osmé hře úvodní sady a zachránil čtyři breakboly v předposledním gamu, než získal první set poměrem 6–3. V zahajovací hře druhého dějství naopak Ferrer odvrátil pět breakbolů a následně na dvorci dominoval, když Švýcarovi sebral tři servisy v řadě a zvítězil 6–1. Byl tak blízko dosažení „kanáru“ – poměru gamů 6–0, jenž Federer naposledy obdržel ve finále French Open 2008 od Nadala. Rozhodující hrou poslední sady se stal čtvrtý game, v němž basilejský rodák prolomil podání. Odpoutal se tak na rozdíl dvou her, když vedl 3–1. Následně již kontroloval vývoj k výhře 6–2 na gamy.\n\nAni pošestnácté ve vzájemných zápasech Federer s Ferrerem neprohrál, když zvýšil 100% bilanci na 16–0. Na Cincinnati Masters vybojoval rekordní šestou trofej – všechna finále vyhrál, stejně jako navýšil historický rekordní zápis v počtu 54 vítězných turnajů na tvrdém povrchu. Naposledy předtím triumfoval na turnaji série Masters o dva roky dříve v Cincinnati 2012. Triumfem v roce 2014 dobyl jubilejní osmdesátý singlový titul z okruhu ATP Tour. V otevřené éře nasbírali více trofejí pouze Jimmy Connors (109) a Ivan Lendl (94), kteří také byli do srpna 2014 jediní dva s více než osmdesáti turnajovými tituly. V sérii Masters se jednalo o dvacátý druhý Federerův vavřín, čímž zaostával o pět titulů na druhém místě za Nadalem.\n\nBody za cincinnatskou výhru Švýcarovi zajistili třináctou účast v řadě na Turnaji mistrů, což znamenalo historický rekord ATP World Tour Finals.\n\nDo čtvrtého grandslamu sezóny US Open vstupoval jako druhý nasazený v důsledku absence Nadala, který stále doléčoval zraněné zápěstí. Po titulu z předchozího Cinncinati Masters se řadil k hlavním favoritům. Ve Flushing Meadows tak mohl dosáhnout na šestou trofej. Současně prodloužil svůj rekord 60. účastí v grandslamové dvouhře bez přerušení, která trvala od Australian Open 2000, stejně jako rekordní zápisy v počtu 36 semifinále, 43 čtvrtfinále a 279 vítězných utkání na Grand Slamu.\n\nV úvodních dvou kolech přehrál bez ztráty setu dva Australany. Prvním se stal Marinko Matosevic, s nímž dosáhl padésátého vítězného zápasu v sezóně. Po vyřazení druhého z nich, dobře servírujícího Sama Grotha, narazil na 42. muže žebříčku Marcela Granollerse, jenž mu odebral úvodní sadu. Poté však Švýcar převzal iniciativu a na dvorci dominoval, když soupeři v každém setu dovolil uhrát pouze jediný game. Druhým Španělem v pořadí se stal Roberto Bautista Agut, 19. hráč klasifikace, který na favorita nenašel recept a podlehl mu ve třech sadách.\n\nDramatický průběh měl čtvrtfinálový duel, v němž se Federer ocitl na prahu vyřazení. Dobře hrající Francouz Gaël Monfils z třetí světové desítky se ujal vedení 2–0 na sety. Podeváté v kariéře se basilejský rodák vzchopil a otočil tento nepříznivý poměr. Ve čtvrtém dějství dokonce za stavu gamů 4–5 odvrátil dva mečboly, při nichž hrál soupeř příliš pasivně, na jistotu. Následovala šňůra pěti vítězných her a zisk tří setů v řadě. Po 3.20 hodinách hry pronikl poprvé od roku 2011 do semifinále, kde se střetl s Chorvatem Marinem Čilićem. S ním měl stoprocentně aktivní předzápasovou bilanci 5–0. Výborně podávající Jihoslovan mu však nenabídl šanci, když předvedl téměř dokonalé představení. Třísetový uzavřel hrou, v níž příznačně nastřílel tři esa v řadě a zahrál vítězný bekhend. Čas úvodních dvou sad činil 1.02 hodiny. Až ve třetí dokázal Švýcar odskočit na rozdíl dvou her, když se ujal vedení 2–0. Čilić však manko rychle smazal a dalším prolomeným podáním získal celý zápas. Po skončení uvedl: „\"Myslím, že jsem předvedl svůj nejlepší zápas v kariéře … Prožívám nádherný den, jsem nadšený a cítím se fantasticky\".“ Po vyřazení Djokoviće Japoncem Nišikorim ve druhém semifinále si tak o grandslamový titul, poprvé od Australian Open 2005, nezahrál nikdo z „velké čtyřky“, tedy Federera, Nadala, Djokoviće a Murrayho.\n\nPoprvé od roku 2003 postoupili Švýcaři do semifinále soutěže. V polovině září přivítali na tvrdém povrchu ženevské haly Palexpo italský tým. Páteční program otevřel Federer a bez ztráty setu si poradil s italskou dvojkou Simonem Bolellim. Po Wawrinkově výhře a vedení 2:0 na zápasy, do sobotní čtyřhry nenastoupil. V ní tenisté helvetského kříže neuspěli. Třetí a rozhodující bod tak přidal Federer v zahajovacím singlu nedělního programu. Opět bez ztráty sady zdolal Fabia Fogniniho a posunul družstvo poprvé od roku 1992 do finále soutěže. Po porážce náhradníka Michaela Lammera zkorigovali Italové konečný výsledek utkání na 2:3.\n\nV první polovině října zavítal na předposlední událost mistrovské série – Shanghai Masters, z níž mu stále chyběla turnajová trofej.\n\nPo volném losu svedl ve druhém kole napínavý souboj s Argentincem Leonardem Mayerem. V utkání se několikrát ocitl na prahu vyřazení, když odvrátil pět mečbolů v rozhodujícím setu. První dva z nich zachránil za stavu her 4–5 a 15:40. Další tři následovaly v tiebreaku, v níž prohrával již 2–5 na míče. Po šťastné koncovce jej vyzval 18. hráč žebříčku Roberto Bautista Agut, jehož porazil ve dvou setech. Ve čtvrtfinále uštědřil „kanára“ Francouzi Julienu Benneteauovi.\n\nV semifinále se postavil proti jednomu z největších rivalů na okruhu, světové jedničce Novaku Djokovićovi. Výhrou 6–4 a 6–4 ukončil Srbovu 28zápasovou neporazitelnost na čínské půdě. Druhý šanghajský boj o titul svedl s dalším zástupcem francouzského tenisu Gillesem Simonem z konce třetí desítky. Po dvou vyhraných tiebreacích slavil 23. trofej ze série ATP Masters a premiérovou v Šanghaji. Potřinácté v kariéře tak odehrál během jedné sezóny více než 70 zápasů. Po svých nejlepších letech 2006–2007 dokázal v jediném roce dojít teprve potřetí do finále pěti Mastersů.\n\nNa okruhu ATP Tour se jednalo o jeho 81. turnajové vítězství ve dvouhře. Čínskou událost tak vyhrál poprvé od Turnaje mistrů 2007. Zisk 1 000 bodů znamenal jeho nejvyšší postavení ve světové klasifikaci od 6. května 2013, když se v nádledném vydání z 13. října posunul před Nadala na 2. místo.\n\nV roli turnajové jedničky nastoupil v rodné Basileji do halového Swiss Indoors, konaného v St. Jakobshalle.\n\nNa úvod přehrál ve dvou sadách Lucemburčana Gillese Müllera. Následovalo vyrovnané střetnutí proti uzbeckému hráči Denisi Istominovi, v němž otáčel ztrátu úvodního setu. Ve čtvrtfinále vyřadil světovou jedenáctku Grigora Dimitrova, když zvládl tiebreakovou koncovku úvodní sady. Při své dvanácté semifinálové účasti na turnaji si poradil s Chorvatem Ivem Karlovićem z počátku čtvrté desítky, ačkoli ztratil prostřední dějství.\n\nV boji o titul hladce zdolal o deset let mladší belgickou turnajovou sedmičku Davida Goffina poměrem 6–2 a 6–2. Po 51 minutách hry využil první mečbol. Odehrál tak deváté |basilejské finále v řadě a celkově jedenácté na tomto turnaji, čímž vytvořil nový mužský rekord otevřené éry tenisu jako hráč, který se probojoval do nejvíce finále konkrétní události. Odpoutal se tak od Argentince Guillerma Vilase.\n\nNa Swiss Indoors dobyl šestou trofej a úhrnem 82. singlový vavřín z okruhu ATP Tour. Basilejský podnik se pro něj stal šestou událostí, z níž si odvezl alespoň šest turnajových výher. Již dříve si stejný počet titulů zajistil na Cincinnati Masters, Turnaji mistrů a Dubai Tennis Championships, sedm si jich pak připsal na travnatých pažitech ve Wimbledonu a Halle Open. Během slavnostního ceremoniálu sdělil: „\"Bylo by to opravdu mimořádné. Nemůžete říct, že o nic nejde. Být světovou jedničkou je vážně něco, o čem to všechno je. Společně s pár turnaji, na kterých vám záleží.\"\n\nNa závěrečné deváté události roku v mistrovské sérii – BNP Paribas Masters, v pařížské hale Bercy, startoval jako druhý nasazený.\n\nPo volném losu svedl dramatickou bitvu s francouzskou světovou třicítkou Jérémym Chardym. Poté, co si úvodní dvě sady oba rozdělili až v tiebreacích, prošel Švýcar do třetí fáze po výhře 6–4 v rozhodujícím setu. Tímto poměrem zvládl obě sady v zápase proti kvalifikantu Lucasi Pouilleovi. Ve čtvrtfinále však jeho cestu pavoukem ukončil Milos Raonic, když ve zkrácené hře druhého dějství neuhrál ani jeden míč. Poprvé tak ze sedmi vzájemných duelů odešel poražen.\n\nNa Turnaj mistrů do Londýna se kvalifikoval jako třetí v pořadí 18. srpna. Třináctou účastí v řadě vytvořil nový rekord a v celkovém počtu startů se dotáhl na Andreho Agassiho.\n\nV základní skupině B neztratil ani jeden set. Nejdříve vrátil týden starou porážku světové osmičce Raonicovi. Poté si poradil s pátým hráčem žebříčku Keiem Nišikorim, aby na závěr deklasoval šestého muže pořadí Andyho Murrayho, kterému povolil pouze jeden game Při svém jubilejním 250. vítězném zápase v hale tak uštědřil Skotovi prvního kanára a ujal se vedení 12–11 ze vzájemných střetnutí. Jako první člen Velké čtyřky také docílil výhry 6–0 proti všem třem rivalům.\n\nDvanáctou účastí v semifinále se dotáhl na rekordní zápis Ivana Lendla. V třísetovém duelu proti krajanu Stanu Wawrinkovy byl na kraji vyřazení, když odvrátil čtyři mečboly. Přesto postoupil do svého devátého finále, což opět znamenalo vyrovnání Lendlova rekordu turnaje. Před nedělním nástupem na dvorec proti světové jedničce Novaku Djokovićovi však odstoupil vzhledem k zádovému poranění, které by znamenalo nehrát na sto procent. Před vyprodanou O arénou se basilejský rodák publiku omluvil: „\"Bohužel musím oznámit, že nejsem schopný dnes hrát finále proti Novakovi. Včera v závěru zápasu se Stanem jsem si poranil záda. Jsem velmi zklamaný a doufám, že se budu brzy cítit lépe.\"“ Teprve potřetí v kariéře odstoupil ze zápasu, když jich na svém kontě měl více než 1 200. Ani jednou přitom utkání neskrečoval. Poprvé se tak ve 45leté historii turnaje finálový duel neodehrál. Do sezóny 2015 Srb vstupoval s náskokem 1 810 bodů před Federerem.\n\nPodruhé v historii se Švýcarsko probojovalo do finále soutěže, v níž startuje od roku 1923. V ročníku 1992 v boji o salátovou mísu podlehlo Spojeným státům 1:3 na zápasy. Mezi 21. až 23. listopadem hraje na antuce stadionu Stade Pierre-Mauroy v Lille s pátou nasazenou Francií.\n\nPo Wawrinkově výhře nastoupil Federer do druhé páteční dvouhry proti dvojce Gaëlu Monfilsovi. Utkání nezvládl, když odešel poražen 0:3 na sety. Sobotní čtyřhra, jíž odehrál po boku Warinky, posunula Švýcary blíže k titulu vedením 2:1 na zápasy. Bez ztráty sady si v ní poradili s dvojicí Richard Gasquet a Julien Benneteau, jenž jako deblový specialista figuroval na 5. místě žebříčku ATP pro čtyřhru. Otevírací singl nedělního programu, před reordní návštěvou 27 448 diváků, znamenal Federerovo vítězství nad Gasquetem, jenž nahradil zraněnou francouzskou jedničku Jo-Wilfrieda Tsongu. Po setech 6–4, 6–2 a 6–2 přehrál bez zaváhání 26. hráče světové klasifikace, jemuž v zápase nepovolil ani jednu breakbolovou příležitost.\n\nFederer tak dosáhl na poslední velkou tenisovou trofej, která mu ve sbírce scházela, když předtím vyhrál olympijské hry (ve čtyřhře) i Hopmanův pohár. Po finále přesto sdělil: „\"Nepotřeboval jsem tenhle titul pro sebe. Je pro naši zemi, pro všechny v týmu, kteří mají na triumfu velký podíl. Je to práce nás všech\".“\n\nPřehled uvádí vzájemný poměr utkání dvouhry Rogera Federera:\n\n"}
{"id": "972483", "url": "https://cs.wikipedia.org/wiki?curid=972483", "title": "Vlastimil Plavucha", "text": "Vlastimil Plavucha\n\nVlastimil Plavucha (* 6. listopad 1968, Banská Bystrica) je bývalý slovenský hokejový útočník. Patří mezi nejlepší střelce v historii slovenské extraligy.\nS hokejem začínal v klubu HC Banská Bystrica, později přestoupil do HC Košice, kde se brzy stal střeleckým lídrem. V tomto mužstvu významnou měrou přispěl k zisku dvou mistrovských titulů v sezónách 1994/95 a 1995/96, když se v obou stal nejlepším střelcem soutěže. V ročnících 1998/99 a 1999/00 působil v HKm Zvolen, následně rok ve švýcarském SCL Langnau (kvůli vyššímu počtu cizinců v klubu odehrál čtyři zápasy na hostování v českém Třinci), další sezónu působil opět ve Zvolenu. Po ní ohlásil ukončení kariéry a stal se manažerem MsHK Žilina.\n\nPo dvou letech - v sezóně 2004/05 se vrátil k aktivnímu hokeji, když podepsal kontrakt s HKm Zvolen. Mužstvo se (během stávky v NHL) probojovalo do finále, ve kterém prohrálo s Slovanem Bratislava. Zároveň zvítězilo v Kontinentálním poháru. V 11. kole příští sezóny 2005/06 v zápase proti MsHK Žilina Plavucha inzultoval hlavního rozhodčího Petra Jonák. Incidentu předcházelo jeho vyloučení za údajné filmování. Po Jonákovi hodil hokejku s rukavicemi a vjel do půlkruhu pro rozhodčí, kde ho chytil za dres. Zastavili ho čároví rozhodčí a spoluhráči. Dostal tříměsíční zákaz aktivní činnosti, během něhož působil v pozici asistenta trenéra. Po neúspěšném čtvrtfinále s ním vedení neprodloužilo smlouvu av dalším ročníku hrával za prvoligový klub HC '05 Banská Bystrica. Klub vypadl v semifinále play off s Kežmarkem. Následně Plavucha ukončil hráčskou kariéru a byl jmenován generálním manažerem klubu.\n\nVlastimil Plavucha je autorem prvního gólu novodobé slovenské reprezentace. Zaznamenal ho 12. února 1993 na turnaji ve francouzském Rouenu v úvodním zápase proti Francii střelou z kruhu do horní části brány. Utkání skončil remízou 2:2. Mužstvo kvůli nepříznivému počasí přijelo do dějiště turnaje až těsně před začátkem tohoto zápasu. Další dva zápasy s B-výběry Ruska a Švédska Slovensko prohrálo, na turnaji obsadilo poslední 4. místo. Plavucha hrál v útoku s bratry Petrem Zubkem a Pavlem Zubkem, spoluhráči z HC Košice, ale v klubu nikdy nehráli v jedné formaci.\nReprezentoval i na první významné akci slovenské reprezentace, kterými byly ZOH 1994 v Lillehammeru. Hrával ve čtvrté formaci s René Pucherem a Dušanem Pohofelim, trenér Július Šupler však upřednostňoval hru na tři útoky. Slovensko prohrálo ve čtvrtfinále s Ruskem 2:3 po prodloužení a obsadilo 6. místo.\n\nZúčastnil se MS C 1994 a MS B 1995, oba šampionáty Slovensko vyhrálo a postoupilo do nejvyšší kategorie. Hrál i na prvním šampionátu Slovenska v elitní kategorii, kde mužstvo překvapivě prohrálo v základní skupině s domácím Rakouskem, postoupilo ze skupiny a obsadilo 10. místo. Plavucha byl členem reprezentace i na MS 1997 (9. místo), na neúspěšné kvalifikační části v rámci ZOH 1998 v Naganu a MS 1999 (7. místo).\n\nNejvětšhoí úspěchu dosáhl na své poslední reprezentační akci, kterou bylo MS 2000. Slovensko získalo první medaili - stříbro, na turnaji zaznamenal čtyři góly a dvě asistence. V reprezentaci odehrál celkově 119 zápasů, vstřelil 44 branek.\n"}
{"id": "972484", "url": "https://cs.wikipedia.org/wiki?curid=972484", "title": "Germaine de Staël", "text": "Germaine de Staël\n\nBaronka Anne Louise Germaine de Staël-Holstein, rozená \"Neckerová\", obvykle nazývaná Madame de Staël, (22. duben 1766, Paříž – 14. červenec 1817, Paříž) byla francouzsko-švýcarská spisovatelka.\n\nByla dcerou minstra Ludvíka XVI. Jacquese Neckera, provdala se za švédského diplomata a udržovala vztah s politickým filozofem Benjaminem Constantem. Z Paříže se opakovaně uchylovala do exilu, zejména do Švýcarska a Německa, po radikalizaci Francouzské revoluce a znovu po neshodách s Napoleonem.\n\nVěnovala se teoretickým otázkám, jako v eseji \"De la littérature considérée dans ses rapports avec les institutions sociales\" (O literatuře posuzované ve vztahu k sociálním institucím), kde popsala determinismus geografického prostředí (srovnání středomořského Homéra se severským Ossianem). V románu \"Delphine\" se mimo jiné věnuje otázce postavení ženy, na kterou později naváže George Sandová. K jejím nejvlivnějším dílům patří \"De l'Allemagne\" (O Německu), kulturně-intelektuální obraz Německa, který uvedl německou literaturu do francouzského povědomí a významně ovlivnil francouzský romantismus.\n\nMadame de Staël, jak je nazývána v literatuře, se narodila v Paříži v rodině občana ze Ženevy s německými kořeny Jacquese Neckera. Byl společníkem a zakladatelem banky v Paříži, později úřadoval jako francouzský ministr financí (1777–1781) a předseda vlády a ministr financí v letech 1788–1790.\n\nV salonu její matky, spisovatelky Suzanne Curchodové známé jako Madame Necker pocházející také ze Švýcarska, z rodiny kalvínského faráře, probíhala důležitá jednání, především encyklopedistů. Madame de Staël zde poznala důležité autory pozdního osvícenství a byla ovlivněna jejich myšlenkami. Už jako mladistvá podnikala pokusy psát, ve dvanácti napsala komedii.\n\nPřes svého otce, který byl nejpozději od roku 1768 aktivní na pařížské politické scéně, měla velmi brzy kontakt s politikou. Jako desetiletá byla poprvé na delším pobytu v Anglii.\n\nV roce 1786 se provdala za barona Erika Magnuse Staël-Holstein, švédského atašé v Paříži, který požádal o její ruku už osm let předtím. Po sňatku byla uvedena na královský dvůr a společensky profitovala ze svého postavení manželky vyslance, kterým se mezitím její muž stal. V průběhu čtrnáctiletého manželství (rozvedli se v roce 1800) porodila pět dětí. V roce 1787 porodila svoji první dceru Gustavine, která po dvou letech zemřela. Od roku 1788 měla první delší vztah s milencem, hrabětem de Narbonne. Kvůli tomu často žila vzdálena od manžela, buď na cestách nebo v odloučení.\n\nV roce 1788 jí vyšlo první krátké dílo: částečně obdivné a částečně kritické \"Listy o povaze a dílech Jeana-Jacquese Rousseaua\". Napsala též dvě dramata, \"Sophie aneb tajné city\" a \"Jane Gray\", publikované byly v 1790. Novela \"Zulma\" v roce 1794.\n\nV roce 1789 sympatizovala jako hodně liberálních šlechticů a měšťanů s revolucí. Její salon byl místem setkání vlivných revolucionářů. Z větší části bylo znění ústavy vypracované před jejím zrakem. I v dalším období zkoušela ovlivňovat chod věcí, hlavně přes publicistickou činnost a nepřímo přes vlivné muže, například Narbonna, v letech 1790-91 po krátký čas ministra války. V roce 1790 porodila druhé dítě, syna Augusta Louise.\n\nV roce 1792 si držela salon v ulici du Bac, kde se setkávala i s liberální šlechtou, například Charlesem Talleyrandem.\n\nKdyž se revoluce začala kolem roku 1792 radikalizovat a politické špičky, příští disidenti, upadali do smrtelného nebezpečí, zkusila v červenci odvézt královskou rodinu pryč z Paříže, což královna odmítla. Sama Germaine utekla v září na rodičovský zámek \"Coppet\" u Ženevy, kde později porodila třetí dítě Alberta. Coppet, který koupil její otec, sloužil stále častěji jako úkryt. Hostila zde i jiné uprchlíky a přijímala návštěvy významných osob, například Chateaubrianda nebo Lorda Byrona.\n\nKrátce po narození syna Augusta odešla na několik týdnů do Anglie. Tam potkala francouzské emigranty, mezi nimi i Talleyranda (jemuž v roce 1796 vybavila povolení vrátit se do Francie) či Narbonna. Začala psát velké politicko-filozofické pojednání \"O vlivu vášní na štěstí osob a národů.\" V roce 1796 bylo publikováno. V září 1793 se postavila na stranu Marie-Antoinetty svou brožurou s názvem \"Úvahy o procesu s královnou.\"\nV roce 1794 poznala v Coppete ženatého ale od ženy odloučeného publicistu a literáta Benjamina Constanta. Měla s ním dlouholetý, bouřlivý vztah, ve kterém mladší Constant byl sice fascinován její genialitou a vitalitou, ale často se též snažil uniknout a osvobodit z jejího vlivu.\n\nNa jaře 1795 publikovala svou první vážnou knižní publikaci. Sbírku různých textů, mezi nimi literárně-teoretický esej o fikci a dvě novely. Rovněž ve Švýcarsku vyšla její brožura \"Myšlenky o míru adresované M. Pittovi a Francouzům\". (Ženeva, 1795)\n\nPo Robespierrovu pádu v červenci 1794 a konci Teroru se vrátila v květnu 1795 spolu s Constantem do Paříže. V roce 1795 se vložila aktivně do politiky. Již od října 1795 byla podezřívána mocnými v direktoriu, že sympatizuje s povstáním sil věrných králi a byla vykázána z Paříže. Až začátkem roku 1796 se směla vrátit.\n\nBěhem direktoriátu si založila v Paříži oficiálně povolený politický klub \"Club de Salme\" pojmenován podle budovy Hôtel de Salme, kde se její kroužek scházel. Sdružoval osobnosti s politickou orientací osvícenskou a republikánskou. Hlavním představitelem tohoto klubu byl kromě Germaine de Staël i Benjamin Constant, sám významný politický filozof.\n\nV roce 1797 porodila v červnu své čtvrté dítě Albertine, jejímž otcem byl velmi pravděpodobně Constant. Koncem roku se poznala s Napoleonem Bonapartem, který se po svém vítězném tažení v Itálii snažil dělat kariéru v politice, a proto ji i s Constantem ze začátku podporoval. Láska mezi nimi ovšem nevzplála, a když se snažila zastavit Napoleona v potlačování povstání ve Švýcarsku, stala se mu definitivně nesympatickou. V roce 1799 po převratu 18. brumaira se ocitla v opozici proti Napoleonovi a jeho nově nastolenému diktátorskému režimu.\n\nNapoleon jí v roce 1803 zakázal pobyt v Paříži a v okruhu 400 mil. Byla však poměrně volná, neboť ve Paříži se vždy mohla uchýlit na švédskou ambasádu a pokud se věci zhoršovaly, odcestovala na území Švýcarska, které bylo v té době již neutrální. Na zámku Coppet ve Švýcarsku pak znovu soustřeďovala kolem sebe společnost osobností stejného či podobného smýšlení, hostila emigranty, tentokrát protibonapartovské, a literáty.\n\nV roce 1800 se úředně rozvedla s baronem Staël-Holstein. Během Napoleonovy Vlády Sto dní se do Paříže vůbec nevrátila. Od roku 1814 si ještě několikrát otevřela salony v Paříži a Coppete, ale do politiky významně nezasáhla. Jejím posledním manželem byl mladý důstojník John Rocca. Zemřela v roce 1817. Její socha je jednou ze 146 soch umístěných na fasádě budovy Hôtel de ville de Paris.\n\nJejí romány a poezie inspirovaly vznik romantické literatury. Ohlasy jejího díla jsou znatelné u lorda Byrona, Waltera Scotta, Shelleyho a Chateaubrianda. Ačkoli její próza přestala být čtena po doznění romantismu, její literárně-kritické, historické a politické eseje a memoáry si zachovaly oblíbenost. Hlavní postavy jejích novel a románů byly ženy, Germaine zobrazovala jejich citový života snahu realizovat se v pro ně těžkých a složitých sociálních vztazích. Její tvorbou se inspirovala a v podstatě na ni přímo navázala George Sandová.\n\n\n"}
{"id": "972497", "url": "https://cs.wikipedia.org/wiki?curid=972497", "title": "Nový Ruskov", "text": "Nový Ruskov\n\nNový Ruskov je obec na Slovensku v okrese Trebišov. Obec vznikla v roce 1964 spojením obcí Velký a Malý Ruskov. V obci se nachází národní kulturní památka, řeckokatolický kostel panny Marie Ochránkyně.\nObec Nový Ruskov se nachází v Košickém kraji, v západní části Východoslovenské nížiny. Katastr obce sousedí s městy Trebišov, Sečovce a obcemi Hriadky, Vojčice, Milhostov, Plechotice, Velké Ozorovce a Malé Ozorovce. Nadmořská výška nejnižšího místa v obci je 109.8  m n. m. a nachází se na východě velkoruskovského katastru. Nejvýše položené místo je v nadmořské výšce 165.8  m n. m. a je v lokalitě \"les\". Střed obce Velký Ruskov se nachází ve výšce 132  m n. m.. Výměra obou katastrálních území je celkem 1101 ha, z toho výměra velkoruskovského katastru je 705 ha, maloruskovského představuje 395 ha.\nObec a její okolí mají znaky kontinentálního podnebí. Teplota v lednu se pohybuje od -1,5 do -4 ° C a v červenci od 18,5 do 19,5 ° C. Roční srážky představují 650 – 700 mm. Trvání slunečního svitu ve vegetačním období je nad 1 500 hodin. Převládajícím směrem proudění vzdušných mas je S proudění, toto proudění dosahuje i největší rychlosti. Zimy jsou stále častěji bez souvislé sněhové pokrývky. V průměru jednou za desetiletí se na odkryté jihovýchodní části katastru vytvoří až třímetrové sněhové závěje.\nÚzemím Malého Ruskova protéká jeden malý vodní tok s upraveným korytem s názvem Drienovec (Drahňovec), který napájí vodní nádrž Malý Ruskov. Tato leží na jihovýchodní hranici území. Zmíněný vodní tok odvodňuje celé území a protéká od západu na východ, přičemž přibírá jeden stálý, jeden občasný a jeden kanálový přítok po levé straně toku a dva občasné pravostranné přítoky.\nObec má vlastní obecní symboly, a to obecní zástavu, obecní znak, obecní pečeť i obecní hymnu.\n\nZnak obce byl schválen teprve nedávno. Vycházel z historické pečeti obce Malý Ruskov, která se sporadicky objevovala na listinách ze začátku 20. století. Odráží zemědělský charakter obce.\nPřed kovárnou jsou zmenšeniny různých staveb, například šikmé věže v Pise, Eiffelovy věže a Sochy svobody. Eiffelova věž se již v obci nenachází, ale přibyl Big Ben i holandský větrný mlýn.<ref name=\"http://korzar.sme.sk/c/5038262/pred-kovacskou-dielnou-sa-tyci-eiffelovka-i-sikma-veza.html\">Pred kováčskou dielňou sa týči Eiffelovka i šikmá veža.\n"}
{"id": "972502", "url": "https://cs.wikipedia.org/wiki?curid=972502", "title": "Vasilij Andrejevič Žukovskij", "text": "Vasilij Andrejevič Žukovskij\n\nVasilij Andrejevič Žukovskij, rusky \"Василий Андреевич Жуковский\" (9. února 1783, Mišenskoe, Ruské impérium – 24. dubna 1852, Baden-Baden, Německo) byl ruský básník a literární kritik. Nejvýznačnější představitel raného ruského romantismu.\n\nPocházel z nemanželského vztahu bohatého ruského statkáře Afanasije Ivanoviče Bunina (1716–1791) a zajaté Turkyně Salchy (po křtu Jelizaveta Demenťjevna Turčaninová). Příjmení dostal Vasilij Andrejevič po svém kmotrovi, šlechtici, Andreji Ivanovići Žukovském, který ho po smrti jeho otce adoptoval. Žil u Buninovy ženy, své nevlastní matky.\n\nVasilij Andrejevič trpěl svým nerovnoprávným postavením v rodině. Kvalitní vzdělání nabyl v privilegovaném šlechtickém ústavě Moskevské univerzity.\n\nOd roku 1802 pobýval na středoruském venkově, v roce 1808 se vrací do Moskvy. Stává se redaktorem literárního časopisu Vestnik Jevropy, který založil Nikolaj Michajlovič Karamzin. Roku 1812 se zúčastnil Bitvy u Borodina. V roce 1815 je povolán do Petrohradu, kde pětadvacet let působil jako predčítavač carevny, učitel nevěsty budoucího Mikuláše I., a později jako vychovatel následníka trůnu, budoucího cara Alexandra II.\n\nSouhlasil s Karamzinovou jazykovou reformou, v tisku vystupoval na její obranu. Patřil k významným členem Arzamasu, zároveň však oponoval snahám o jeho přeměnu z literárního kroužku na kroužek s politickým zaměřením. Navzdory svému občanskému konzervatismu se spřátelil s většinou pokrokových ruských spisovatelů první třetiny 19. století a snažil se využít svůj vliv na carském dvoře v jejich prospěch.\n\nJeho život silně ovlivnila nenaplněná láska k vlastní neteři M. Protasové. Po ne zcela dobrovolném odchodu do výslužby se usadil v Německu, kde se oženil a zemřel. Je pochován při Lávře Alexandra Něvského (rus. 'Александро-Невская лавра') v Sankt-Petěrburgu.\n\nLiterární dráhu začal jako Karamzinův žák.\nRaná elegické tvorba se nese ve znamení anglické poezie hrobů. Jeho básně, např. parafráze anglického básníka Thomase Graye \"Venkovský hřbitov\" (\"Селское кладбище\", 1802) nebo náladová báseň \"Večer\" (\"Вечер\", 1807) jsou jedněmi z nejvyspělejších projevů ruského preromantismu. Vyjadřují znechucení nad prázdnotou ducha vyšších vrstev, opěvují mravnost prostých a pracovitých vesničanů, v ideálním světle zobrazují neporušenou přírodu a štěstí tichého života.\nJeho vlastní dílo se prolíná s překlady a parafrázemi západní preromantické poezie.\n\nPozději se jeho psychologický ponor v básních prohlubuje, promítlo se to do jeho lyrické tvorby, jejímž hlavním motivem byl motiv lásky. Jeho oblíbeným tématem bylo tajemné posmrtné splynutí bytostí zaživa osudově rozdělených, např. báseň \"Nině\" (\"Нине\", 1808).\n\nŽukovskij významně zasáhl do vývoje a formování lyricko-epických žánrů, hlavně do vývoje balady. Už jeho první kroky v tomto směru, dvě osobitá zpracování bürgerovského námětu o návratu mrtvého milého k nevěrné milé, v baladách \"Ludmila\" (\"Людмила\", 1808) a \"Světlana\" (\"Светлана\", 1808–1812), mu přinesly úspěch. Stal se zakladatelem tohoto romantického žánru v ruské literatuře. Svou poezii v nich otevřel silným folklórním vlivům.\n\nV jiných baladách je folklór nepřítomen, zaměřuje se na psychologii milostného citu, popřípadě na nábožensko-mravní problematiku a náměty čerpá z antiky, např. \"Kassandra\" (1809) a \"Achilles\" (1814), a z idealizovaného západoevropského středověku, balada \"Eolova harfa\" (\"Эолова арфа\", 1814) vypráví příběh o tragické lásce mezi dívkou ze vznešeného rodu a prostým pěvcem. Žukovskij vytvořil ruskou variantu rytířské balady.\n\nŽukovskij je spojován také s uvedením romantické elegie do ruské literatury. Jeho zásluhou stoupla úroveň popisů přírody, ať už postavených na konfrontaci člověka a krajiny (elegická idyla \"Slavjanka\", \"Славянка\", 1815), nebo ve snaze co nejobjektivněji zaznamenat dojem vyvolaný určitým přírodním obrazem (např. \"Moře\", \"Море\", 1822).\n\nJe rovněž tvůrcem cyklu vlasteneckých romantických hymnů, prostoupených starobyle národními a hrdinsko-folklórními prvky, \"Pěvec v ruském ležení\" (\"Певец во стане русских воинов\", 1812).\n\nV intimní lyrice se jeho poezie přibližuje k mystickému romantismu. Žukovskij si pro potřeby vyjádření vidění svého vidění světa vytváří nové básnické prostředky, které významně obohatily ruský verš. Jeho básnická řeč je plná náznaků, symbolů, odmlk, v metaforách je pro něj příznačný synkretismus vidění, asociativní a expresivní vyjadřování. Hudebnost jeho verše je založena na členěné melodické intonaci a na trochejských rytmech.\n\n\n\n"}
{"id": "972509", "url": "https://cs.wikipedia.org/wiki?curid=972509", "title": "Parchovany", "text": "Parchovany\n\nParchovany jsou obec na Slovensku v okrese Trebišov.\nPrvní zmínka o Parchovanech se váže k r. 1320, kdy obec nesla název Parnow. Historickou památkou je řím.kat. kostel v neogotickém stylu, postavený v roce 1900 hraběcí rodinou Andrášiových na základech gotického kostela ze 14. století. Stál zde i zámeček, který v r. 1902 vyhořel.\nV Parchovanech působí více podnikatelských subjektů, je zde dobře rozvinutá obchodní síť, základní i mateřská škola, zdravotní středisko, dům smutku. V domě služeb je pošta, prodejna květin a knihovna. Již 40 let zde působí folklorní skupina Parchovianka, prezentující místní lidové tradice.\n"}
{"id": "972511", "url": "https://cs.wikipedia.org/wiki?curid=972511", "title": "Ferrari F14 T", "text": "Ferrari F14 T\n\nFerrari F14 T je vůz formule 1 týmu Scuderia Ferrari nasazený pro rok 2014. Vozidlo pilotovali Fin Kimi Räikkönen a Španěl Fernando Alonso. Monopost byl představen 25. ledna 2014.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "972529", "url": "https://cs.wikipedia.org/wiki?curid=972529", "title": "Plechotice", "text": "Plechotice\n\nPlechotice jsou obec na Slovensku. Nacházejí se v Košickém kraji, v okrese Trebišov. Obec o rozloze 12,94 km² leží v nadmořské výšce 142  m n. m. K 31. 12. 2011 žilo v obci celkem 797 obyvatel.\n\nV katastru obce se našly zbytky sídlištních objektů a střepy keramiky, pocházející z 9.-10. století. Šlechtic Jan, syn Andronika, prodal v roce 1245 albínský a dvorianský statek šlechtici Petrovi, synovi Petra. Prodej listinou potvrdil král Béla IV. a v popisu hranic prodaných statků je první písemný doklad o sousedním statku Parchovan a jeho části zvané Turna.\n"}
{"id": "972532", "url": "https://cs.wikipedia.org/wiki?curid=972532", "title": "Nimnica", "text": "Nimnica\n\nNimnica ( ) je obec v okrese Púchov na Slovensku. V roce 2017 zde žilo 700 obyvatel. První písemná zmínka o obci pochází z roku 1408.\n\nV Nimnici se nacházejí nejmladší slovenské lázně, které jsou situovány nad vodní nádrží Nosice, mezi Púchovem a Považskou Bysricí. Lázeňská lokalita sestává z léčebných domů rozmístěných v lázeňském lesoparku. Léčebné domy jsou situované na výběžku pohoří Javorníky, zasahujícího do prostoru vodní nádrže Nosice.\n\n"}
{"id": "972538", "url": "https://cs.wikipedia.org/wiki?curid=972538", "title": "Poľany", "text": "Poľany\n\nPoľany (historicky \"Polany\"; na Slovensku \"Pólyán\", v Maďarsku \"Bodrogmező\", historicky \"Polyán\" i \"Polány\") jsou obec na Slovensku. Nacházejí se v Košickém kraji, v okrese Trebišov.\n\nObec o rozloze 18,51 km² leží v nadmořské výšce 100  m n. m. K 31. 12. 2011 v obci žilo 528 obyvatel. První písemná zmínka o obci je z roku 1214.\n"}
{"id": "972540", "url": "https://cs.wikipedia.org/wiki?curid=972540", "title": "Miroslav Škeřík", "text": "Miroslav Škeřík\n\nMiroslav Škeřík (14. října 1924, Kosice, Československo – 11. ledna 2013, Praha, Česko) byl československý basketbalista a reprezentant. Je zařazen na čestné listině zasloužilých mistrů sportu.\n\nHrál na pozici pivota, byl oporou v klubech ÚDA Praha, Sparta Praha, Slovan Orbis Praha a také v reprezentačním družstvu Československa, za které odehrál 135 utkání v letech 1948-1959. Účastnil se olympijských her 1952 v Helsinkách a pěti Mistrovství Evropy v basketbale, na nichž získal 3x stříbrnou a 1x bronzovou medaili a v roce 1955 byl nejlepším střelcem Mistrovství Evropy s průměrem 19,1 bodu na zápas.\n\nV roce 2001 v anketě Nejlepší český basketbalista 20. století skončil na 10. místě. V roce 2006 byl uveden do Síně slávy České basketbalové federace.\n\n1.liga basketbalu Československa: celkem 9 medailových umístění\n\n\n\n"}
{"id": "972541", "url": "https://cs.wikipedia.org/wiki?curid=972541", "title": "McLaren MP4-29", "text": "McLaren MP4-29\n\nMcLaren MP4-29 je vůz formule 1 týmu McLaren Mercedes nasazený pro rok 2014. Vozidlo pilotovali Dán Kevin Magnussen a Brit Jenson Button. Monopost byl představen 24. ledna 2014. Jedná se o poslední vůz týmu poháněný motorem Mercedes.\n\nVariace vozu označovaná jako McLaren MP4-29H/1X1 byla představena jako testovací prototyp při obnovení partnerství týmu s automobilkou Honda, která od sezóny 2015 dodává týmu motory. Za účelem testování nové pohonné jednotky s komponenty pro rekuperaci energie byl do vozu původně konstruovaného pro motor Mercedes instalován tento nový přeplňovaný agregát od Hondy, což reflektuje právě písmeno \"H\" v označení vozu. Vůz absolvoval první jízdu na okruhu Silverstone, poté ho testoval při posezónních testech na okruhu Yas Marina v týdnu po Grand Prix Abú Dhabí testovací jezdec týmu McLaren, Belgičan Stoffel Vandoorne.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "972544", "url": "https://cs.wikipedia.org/wiki?curid=972544", "title": "Borek Zakouřil", "text": "Borek Zakouřil\n\nBoris „Borek“ Zakouřil (* 11. listopadu 1976 Liberec) je bývalý český alpský lyžař, který závodil v letech 1993–2006.\n\nStartoval na ZOH 2002 a 2006, jeho nejlepším umístěním bylo 12. místo v kombinaci v Salt Lake City 2002. Světových šampionátů se zúčastnil v letech 1996, 1997, 2001, 2003 a 2005, nejlépe byl devatenáctý v kombinaci na MS 2005.\n\nPo ukončení kariéry se stal expertem v České televizi v pořadu \"S ČT sport na vrchol\".\n\n"}
{"id": "972546", "url": "https://cs.wikipedia.org/wiki?curid=972546", "title": "Pribeník", "text": "Pribeník\n\nPribeník ( ) je obec na Slovensku. Nachází se v Košickém kraji, v okrese Trebišov. Obec o rozloze 12,32 km² leží v nadmořské výšce 100 m. K 31. 12. 2011 v obci žilo 1027 obyvatel. První písemná zmínka o obci je z roku 1323.\n\nV obci působí mateřská a základní škola 1.-4. ročník, obě s vyučovacím jazykem slovenským a maďarským.\nStřední školství zastupuje Střední odborná škola - Szakközépiskola Pribeník. Škola poskytuje vzdělání v oblasti potravinářství, agropodnikání a stravovacích služeb. \nV obci se nachází synagoga, která byla v průběhu roku 2006 rekonstruována. \n\n"}
{"id": "972551", "url": "https://cs.wikipedia.org/wiki?curid=972551", "title": "Gabriela Martinovová", "text": "Gabriela Martinovová\n\nGabriela Martinovová (* 14. listopadu 1981 Dvůr Králové nad Labem) je bývalá česká alpská lyžařka, která závodila v letech 1996–2004.\n\nStartovala na ZOH 2002, kde se v kombinaci umístila na 23. místě a ve sjezdu na 30. místě (superobří slalom nedokončila). Zúčastnila se také světového šampionátu v roce 2003 a zimních univerziád v letech 2001 a 2003, přičemž na Univerziádě 2003 vyhrála závod ve sjezdu.\n\n"}
{"id": "972553", "url": "https://cs.wikipedia.org/wiki?curid=972553", "title": "Kontiolahti", "text": "Kontiolahti\n\nKontiolahti je obec ve finské provincii Severní Karélie. Leží na břehu jezera Höytiäinen přibližně 20 km severně od města Joensuu. V Kontiolahti se nachází stejnojmenné známé středisko biatlonu. Kontiolahti se rozkládá na celkové ploše 1029,82 km², přibližně 230 km² zaujímají vodní plochy. V roce 2013 zde žilo přes 14 tisíc obyvatel.\n\nV roce 1783 vznikla na území dnešní obce farnost. Kontiolahti jako obec bylo založeno roku 1873. Nejvyššího počtu obyvatel dosahují části obce Kirchdorf Kontiolahti a Lehmo. Kromě nich se Kontiolahti skládá z dalších malých vesnic, a to Herajärvi, Iiksi, Jakokoski, Kontioniemi, Kulho, Kunnasniemi, Lehmo, Mönni, Onttola, Paihola, Puntarikoski, Pyytivaara, Rantakylä-Romppala, Selkie, Varparanta a Venejoki. V okolí se rozléhá finský Národní park Koli.\n\nSoučasný název obce Kontiolahti je ve finštině. V minulosti byla však známá také jako Kontiolax, tento název se vyskytoval v historických švédských dokumentech. Současný název ve švédštině zní však také Kontiolahti.\n\nObec je známá především jako lyžařské středisko určené pro závody v biatlonu. Vlastní biatlonový stadion se nachází 2 km jihozápadně od obce. V letech 1990, 1999 a 2015 zde proběhla mistrovství světa. Kromě toho jsou zde pravidelně pořádány závody světového poháru.\n\n"}
{"id": "972555", "url": "https://cs.wikipedia.org/wiki?curid=972555", "title": "Jim Keltner", "text": "Jim Keltner\n\nJim Keltner, rodným jménem James Lee Keltner (* 27. dubna 1942) je americký bubeník. Svou kariéru zahájil v šedesátých letech jako studiový hudebník a během své kariéry tak spolupracoval s mnoha hudebníky, mezi které patří John Lennon, Eric Clapton, JJ Cale, Ry Cooder, David Crosby, Ringo Starr, Richard Thompson, B. B. King, Alice Cooper, Neil Young, George Harrison, Joe Cocker nebo skupiny Pink Floyd a The Rolling Stones. Rovněž je dlouholetým spolupracovníkem písničkáře Boba Dylana. Koncem osmdesátých let hrál s kapelou Traveling Wilburys, ve které vystupoval pod jménem Buster Sidebury. V roce 2000 natočil album \"Charlie Watts/Jim Keltner Project\" spolu s bubeníkem Charliem Wattsem.\n"}
{"id": "972556", "url": "https://cs.wikipedia.org/wiki?curid=972556", "title": "Proráta", "text": "Proráta\n\nProráta představuje pojistné, které se účtuje pojistníkovi za část období, které je účtováno. Vypočítává se často ve chvíli, kdy je pojištění předčasně ukončeno například vypovězením smlouvy. Vypoví-li pojistník smlouvu během pojistného období, hradí pouze část pojištění za období, kdy jej využíval.\n\nSlovo proráta vzniklo zkrácením latinského sousloví „pro rata partem“, které v překladu znamená „podílově“.\n\n"}
{"id": "972557", "url": "https://cs.wikipedia.org/wiki?curid=972557", "title": "Ivan Meštrović", "text": "Ivan Meštrović\n\nIvan Meštrović roz. Gabrilović (15. srpna 1883, Vrpolje u Slavonského Brodu − 16. ledna 1962, South Bend, Indiana, USA) byl chorvatský sochař, architekt, spisovatel a poilitik. Patří mezi nejvýznamnější osobnosti chorvatského umění první třetiny 20. století.\n\nIvan Meštrović se narodil v obci Vrpolje v Chorvatsku, kde žili jeho rodiče Ivan Meštrović-Gabrilović a Marta Kurobasa, a vyrůstal ve vesnici Otavice v severní Dalmácii. \nNejprve se vyučil kameníkem v dílně Pavila Biliniće ve Splitu. V letech 1907–1909 studoval sochařství na Akademii výtvarných umění ve Vídni, které nedokončil. Přijal styl secese, cestoval a nějakou dobu pobýval v Paříži. Během dvaceti meziválečných let se proslavil jako jeden z mála výtvarných umělců chorvatské národnosti, a proto byl jmenován profesorem Akademie výtvarných umění v Záhřebu. Byl blízkým přítelem Nikoly Tesly.\n\nNa cestách studoval sochy starověkých a renesančních mistrů, zejména Michelangela (o kterém napsal také esej) a soudobých francouzských sochařů Augusta Rodina, Antoina Bourdella a Aristida Maillola, jejichž vzor je v jeho sochách patrný. Byl zakladatelem a ideologem národně romantické skupiny Medulić, jejíž tvorbu inspiroval jihoslovanský národní mýtus, zejména hrdinské lidové písně. Za první světové války žil v exilu. Po válce se vrátil do vlasti a začalo plodné období jeho sochařské a pedagogické činnosti. V roce 1942 emigroval do Itálie a poté v roce 1943 do Švýcarska a v roce 1947 do Spojených států. V roce 1947 emigroval z Jugoslávie do USA, kde se roku 1955 stal profesorem sochařství na Syracuse University v New Yorku a později přešel na Universitu Notre Dame v South Bend ve státě Indiana. Byl politicky aktivní, jako národně uvědomělý Chorvat a katolík zastával projugoslávské postoje, nesouhlasil však s ideologií komunismu. Před svou smrtí se setkal s maršálem Titem, který se jej snažil přesvědčit pro podporu politiky socialismu.\n\nSochy: Navrhl čtyři desítky monumentálních soch a řadu menších děl na území Chorvatska, Jugoslávie, Slovenska, Francie, Itálie, Anglie a Spojených států amerických. S různou mírou patosu odrážejí avantgardní směry výtvarného umění první poloviny 20. století od secese až po neoklasicismus. Jsou to především pomníky chorvatských osobností (Grgur Ninski a Marko Marulić ve Splitu; Andrija Medulić, Andrija Kačić-Miošić) také sochy světců a osobností církve (sv. Roch, sv. Jan Křtitel ve Splitu, sv. Jeroným v zahradě Chorvatského velvyslanectví ve Washingtonu, biskup Josip Juraj Strossmayer v Záhřebu), dále socha Vítěze, která je symbolem Bělehradu. Je také autorem sochařských portrétů, ženských aktů, reliéfů a medailí, nebo fontány „Pramen života“ před záhřebským Národním divadlem. K nejlepším dílům patří bronzy ve stylu art deco. Světového ohlasu dosáhla dvojice soch Indiánů (Oštěpař a Lučištník) z roku 1934 v Grantově parku na předpolí mostu v Chicagu. Teoretikové umění v posledních letech více než národní monumenty oceňují sochařské provedení tělesnosti a erotiky u aktů.\n\nArchitektonická tvorba čítá několik budov, především památníků na území Chorvatska i Jugoslávie. Jsou jimi například mauzoleum na černohorské národní hoře Lovćen, Památník neznámého vojína na Avale.\n\nV roce 1952 daroval Chorvatům galerii a Kaštelet ve Splitu, dále odkázal státu svůj ateliér v Záhřebu, domek s ateliérem v Otavici a rodinnou hrobku v kostele Nejsvětějšího Vykupitele v Otavici, kde byl podle svého přání pohřben. Galerie „Ivan Meštrović“ byla otevřena ve Vrpolje v roce 1972, vystavuje přibližně čtyřicet děl.\n\n\n"}
{"id": "972559", "url": "https://cs.wikipedia.org/wiki?curid=972559", "title": "Jan Holický", "text": "Jan Holický\n\nJan Holický (* 15. ledna 1974 Teplice) je bývalý český alpský lyžař, který za československou a posléze českou reprezentaci závodil v letech 1991–2004.\n\nStartoval na Zimních olympijských hrách 2002 v Salt Lake City, kde se v kombinaci umístil na 20. místě a ve sjezdu na 46. místě; třetí disciplínu, slalom, nedokončil. Světových šampionátů se zúčastnil v letech 1999 (Vail, USA) a 2001 (St. Anton, Rakousko), jeho největším úspěchem bylo 9. místo v kombinaci na MS 2001. Je čtyřnásobným mistrem České republiky a juniorským mistrem ČSFR. Po ukončení sportovní kariéry působí v České televizi jako spolukomentátor lyžařských závodů.\n\n"}
{"id": "972561", "url": "https://cs.wikipedia.org/wiki?curid=972561", "title": "Rad (okres Trebišov)", "text": "Rad (okres Trebišov)\n\nRad ( ) je obec na Slovensku v okrese Trebišov.\nPodle heraldického rejstříku má obec tyto symboly přijaty 25. května 1995. Na znaku je rybářský motiv podle otisku pečetidla z 19. století.\n\nV červeném štítě na modré zvlněné vodní hladině zlatý člun na přídi se zlatým vpravo vlajícím praporem na stříbrné tyči, v něm sedící stříbřitě oděný zlatovlasý muž ve stříbrném klobouku se stříbrným veslem v rukou, za člunem vlevo vyrůstá zlatá vrba se šesti listnatými pruty.\n\nVlajka má podobu šesti podélných pruhů červeného, ​​žlutého, bílého, žlutého, bílého, modrého v poměru 2:1:1:1:1:2. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n"}
{"id": "972562", "url": "https://cs.wikipedia.org/wiki?curid=972562", "title": "Mřížkově kódovaná modulace", "text": "Mřížkově kódovaná modulace\n\nMřížkově kódovaná modulace (trellis modulace, , nezaměňovat s mřížkovou modulací, což je způsob zapojení AM modulátoru v zařízeních s vakuovými elektronkami) je modulační schéma, které umožňuje vysoce efektivní přenos informací kanálem s omezeným kmitočtovým pásmem, jako jsou telefonní linky. TCM navrhl v 70. letech 20. století Gottfried Ungerboeck zaměstnaný v IBM. TCM byla poprvé popsána v konferenčním příspěvku v roce 1976, který však prošel téměř bez povšimnutí. Až podrobný výklad TCM vydaný v roce 1982 přinesl náhle široké uznání.\n\nNa konci 80. let 20. století dosahovaly nejrychlejší modemy pro tradiční analogové telefonní linky (POTS) rychlosti maximálně 9,6 kbit/s tím, že používaly modulaci QAM se 4 bity na symbol s modulační rychlostí 2400 baud (symbolů/sekundu). Tuto rychlost se nedařilo překročit navzdory maximálnímu úsilí mnoha výzkumníků. Mnozí inženýři předpovídali, že bez zásadní modernizace telefonní infrastruktury bude maximální dosažitelná rychlost pro POTS modem při obousměrné komunikaci 14 kbit/s (3429 baud × 4 bity/symbol, s modulací QAM). Nicméně 14 kbit/s je podle Shannonova teorému pouze 40% teoretické maximální přenosové rychlosti (přibližně 35 kbit/s) vypočítané pro tradiční telefonní linky.\n\nModulace nese název mřížkově kódovaná ( ), protože zobrazení stavového diagramu se podobá mřížce používané pro podporu pnoucích zahradních rostlin. Toto schéma je v zásadě konvoluční kód řádu (r, r+1). Ungerboeckův jedinečný přínos je v použití paritní kontroly na jednotlivé symboly místo starší techniky, která paritní kontrolu aplikovala na bitový tok potom modulující bity. Klíčovou myšlenkou nazval mapování množinovými oddíly ( ).\nTouto myšlenkou bylo stromovitě seskupit symboly a pak je rozdělit do dvou částí stejné velikosti. V každé větvi stromu byly symboly dále od sebe. I když je těžké si to představit v mnohadimenzionálním prostoru, jednoduchý jednorozměrný příklad dobře ilustruje základní postup. Předpokládejme, že symboly jsou umístěny na [1, 2, 3, 4, ...]. Pak vezmeme všechny liché symboly a umístíme je do jedné skupiny, a sudé symboly do druhé skupiny.\nNení to docela přesné, protože Ungerboeck se zabýval dvojrozměrným problémem, ale princip je stejný, vezmeme každý další jeden pro každou skupinu a opakujeme postup pro každou větev. Ungerboeck dále popsal systematický postup přiřazování zakódovaného proudu bitů symbolům. Jakmile byl tento postup plně popsán, dalším krokem bylo naprogramovat algoritmus a nechat počítač hledat nejlepší kódy.\nVýsledky byly ohromující. I nejjednodušší (čtyřstavový) kód dosahuje míry chyb přibližně jednu tisícinu ekvivalentního nekódovaného systému. Ungerboeck dva roky tyto výsledky tajil a seznámil s nimi pouze nejbližší spolupracovníky. Až v roce 1982 Ungerboeck publikoval článek popisující principy mřížkově kódované modulace.\n\nNásledovala lavina výzkumné aktivity, a v roce 1990 Mezinárodní telekomunikační unie zveřejnila standard pro první modem používající TCM s rychlostí 14,4 kilobitů/s (2400 Baud a 6 bitů na symbol). V průběhu několika dalších let umožnily další pokroky v kódování a zvýšení symbolové rychlosti z 2400 na 3429 Bd což dovolilo zkonstruovat modemy dosahující rychlosti až 34,3 kilobitů/s (snížené kvůli omezení odběru na 33,8 kilobitů/s). Dnes nejrozšířenější modem podle standardu V.34 s TCM modulací používá čtyřrozměrnou sadu oddílů, čehož je dosaženo spojením dvou dvourozměrných symbolů do jedné mřížky. Modemy používají konvoluční kódy s 8, 16 nebo 32 stavy, které jsou schopny sloučit 6 až 10 bitů do jednoho symbolu vysílaného modemem (např. 2400 baud × 8 bitů/symbol = 19200 bit/s).\n\nJakmile výrobci představili modemy s mřížkově kódovanou modulací, přenosové rychlosti na analogových telefonních linkách se zvýšily na úroveň, která dovolila interaktivní přenos multimédií po telefonní lince (obrázek o velikosti 200 kb může být stažen za méně než 1 minutu a 5 MB píseň za 30 minut). Přenos obsahu diskety přes BBS zabere namísto hodiny jen několik minut. Ungerboeckův vynález tak sehrál klíčovou roli v informačním věku.\n\nV komiksu Dilbert z 8. prosince 1991 Scott Adams uvádí pouhou zmínku o TCM za prostředek ke zmrazení neformální konverzace.\n\n\n\n\n"}
{"id": "972564", "url": "https://cs.wikipedia.org/wiki?curid=972564", "title": "Joe Lovano", "text": "Joe Lovano\n\nJoe Lovano, rodným jménem Joseph Salvatore Lovano (* 29. prosince 1952 Cleveland, Ohio, USA) je americký jazzový saxofonista. Jeho otcem byl saxofonista Tony „Big T“ Lovano, který jej naučil základy hře na saxofon; následně studoval na hudební škole Berklee College of Music. Po dokončení studií začal spolupracovat s Jackem McDuffem, Dr. Lonniem Smithem a před tím, než se přestěhoval do New Yorku, hrál tři roky v orcehstru Woodyho Hermana. V New Yorku začal hrát s bubeníkem Melem Lewisem. Během své kariéry spolupracoval s mnoha dalšími hudebníky, mezi které patří Paul Motian, John Zorn, Charlie Haden, McCoy Tyner nebo John Scofield a mnohod dalších. Jeho manželkou je jazzová zpěvačka Judi Silvano.\n\n"}
{"id": "972566", "url": "https://cs.wikipedia.org/wiki?curid=972566", "title": "Sirník (okres Trebišov)", "text": "Sirník (okres Trebišov)\n\nSirník ( ) je obec na Slovensku v okrese Trebišov.\nOsídlení v oblasti obce Sirník je známé od neolitu. Bylo zde objeveno sídliště bukovohorské kultury s kanelovanou keramikou, jakož i mladší nálezy ze starší a mladší doby bronzové, hallstattské, laténské a slovanské sídlištní nálezy.\n\nArcheologické nálezy potvrzují, že osídlení v dnešním katastru obce existovalo od 8. století a patří k nejstarším slovanským sídlištím v okolí. První písemná zmínka o vsi je z roku 1067.\n\nObec je doložena od roku 1403 jako \"Zywrnegh\", z roku 1438 jako \"Zwrnyhegh\", z roku 1446 jako \"Zywrnyegh\", z roku 1773 jako \"Szurnyek\", z roku 1920 jako \"Sirnek\", z roku 1948 jako \"Sirník\", maďarsky \"Szürnyeg\".\n\nV roce 1419 byla zemanským majetkem, v roce 1557 v ní bylo deset usedlostí. Od roku 1598 do 19. století byly pány vsi Bakóczyové a jiní. V roce 1715 měla obec 10 opuštěných a 8 obydlených usedlostí, v roce 1787 měla 51 domů a 348 obyvatel, v roce 1828 měla 82 domů a 628 obyvatel. Sirník byl zemědělskou obcí, obyvatelé se zabývali zejména chovem dobytka. V letech 1938 - 1944 byla obec připojena k Maďarsku. V současnosti zde žije 603 obyvatel.\n"}
{"id": "972567", "url": "https://cs.wikipedia.org/wiki?curid=972567", "title": "Avala", "text": "Avala\n\nAvala (v srbské cyrilici Авала) je kopec, který se nachází 17 km jižním směrem od Bělehradu v Srbsku. Nadmořská výška kopce je 511 m. Dobře je viditelná pro ty, kteří do srbské metropole přijíždějí z východu a z jihu.\n\nNa Avale se nachází televizní věž a dále Památník neznámého vojína od Ivana Meštroviće, vybudovaný na počet obětí první světové války. Kopec má celkem dva vrcholky; severní slouží pro potřeby vysílače a jižní je upraven jako park a představuje místo častých výletů obyvatel Bělehradu.\n\nAvala je také místem leteckého neštěstí letounu Sovětského letectva, při kterém 19. října 1964 zahynulo několik desítek lidí a také maršál Sergej Birjuzov. Na místě tehdejšího leteckého neštěstí se dnes nachází památník.\n"}
{"id": "972569", "url": "https://cs.wikipedia.org/wiki?curid=972569", "title": "Beluša", "text": "Beluša\n\nBeluša () je obec v okrese Púchov na Slovensku. V roce 2017 zde žilo 5 925 obyvatel. \n\nNa území obce byly nalezeny četné archeologické nálezy.\n\nPrvní písemná zmínka o obci pochází z roku 1330, v té době tu už stál jeden z nejstarších kostelíků na Pováží. \n\nJe to nejlidnatější obec (bez statutu města) na celém Pováží a zároveň šestá z těchto obcí v rámci celého Slovenska. Její součástí jsou dvě bývalé obce Hloža a Podhorie, též osady Čerencové, Belušské Slatiny, Rybníky, Závažská a samota Pod Vŕškom. V obci se nachází:\n\n\n\nV místní části Belušské Slatiny, vzdálené 2 km od Beluše, jsou zemitě-sirné, 19-22 ° C teplé, prameny. Termální lázně Belušské Slatiny byly známé už na zač. 18. stol., Prameny jsou vhodné k léčení chronického revmatismu kostí, svalů a kloubů, při kožních chorobách, chronické neuralgii a při otravách těžkými kovy. V r. 1894 byly postaveny první lázeňské budovy, pro veřejnost byly zpřístupněny v r. 1910. Po 2. svět. válce začal lázeňský život upadat a lázně byly zrušeny. \n\nKrátká skalnatá soutěska vyhloubena Slatinským potokem ve vápencích Manínského příkrovu. Soutěska je chráněným přír. výtvorem. Průchod, kterým dnes vede cesta na Mojtín, byl vytvořen uměle., \n\n\n"}
{"id": "972571", "url": "https://cs.wikipedia.org/wiki?curid=972571", "title": "Avala (rozcestník)", "text": "Avala (rozcestník)\n\nAvala (v srbské cyrilici Авала) může označovat:\n\n"}
{"id": "972572", "url": "https://cs.wikipedia.org/wiki?curid=972572", "title": "Roman Kontšek", "text": "Roman Kontšek\n\nRoman Kontšek (* 11. červen 1970, Žilina) je bývalý slovenský hokejový útočník.\nV československé hokejové lize debutoval v mužstvu Dukla Trenčín. V roce 1990 byl draftován Washingtonem Capitals (v 7. kole z 135. místa). V ročníku 1991/92 Dukla vybojovala svůj první mistrovský titul. Stejný úspěch zaznamenal v tomto mužstvu iv prvním ročníku Slovenské extraligy.\n\nV průběhu sezóny 1994/95 ho angažoval HC Třinec, během ročníku 1997/98 se vrátil se do Trenčína. V květnu 1999 uzavřel kontrakt s dalším českým klubem HC Femax Havířov. Šlo o smlouvu na jeden rok s možnou opcí na další, která byla využita.\n\nV ročníku 2001/02 působil v MsHK Žilina, další v italské lize za SV Renon. Od sezóny 2003/04 byl znovu hráčem Žiliny, přičemž v sezóně v 2005/06 s ní získal mistrovský titul - první v historii klubu. V úvodu ročníku 2006/07 přestoupil do HC Košice. Mužstvo se dostalo do semifinále play off, kde bylo vyřazeno Duklu Trenčín. Po skončení sezóny se vrátil do Žiliny, kde podepsal dvouletou smlouvu.\n\nPo dvou letech ukončil aktivní kariéru a stal se sportovním manažerem klubu. 2. září 2010 ho generální manažer Ľubomír Juriga-Brankovice odvolal z funkce.\nRoman Kontšek byl členem československé reprezentace do 18 let na Mistrovství Evropy v letech 1987 a 1988 - získal stříbrnou a zlatou medaili. Na MS do 20 let 1989 v Anchorage vstřelil hattrick v zápase proti Švédsku, mužstvo ČSSR nakonec vybojovalo bronz. V průběhu tohoto šampionátu byl zatčen v obchodním domě kvůli údajné krádeži voňavky, podle Kontšeka šlo o nedorozumění, které se s ním táhne celý život. Následně dostal hráčský distanc na 18 měsíců.\n\nTrenér slovenské reprezentace Július Šupler ho nominoval na ZOH 1994 v Lillehammeru, kde Slovensko zaznamenalo olympijskou premiéru a dosáhlo 6. místo, když vypadlo ve čtvrtfinále s Ruskem 2:3 po prodloužení. Na akci vstřelil čtyři góly, hrál v útoku s Otou Haščákem a Ľubomírom Kolník. Celkově v slovenské reprezentaci odehrál 66 zápasů, vstřelil 23 branek.\n"}
{"id": "972573", "url": "https://cs.wikipedia.org/wiki?curid=972573", "title": "Eric Harland", "text": "Eric Harland\n\nEric Harland (* 8. listopadu 1978) je americký jazzový bubeník. Studoval hudbu na Manhattan School of Music a později teologii na Houston Baptist University. Svou kariéru však zahájil již po dokončení středoškolského studia a hrál i během studií na vysokých školách. Během své kariéry spolupracoval s řadou hudebníků, mezi které patří McCoy Tyner, Ravi Coltrane, Taylor Eigsti, Terence Blanchard, Charles Lloyd nebo Joshua Redman. V letech 2005 až 2012 byl členem souboru SFJAZZ Collective.\n\n"}
{"id": "972575", "url": "https://cs.wikipedia.org/wiki?curid=972575", "title": "Diecéze helsinská", "text": "Diecéze helsinská\n\nDiecéze Helsinky se nachází ve Finsku, je katolickou diecézí se sídlem v Helsinkách a její ritus je latinský.\n\nByla založena jako apoštolský vikariát Finska dne 8. června 1920. Jejím prvním vikářem se stal Mons. Johannes Michael Buckx, S.C.I. titulární biskup Dolichský. Poté dne 25. února 1955 byla povýšena na diecézi Helsinky. K roku 2006 měla asi 9000 katolíků, 19 kněží, 1 jáhna, 13 řeholníků, 37 řeholnic a 7 farností. Tato diecéze podléhá Svatému stolci, to znamená že nepatří do žádné církevní provincie. Jejím hlavním chrámem je \"Pyhän Henrikin katedraaliseurakunta\".\n\nVikáři\n\nBiskupové\n\n"}
{"id": "972576", "url": "https://cs.wikipedia.org/wiki?curid=972576", "title": "David Sánchez", "text": "David Sánchez\n\nJméno a příjmení David Sánchez nosí více různých osob:\n\n"}
{"id": "972577", "url": "https://cs.wikipedia.org/wiki?curid=972577", "title": "Slivník", "text": "Slivník\n\nSlivník (v minulosti \"Silvaš\", , předtím \"Ujfaluba\") je obec na Slovensku v okrese Trebišov.\nPodle heraldického rejstříku má obec tyto symboly přijaty 31. října 2003. Na znaku je přírodní ovocnářský motiv a zároveň i mluvící symbol podle otisku pečetidla z roku 1786.\n\nVe stříbrném štítě modrá švestka na krátké zelené větvičce se dvěma zelenými skloněnými listy.\n\nVlajka má podobu šesti podélných pruhů bílého, modrého, zeleného, ​​bílého, modrého, zeleného. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n"}
{"id": "972578", "url": "https://cs.wikipedia.org/wiki?curid=972578", "title": "Slovenské Nové Mesto", "text": "Slovenské Nové Mesto\n\nSlovenské Nové Město ( , \"Kisújhely\", ) je obec na Slovensku v okrese Trebišov, na hranicích s Maďarskem.\n\nPůvodně se jednalo jen o severovýchodní předměstí uherského města Sátoraljaújhely (\"Nové Město pod Šátorem\"). Rozhodnutím Trianonské smlouvy roku 1920 byla tato část přiřčena Československu, a to zejména ze strategických důvodů, neboť tudy vedlo tehdy jediné železniční spojení ze Slovenska na Podkarpatskou Rus. Hranice byla vedena po potoce Roňava.\n\nBěhem maďarské okupace jižního Slovenska v letech 1938 až 1945 byla obec opět dočasně sloučena se Sátoraljaújhely.\n\nPodle heraldického rejstříku má obec tyto symboly přijaty 21. května 2008. Na znaku je motiv symbolizující tokajskou vinařskou oblast, okolní vrchy a zvlněné břevno řeky Roňavy.\n\nVe stříbrném štítě z vysokého modrého, stříbrným zvlněným břevnem přeloženého trojvrší vyrůstající zelená srdcovitá réva, uprostřed s velkým zeleným hroznem.\n\nVlajka má podobu devíti podélných pruhů bílého, modrého, zeleného, ​​bílého, modrého, zeleného, ​​bílého, modrého, zeleného. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\nObec měla podle sčítání obyvatel z roku 2001 1072 obyvatel (86,47% slovenské národnosti, 12,3% maďarské národnosti, 0,28% rusínské, 0,28% české a 0,19% ukrajinské) z toho 321 mužů a 279 žen.\n"}
{"id": "972579", "url": "https://cs.wikipedia.org/wiki?curid=972579", "title": "Marie-Madeleine de La Fayette", "text": "Marie-Madeleine de La Fayette\n\nMarie-Madeleine Pioche de La Vergne, komtesa de La Fayette známá jako Madame de La Fayette (18. března 1634, Paříž – 25. května 1693, Paříž) byla francouzská spisovatelka období klasicismu.\n\nMarie-Madeleine Pioche de La Vergne se narodila v zámožné rodině pocházející z nižší šlechty, která měla kontakty na okolí kardinála de Richelieu. Její matka, dcera králova lékaře, byla ve službě vévodkyně Rose-Madeleine d'Aiguillon už od jejího narození. Její otec, Paul Pioche de la Vergne, králův štolba, zemřel po výstřelu z muškety, když měla Marie-Madeleine patnáct let. Následující rok po této události (1650) se stala dvorní dámou královny Anny Rakouské a začala se vzdělávat v literatuře u gramatika jménem Ménage, který ji učil italsky a latinsky. Tento muž ji uvedl do populárních literárních salonů Catherine de Rambouillet, markýzy du Plessis-Bellier a Madeleine de Scudéry.\n\nV roce 1660 se její matka znovu vdala za Renauda de Sévigné, strýce madame de Sévigné. Obě dámy \"se staly nejdražšími přítelkyněmi na světě navždy\". V roce 1655 se vdala ve věku 21 let za Auvernčana o osmnáct let staršího Françoise Motiera, hraběte de La Fayette, se kterým měla dva syny. Tento vdovec, bratr slavného Louise de La Fayette, který vedl uzavřený život na svém zámku, jí přinesl štěstí a vliv. Doprovázela ho po jeho rodinných statcích v Auvergne a v Bourbonsku, ale také se pravidelně vracela do Paříže, kde se představila v nejvyšších kruzích kolem královského dvora.\n\nSpolečenský vzestup jí umožnil s úspěchem otevřít vlastní salon v Paříži na ulici du Vaugirard. Navštěvovali ho La Fontaine, La Rochefoucauld, Segrais a princ de Condé. Manžel zůstal ve stínu slávy madame de La Fayette. Až do 19. století se nevědělo, že zemřel 26. června 1683.\n\nJe známo, že mezi důležité známosti madame de La Fayette patřila Henrietta Anglická, budoucí vévodkyně Orleánská, která ji požádala, aby byla její životopiscem. Také Grand Arnauld a Huet, jejichž \"Pojednání o původu románů\" bylo zveřejněno jako předmluva jejího díla \"Zaïde\". Madame de La Fayette byla dvořankou Henriety Anglické dva roky až do jejího náhlého skonu.\n\nNa začátku šlechtické vzpoury Fronda měla blízko ke kardinálu de Retz. Když se definitivně usadila v Paříži, vyšla anonymně její biografie \"\"La Princesse de Montpensier\"\" v roce 1662. Od roku 1655 do roku 1680 byla úzce spojena s La Rochefoucauldem (autor díla Maxima), o kterém řekla: \"\"Rochefoucauld mi daroval esprit, ale já jsem změnila jeho srdce.\"\" La Rochefoucauld představil Marie-Madeleine mnohým velkým literárním duchům té doby, ke kterým patřili i Jean Racine a Nicolas Boileau.\n\nV roce 1669 byl publikován první díl její románu \"Zaïde\", příběhu z maurského Španělska, vydaného pos pseudonymem de Segrais, byť skoro všichni věděli, že je to Madame de La Fayette. Druhý díl vyšel v roce 1671.\n\nNejznámějším dílem Marie-Madeleine de La Fayette se stala \"\"Princezna de Cleves\"\", vydaná jedním z jejích přátel v březnu 1678. Toto dílo, jehož úspěch byl rozsáhlý, se stal prototypem psychologického románu. Madame de La Fayette je také někdy za zakladatelku psychologického románu označována.\n\nSmrt La Rochefoucaulda v roce 1680, pak hraběte de La Fayette v roce 1683, ji donutila vést méně aktivní společenský život během posledních let života svého. Po smrti manžela převzala s úspěchem péči o zděděné majetky a kariéry svých dvou synů. V roce 1692 zemřel její dlouholetý přítel a mentor Giles Ménage, s nímž udržovala dlouholetý vztah, což ji oslabilo i fyzicky. Stáhla se z mondénního světa, aby se připravila na konec. Tři z jejích děl byly vydány posmrtně: \"La Comtesse de Tende\" (1723), \"Histoire d'Henriette d'Angleterre\" (1720), \"Mémoires de la Cour de France\" (1731).\n\n\n"}
{"id": "972581", "url": "https://cs.wikipedia.org/wiki?curid=972581", "title": "Soľnička", "text": "Soľnička\n\nSolnička ( ) je obec na Slovensku v okrese Trebišov.\nPodle heraldického rejstříku\nmá obec následující symboly, které byly přijaty 28. dubna 2004. Na znaku je motiv květu podle otisku pečetidla z roku 1787.\n\nZe spodního okraje stříbrného štítu na zelených listnatých stopkách vyrůstající tři červené zlatostředé zelenokališné a čtyřlisté růže.\n\nVlajka má podobu devíti podélných pruhů bílého, červeného, ​​žlutého, zeleného, ​​bílého, červeného, ​​žlutého, zeleného, ​​bílého. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n"}
{"id": "972583", "url": "https://cs.wikipedia.org/wiki?curid=972583", "title": "Hermite (kráter)", "text": "Hermite (kráter)\n\nHermite je impaktní kráter nepravidelného tvaru nacházející se blízko severního pólu v librační oblasti Měsíce. Ze Země je tedy pozorovatelný jen občas a s velkým zkreslením. Vzhledem k jeho poloze na něj dopadá sluneční svit pod nízkým úhlem. Kráter má průměr 110 km a řadí se mezi tzv. valové roviny. Jižně leží dvojice menších kráterů Sylvester a Lovelace. Jihozápadní část okrajového valu je narušena kráterem Lenard, u východního okraje leží malé krátery Gore a Grignard a u severního nevelký Aepinus. Západně se nachází rozlehlý kráter typu valové roviny Roždestvenskij.\n\nPojmenován byl na počest francouzského matematika Charlese Hermita.\n\nV roce 2009 naměřila sonda Lunar Reconnaissance Orbiter americké kosmické agentury NASA na dně kráteru teplotu 26 Kelvinů (−247° Celsia). Jde o nejnižší teplotu ve sluneční soustavě změřenou pomocí kosmické sondy. Pro srovnání, povrch Pluta se ochlazuje na cca 43 Kelvinů (−382° Fahrenheita, −229° Celsia).\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972585", "url": "https://cs.wikipedia.org/wiki?curid=972585", "title": "Rycierova hora", "text": "Rycierova hora\n\nRycierova hora ( , 1225 m n. m.) je hora v Kysuckých Beskydech (na polské straně Beskid Żywiecki) na slovensko-polské státní hranici. Nachází se v hlavním hřebeni mezi vrcholy Majcherová (1105 m) na západě a Svitková (1082 m) na jihovýchodě. Majcherová je oddělena mělkým bezejmenným sedlem, Svitková hlubokým sedlem Príslop (940 m), které vzájemně odděluje Kysucké a Oravské Beskydy. Na severovýchod vybíhá z hory rozsocha směrem k vrcholu Mała Rycerzowa (1207 m), který je oddělen sedlem Przełęcz Halna (1165 m). Pod tímto sedlem se nachází horská chata Bacówka PTTK na Rycerzowej. Svahy hory spadají do třech údolí: na severovýchodě do údolí potoka Dziobaki, na východě do údolí potoka Cicha a na jihozápadě do údolí Májovského potoka. Vrchol hory je pokrytý vzrostlým lesem a poskytuje pouze omezené výhledy.\n\n\n"}
{"id": "972588", "url": "https://cs.wikipedia.org/wiki?curid=972588", "title": "Stanča", "text": "Stanča\n\nStanča je obec na Slovensku. Nachází se v Košickém kraji, v okrese Trebišov. Přísluší do tradičního regionu Zemplín.\n\nObec má rozlohu 5,5 km² a leží v nadmořské výšce 120 m. K 31. 12. 2011 žilo v obci celkem 424 lidí. První písemná zmínka o obci je z roku 1330.\n"}
{"id": "972589", "url": "https://cs.wikipedia.org/wiki?curid=972589", "title": "Kazachstán na Hopmanově poháru", "text": "Kazachstán na Hopmanově poháru\n\nKazachstán se účastnil Hopmanova poháru celkem dvakrát a vždy skončil v základní skupině.\n\"Tabulka uvádí seznam tenistů Kazachstánu, kteří reprezentovali organizaci na Hopmanově poháru\".\n"}
{"id": "972591", "url": "https://cs.wikipedia.org/wiki?curid=972591", "title": "Ijoseb Lipartelijani", "text": "Ijoseb Lipartelijani\n\nIjoseb Lipartelijani v Gruzii známější jako Soso Lipartelijani (* 3. února 1971) je bývalý gruzínský zápasník–judista a sambista svanského původu, bronzový olympijský medailista z roku 1996.\n\nPatřil k prvním judistickým reprezentantům samostatné Gruzie od jejího přijetí do IJF od roku 1993. Startoval v polostřední váze do 78 kg. Po zisku druhého místa na mistrovství Evropy v Athénách však byl pozitivně testován na doping a dostal dvouletý zákaz startu. Během zákazu se věnoval příbuznému neolympijskému sportu sambo, na který se zákaz nevztahoval.\n\nV roce 1996 startoval na olympisjkých hrách v Atlantě, kde prohrál ve druhém kole s jižním Korejcem Čo In-čcholem na ippon technickou o-goši. Přes opravy se probojoval do souboje o třetí místo proti Němci Stefanu Dottovi. Neuběhlo ani 20 vteřin souboje o třetí místo, když Dotta strhem uki-waza poslal na ippon a získal bronzovou olympijskou medaili. Sportovní kariéru ukončil po nevydařené kvalifikaci na olympijské hry v Sydney, kde Gruzie neměla v polostřední váze zastoupení. Věnuje se trenérské práci.\n\n"}
{"id": "972596", "url": "https://cs.wikipedia.org/wiki?curid=972596", "title": "Safe Trip Home", "text": "Safe Trip Home\n\nSafe Trip Home je třetí studiové album britské zpěvačky Dido, vydané v roce 2008. Nahráno bylo v různých studiích v Londýně a Los Angeles a vedle Dido se o jeho produkci starali Jon Brion a The Ark. Mezi hudebníky, kteří na albu hráli, patří například zpěvaččin bratr Rollo Armstrong, Mick Fleetwood nebo Brian Eno. V britském žebříčku UK Albums Chart se album umístilo na druhé příčce a v řadě zemí bylo oceněno zlatou deskou.\n\n"}
{"id": "972598", "url": "https://cs.wikipedia.org/wiki?curid=972598", "title": "Strážne", "text": "Strážne\n\nStrážní je obec na Slovensku. Nachází se v Košickém kraji, v okrese Trebišov. První písemná zmínka o existenci obce je z roku 1310.\n\nObec má rozlohu 16,71 km² a leží v nadmořské výšce 99 m. V obci žilo k 31. 12. 2011 celkem 649 obyvatel, což představuje hustotu osídlení 38,84 obyv./km².\n"}
{"id": "972600", "url": "https://cs.wikipedia.org/wiki?curid=972600", "title": "EIC kód", "text": "EIC kód\n\nEIC kód je nesprávné označení pro EIC, tedy \"Energy Identification Code\" – česky \"Energetický Identifikační Kód\". Jedná se o 16místný kód označující v Evropské unii předavatele a odběratele energie (plyn, elektřina) a další věci. Odběrnému místu přiděluje EIC operátor trhu. V případě elektrické energie je hlavním operátorem trhu Evropská síť provozovatelů přenosových soustav pro elektřinu (ENTSO-E), v případě plynu pak Evropská síť provozovatelů přenosových soustav pro plyn (ENTSO-G). Tvůrcem systému a hlavním přidělovatelem kódů je ENTSO-E.\n\nKaždý kód má 16 míst. Obsahuje číslice, písmena, nebo pomlčky. V případě potřeby umístění prázdných míst se používají právě pomlčky. \n\nNa prvních dvou místech se umisťují vždy číslice. Dvě počáteční číslice označují vydávací kancelář. Proto je nejnižší dvojčíslí 10. Čísla 10 tedy získávají subjekty, které získaly EIC od ENTSO-E. Například EIC německé vydávací kanceláře je codice_1. Znamená to tedy, že tato vydávací kancelář získala EIC od ENTSO-E, ale sama má číslo 11, takže EIC kódy, které vydá již budou začínat číslem 11. Stejné je to i v případě české vydávací kanceláře, jejímž EIC kódem je codice_2. Z čísla 10 lze opět vyčíst že tato kancelář dostala EIC od ENTSO-E. Operátoři trhu, kteří získají EIC od české vydávací kanceláře, pak budou začínat dvojčíslím 27. Proto má například operátor ČEZ, a.s., kód codice_3. \n\nKód vydávacím kancelářím přiděluje ENTSO-E.\n\nPo dvoumístném číselném identifikátoru vydávací kanceláře následuje jednomístný druh objektu. Objekty mohou být tyto: skupina (X), oblast (Y), měřící bod (Z), tie line (T), zdroj (W) a poloha (V). Příklady:\n\nOstatní znaky pak přiděluje vydávací kancelář, poslední znak vpravo zajišťuje platnost kódu.\n\nKaždé odběrné místo, v terminologii EIC měřící bod má svůj automaticky přidělený kód. Tento kód je nepřenosný na jiné odběrné místo, je ale přenosný mezi osobami. EIC kód je možné v ČR najít na faktuře od dodavatele suroviny.\n\n"}
{"id": "972601", "url": "https://cs.wikipedia.org/wiki?curid=972601", "title": "Branislav Jánoš", "text": "Branislav Jánoš\n\nBranislav Jánoš (* 8. leden 1971, Trenčín) je bývalý slovenský hokejový útočník a trenér.\n\nJe ženatý, s manželkou Renatou má dceru Simonu a syna Nicolase.\n\nS hokejem začínal v Dukle Trenčín, kde odehrál své nejúspěšnější roky. V sezóně 1991/92 se stal mistrem československé ligy, byl členem produktivního útoku s Robertem Petrovičky a Zikmundem Pálffym, v obraně hráli Róbert Švehla a Miloš Holaň. V posledním ročníku československé ligy vstřelil v základní části 40 gólů.\n\nPřed další sezónou ho angažoval Brynäs IF ze švédské Elitserien, neprosadil se však a opět hrával za Duklu Trenčín. Od sezóny 1995/96 úspěšně působil v české extralize - první rok v Zlíně, další čtyři v Třinci.\n\nSezónu 2002/03 odehrál ve Zvolenu. Následně působil tři roky v Slovanu Bratislava, v ročníku 2004/05 získal mistrovský titul. Před sezónou 2006/07 měl nabídky ze Žiliny a Trenčína, nakonec upřednostnil finančně výhodnější angažmá v klubu 2. německé bundesligy Weisswasser Füchse. Další rok začal v MsHK Žilina, v jeho průběhu přestoupil do českých Vítkovic.\n\nPřed sezónou 2008/09 posílil nováčka slovenské extraligy HC '05 Banská Bystrica, jeho spoluhráči byli další zkušení hokejisté Ján Pardavý a Vladimír Vlk, v základní části vstřelil 23 branek. V průběhu následujícího ročníku přestoupil do Dukly Trenčín. Ročník 2011/12 hrál za ŠHK 37 Piešťany v 1. SHL v 42 zápasech základní části dosáhl 40 bodů a pomohl mužstvu vybojovat postup do extraligy. 30. listopadu 2012 s ním však vedení rozvázalo smlouvu, následně se stal hráčem polského týmu GKS Tychy.\n\nV srpnu 2013 než 42letý uzavřel smlouvu s prvoligovým mužstvem MSHK Prievidza, člen výkonného výboru Vladimír Svitok uvedl, že se od něj očekává především zkušenost. 23. října 2013 utrpěl po nárazu na mantinel zlomeninu klíční kosti. Trenér mužstva Jindřich Novotný označil jeho zranění za dlouhodobější.\n\n7. listopadu 2013 se stal asistentem nově jmenovaného trenéra Dukly Trenčín Milana Staša.\nReprezentoval Československo na světovém šampionátu do 20 let v roce 1991, kde zaznamenal 4 góly a 4 asistence a pomohl vybojovat bronzovou medaili .. Zúčastnil se ZOH 1994 (6. místo), v úvodním zápase proti Švédsku (4:4) vstřelil první gól Slovenska v historii olympijských her. Členem reprezentačního výběru byl i na MS C 1994, které se konaly v Popradu a Spišské Nové Vsi, MS B 1995 v Bratislavě, MS 1996, MS 1997 a MS 1998,\nhrál i na neúspěšné kvalifikační části v rámci ZOH 1998 v Naganu.\n\nCelkově odehrál za slovenskou reprezentaci 117 zápasů, zaznamenal 37 branek.\n\n"}
{"id": "972605", "url": "https://cs.wikipedia.org/wiki?curid=972605", "title": "Discreet Music", "text": "Discreet Music\n\nDiscreet Music je studiové album britského hudebníka Briana Ena, vydané v listopadu 1975 u vydavatelství E.G. Records. Jde o jeho první výhradně ambientní album (již album \"No Pussyfooting\" z roku 1973 bylo kompletně ambientní, ale Eno jej nahrál spolu s Robertem Frippem a nevyšlo tak výhradně pod jeho jménem).\n\n\n"}
{"id": "972606", "url": "https://cs.wikipedia.org/wiki?curid=972606", "title": "Dvanáctková soustava", "text": "Dvanáctková soustava\n\nDvanáctková soustava je číselná soustava, která používá dvanáct číselných symbolů. Pro symbol desítky se používá symbol „A“, „T“, „X“ nebo otočená „2“ (2) a pro symbol jedenáctky „B“, „E“ nebo otočené „3“ (3).\n\nČíslo dvanáct má mnohem více dělitelů než číslo deset. To znamená, že praktikování počtů v dvanáctkové číselné soustavě je mnohem jednodušší než v soustavě desítkové, a to hlavně pokud přijde na násobení či dělení. Pět nejběžnějších a nejjednodušších zlomků (, , , a ) mají všechny krátké a jednoduché vyjádření jako dvanáctinové číslo (0.6, 0.4, 0.8, 0.3 a 0.9). Klíčové pro schopnost rychle počítat v dvanáctkové soustavě je naučit se znova násobilku. Tedy tu se základem 12. Pokud si chceme počítání ulehčit počítáním na prstech, použijeme nikoli samotné prsty, ale články prstů jedné ruky kromě palce, těch je totiž právě 4 × 3 = 12. Dvanáctková soustava tak umožňuje napočítat na dvou rukou do 60 (kopa), což bylo na starověkém tržišti zajisté velmi užitečné. Palec jedné ruky počítá na článcích ostatních prstů stejné ruky do 12 (tucet), prsty druhé ruky sčítají tucty (5 × 12 = 60).\n\n\nČíslo ve dvanáctkové soustavě rozdělíme na jednotlivé cifry, které vytvoří v součinu s mocninou čísla 12 (kde exponent mocniny čísla 12 určuje řád cifry – tedy vzdálenost od první cifry před dvanáctinnou čárkou směrem vlevo) sčítance, jejichž součtem určíme výsledek.\n\nČíslo rozdělíme na jednotlivé cifry, které vytvoří v součinu s mocninou čísla N (kde exponent mocniny čísla N určuje řád cifry – tedy vzdálenost od první cifry před zlomkovou čárkou směrem vlevo) sčítance, jejichž součtem určíme výsledek.\n"}
{"id": "972607", "url": "https://cs.wikipedia.org/wiki?curid=972607", "title": "Svätá Mária", "text": "Svätá Mária\n\nSvätá Maria ( ) je obec na Slovensku. Nachází se v Košickém kraji, v okrese Trebišov.\n\nObec Svätá Maria má rozlohu 12,94 km² a leží v nadmořské výšce 99 m. K 31. 12. 2011 v obci žilo celkem 575 obyvatel, což představuje hustotu osídlení 44,44 obyv./km². První písemná zmínka o obci je z roku 1261.\n"}
{"id": "972608", "url": "https://cs.wikipedia.org/wiki?curid=972608", "title": "Císařovna Sia (Čeng-te)", "text": "Císařovna Sia (Čeng-te)\n\nCísařovna Sia (; 1492–1535), zkrácené posmrtné jméno císařovna Siao-ťing-i (), příjmení Sia (), byla mingská císařovna, manželka Čeng-tea, císaře čínské říše Ming.\n\nCísařovna Sia () se narodila roku 1492, pocházela z okresu Šang-jüan (, dnes součást Nankingu).\n\nRoku 1506 se stala první manželkou a císařovnou Čeng-teho, desátého císaře čínské říše Ming. Neměla žádné děti; kvůli bezdětnosti Čeng-teho po jeho smrti roku 1521 nastoupil na trůn jeho bratranec Ču Chou-cchung (známý jako císař Ťia-ťing).\n\nPo smrti Čeng-teho obdržela titul císařovny Čuang-su (). Zemřela roku 1535. Dostala posmrtné jméno císařovna Siao-ťing čuang-chuej an-su i (), zkráceně císařovna Siao-ťing-i. Bylo kratší než u jiných císařoven, ale už roku 1536 ho císař Ťia-ťing prodloužil na obvyklou délku, znělo pak císařovna Siao-ťing čuang-chuej an-su wen-čcheng šun-tchien sie-šeng i ().\n"}
{"id": "972609", "url": "https://cs.wikipedia.org/wiki?curid=972609", "title": "Caesalpinieae", "text": "Caesalpinieae\n\nCaesalpinieae je bývalý tribus čeledi bobovitých, náležející do podčeledi \"Caesalpinioideae\". Jsou to dřeviny s jednoduše nebo častěji s dvakrát zpeřenými listy a nenápadnými až velmi nápadnými květy. Tribus zahrnuje 56 rodů a přes 400 druhů. Většina druhů je rozšířena v tropech a subtropech, pouze některé rostou mírném pásu. Některé druhy jsou těženy pro dřevo, jiné poskytují barviva nebo jsou využívány v medicíně. Plody rohovníku obecného jsou jedlé a jsou známy jako karob. Druhy s nápadnými květy, jako jsou sapany, delonix, \"Colvillea racemosa\" nebo parkinsonie, jsou v tropech a subtropech pěstovány jako okrasné rostliny. V České republice jsou jako okrasné dřeviny pěstovány dřezovce a nahovětvec.\n\nZástupci tribu \"Caesalpinieae\" jsou keře, stromy nebo dřevnaté liány. Listy jsou dvakrát zpeřené nebo řidčeji jen jednoduše zpeřené. Květy mohou být pravidelné i dvoustranně souměrné, jednopohlavné nebo oboupohlavné. Náležejí sem druhy s velkými a nápadnými květy (např. delonix) i druhy s drobnými, bezobalnými květy (rohovník). V květech je vyvinuto terčovité receptákulum. Kalich je nejčastěji pětičetný. Korunních lístků je nejčastěji 5, řidčeji jen 4. Tyčinky jsou volné, obvykle v počtu 10, řidčeji méně nebo více (4 až 20). Semeník obsahuje 1 až mnoho vajíček.\n\nTribus \"Caesalpinieae\" zahrnuje 56 rodů a asi 410 až 440 druhů. Je rozšířen v tropech a subtropech celého světa a zřídka zasahuje i do mírného pásu (nahovětvec, dřezovec).\n\nV roce 2017 byla zveřejněna komplexní fylogenetická studie čeledi bobovité, v níž se na základě výsledků molekulárních studií podčeleď \"Caesalpinioideae\" silně reorganizována a bývalé členění do 4 tribů tak pozbývá platnosti. Nové členění nebylo dosud publikováno.\n\n\nNěkteré druhy tohoto tribu jsou v tropech a subtropech pěstovány jako okrasné dřeviny. Náležejí mezi ně zejména různé druhy sapanu (\"Caesalpinia\"), parkinsonie (\"Parkinsonia\"), peltoforum (\"Peltophorum\"), \"Schizolobium\", \"Delonix\" a \"Colvillea racemosa\". V mírných oblastech světa včetně České republiky se pěstují dřezovce (\"Gleditsia\") a nahovětvec (\"Gymnocladus\"). Lusky rohovníku obecného jsou jedlé a jsou známy pod názvem karob. Jako zdroj kvalitního dřeva jsou vyhledávány zejména sapany (\"Caesalpinia\") a \"Mora excelsa\". Kreveň (\"Haematoxylum\") je známa jako zdroj červeného barviva, žluté barvivo poskytuje \"Peltophorum pterocarpum\". Některé druhy tribu \"Caesalpinieae\" mají také využití v medicíně.\n\n\"Acrocarpus\",\n\"Arapatiella\",\n\"Arcoa\",\n\"Balsamocarpon\",\n\"Batesia\",\n\"Burkea\",\n\"Bussea\",\n\"Caesalpinia\",\n\"Campsiandra\",\n\"Cenostigma\",\n\"Ceratonia\",\n\"Chidlowia\",\n\"Colvillea\",\n\"Conzattia\",\n\"Cordeauxia\",\n\"Coulteria\",\n\"Delonix\",\n\"Dimorphandra\",\n\"Diptychandra\",\n\"Erythrophleum\",\n\"Erythrostemon\",\n\"Gleditsia\",\n\"Guilandina\",\n\"Gymnocladus\",\n\"Haematoxylum\",\n\"Hoffmannseggia\",\n\"Jacqueshuberia\",\n\"Lemuropisum\",\n\"Libidibia\",\n\"Lophocarpinia\",\n\"Melanoxylon\",\n\"Mezoneuron\",\n\"Moldenhawera\",\n\"Mora\",\n\"Moullava\",\n\"Orphanodendron\",\n\"Pachyelasma\",\n\"Parkinsonia\",\n\"Peltophorum\",\n\"Poincianella\",\n\"Pomaria\",\n\"Pterogyne\",\n\"Pterolobium\",\n\"Recordoxylon\",\n\"Schizolobium\",\n\"Stachyothyrsus\",\n\"Stahlia\",\n\"Stenodrepanum\",\n\"Stuhlmannia\",\n\"Sympetalandra\",\n\"Tachigali\",\n\"Tara\",\n\"Tetrapterocarpon\",\n\"Umtiza\",\n\"Vouacapoua\",\n\"Zuccagnia\"\n"}
{"id": "972610", "url": "https://cs.wikipedia.org/wiki?curid=972610", "title": "Ferdinand Hotový", "text": "Ferdinand Hotový\n\nRmus. D. Ferdinand Maria Antonín Hotový, O.Praem.(5. ledna 1853 Vesec u Horní Slatiny – 1. května 1928 Nová Říše), byl v letech 1913–1928 opatem kláštera premonstrátů v Nové Říši na Moravě.\n\nNarodil se ve Vesci u Horní Slatiny jako Antonín Hotový 5. ledna 1853. Vstoupil do novoříšského kláštera premonstrátského řádu, a přijal řeholní jméno Ferdinand. Je dochována kresba klášterního areálu, kterou vytvořil v době svého noviciátu.\n\nPo rezignaci opata Drápalíka byl Ferdinand Hotový v dubnu roku 1913 zvolen novoříšským opatem. Klášter měl v té době značné problémy s představiteli obce, a po vzniku Československa přibyly problémy další – řeholníci totiž byli automaticky pokládáni za příznivce monarchie. Ve stáří se opatovi velice horšil zrak. Zemřel 1. května 1928.\n\n\n"}
{"id": "972611", "url": "https://cs.wikipedia.org/wiki?curid=972611", "title": "David Sánchez (hudebník)", "text": "David Sánchez (hudebník)\n\nDavid Sánchez (* 9. září 1968) je portorický jazzový saxofonista. Na saxofon začal hrát ve svých dvanácti letech a později studoval na Berklee College of Music a Rutgers University. V roce 1990 se stal členem orchestru Dizzyho Gillespieho. Později se vydal na sólovou dráhu; jeho album \"Coral\" z roku 2004, které nahrál s Pražskými filharmoniky, bylo oceněno cenou Grammy. během své kariéry spolupracoval i s dalšími hudebníky, mezi které patří Harold Lopez Nussa, Jonny King nebo Antonio Sánchez.\n"}
{"id": "972612", "url": "https://cs.wikipedia.org/wiki?curid=972612", "title": "Karin Haydu", "text": "Karin Haydu\n\nKarin Haydu (* 7. dubna 1977, Bratislava) je slovenská herečka a moderátorka.\n\nNarodila se v rodině bratislavského podnikatele Juraje Hayda a Marie, rozené Czuczorové. Po skončení střední školy pokračovala ve studiu na VŠ. Na Vysoké škole múzických umění v Bratislavě vystudovala herectví. Objevila se v divadelních hrách \"Mizantrop\" či \"Traja v polievke\". Hrává i v Slovenském národním divadle v Bratislavě a v divadle West. V televizi se 9 let podílela na tvorbě úspěšné relace \"Čo dokáže ulica\". Hrála v televizních seriálech \"Panelák\" a \"Ordinácia v ružovej záhrade\".\n\n\n"}
{"id": "972613", "url": "https://cs.wikipedia.org/wiki?curid=972613", "title": "Svätuše", "text": "Svätuše\n\nSvätuše ( ) jsou obec na Slovensku. Nacházejí se v Košickém kraji, v okrese Trebišov. První písemná zmínka o obci je z roku 1239.\n\nObec Svätuše má rozlohu 10,16 km² a leží v nadmořské výšce 98 m. K 31. 12. 2011 v obci žilo 838 obyvatel, což představuje hustotu osídlení 82,48 obyv./km².\n\nNejvýznamnější památkou v obci je původně románský empirový kostelík ze začátku 13. století, který byl později goticky přestavěn. Kostelík patří Reformované křesťanské církvi (kalvinistům).\n\n"}
{"id": "972615", "url": "https://cs.wikipedia.org/wiki?curid=972615", "title": "Svinice", "text": "Svinice\n\nSvinice jsou obec na Slovensku. Nacházejí se v Košickém kraji, v okrese Trebišov. První písemná zmínka o obci je z roku 1332.\n\nObec má rozlohu 5,26 km² a leží v nadmořské výšce 100 m. K 31. 12. 2011 v obci žilo 301 obyvatel, což představuje hustotu osídlení 57,22 obyv./km².\n"}
{"id": "972616", "url": "https://cs.wikipedia.org/wiki?curid=972616", "title": "Javorina (Kysucké Beskydy, 1172 m)", "text": "Javorina (Kysucké Beskydy, 1172 m)\n\nJavorina ( , 1172 m n. m.) je hora v Kysuckých Beskydech (na polské straně Beskid Żywiecki) na slovensko-polské státní hranici. Nachází se v hlavním hřebeni mezi vrcholy Bugaj (1140 m) na západě a Kikula (1105 m) na severovýchodě. Jihovýchodním směrem vybíhá z hory krátká rozsocha zakončená vrcholem Kýčerka (1050 m). Severozápadní svahy hory spadají do údolí potoka Abramów, jižní do údolí potoka Kašubova Kolíska a východní do údolí Janíkova potoka. Po severním úbočí hory vede červeně značená dálková trasa Główny Szlak Beskidzki. Vrcholem hory prochází Hlavní evropské rozvodí.\n\n\n"}
{"id": "972618", "url": "https://cs.wikipedia.org/wiki?curid=972618", "title": "Horovce (okres Púchov)", "text": "Horovce (okres Púchov)\n\nHorovce ( ) jsou obec na Slovensku v okrese Púchov. V roce 2015 zde žilo 855 obyvatel.\n\nObec Horovce patří k nejstarším v širokém okolí. Vzpomíná se již v roce 1259 pod názvem \"Villa Gourc\". Je pravděpodobné, že vznik obce se váže k tzv. zemanské kolonizaci ve 13. století, do období po vpádu Tatarů.\n\nKromě moderního Domu smutku se v obci nacházejí i stavby, které mají velkou historickou, případně i náboženskou nebo kulturní hodnotu – Kostel Nejsvětější trojice, kaple, zámeček a krypta.\n\n"}
{"id": "972620", "url": "https://cs.wikipedia.org/wiki?curid=972620", "title": "Egil Danielsen", "text": "Egil Danielsen\n\nEgil Danielsen (9. listopadu 1933 Hamar – 29. července 2019) byl norský atlet, olympijský vítěz v hodu oštěpem z roku 1956.\nPři svém prvním mezinárodním startu se na evropském šampionátu v Bernu v roce 1954 umístil v soutěži oštěpařů na desátém místě. Životní úspěch pro něj představovalo vítězství na olympiádě v Melbourne v roce 1956 v novém světovém rekordu 85,71 m. Na mistrovství Evropy ve Stockholmu v roce 1958 vybojoval stříbrnou medaili. Mistrem Norska v hodu oštěpem byl v letech 1953 až 1957.\n"}
{"id": "972621", "url": "https://cs.wikipedia.org/wiki?curid=972621", "title": "Zemplínsky Branč", "text": "Zemplínsky Branč\n\nZemplínsky Branč (dříve \"Baranč\", ) je obec na Slovensku v okrese Trebišov.\n\nPodle heraldického rejstříku má obec následující symboly, které byly přijaty 10. prosince 1997. Na znaku je motiv podle otisku pečetidla z 18. století.\n\nV červeném štítě na stříbrné kovadlině stojící na zlaté půdě na stříbrném pni sedící stříbrný zlatovlasý kovář ve zlatých kalhotách, vestě a čepici, levicí přidržující na kovadlině v stříbrných kleštích sevřený kus zlatého kovu, ve zdvižené pravici držící zlatou rukověť stříbrného kladiva.\n\nVlajka má podobu sedmi podélných pruhů červeného, ​​žlutého, červeného, ​​bílého, červeného, ​​žlutého, červeného v poměru 1:2:1:2:1:2:1. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n"}
{"id": "972622", "url": "https://cs.wikipedia.org/wiki?curid=972622", "title": "Horovce", "text": "Horovce\n\nNázev Horovce má více obcí:\n"}
{"id": "972623", "url": "https://cs.wikipedia.org/wiki?curid=972623", "title": "Richard Simon", "text": "Richard Simon\n\nRichard Simon [\"rišár simon\"] (13. května 1638 Dieppe – 11. dubna 1712) byl francouzský katolický kněz, oratorián, hebraista a orientalista, který se zabýval původem a autorstvím biblických knih. Bývá považován za zakladatele biblické kritiky.\n\nNarodil se ve zbožné rodině v Dieppe v Normandii, kde navštěvoval oratoriánskou kolej a díky podpoře mohl studovat teologii v Paříži. Tam se také začal zajímat o hebrejštinu a další orientální jazyky. V roce 1662 vstoupil do tamního oratoria a učil filosofii na řádové koleji v Juilly u Paříže a roku 1670 byl vysvěcen na kněze. V letech 1663-1678 byl pověřen katalogizací orientálních rukopisů v bohaté řádové knihovně. Měl k dispozici i královskou knihovnu a spolupracoval s pařížskými rabíny, roku 1670 publikoval protest na obranu Židů v Metách proti obvinění z rituální vraždy. Svými ostrými kritikami však vyvolal i nepřátelství jansenistů, zejména Arnaulda.\n\nRoku 1678 chtěl publikovat své \"Kritické dějiny Starého zákona\", ale ač knihu schválila pařížská univerzita, dvorní kazatel Jacques-Bénigne Bossuet prosadil zabavení a zničení celého nákladu 1300 výtisků. Vydání z nedbalého opisu vyšlo proti Simonově vůli v Amsterdamu u Elzeviera, bylo přeloženo do latiny (1681) a angličtiny (1682) a vzbudilo mimořádný zájem: četl je mimo jiné John Locke, Isaac Newton, John Dryden a Simona kritizoval například Samuel Clarke. Simon musel opustit oratorium a když i jeho snaha o dohodu s Bossuetem ztroskotala, působil jako farář v Bolleville a pak se vrátil do rodného Dieppe, kde také zemřel.\n\nV roce 1689 vydal \"Kritické dějiny Nového zákona\" a o rok později \"Kritické dějiny překladů Nového zákona\" a 1693 \"Kritické dějiny komentářů k Novému zákonu\". Jeho knihy vyvolaly bouřlivou polemiku, na niž Simon odpověděl knihou \"Odpovědi\" (1696). Roku 1702 vydal v Trévoux vlastní překlad Nového zákona, který opět narazil na odpor Bossuetův.\n\nSimon mohl navázat na jisté pochybnosti o Mojžíšově autorství prvních knih bible, na kritiku masoretské hebrejské bible u Louise Cappela nebo na oratoriána Jeana Morina, ostře však polemizoval se skepsí B. Spinozy. Při studiu rukopisů Starého zákona narazil na množství odchylek a - v návaznosti na poznámky v komentářích Abrahama ibn Ezry - ukázal, že autorem prvních knih Tóry nemohl být Mojžíš. Z odchylek různých rukopisů však neodvodil - jako Spinoza - pochybnost o bibli vůbec, ale dospěl k názoru, že na samotný text se nelze spolehnout, nýbrž že byl a je závislý na tradici jeho výkladu. Tak punktování hebrejského textu, které zabránilo dalším omylům, vzniklo až v 6. století na základě rabínské výkladové tradice. Boží inspiraci bible tak nelze přisoudit jen zachovanému text, neboť vlastně pokračuje ve výkladové tradici.\n\nTento postoj ovšem narazil na několika stranách. Katolíci i protestanté se obávali, že Simon zpochybňuje autoritu bible, i když naopak hájil její inspiraci. Katolíky podráždila Simonova kritika Církevních otců, kdežto protestantům vadilo, že Simon vyvrací reformační princip \"sola scriptura\" a obhajuje katolické učení o Písmu a tradici. Skutečný význam Simonův tak objevili až biblisté 19. a 20. století, takže je pokládán za otce biblické kritiky.\n\n\n\n"}
{"id": "972624", "url": "https://cs.wikipedia.org/wiki?curid=972624", "title": "Cyrus Young", "text": "Cyrus Young\n\nCyrus J. Young (23. července 1928 Modesto – 6. prosince 2017) byl americký atlet, olympijský vítěz v hodu oštěpem z roku 1952.\n\nJde o prvního a dosud jediného olympijského vítěze v hodu oštěpem z USA. Zvítězil na olympiádě v Helsinkách v roce 1952. Při obhajobě titulu o čtyři roky později vytvořil v olympijské kvalifikaci v Melbourne olympijský rekord výkonem 74,76 m, ve finále však obsadil až 11. místo. Jeho osobní rekord měl hodnotu 78,12 m.\n\n"}
{"id": "972625", "url": "https://cs.wikipedia.org/wiki?curid=972625", "title": "Cassieae", "text": "Cassieae\n\nCassieae je bývalý tribus čeledi bobovitých, který byl řazen do podčeledi \"Caesalpinioideae\". Při reorganizaci této parafyletické podčeledi byly rody tohoto tribu rozčleněny do celkem 3 samostatných podčeledí.\n\nTribus zahrnoval 21 rodů a přes 700 druhů a je rozšířen v tropech a subtropech celého světa. Jsou to byliny a dřeviny se zpeřenými listy a často s nápadnými květy. Některé druhy jsou pěstovány v tropech a subtropech jako okrasné rostliny a mají využití i v medicíně.\n\nZástupci tribu \"Cassieae\" jsou dřeviny i byliny. Listy jsou nejčastěji lichozpeřené nebo sudozpeřené, výjimečně dvakrát zpeřené. Rostliny mohou být jednodomé nebo dvoudomé, s jednopohlavnými nebo oboupohlavnými květy. Květy jsou pravidelné nebo dvoustranně souměrné. V květech je miskovité receptákulum. Kalich je nejčastěji složen ze 4 až 5 lístků. Koruna je tvořena nejčastěji 5 lístky, řidčeji jsou korunní lístky jen 3 nebo mohou zcela chybět. Tyčinek je různý počet, někdy bývají přítomna i staminodia. V semeníku jsou 2 až mnoho vajíček.\n\nTribus \"Cassieae\" zahrnoval 21 rodů a asi 730 druhů. Je rozšířen v tropech a subtropech celého světa.\n\nTribus \"Cassieae\" byl v rámci taxonomie bobovitých součástí podčeledi \"Caesalpinioideae\". Ta byla shledána parafyletickou a v komplexní fylogenetické studii vydané v roce 2017 byla reorganizována. Rody tribu \"Cassieae\" byly rozčleněny do celkem 3 podčeledí. Blízce příbuzné rody \"Cassia\", \"Senna\" a \"Chamaecrista\" se ocitly v podčeledi \"Caesalpinioideae\", monotypický rod \"Duparquetia\" byl zařazen do samostatné podčeledi \"Duparquetioideae\" a zbývající rody se ocitly v podčeledi \"Dialioideae\".\n\nNěkteré druhy zejména z rodů kasie (\"Cassia\") a sena (\"Senna\") jsou v tropech pěstovány jako okrasné rostliny. Oba rody jsou také využívány v medicíně, podobně jako \"Chamaecrista\".\n\n\"Androcalymma\",\n\"Apuleia\",\n\"Baudouinia\",\n\"Cassia\",\n\"Chamaecrista\",\n\"Dialium\",\n\"Dicorynia\",\n\"Distemonanthus\",\n\"Duparquetia\",\n\"Eligmocarpus\",\n\"Kalappia\",\n\"Koompassia\",\n\"Labichea\",\n\"Martiodendron\",\n\"Mendoravia\",\n\"Petalostylis\",\n\"Poeppigia\",\n\"Senna\",\n\"Storckiella\",\n\"Uittienia\",\n\"Zenia\"\n"}
{"id": "972626", "url": "https://cs.wikipedia.org/wiki?curid=972626", "title": "Jurij Sťopkin", "text": "Jurij Sťopkin\n\nJurij Sťopkin (: Юрий Стёпкин), (* 5. říjen 1971 Kursk, Sovětský svaz) je bývalý reprezentant Ruska v judu. Je majitel bronzové olympijské medaile.\n\nZastupoval čeljabinskou zápasnickou školu juda a reprezentační jedničkou se stal relativně pozdě. Šanci však využil maximálně.\n\nV roce 2000 nemohl jako aktuální mistr Evropy chybět na olympijských hrách v Sydney. Jenže v prvním kole narazil na výborného Francouze Trena a podlehl mu v boji na zemi (osaekomi). Postoupil do oprav odkud se dostal až do boje o bronzovou medaili. V zápase s Italem Gvidem měl od začátku na vrch a ve 4 minutě ho hodil technikou o-soto-gari na ippon. Získal bronzovou medaili.\n\nV dalších letech pomalu vyklidil místo reprezentační jedničky mladším kolegům. Potom co nebyl nominován na olympijské hry v roce 2004 ukončil sportovní karieru.\n\n"}
{"id": "972627", "url": "https://cs.wikipedia.org/wiki?curid=972627", "title": "Hans Watzlik", "text": "Hans Watzlik\n\nHans Watzlik (16. prosince 1879 Dolní Dvořiště – 24. listopadu 1948 Tremmelhausen) byl sudetoněmecký spisovatel.\n\nHans Watzlik se narodil 16. prosince 1879 v Dolním Dvořišti v rodině místního poštmistra Johanna Watzlika a matky Eleonory. Otec byl později přeložen do Horních Rakous, ale pak zpět do Českých Budějovic, takže své vzdělání Hans Watzlik završil na učitelském ústavu v Českých Budějovicích a v Praze. Pak nastoupil na různá místa na severozápadní Šumavě. Trvalým domovem se mu stalo Nýrsko, kde do září 1925 učil na chlapecké škole. Poté nastoupil dráhu spisovatele na \"volné noze\".\n\nJiž v roce 1925 konstatoval český tisk, že Hans Watzlik působí protičesky. Podobné zmínky je možno nalézt i v jiných českých listech. Později byl členem Henleinovy Sudetoněmecké strany a na podzim 1938 po henleinovském puči ze 13. 9. se dočasně usídlil v Německu. Téhož roku se stal členem NSDAP. Krátce po vzniku Protektorátu, 16. června 1939, již vystoupil v přítomnosti K. H. Franka a Konrada Henleina jako řečník na slavnosti německé university v Praze.\n\nPro své pronacistické postoje byl krátce po ukončení II. světové války byl zatčen a rok vězněn v Klatovech. Jelikož se osobně neangažoval v nacistickém teroru, vyhnul se tvrdšímu trestu. V srpnu 1946 byl z Československa odsunut a 24. listopadu 1948 zemřel v Tremmelhausenu (dnes část Pettendorfu) u Řezna (Regensburg).\n\nVe své době patřil k oceňovaným autorům. Jeho literární práce čerpá z tradice německého romantismu, života obyvatel Šumavy i jejich slovesnosti. Některé jeho práce byly přeloženy do češtiny. Za román \"Der Pfarrer von Dornloh\" (Farář z Dornlohu) dostal Watzlik v roce 1931 Československou státní cenu za německy psanou literaturu.. \n\nWatzlik podlehl během 30. let nacistické ideologii, což se projevovalo i v jeho umělecké tvorbě. V nacistickém listu Völkischer Beobachter zveřejníl na 137 prozaických příspěvků a básní a ve svých románech a knihách pro mládež nadšeně velebil Adolfa Hitlera a Třetí říši. \n\n\nBěhem své vlastivědné práce shromáždil řadu lidových pohádek a pověstí. Část z nich se stala základem knihy \"Příběhy ze staré Šumavy\", která byla vydána v letech 1974 a 1995. Antonín Rausch, který je uveden na obalu, je spíš překladatelem a nikoliv autorem v plném slova smyslu.. V roce 1997 vydaná Watzlikova kniha \"Stizl, skřet Šumavský\" je na obalu bez uvedení autora.\n\n\n"}
{"id": "972628", "url": "https://cs.wikipedia.org/wiki?curid=972628", "title": "Horovce (okres Michalovce)", "text": "Horovce (okres Michalovce)\n\nHorovce ( ) jsou obec na Slovensku v okrese Michalovce. V roce 2011 zde žilo 831 obyvatel. První písemná zmínka o obci pochází z roku 1347.\n\n"}
{"id": "972629", "url": "https://cs.wikipedia.org/wiki?curid=972629", "title": "Gerhard Stöck", "text": "Gerhard Stöck\n\nGerhard Stöck (28. června 1911 Trzcianka – 29. března 1985 Hamburk) byl německý atlet, olympijský vítěz v hodu oštěpem z roku 1936.\nDvojnásobný olympijský medailista z roku 1936. V hodu oštěpem byl po čtyřech pokusech na pátém místě. V předposlední sérii dosáhl výkonu 71, 84 m a zvítězil. Ve vrhu koulí vybojoval bronzovou medaili. Na evropském šampionátu v Paříži v roce 1938 skončil v soutěži koulařů na druhém místě, mezi oštěpaři sedmý. Jde o několikanásobného mistra Německa v hodu oštěpem a medailistu ve vrhu koulí.\n"}
{"id": "972630", "url": "https://cs.wikipedia.org/wiki?curid=972630", "title": "Zdeňka Vejnarová", "text": "Zdeňka Vejnarová\n\nZdena „Zdeňka“ Vejnarová (* 22. června 1981 Jilemnice) je bývalá česká biatlonistka.\n\nStartovala na ZOH 2002, 2006 a 2010, jejím nejlepším individuálním výsledkem je 23. místo ve vytrvalostním závodě v Salt Lake City 2002. Pravidelně se účastnila světových šampionátů, největším úspěchem pro ni bylo 8. místo v závodech smíšených štafet na Mistrovství světa 2007.\n\n"}
{"id": "972632", "url": "https://cs.wikipedia.org/wiki?curid=972632", "title": "Magda Rezlerová", "text": "Magda Rezlerová\n\nMagda Rezlerová (* 9. srpna 1982 Turnov) je bývalá česká biatlonistka.\n\nStartovala na ZOH 2002, 2006 a 2010, jejím nejlepším výsledkem na ZOH je 8. místo ve štafetě v Salt Lake City 2002 a 19. místo ve sprintu ve Vancouveru 2010. Ve Světovém poháru dosáhla individuálně nejlépe 12. příčky v Kontiolahti (2007) a v Trondheimu (2008).\n\n\n\n\n\n"}
{"id": "972633", "url": "https://cs.wikipedia.org/wiki?curid=972633", "title": "Richard Lintner", "text": "Richard Lintner\n\nRichard Lintner (* 15. listopad 1977, Trenčín) je bývalý slovenský hokejový obránce, řadil se mezi výrazně ofenzivní typy.\n\nLintner začínal s hokejem v rodném městě, v klubu Dukla Trenčín. V sezóně 1995/96 debutoval v extralize, když nastoupil na dva zápasy. V roce 1996 ho draftoval v pátém kole z celkového 119. místa klub NHL - Phoenix Coyotes. Následující dvě sezóny hrál v nižších severoamerických soutěžích (AHL a IHL). V sezóně 1999/2000 absolvoval premiéru v NHL, když za Nashville Predators odehrál 33 zápasů. V následujícím ročníku odehrál 50 utkání. Sezónu 2000/01 začal v Dukle Trenčín, po šesti zápasech uzavřel smlouvu se švédským klubem MoDo Hockey. Před následujícím ročníkem se vrátil do NHL, působil v New York Rangers a Pittsburgh Penguins, jakož i ve farmářské AHL.\n\nV ročníku 2003/04 hrával ve švédském Djurgårdens IF, zařadil se k nejproduktivnějším obráncem soutěže. Další dva roky byl hráčem švýcarského klubu Fribourg-Gottéron, přičemž po prvním ročníku byl vyhlášen za čtvrtého nejlepšího zahraničního obránce soutěže. Od sezóny 2006/07 působil znovu v Elitserien. První rok hrával za nováčka soutěže Skellefteå AIK, koncem března se však zranil a závěr ročníku vynechal. Před dalším ročníkem s ním podepsal Färjestads BK půlroční kontrakt (kvůli vysokým daním), za klub nastupoval od října (dříve odehrál pět zápasů v Dukle Trenčín). Od sezóny 2008/09 byl hráčem běloruského klubu Dinamo Minsk v KHL. Sezónu 2010/11 odehrál ve finském klubu SaiPa Lappeenranta, kde nastoupil na 29 zápasů, ve kterých zaznamenal 20 kanadských bodů (10 +10). V následující sezóně odehrál ve stejném klubu 21 zápasů (2 +5). V prosinci 2011 přestoupil na hostování do klubu Lukko Rauma.\n\nV sezóně 2012/13 se nejdříve dohodl na po krátkodobém působení s extraligový klubem ŠHK 37 Piešťany (dva zápasy) a později odehrál pět zápasů v Dukle Trenčín. Začátkem ledna se se švédským mužstvem BK Rögle dohodl na krátkodobém kontraktu řízení do 25. ledna 2013.\nPůsobil i v ruské KHL v týmu Dinamo Minsk. V únoru 2015 ukončil hráčskou kariéru.\n\nSlovensko reprezentoval na mistrovství světa v letech 2001, 2002 (zlato), 2003 (bronz), 2004, 2005 a 2010, na ZOH 2002 a Světovém poháru 2004.\n\nNa MS 2002 proměnil rozhodující samostatný nájezd v semifinálovém zápase se Švédskem (před ním uspěl Žigmund Pálffy) a posunul Slovensko do finále, kde se po vítězství nad Ruskem stalo poprvé v historii mistrem světa. Lintner, který na akci zaznamenal bilanci 4 góly a 4 asistence, byl prohlášen za člena All Stars týmu. Zatím odehrál 105 reprezentačních zápasů, vstřelil 14 branek. Nosí reprezentační dres číslo 41.\n\nMistrovství světa 2006 v Lotyšsku pro něj znamenaly první neúčast na šampionátu po pěti letech, do Rigy však přicestoval a působil jako televizní spolukomentátor STV. V únoru 2007 reprezentační trenér Július Šupler oznámil, že Lintner více nemá ambice hrávat v reprezentaci a chce se věnovat klubovému hokeji a rodině. Na MS 2007 do Moskvy však opět přicestoval jako spolukomentátor zápasů.\n\nV roce 2009 změnil své rozhodnutí o ukončení reprezentační kariéry, trenér Ján Filc ho nominoval na ZOH 2010. 18. ledna v zápase proti Čeljabinsku však utrpěl zlomeninu levé ruky, v nominaci byl proto nahrazen Ivanem Beránkem.\n\nGlen Hanlon ho nominoval se MS 2010 v Německu, kde zaznamenal tři asistence. Slovensko překvapivě prohrálo v osmifinálové skupině s Dánskem 0:6,\ncelkově dosáhlo 12. místo.\n\nNa dalších světových šampionátech se opět účastnil v pozici televizního spolukomentátor.\nStatistiky hráče na Mistrovstvích světa a Olympijských hrách:\nRichard Lintner je ženatý, s manželkou Danielou mají dceru Kristýnu a dvojčata Simonu a Nikoly. Jeho otec byl profesionální fotbalista trenčínské Jednoty.\n\n"}
{"id": "972634", "url": "https://cs.wikipedia.org/wiki?curid=972634", "title": "Nizozemsko na Hopmanově poháru", "text": "Nizozemsko na Hopmanově poháru\n\nNizozemsko se účastnilo Hopmanova poháru celkem osmkrát, z čehož nejlepší výsledek podalo v roce 2006, kdy se dostalo do finále.\n\n\"Tabulka uvádí seznam nizozemských tenistů, kteří reprezentovali organizaci na Hopmanově poháru\".\n"}
{"id": "972635", "url": "https://cs.wikipedia.org/wiki?curid=972635", "title": "Tomáš Holubec", "text": "Tomáš Holubec\n\nTomáš Holubec (* 11. ledna 1976 Jilemnice) je bývalý český biatlonista.\n\nStartoval na ZOH 2002 a 2006, jeho nejlepším umístěním bylo 32. místo ve sprintu v Salt Lake City 2002. Pravidelně se účastnil světových šampionátů, největším úspěchem pro něj bylo 8. místo v závodech štafet na Mistrovství světa 2004, v individuálních závodech 11. místo na stejném MS.\n\n"}
{"id": "972636", "url": "https://cs.wikipedia.org/wiki?curid=972636", "title": "Mestečko", "text": "Mestečko\n\nMestečko ( ) je obec na Slovensku v okrese Púchov. V roce 2015 zde žilo 524 obyvatel. První písemná zmínka o obci pochází z roku 1471.\n\n"}
{"id": "972638", "url": "https://cs.wikipedia.org/wiki?curid=972638", "title": "Jaroslav Kašpar (historik)", "text": "Jaroslav Kašpar (historik)\n\nJaroslav Kašpar (3. června 1929 Svařeň – 8. září 2014 Dřevčice) byl český historik zaměřující se zejména na novověkou paleografii a historickou geografii.\n\nVystudoval dějepis a zeměpis na filosofické fakultě Univerzity Karlovy. V letech 1954–1991 na stejné vysoké škole vyučoval PVH, od roku 1958 na samostatné Katedře pomocných věd historických a archivního studia (od roku 1989 jako docent).\n\n\n"}
{"id": "972639", "url": "https://cs.wikipedia.org/wiki?curid=972639", "title": "Lazy pod Makytou", "text": "Lazy pod Makytou\n\nLazy pod Makytou ( ) jsou obec v okrese Púchov na Slovensku. V roce 2015 zde žilo 1 244 obyvatel. První písemná zmínka o obci pochází z roku 1475.\n\nV obci stojí evangelický chrám z roku 1846 a menší římskokatolický kostel Narození Panny Marie z roku 1801. Nachází se zde také Pomník padlých Mladoňů, prohlášený za národní kulturní památku.\n\n"}
{"id": "972643", "url": "https://cs.wikipedia.org/wiki?curid=972643", "title": "Roman Gomola", "text": "Roman Gomola\n\nRoman Gomola (* 8. prosince 1973 Trenčín) je bývalý český bobista. Ve dvojbobu jezdil s Ivem Danilevičem.\n\nStartoval na ZOH 2002 a 2006, ve dvojbobech byl na obou hrách s Danilevičem shodně šestnáctý. V Turíně 2006 se zúčastnil i závodu čtyřbobů, zde česká posádka skončila čtrnáctá. Na světových šampionátech byl ve dvojbobu nejlépe devátý na MS 2007.\n\nPo skončení závodní kariéry se jako kondiční trenér věnuje se věnuje přípravě dalších sportovců, jako jsou Pavel Maslák, Zuzana Hejnová, Štěpánka Hilgertová a další.\n\n"}
{"id": "972644", "url": "https://cs.wikipedia.org/wiki?curid=972644", "title": "Alexandru Lungu", "text": "Alexandru Lungu\n\nAlexandru \"Sandu\" Lungu, (* 3. září 1974 Oradea, Rumunsko) je profesionální zápasník MMA a bývalý reprezentant Rumunska v judu.\n\nLungu byl od juniorských let silově nadprůměrně vybavený zápasník. Jeho slabinou však byla technika dána maximálně strhy. Za svoji karieru získal skalpy velkých jmen. V olympijském roce 1996 i Davida Dujeho. Na olympijských hrách v Atlantě měl v předkole za soupeře jednoho z favoritů Gruzína Chachaleišviliho. Ten byl však před zápasem diskvalifikován. V dalším zápase nastoupil proti Číňanu Liou a pro změnu byl diskvalifikován on za čtyři šida. V opravách nestačil na Rusa Kosorotova. V roce 2000 byl na olympijské hry v Sydney nominován Gabriel Munteanu.\n\nSportovní karieru ukončil v roce 2002. Od roku 2005 zápasí v profesionálním ringu.\n\n"}
{"id": "972646", "url": "https://cs.wikipedia.org/wiki?curid=972646", "title": "Strákarnir okkar", "text": "Strákarnir okkar\n\nStrákarnir okkar (tj. \"Naši chlapci\") je islandský hraný film z roku 2005, který režíroval Róbert Ingi Douglas podle vlastního scénáře. Film pojednává o coming outu v prostředí fotbalu. Snímek byl v ČR uveden v roce 2007 na filmovém festivalu Febiofest pod názvem \"Vyautovaná jedenáctka\".\n\nOttar Thor je hvězdný hráč vrcholového fotbalového klubu KR. Během rozhovoru s novináři a před spoluhráči v kabině nečekaně oznámí, že je gay. Jeho otec, také je trenérem mužstva, je šokován a má obavy o svou pověst. Po Ottarově coming outu už s ním spoluhráči nechtějí hrát klub ho vyloučí, protože se obává o svou image. Také jeho bývalá manželka Gugga tuto informaci těžce snáší, ani Ottarův mladistvý syn Magnus se s novou situací nemůže vyrovnat a otci se stále více odcizuje.\n\nJeho kamarád, který trénuje fotbalový tým se dvěma homosexuály v amatérské lize mu nabídne, aby přestoupil k nim. Ottar naváže s jedním ze spoluhráčů milostný vztah. V jeho novém týmu narůstají problémy. Heterosexuální hráči opouštějí klub a namísto nich přicházejí homosexuální fotbalisté, takže se změní na čistě gay tým. To má pro klub závažné důsledky, protože protihráči odmítají nastupovat k zápasům a mužstvo tak kontumačně vyhrává.\n\nMezitím, jak roste popularita gay týmu, představitelé klubu KR přehodnocují svůj názor na Ottara a přemýšlejí, jak ho získat zpět. Rozhodnou se uspořádat přátelské utkání mezi oběma týmy. Stadion je vyprodaný. Zápas sice končí 8:0 ve prospěch KR, ale i gayové svým způsobem vyhráli.\n"}
{"id": "972649", "url": "https://cs.wikipedia.org/wiki?curid=972649", "title": "San Francisco Chronicle", "text": "San Francisco Chronicle\n\nSan Francisco Chronicle jsou noviny primárně vycházející v San Francisku. Byly založeny v lednu 1865 pod názvem \"The Daily Dramatic Chronicle\" bratry Charlesem de Youngem a Michaelem H. de Youngem. \n\nNoviny několikrát získaly Pulitzerovu cenu a to především díky sloupkařské posile jménem Herb Caen. Vycházejí sedm dní v týdnu, přičemž každý den vedle hlavních zpráv mají jiné zaměření. \n"}
{"id": "972650", "url": "https://cs.wikipedia.org/wiki?curid=972650", "title": "Vojka", "text": "Vojka\n\nVojka je obec na Slovensku. Nachází se v Košickém kraji, v okrese Trebišov.\n\nObec má rozlohu 8,74 km² a leží v nadmořské výšce 105 m. K 31. 12. 2011 v obci žilo 517 obyvatel, což představuje hustotu osídlení 59,15 obyv./km². První písemná zmínka o obci je z roku 1332.\n"}
{"id": "972654", "url": "https://cs.wikipedia.org/wiki?curid=972654", "title": "Ilona Bublová", "text": "Ilona Bublová\n\nIlona Bublová (* 16. června 1977 Jablonec nad Nisou) je česká závodnice na horských kolech. Předtím, v letech 1995–2002, závodila v běhu na lyžích.\n\nBěhu na lyžích se závodně věnovala během studia na sportovním gymnáziu v Jablonci na Nisou. V letech 1995 a 1996 se zúčastnila juniorských světových šampionátů. V kategorii dospělých se však již mistrovství světa v klasickém lyžování nezúčastnila, neboť lyžování brala především jako kondiční přípravu pro cyklistiku. V roce 2001 při studiu Pedagogické fakulty Masarykovy univerzity v Brně závodila na Zimní univerziádě (nejlépe 8. místo na 15 km volně). Ač nebyla členkou české reprezentace v běhu na lyžích, podařilo se jí v lednu 2002 splnit nominační kritéria a kvalifikovat se do pětičlenného ženského týmu, který se zúčastnil ZOH 2002 v Salt Lake City. Na olympiádě bylo jejím nejlepším výsledkem 43. místo ve sprintu, dále se umístila na 49. příčce v závodě na 10 km klasicky a na 51. příčce v závodě na 15 km volně. Po olympiádě se rozhodla na běžkách již nezávodit a nadále pro ni běžkování zůstalo tréninkovým doplňkem přes zimu.\n\nJe dvojnásobnou bronzovou medailistkou z evropského šampionátu na horských kolech. V roce 2002 získala cenný kov ve štafetě, o dva roky později v maratonu. Je rovněž mistryní České republiky na horských kolech z roku 2002. V roce 2005 se jí s přítelem Martinem Horákem narodil syn Ondřej a kvůli rodičovské dovolené přerušila závodní kariéru. K závodění se však vrátila už v březnu 2006.\n"}
{"id": "972657", "url": "https://cs.wikipedia.org/wiki?curid=972657", "title": "Vojčice", "text": "Vojčice\n\nVojčice ( \"Войчіцы\", \"Vécse\", \"Wetz\") jsou obec na Slovensku v okrese Trebišov.\nPrvní písemná zmínka o obci je z roku 1217, nejstarší hodnověrný doklad o Vojčicích je až v listině krále Bély IV. z roku 1245 o prodeji statků Albína a Dvorianek. Jižní okraj dvorianského statku\nsousedil s pozemky ve Vojčicích.\n\nPodle heraldického rejstříku má obec následující symboly, přijaté 4. května 1995. Na znaku je motiv dle obecní pečeti z 18. století.\n\nV červeném štítě po zlatém oblém pažitu běžící stříbrný býk ve zlaté zbroji.\n\nVlajka má podobu čtyř podélných pruhů bílého, žlutého, červeného, ​​žlutého. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n"}
{"id": "972658", "url": "https://cs.wikipedia.org/wiki?curid=972658", "title": "Žibrid", "text": "Žibrid\n\nŽibrid je druhý nejvyšší vrch Súľovských vrchů (867 m n. m.). Na jeho vrcholu jsou mohutná skalní bradla, z kterých je dobrý výhled na západ do Súľovskej kotliny. Výhled na východní stranu je znemožněn lesním porostem.\n\nPoměrně nevýrazný vrch leží na východním okraji centrální části pohoří, jihovýchodně od obce Súľov-Hradná, v jejím katastru. Jihovýchodně se pod strmě klesajícími svahy nacházejí obce Jasenové a Zbyňov. Severním směrem se táhne výrazný hřeben, oddělený \"sedlom Patúch\" (630 m n. m.), východním sousedem je \"Kamenný diel\" (653 m n. m.), jižním \"Dubová\" (728 m n. m.) a jihozápadním je na hřebeni ležící \"Dubica\" (811 m n. m.).\nVýchodně situované svahy odvodňuje Jasenovský potok a Medník s přítoky, vody ze západní části masivu stékají do Hradnianky.\n"}
{"id": "972659", "url": "https://cs.wikipedia.org/wiki?curid=972659", "title": "Trnávka (okres Trebišov)", "text": "Trnávka (okres Trebišov)\n\nTrnávka je obec na Slovensku. Nachází se v Košickém kraji, v okrese Trebišov. První písemná zmínka o obci je z roku 1332.\n\nObec má rozlohu 6,02 km² a leží v nadmořské výšce 177 m. K 31.12. 2011 v obci žilo 169 obyvatel, což představuje hustotu osídlení 28,07 obyv./km².\n"}
{"id": "972661", "url": "https://cs.wikipedia.org/wiki?curid=972661", "title": "Zatín", "text": "Zatín\n\nZatín je obec na Slovensku. Nachází se v Košickém kraji, v okrese Trebišov. První písemná zmínka o obci je z roku 1233.\n\nObec má rozlohu 21,78 km² a leží v nadmořské výšce 100 m. K 31. 12. 2011 v obci žilo 812 obyvatel, což představuje hustotu osídlení 37,28 obyv./km².\n"}
{"id": "972665", "url": "https://cs.wikipedia.org/wiki?curid=972665", "title": "Stuart Hall (sociolog)", "text": "Stuart Hall (sociolog)\n\nStuart Hall (3. února 1932 Kingston, Jamajka − 10. února 2014 Londýn, Anglie) byl teoretik kulturálních studií a sociolog, který od roku 1951 žil a pracoval ve Velké Británii. Hall, společně s Richardem Hoggartem a Raymondem Williamsem, byl jednou ze zakládajících postav školy myšlení nazývané Birminghamská škola (\"The Birmingham School of Cultural Studies\"). V letech 1995-1997 byl prezidentem Britské sociologické asociace.\nNa pozvání Hoggarta se Hall v roce 1964 připojil k \"Centre for Contemporary Cultural Studies\" (Centrum pro současná kulturální studia) na univerzitě v Birminghamu. Roku 1968 vystřídal Hall na postu ředitele Hoggarta. V čele instituce zůstal až do roku 1979. Během svého působení v Centru se Hall významnou měrou podílel na rozšíření působnosti kulturálních studií. Jeho velkým tématem byla problematika rasy a genderu. Hall opustil Centrum v roce 1979 a stal se profesorem sociologie na Open University, kde působil až do roku 1997. Posléze byl emeritním profesorem. Stuart Hall byl ženatý s Catherine Hallovou, feministkou a profesorkou moderní britské historie na University College v Londýně.\n\nStuart Hall se narodil v Kingstonu na Jamajce, do středostavovské rodiny indického, afrického a britského původu. Na Jamajce navštěvoval Jamajskou vysokou školu a získal vzdělání podle britského vzdělávacího systému. V rozhovoru Hall sám sebe popisuje jako \"zapáleného a slibného studenta\" a vzdělávání v tomto období považuje za značně klasické, nicméně velmi dobré, avšak v silně formálních akademických podmínkách. Jeden z učitelů, který byl Hallovi zvlášť sympatický rozšířil jeho znalosti o díle T. S. Eliota, Jamese Joyce, Freuda, Marxe, Lenina, stejně tak o oblast některé okrajové literatury a moderní poezie, včetně například literatury z oblasti Karibiku. Z Hallových pozdějších prací je patrné, že dospívání v pigmentokracii, kde měl tmavší pleť než zbytek jeho rodiny, mělo nesmírný vliv na jeho pozdější pohled na svět.\n\nV roce 1951 Hall vyhrál Rhodoské stipendium na Merton College na univerzitě v Oxfordu, kde studoval angličtinu a získal titul MA (Magistr uměleckých věd). Stal se součástí „generace Windrush“, první rozsáhlé skupiny indických imigrantů ze západu. Poté pokračoval v doktorandském studiu na Oxfordu, ale události spojené zejména s rokem 1956 a sovětskou invazí v Maďarsku (kdy Hall najednou viděl mnoho tisíc členů opouštět komunistickou stranu Velké Británie (CPGB) a hledat alternativy) a Suezskou krizí, ho přiměly ukončit v roce 1957 studium a začít se ve svých pracích věnovat politickým otázkám. V letech 1958 až 1960 pracoval Hall jako učitel v Londýně na střední škole v oblasti vzdělávání dospělých. V roce 1964 se oženil s Catherine Hallovou. Nebýt této skutečnosti, pravděpodobně by se již natrvalo vrátil zpět do oblasti rodného Karibiku.\n\nNadále působil na univerzitách a začal přispívat do politicky orientovaného časopisu \"Left Review\". Již během pobytu v Oxfordu se Hall připojil k E. P. Thompsonovi, Raymondu Williamsovi a dalším osobnostem okolo časopisu \"New Reasoner\". Sloučením těchto dvou časopisů vzniká velmi vlivná intelektuální revue \"New Left Review\". V roce 1960 se Stuart Hall stává jejím zakládajícím redaktorem. V roce 1958 zakládá Raphael Samuel, který zastupuje radikálnější odnož okolo časopisu New Left Review, kavárnu \"Partizan Coffee House\" v londýnské čtvrti Soho, která slouží jako místo setkávání pro levicově zaměřené intelektuály. Mezi návštěvníky patřily např. Raymond Williams, Richard Hoggart anebo britský režisér českého původu Karel Reisz. Hall redakci časopisu New Left Review opouští v roce 1961 nebo 1962 .\n\nHallova akademická dráha začala stoupat poté, co společně s Paddy Whannelovou vydal v roce 1964 knihu \"Popular Arts\" (Populární umění). Úspěch této publikace měl za následek, že byl osloven Richardem Hoggartem, který Hallovi nabídl, aby se připojil k Centre for Contemporary Cultural Studies na Universitě v Birminghamu, nejprve jako výzkumný pracovník, přičemž tuto aktivitu zpočátku Hoggart hradil z vlastních peněz. V roce 1968 se Hall stává ředitelem střediska. V následujících letech napsal Stuart Hall celou řadu vlivných článků, zahrnujících mimo jiné: \"Situating Marx: Evaluations and Departures\" (1972) a \"Encoding and Decoding in the Television Discourse\" (1973). Rovněž přispěl k sepsání knihy \"Policing the Crisis\" (1978) a spolueditoval a ovlivnil vznik práce s názvem \"Resistance Through Rituals\" (1975).\n\nPo svém jmenování profesorem sociologie na Open University v roce 1979 publikuje Hall další vlivné knihy jako: \"The Hard Road to Renewal\" (1988), \"Formations of Modernity\" (1992), \"Questions of Cultural Identity\" (1996) a \"Cultural Representations and Signifying Practices\" (1997). Mezi lety 1970 a 1980 byl Hall úzce spojen s časopisem \"Marxism Today\", v roce 1995 se stává zakládajícím redaktorem \"Soundings: A Journal of Politics and Culture\".\n\nHall odešel z Open University v roce 1997. V roce 2008 získal od Evropské kulturní nadace Cenu princezny Margarety (\"Princess Margriet Award\").\n\nHall navázal především na dílo Karla Marxe, Antonio Gramsciho, Raymond Williamse, Louis Althussera a Michela Foucaulta.\n\nHallova práce zahrnuje otázky týkající se hegemonie (Pojem hegemonie v rámci gramsciánské teorie, odkazuje na socio-kulturní produkci „souhlasu“ a „nátlaku“). S jazykem pracoval v souvislosti s využitím jakožto provozního nástroje v rámci moci, instituce a politiky/ekonomie. Tento názor představuje lidi jako výrobce a spotřebitele kultury zároveň.\n\nU Halla není kultura něčím, co se prostě dá ocenit nebo studovat, ale především zastává „kritické místo společenské akce a intervence, kde jsou mocenské vztahy pevně usazeny a zároveň potenciálně nestálé.“\n\nHall se stal jedním z hlavních zastánců tzv. recepční teorie, a vyvinul s tím spojenou teorii kódování a dekódování. Tento přístup k textové analýze se zaměřuje na prostor pro vyjednávání a opozici ze strany publika. To znamená, že publikum text nepřijímá pouze pasivně.\n\nNapříklad statistiky o trestné činnosti, v Hallově pohledu, se často používají k politickým a hospodářským účelům.\n\nJeho dílo – řada studií ukazuje na souvislosti panující mezi rasovými předsudky a médii.\n\nHall byl také široce diskutovaným autorem v rámci představ o kulturní identitě, rase a etnického původu, a to zejména v souvislosti s tvorbou Blackovi politiky diaspory identit. Hall věří, že identita mohla být ovlivněna historií a kulturou, a není tedy hotovým výrobkem, nýbrž identitu vidí jako neustále probíhající proces výroby.\n\nHallův politický vliv sahal i do Labour Party (Strana práce), zejména díky vlivným článkům pro \"Marxism Today\", kde otevřeně kritizoval politický konzervatismus. Tento Hallův kritický diskurs měl hluboký dopad na Labour Party, zejména v době, kdy v jejím čele stanul Neil Kinnock.\n\nHall představoval svůj koncept kódování a dekódování v různých publikacích a na několika přednáškových akcích po celou svou vědeckou kariéru. První z prací byla \"Encoding and Decoding in the Television Discourse\" (1973), článek napsal pro Council of Europe Colloquy na téma „Procvičování v kritickém čtení televizní řeči“, pořádané Radou a Centrem pro výzkum masové komunikace na Universitě v Leicesteru. Tato práce byla určena studentům v Centru pro současná kulturální studia. Paddy Scannell text vysvětluje takto: „Do značné míry poukazuje na prozatímní pocit textu a upozorňuje na jeho neúplnosti.“ V roce 1974 byl dokument předložen na sympoziu o Vysílání a Publiku v Benátkách. Hall rovněž představil svůj kódovací a dekódovací model v \"Culture, Media and Language\" z roku 1980.\n\nHall měl zásadní vliv na formování kulturálních studií, a celá řada jeho tezí a textů se nadále využívá i pro současná bádání na poli kulturálních studií. Jeho text z roku 1973 představuje zlomový okamžik v Hallově výzkumné práci. Hall zastává sémiotický přístup a navazuje na práci Rolanda Barthese a Umberta Eca Zmíněná esej z roku 1973 popisuje, jak se mediální zprávy tvoří, jak se dostávají do oběhu a jak je konzumenti spotřebovávají. U té příležitosti navrhuje novou teorii komunikace. „„Předmětem“ z hlediska výrobních postupů a struktur v televizi je výroba zprávy : to jest, označované-vozidlo či spíše označovaná- vozidla jsou určitým druhem organizované, stejně jako jiné formy komunikace nebo jazyků, v rámci režimu kódů, v kontextu syntagmatického diskursivního kruhu.“\n\nPodle Halla „zpráva musí být napřed vnímána jako smysluplný diskurs a smysluplné de -kódování , než jako zkoumání otázky jejího vlivu , použití , nebo jak uspokojuje potřebu recipienta“. K dispozici máme celkem čtyři komunikační modely pro kódování/dekódování.\n\nPrvní způsob kódování je dominantní (tj. hegemonní), mluvíme o kódu. Tím je myšleno, co příjemce kódu od kódu očekává, a co z něj dokáže rozpoznat a dekódovat. „Když divák konotuje význam v celku a jeho úplnosti, zprávu nějak dekóduje. Za to může referenční kód, ve kterém byla zpráva zakódována. Referenční kód působí uvnitř dominantního kódu.“ Druhý způsob kódování je profesionální kód. Souvisí s dominantním kódem. „Slouží k reprodukci dominantní definice pevně sevřené hegemonické kvality a pracuje s profesionálními kódy, které se týkají otázek ohledně vizuální kvality, zpravodajství a prezentačních hodnot v rámci tele-vizuální kvality, „profesionality“ atd.“ Třetí způsob kódování je sjednaný kód. „Uznává legitimitu hegemonických definic, kde se utváří velké významy, zatímco menší operují na situační úrovni, tedy si vytváří svá vlastní povrchová pravidla, která zároveň umožňují pracovat s některými „výjimkami“ těchto pravidel.“ Čtvrtý způsob kódování je opoziční kód. „Je možné, že divák dokonale porozumí jak doslovnému, tak symbolickému skloňování směrem ke sledované události, ale přesto zprávu dekóduje (rozšifruje) opačném způsobem.“ „Předtím, než tato zpráva může mít nějaký „účinek“ (jakkoli definovaný), nebo uspokojit naše „potřeby“, případně ji moci „použit“, tak je nejprve třeba vnímat ji jako významový diskurs, který je určitým způsobem významově de - kódovaný.“\n\nHall vyznával všechny čtyři složky modelu masové komunikace. Argumentoval tím, že význam není nikdy pevně dán nebo předem určen jeho odesílatelem, zpráva není nikdy zcela transparentní; stejně tak publikum není pasivním příjemcem smyslu toho významu. Například v dokumentárním filmu o žadatelích o azyl, který si klade za cíl sympatizovat s jejich nelehkým údělem a těžkou životní situací, nezaručuje, že stejné sympatie budou k protagonistům cítit i diváci. I přes veškerou snahu o maximální realističnost a vyprávění skutečností, dokumentární forma sama o sobě musí ještě komunikovat prostřednictvím znakového systému (fonetické, vizuální znaky z TV), který zároveň (může) narušuje záměry tvůrců a vyvolává rozporuplné pocity v publiku.\n\nTakovéto zkreslení je postaveno na systému, spíše než na „selhání“ výrobce nebo diváka. Jedná se o „nedostatečné uchopení“ Hall argumentuje tím, že „mezi oběma stranami dochází ke komunikativní výměně“. To znamená rozmezí mezi okamžikem výroby zprávy („kódování“) a okamžikem, kdy dochází k jejímu přijetí („dekódování“). Hall pro „kódování/dekódování“ navrhuje mediální zprávy analyzovat čistě v jejich běžném smyslu, zejména skrz jejich performativní povahu . Takže z tragické události v New Yorku 9. Září 2011 se přes neustálé opakovaní tohoto příběhu, přes řadu zastávek u této katastrofy a variací vyprávění teroristického útoku na „Dvojčata“ se díky médiím stala naprosto věrohodná a realistická interpretace, která je všeobecně kulturně sdílná, ale toto neustálé opakování „povýšilo“ tragické datum 9. září 2001 na rámec pouhého „běžného smyslu“.\n\n\n\n"}
{"id": "972666", "url": "https://cs.wikipedia.org/wiki?curid=972666", "title": "Harty", "text": "Harty\n\nHarty (německy \"Lilien\") byla vesnice na Moravě, nacházela se přibližně 1 km západně od obce Petřvald. Byla zbourána a srovnána se zemí roku 1956 při stavbě Letiště Ostrava-Mošnov. Dodnes existuje katastrální území a základní sídelní jednotka Harty, která je součástí Petřvaldu.\n\nVesnice byla založena roku 1780 hrabaty Vettery z Lilie (německy Vetter von der Lilien). Jejich šlechtický přídomek se stal také názvem obce; české pojmenování pochází ze staršího místního jména hájenky Na Hartách, která dříve stála v místech nově zakládané vesnice. Vznik sídla souvisel s raabizační pozemkovou reformou.\n"}
{"id": "972667", "url": "https://cs.wikipedia.org/wiki?curid=972667", "title": "Zbehňov", "text": "Zbehňov\n\nZbehňov je obec na Slovensku. Nachází se v Košickém kraji, v okrese Trebišov.\nZbehňov leží při východním úpatí Slanských vrchů, v nadmořské výšce kolem 172 m. Do katastrálního území obce spadá i část vodní nádrže Sečovce.\nPrvní písemná zmínka o obci je z roku 1240. Kolem roku 1290 vlastnil zbehňovský statek šlechtic Konrád a jeho synové Matej, Buda a Konrád.\nK obecním symbolům patří znak, vlajka a pečeť. Znak a vlajka byly navrženy Jánem Frantou a Jurajem Žadanským, přijaté byly 5. července 2001 a registrované v Heraldickém rejstříku Slovenské republiky pod signaturou Z-80/2001.\n\nZnak zobrazuje církevní motiv připomínající architekturu místního řeckokatolického chrámu, přičemž doplňující figury charakterizují zemědělské okolí a převažující stromy (lípy) v obci. V zeleném štítě na zlatém oblém pažitu stříbrné průčelí kostela, provázené nahoře po bocích zprava zlatým trojklasem bez osin, zleva zlatou pětilistou rozkvetlou lipovou ratolestí.\n\nVlajka se skládá ze čtyř podélných pruhů v poměru 1:2:1:2 v barvách zelené, bílé, zelené a žluté. Vlajka má poměr stran 2:3 a je ukončena třemi cípy sahajícími do třetiny její hloubky.\n\nPečeť je kulatá, uprostřed s obecním symbolem a kruhopisem OBEC ZBEHŇOV.\n"}
{"id": "972668", "url": "https://cs.wikipedia.org/wiki?curid=972668", "title": "Dolná Breznica", "text": "Dolná Breznica\n\nDolná Breznica ( ) je obec v okrese Púchov na Slovensku. V roce 2015 zde žilo 934 obyvatel. První písemná zmínka o obci pochází z roku 1388. V obci je moderní kostel sv. Pavla.\n\n"}
{"id": "972670", "url": "https://cs.wikipedia.org/wiki?curid=972670", "title": "Centrální registr vozidel", "text": "Centrální registr vozidel\n\nRegistr silničních vozidel (dříve Centrální registr vozidel) je oficiální databáze všech vozidel registrovaných v ČR včetně vozidel zaniklých nebo vyvezených do zahraničí. \n\nEvidence vozidel je upravena v zákoně č. 56/2001 Sb. o podmínkách provozu vozidel na pozemních komunikacích.\n\nAgendu evidence vozidel původně vykonávala Policie České republiky prostřednictvím Okresních dopravních inspektorátů. Od července 2012 je plně v kompetenci Ministerstva dopravy, které ji vykonává prostřednictvím Obcí s rozšířenou působností a v současné době má v evidenci téměř 7,5 milionu provozovaných automobilů\n\nV registru se evidují vozidla a jejich vlastníci nebo provozovatelé. Ti mohou vozidlo zaregistrovat na kterémkoli úřadě obce s rozšířenou působností. Před samotnou registrací musí mít vozidlo již sjednané povinné ručení a evidenční technickou prohlídku.\n\n"}
{"id": "972671", "url": "https://cs.wikipedia.org/wiki?curid=972671", "title": "Veľké Ozorovce", "text": "Veľké Ozorovce\n\nVelké Ozorovce jsou obec na Slovensku. Nacházejí se v Košickém kraji v okrese Trebišov, přísluší do regionu Jižní Zemplín.\n\nObec má rozlohu 13,77 km² a leží v nadmořské výšce 180 m. K 31. 12. 2011 v obci žilo 740 obyvatel, což představuje hustotu osídlení 53,74 obyv./km².\nPrvní písemná zpráva o vsi se zachovala v listině z roku 1304, kdy šlechtici z rodu Bogatradavan odstoupili část ozorovského statku jiným, možná příbuzným šlechticům.\n"}
{"id": "972673", "url": "https://cs.wikipedia.org/wiki?curid=972673", "title": "Josef Chuchla", "text": "Josef Chuchla\n\nJosef Chuchla (* 27. června 1973 Jablonec nad Nisou) je bývalý český skeletonista.\n\nStartoval na Zimních olympijských hrách 2002, kde se v konečném součtu obou jízd umístil na 24. místě (1. jízda – 23. místo, 2. jízda – 24. místo). Účastnil se také světových šampionátů, nejlépe skončil na 21. příčce na MS 2001. V roce 2004 se stal mistrem České republiky.\n\n"}
{"id": "972679", "url": "https://cs.wikipedia.org/wiki?curid=972679", "title": "Zemplínske Hradište", "text": "Zemplínske Hradište\n\nZemplínske Hradište je obec na Slovensku. Nachází se v Košickém kraji, v okrese Trebišov.\n\nObec má rozlohu 20,17 km² a leží v nadmořské výšce 104 m. K 31. 12. 2011 v obci žilo 1162 obyvatel, což představuje hustotu osídlení 57,61 obyv./km². První písemná zmínka o obci je z roku 1328.\n\nZemplínské Hradiště se rozprostírá na agradačním valu řeky Ondava, 6 km jižně od Trebišova. V obci se nachází kostel z roku 1801, který v roce 1984 prošel kompletní rekonstrukcí.\n\nObci se také říká Bocianopolis, protože v ní hnízdí největší kolonie čápa bílého na Slovensku.\n"}
{"id": "972680", "url": "https://cs.wikipedia.org/wiki?curid=972680", "title": "David Szurman", "text": "David Szurman\n\nDavid Szurman (* 24. března 1981 Třinec) je bývalý český krasobruslař, závodící v tanečních párech s Kateřinou Kovalovou.\n\nStartoval na ZOH 2002, kde se umístili dvacátém místě. Na přelomu 20. a 21. století se účastnili také světových a evropských šampionátů (nejlépe 17. místo na ME 2000 a 2002), v letech 2000 a 2001 se stali mistry České republiky.\n\n"}
{"id": "972683", "url": "https://cs.wikipedia.org/wiki?curid=972683", "title": "Dohňany", "text": "Dohňany\n\nDohňany ( ) jsou obec v okrese Púchov na Slovensku. V roce 2015 zde žilo 1 773 obyvatel. První písemná zmínka o obci pochází z roku 1471.\n\nV obci je římskokatolický kostel sv. Cyrila a Metoděje z roku 1865.\n\nSoučástí obce jsou místní části Mostište a Zbora.\n\n"}
{"id": "972684", "url": "https://cs.wikipedia.org/wiki?curid=972684", "title": "Kateřina Kovalová", "text": "Kateřina Kovalová\n\nKateřina Kovalová (* 12. prosince 1978 Ostrava) je bývalá česká krasobruslařka, závodící v tanečních párech s Davidem Szurmanem.\n\nStartovala na ZOH 2002, kde se umístili dvacátém místě. Na přelomu 20. a 21. století se účastnili také světových a evropských šampionátů (nejlépe 17. místo na ME 2000 a 2002), v letech 2000 a 2001 se stali mistry České republiky.\n\n"}
{"id": "972685", "url": "https://cs.wikipedia.org/wiki?curid=972685", "title": "Zemplínska Nová Ves", "text": "Zemplínska Nová Ves\n\nZemplínska Nová Ves () je obec na Slovensku. Nachází se v Košickém kraji, v okrese Trebišov. První písemná zmínka o obci je z roku 1263.\n\nObec má rozlohu 10,7 km² a leží v nadmořské výšce 122 m. K 31. 12. 2011 v obci žilo 906 obyvatel, což představuje hustotu osídlení 84,67 obyv./km².\n\nObec se skládá ze dvou částí, a to z části Úpor a z části Zemplínský Klečenov. Dnes již samostatná obec Stanča byla donedávna také částí obce. Obecní úřad se nachází v Úporu na Hlavní ulici. V budově obecního úřadu sídlí i pošta.\n"}
{"id": "972686", "url": "https://cs.wikipedia.org/wiki?curid=972686", "title": "Veľká Tŕňa", "text": "Veľká Tŕňa\n\nVelká Tŕňa je obec na Slovensku. Nachází se v Košickém kraji, v okrese Trebišov. Obec Veľká Tŕňa přísluší do tradičního regionu Zemplín.\n\nObec má rozlohu 14,11 km² a leží v nadmořské výšce 174 m. K 31. 12. 2011 v obci žilo 454 obyvatel, což představuje hustotu osídlení 32,18 obyv./km². První písemná zmínka o obci je z roku 1220.\n"}
{"id": "972688", "url": "https://cs.wikipedia.org/wiki?curid=972688", "title": "Vydrná", "text": "Vydrná\n\nVydrná ( ) je obec v okrese Púchov na Slovensku. V roce 2015 zde žilo 322 obyvatel. První písemná zmínka o obci pochází z roku 1475.\n\n"}
{"id": "972689", "url": "https://cs.wikipedia.org/wiki?curid=972689", "title": "Jiří Kohout (politik)", "text": "Jiří Kohout (politik)\n\nJiří Kohout (* 6. října 1967 Jablonec nad Nisou) je český politik a ekonom, od ledna 2014 do července 2015 předseda Věcí veřejných, od roku 2014 zastupitel a radní města Přerova.\n\nAbsolvoval Vojenskou střední odbornou školu leteckou v Prešově. Později vystudoval obor ekonomie obrany státu na Univerzitě obrany, kde v roce 2009 získal titul Ing.\n\nV současnosti pracuje jako jednatel v přerovské společnosti CT-Fair s.r.o.\n\nJiří Kohout je ženatý.\n\nDo roku 2015 byl členem strany Věci veřejné.\n\nDo politiky se pokoušel vstoupil, když v komunálních volbách v roce 2010 kandidoval jako člen Věcí veřejných do Zastupitelstva města Přerova na kandidátce subjektu \"Společně pro Přerov-koalice politických stran Věci veřejné, Strany zelených a Nezávislá volba\", ale neuspěl. O čtyři roky později byl v komunálních volbách v roce 2014 zvolen jakožto člen VV na kandidátce subjektu \"Společně pro Přerov\" (navržen politickým hnutím Změna) zastupitelem města Přerova. Následně se v listopadu 2014 stal radním města.\n\nNa celostátní konferenci Věcí veřejných v červnu 2012 byl zvolen místopředsedou strany. Ve funkci působil do února 2013. Ve volbách do Poslanecké sněmovny PČR v roce 2013 kandidoval jako nestraník za politické hnutí Změna v Olomouckém kraji, ale neuspěl.\n\nNa sjezdu Věcí veřejných v Hradci Králové byl v lednu 2014 zvolen předsedou strany. Ve volbách do Evropského parlamentu v roce 2014 kandidoval na 3. místě kandidátky Věcí veřejných, ale neuspěl. V polovině července 2015 se strana Věci veřejné transformovala na spolek Věci veřejné a tím zanikl jeho mandát předsedy strany. První předsedkyní spolku byla zvolena poslankyně Olga Havlová.\n"}
{"id": "972690", "url": "https://cs.wikipedia.org/wiki?curid=972690", "title": "Záriečie", "text": "Záriečie\n\nZáriečie ( ) je obec v okrese Púchov na Slovensku. V roce 2015 zde žilo 707 obyvatel. První písemná zmínka o obci pochází z roku 1475.\n\n\n"}
{"id": "972691", "url": "https://cs.wikipedia.org/wiki?curid=972691", "title": "Katedrála Nanebevzetí Panny Marie, svatého Štěpána a svatého Ladislava", "text": "Katedrála Nanebevzetí Panny Marie, svatého Štěpána a svatého Ladislava\n\nKatedrála Nanebevzetí Panny Marie a svatého Štěpána a Ladislava, či jen Záhřebská katedrála (chorvatsky \"Katedrala Uznesenja blažene Djevice Marije i svetih Stjepana i Ladislava\" nebo zkráceně \"Zagrebačka katedrala\") je hlavní římskokatolická katedrála záhřebské arcidiecéze v chorvatském Záhřebu a největší záhřebská kulturně-historická památka. Věže katedrály jsou nejvyšší stavbou v Chorvatsku. \n\nZáhřeb měl k dispozici nejprve malý kostel, vybudovaný mezi 9. a 11. stoletím. Záhřebské biskupství založil uherský král Ladislav I. Svatý v roce 1093, společně se založením města Záhřebu.\n\nZáhřebská katedrála byla postavena v románsko-gotickém stylu. V roce 1242 byla zničena při tatarském vpádu do Uher. Již ve 13. století ji obnovil biskup Timoteus v gotickém stylu. V 16. století byla katedrála obklopena věžemi a hradbami. Mezi lety 1633–1641 dostala renesanční věž. Několikrát katedrálu postihly požáry, ale největší ránou bylo v zemětřesení v roce 1880. Po otřesech byla katedrála opětovně obnovena. Slavnostní dokončení nové katedrály spatřil Záhřeb v roce 1902.\n\nLevá věž prochází od roku 1990 rekonstrukcí, která doposud není dokončena. Staré hodiny byly odstraněny a nahrazeny novými s průměrem 3,2 m o hmotnosti 600 kilogramů. Na stavbu těchto hodin bylo použito 8 tun bronzu a mosazi.\n\nV červnu 2011 navštívil papež Benedikt XVI. katedrálu a pomodlil se u hrobky Alojzije Stepinace (1898–1960), záhřebského arcibiskupa a kardinála, který byl v roce 1998 blahoslaven.\n"}
{"id": "972697", "url": "https://cs.wikipedia.org/wiki?curid=972697", "title": "Římskokatolická farnost – děkanství Chomutov", "text": "Římskokatolická farnost – děkanství Chomutov\n\nŘímskokatolická farnost – děkanství Chomutov (lat. \"Commotovium\") je územní společenství římských katolíků v Chomutově a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nPočátky farnosti jsou datovány do 13. století. Matriky jsou vedeny od roku 1606. Farnost byla povýšena na děkanství.\nDěkanství bylo jakožto duchovní centrum zvláště od 50. let 20. století do 31. prosince 2012 středem tzv. chomutovského farního obvodu, z něho byly v různých etapách spravovány okolní farnosti. Před zánikem chomutovského farního obvodu jimi byly farnosti: Březno u Chomutova, Droužkovice, Hora Svatého Šebestiána, Hrušovany u Chomutova, Krbice, Křímov, Místo, Stranná, Údlice-Přečaply, Všestudy, Výsluní a Vysočany.\nOd 1. ledna 2013 chomutovské děkanství afilovalo farnosti Křímov, Výsluní, Horu Svatého Šebestiána, Krbice a Místo. Od 3. ledna 2013 chomutovská farnost afilovala farnost Údlice-Přečaply, která mezitím od 1. ledna 2013 stačila afilovat farnosti Březno u Chomutova, Droužkovice, Hrušovany u Chomutova, Strannou, Všestudy a Vysočany. Ve výsledku tedy chomutovské děkanství afilovalo k 3. lednu 2013 celý bývalý chomutovský farní obvod.\n\n\"Začátek působnosti jmenovaného v duchovní správě farnosti od:\"\nDo farnosti náleží území obcí:\n\nVe farnosti se nacházejí také další drobné sakrální stavby a pamětihodnosti. Historicky se na území farnosti, včetně afilovaných farností, nacházelo větší množství kostelů, kaplí, kapliček a dalších sakrálních objektů. Velká část z nich byla zbořena nebo poškozena v 2. polovině 20. století. S výjimkou Chomutova jsou seznamy těchto objektů na stránkách zaniklých farností.\n\n\n"}
{"id": "972698", "url": "https://cs.wikipedia.org/wiki?curid=972698", "title": "Michal Kvíčala", "text": "Michal Kvíčala\n\nMichal Kvíčala (* 24. ledna 1981 Liberec) je bývalý český sáňkař.\n\nStartoval na Zimních olympijských hrách 2002, kde se v konečném součtu všech čtyř jízd umístil na 30. místě. V letech 1999–2004 se účastnil závodů Světového poháru, nejlepšího výsledků dosáhl v sezóně 2003/2004, když skončil v celkovém hodnocení na 40. příčce. Na juniorském světovém šampionátu 1999 byl jedenáctý.\n\n"}
{"id": "972701", "url": "https://cs.wikipedia.org/wiki?curid=972701", "title": "Markéta Jeriová", "text": "Markéta Jeriová\n\nMarkéta Jeriová (* 10. června 1976 Chomutov) je bývalá česká sáňkařka.\n\nStartovala na Zimních olympijských hrách 2002, kde se v konečném součtu všech čtyř jízd umístila na 19. místě, a na ZOH 2006, kde však závod nedokončila. Na světových šampionátech dosáhla nejlépe 20. místa (MS 2004), v sezóně 2004/2005 se v celkovém hodnocení Světového poháru umístila na 12. příčce.\n\n"}
{"id": "972703", "url": "https://cs.wikipedia.org/wiki?curid=972703", "title": "David Kramár", "text": "David Kramár\n\nDavid Kramár (* 23. května 1979 Nové Město na Moravě) je bývalý český rychlobruslař.\n\nV roce 1995 se zúčastnil Mistrovství světa juniorů, kde skončil na 50. místě. V následujících letech se účastnil pouze malých závodů, ve Světovém poháru debutoval v listopadu 1998. Startoval na Mistrovství Evropy 2000 (27. místo), v roce 2001 byl druhý na Mistrovství České republiky. Jako jediný český rychlobruslař se zúčastnil Zimních olympijských her 2002, v závodě na 1000 m se umístil na 43. místě. Poslední starty absolvoval v březnu 2003.\n"}
{"id": "972704", "url": "https://cs.wikipedia.org/wiki?curid=972704", "title": "Lukáš Heřmanský", "text": "Lukáš Heřmanský\n\nLukáš Heřmanský (* 24. srpna 1980 Myjava) je bývalý český sdruženář, který závodil v letech 2000–2002.\n\nStartoval na Zimních olympijských hrách 2002, kde pomohl českému týmu v závodě družstev k devátému místu. Jeho nejlepším výsledkem ze Světového poháru je osmé místo v divizi B ve sprintu z Planice 2001. Startoval také v závodě Světového poháru v Liberci v únoru 2001, kdy se umístil na 36. místě.\n\n"}
{"id": "972705", "url": "https://cs.wikipedia.org/wiki?curid=972705", "title": "Zlodějka knih (film)", "text": "Zlodějka knih (film)\n\nZlodějka knih (: ) je americké válečné filmové drama z roku 2013, natočené podle stejnojmenného románu australského spisovatele Markuse Zusaka. Režisérem snímku byl Brian Percival, scenáristou Michael Petroni a autorem hudby John Williams. Hlavní postavy ztvárnili Sophie Nélisse, Geoffrey Rush, Emily Watson, Ben Schnetzer a Nico Liersch.\n\nSnímek si vysloužil nominaci na celou řadu filmových ocenění, mimo jiné na Oscara, Zlatý glóbus a cenu BAFTA. Vyhrál Hollywood Film Award či Satellite Award.\n\n"}
{"id": "972711", "url": "https://cs.wikipedia.org/wiki?curid=972711", "title": "Masters (snooker)", "text": "Masters (snooker)\n\nThe Masters je pozvánkový snookerový turnaj a spolu s Mistrovstvím světa druhý nejdéle se pořádající. Jde o jeden z turnajů řazených mezi takzvanou Triple Crown, a přestože se nejedná o turnaj bodovaný, je považován za jeden z nejprestižnějších na okruhu. Úřadujícím šampiónem je Ronnie O'Sullivan, který má z tohoto turnaje už 7 titulů, v dalších 5 ročnících odešel z finálových duelů poražen.\n\nStránky na Worldsnooker \n"}
{"id": "972712", "url": "https://cs.wikipedia.org/wiki?curid=972712", "title": "Mód 13h", "text": "Mód 13h\n\nJako mód 13h (též režim 13h, mode 13h) se označuje grafický režim karet Video Graphics Array (VGA) na osobních počítačích IBM PC kompatibilní. Standard VGA přišel v roce 1987 a mód 13h (13 hexadecimálně) byl jedním z nich. Název je od hodnoty parametru registru AX, kterým se (softwarovým přerušením 10h) nastavoval.\n\n\nMód 13h byl vůbec prvním grafickým režimem na PC, který měl 256 barev (barevných atributů). Každý z těchto atributů mohl mít přiřazen svůj odstín (složky RGB, dohromady nazývané paleta). Složky byly 6bitové (hodnoty 0 až 63 pro každou z R,G,B), bylo tedy možno vybírat z 2 = 262 144 odstínů. Nastavením nových odstínů pro daný barevný atribut se automaticky změnily všechny příslušné pixely na obrazovce (což samo o sobě mohlo být využito pro zdánlivé animace, ztmavování/zesvětlování, barevné přechody apod.). Podobně jako u jiných režimů, změna palety byla tak rychlá, že šla provést v intervalu návratu paprsku (při vykreslování obrazu na CRT monitoru).\n\nPro 256barevné režimy vznikly i některé standardy grafických formátů: GIF, PCX, PNG, TGA.\n\nMód 13h dokázal (ovšem ne příliš kvalitně) simulovat high colorové režimy – buď 6bitové (tj. 64stupňový) grayscale nebo 3:3:2 (pseudo)high color. První způsob dokázal grafiku s počtem barev nad 256 namapovat do pole 64 ze svých 256 barevných atributů, s odstíny odpovídající stupním šedi (přičemž ostatní atributy mohly být využity na jakékoli jiné barvy) – ovšem za cenu ztráty barevné informace.\n\nDruhý subrežim (3:3:2 high color) u každého barevného atributu (respektive jeho bitové reprezentace) rozdělil následujícím způsobem: z jeho 8 bitů připadly nejvyšší 3 bity na 8 intenzit modré složky, prostřední 3 bity na 8 intenzit zelené složky, a nejnižší 2 bity na 4 intenzity červené složky, z nichž všech se skládala výsledná barva. Vzhledem k tomu, že lidské oko je schopno rozlišit mnohem více odstínů (desítky až stovky tisíc), nepůsobil (alespoň subjektivně) tento mód dokonale a nenašel velkého využití.\n\nMožná ještě větší změnou u módu 13h bylo představení LFB (linear frame buffer) – videopaměťového buferu s lineárním přístupem. Videopaměť dosavadních grafických režimů byla přístupná netriviálním přepínáním mezi čtyřmi paměťovými buffery (nazývanými „mapy“ popř. „banky“); v případě módu 13h bylo všech 320×200, tj. 64 000 pixelů/bajtů (1 pixel = 1 bajt) přístupno adresováním přes 16bitový ofset (segment začínal na 0A000h). Adresa libovolného pixelu na souřadnicích (x, y) byl tedy formula_1. To umožňovalo práci s videopamětí coby s lineárním dvojrozměrným polem s výhodami, které to přinášelo (snadno šlo aplikovat různé filtry, konvoluce, rozostření, detekci hran, atd.). Zejména v jazyce symbolických adres šlo dosáhnout díky tomuto zjednodušení značného zrychlení. Tehdejší PC (i80386, 486SX/DX, Pentium, …) zvládaly v tomto režimu zobrazovat 3D grafiku v přijatelných rychlostech a fps.\n\nMód 13h se stal velice populárním grafickým režimem pro PC a MS-DOS pro grafické 16bitové a později 32bitové aplikace a hry a to po následujících dekádu. Vzhledem k nižšímu rozlišení nebyl vhodný pro aplikace (s výjimkou grafických).\n\nTeprve v druhé polovině 90. let začaly převládat 256barevné SVGA režimy a barevná rozlišení high color a true color, stejně jako MS-DOS ustupoval Microsoft Windows 95. Speciální kategorií programů, které si oblíbily tento režim, byly počítačové hry s bitmapovou grafikou, ve „folkloru“ pak amatérské hry, fanouškovské magazíny a demoscéna. Z ostatních platforem v průběhu času ty 8bitové přestávaly PC konkurovat výkonnostně. Naopak, Amiga měla již v době uvedením VGA módu 13h své grafické režimy s 12bitovou barevnou hloubkou (4096 barev, de facto 4:4:4 high color).\n\nDalší generace grafických karet se standardem VESA zajistila zpětnou kompatibilitu s režimy VGA; stejně tak zůstala u lineárního videopaměťového bufferingu. „Neoficiálně“ šlo vlastnosti režimu 13h mírně upravit (tzv. tweakovat) a získat tak řadu dalších odvozených rozlišení – populární z nich bylo rozlišení 256×256/256 barev ve kterém v 16bitovém indexu do videopaměti jeho vyšší bajt přímo představoval souřadnici y a spodní bajt x.\n\n\n"}
{"id": "972715", "url": "https://cs.wikipedia.org/wiki?curid=972715", "title": "Otomatic", "text": "Otomatic\n\nOtomatic je italský samohybný protiletadlový systém společnosti OTO Melara postavený na podvozku tanku OF-40. Má mnohem větší dostřel i palebnou než většina samohybných protiletadlových děl.\n\n\"Zbraně 20. století: 600 nejznámějších zbraní světa\". Praha: Ottovo nakladatelství, 1997. ISBN 80-7181-200-5.\n"}
{"id": "972716", "url": "https://cs.wikipedia.org/wiki?curid=972716", "title": "Jan Otokar Fischer", "text": "Jan Otokar Fischer\n\nJan Otokar Fischer (30. listopadu 1923 České Budějovice − 4. ledna 1992 Praha) byl český vysokoškolský pedagog, romanista, profesor dějin francouzské literatury a překladatel.\n\nJeho otec Otokar Fischer byl profesorem germanistiky na Univerzitě Karlově. Jeho matkou byla malířka Vlasta Vostřebalová Fischerová. Rodiče se ale záhy rozvedli. Maturoval na smíchovském gymnáziu v roce 1941. Poté abiturientsky studoval obchodní akademii a věnoval se také studiu jazyků. Na učitelském ústavu složil zkoušky z francouzštiny, angličtiny, španělštiny, italštiny, portugalštiny a rumunštiny.\n\nPo konci války vystudoval španělštinu, francouzštinu a angličtinu na Filosofické fakultě University Karlovy. Již za studia působil na fakultě jako lektor. Studium zakončil doktorátem v roce 1949 prací o španělské filologii. Poté se stal odborným asistentem. Na počátku 50. let vedl volné kurzy portugalštiny, než byl obor lusitanistika plně akreditován a pověřenou osobou se stal Zdeněk Hampl. V roce 1951 se habilitoval. V roce 1956 obhájil titul kandidáta věd prací o francouzském básníku Bérangerovi. V roce 1963 získal doktorát věd za práci \"Problémy francouzského kritického realismu\". Ve stejném roce byl jmenován profesorem. V roce 1984 se stal členem korespondentem ČSAV. Od roku 1958 vedl katedru romanistiky na FF UK. Od roku 1974 vedl současně oddělení západních literatur Ústavu české a světové literatury Československé akademie věd.\n\nVe svém díle se zabýval především francouzským realismem 19. století (např. Honoré de Balzac, Stendhal). Dále je autorem monografií a učebnic o dějinách světové a francouzské literatury.\n\n\n\n"}
{"id": "972718", "url": "https://cs.wikipedia.org/wiki?curid=972718", "title": "Kumburk (hora)", "text": "Kumburk (hora)\n\nKumburk je čedičová hora ležící asi 6 km západně od Nové Paky v okrese Semily. Na jeho vrcholku se nachází stejnojmenná hradní zřícenina. Z věže je výhled na Český ráj a na Krkonoše.\n\nKe zřícenině hradu vede z rozcestí pod hradem červeně značená turistická cesta.\n\nVrch s nadmořskou výškou 642 metrů geomorfologicky spadá do celku Krkonošské podhůří, podcelku Podkrkonošská pahorkatina, okrsku Novopacká pahorkatina, podokrsku Úbislavická pahorkatina a její Kumburské části.\n"}
{"id": "972719", "url": "https://cs.wikipedia.org/wiki?curid=972719", "title": "Budgie (hudebník)", "text": "Budgie (hudebník)\n\nBudgie, rodným jménem Peter Edward Clarke (* 21. srpna 1957) je britský bubeník. Začínal ve skupinách The Spitfire Boys, Big in Japan a následně hrál v kapele The Slits. V roce 1979 se stal členem skupiny Siouxsie and the Banshees, ve které působil až do jejího rozpadu v roce 1996. Roku 1981 pak založil skupinu The Creatures, která se rozpadla v roce 2005. V roce 1991 se oženil se zpěvačkou obou těchto skupin Siouxsie Sioux; jejich manželství se rozpadlo v roce 2007. Od roku 2012 doprovázel při turné skupinu Efterklang. Během s vé kariéry spolupracoval i s dalšími hudebníky, mezi které patří například Hector Zazou nebo skupina Indigo Girls.\n"}
{"id": "972720", "url": "https://cs.wikipedia.org/wiki?curid=972720", "title": "Rastislav Pavlikovský", "text": "Rastislav Pavlikovský\n\nRastislav Pavlikovský (* 2. březen 1977, Dubnica nad Váhom) je slovenský hokejový útočník.\n\nS hokejem začínal v HK Spartak Dubnica, v extralize debutoval v sezóně 1993/94 v Dukle Trenčín. V průběhu ročníku 1995/96 odešel do zámoří (OHL), další sezónu znovu působil v Trenčíně. Pak odehrál tři roky v nižších zámořských soutěžích (IHL a AHL). Byl draftován v roce 1998 Ottawou Senators v 9. kole z 246. místa.\n\nRočník 2000/01 začal ve finském Jokerit Helsinky, dokončil ve švédském HV71 Jönköping. V tomto mužstvu působil i další sezónu, během níž musel brát tabletky proti bolesti kvůli zraněnému ramenu. Po MS 2002 absolvoval zákrok ve Švédsku, který však nepomohl a tak 5. srpna 2002 podstoupil artroskopickou operaci u lékaře slovenské reprezentace MUDr. Dalimír Jančovič a MUDr. Vladimíra Ľuptáka.\n\nPřed ročníkem 2002/03 podepsal smlouvu s mužstvem NHL Minnesota Wild, kvůli nutné rekonvalescenci však nemohl absolvovat přípravný kemp týmu. Vedení klubu ho po uzdravení poslalo do farmářského týmu Houston Aeros (AHL), kde setrval celou sezónu, mužstvu pomohl vybojovat Calderův pohár.\n\nDalší tři roky odehrál v Elitserien (Leksands IF, Mora IK a MoDo Hockey). Před ročníkem 2006/07 uzavřel kontrakt se švýcarským ZSC Lions, kde odehrál dvě sezóny, v úvodu druhé měl opět problémy s ramenem a několik zápasů vynechal.\n\nPřed ročníkem 2008/09 ho angažoval ruský klub Sibir Novosibirsk z KHL, od dalšího působil opět ve Švédsku, v Elitserien i Hockeyallsvenskan.\n\nSezónu 2013/14 začal v Dukle Trenčín, po 12 zápasech přestoupil do KalPa Kuopio ve finské SM-Liiga.\nStatistiky hráče na Mistrovstvích světa a Olympijských hrách:\nTrenér František Hossa ho nominoval na světový šampionát v lotyšské Rize, byl centrem nejproduktivnější slovenské formace s Marcelem Hossem a Mariánem Hossem. Vstřelil gól a zaznamenal 6 asistencí.\nTrenér Ján Filc ho nominoval na MS 2009 ve Švýcarsku Hrál v druhé formaci na pozici defenzivního centra s křídly Branko Radivojevic a Ladislavem Nagym. Po zápase s Finskem (prohra 1:2 po prodloužení) začal mít problémy s bolestmi krku a v dalších zápasech nehrál.\n"}
{"id": "972721", "url": "https://cs.wikipedia.org/wiki?curid=972721", "title": "Trans (album)", "text": "Trans (album)\n\nTrans je dvanácté sólové studiové album kanadského hudebníka Neila Younga, vydané v prosinci 1982 u vydavatelství Geffen Records (jde o jeho vůbec první album vydané u této společnosti). Nahráno bylo od září 1981 do května 1982 ve studiích Modern Recorders v Redwood City v Kalifornii a v Commercial Recorders v Honolulu na Havaji. Producenty alba byli Neil Young, Tim Mulligan a David Briggs. Skupina Sonic Youth později nahrála píseň „Computer Age“ z tohoto alba na svém albu \"Daydream Nation\" z roku 1988 (píseň vyšla až na jeho rezšířené reedici v roce 2007).\n\nAutorem všech skladeb je Neil Young.\n"}
{"id": "972724", "url": "https://cs.wikipedia.org/wiki?curid=972724", "title": "Řízení úloh (Unix)", "text": "Řízení úloh (Unix)\n\nV operačních systémech podporujících vykonávání více procesů paralelně nebo sériově (dávkovém zpracování), řízení práce – odkazuje na správu více dávkových úloh.\n\nPři použití Unixu nebo odvozeného operačního systému pomocí terminálu bude mít uživatel zpočátku jen jeden běžící proces a to jejich přihlašovací shell. Většina úloh (výpis složek, editace souborů, atd.) může být jednoduše dosažena tak, že necháme příslušný program převzít kontrolu nad terminálem, který ji při ukončení zase vrátí. Nicméně, někdy bude uživatel chtít provádět úlohu na pozadí a používat terminál k jinému účelu. Řízení práce je vyvinuté dovolit uživateli spouštět programy na pozadí, posílat programy do pozadí, vracet procesy zpět do popředí, a spouštět a ukončovat běžící programy. Procesy pod kontrolou řízení práce nazýváme úlohy – .\n\nŘízení práce bylo poprvé implementováno v C shellu Jimem Kulpem, dále pak institutem IIASA v Austrálii použitím vlastností 4.1 BSD jádra.\nKorn shell vyvinutý v Bell Labs jej převzal a bylo později začleněno do verze SVR4 Bourne shellu a existuje ve většině dnešních unixových shellů.\n\n\n\nID úlohy – je použito k identifikaci úloh shell builtinu. ID úloh začínají znakem codice_5. codice_9 identifikuje úlohu \"n\", kdy codice_10 identifikuje aktuální úlohu. Ostatní ID úloh jsou definována standardem POSIX.\n\n\n"}
{"id": "972727", "url": "https://cs.wikipedia.org/wiki?curid=972727", "title": "Kuncberk (vrch)", "text": "Kuncberk (vrch)\n\nKuncberk (215 m n. m.) je vrch v okrese Nymburk Středočeského kraje. Leží asi 1 km ssv. od městyse Křinec na jeho katastrálním území. Na jeho vrcholku se nacházejí zbytky stejnojmenného hradu.\n\nJe to nízký svědecký pahorek (o relativní výšce 10–15 metrů) ze svrchnoturonských až coniackých slínovců (s křemitými polohami), zvedající se při pravém okraji údolí Mrliny. Roste zde převážně dubový lesík s příměsí jasanu, olše a jilmu.\nPůvodní ráz vrchu je zcela pozměněn vysokými valy a příkopy hradiště ze slovanské doby, později zde byla středověká tvrz, pak hrad a do roku 1891 zámek (dnes nepatrné zbytky).\n\nGeomorfologicky vrch náleží do geomorfologicky do celku Středolabská tabule, podcelku Mrlinská tabule, okrsku Rožďalovická tabule, podokrsku Křinecká tabule\n"}
{"id": "972732", "url": "https://cs.wikipedia.org/wiki?curid=972732", "title": "Miguel Zenón", "text": "Miguel Zenón\n\nMiguel Zenón (* 30. prosince 1976 San Juan, Portoriko) je portorický jazzový saxofonista. Studoval na Berklee College of Music v Bostonu. Své první album jako leader nazvané \"Looking Forward\" vydal v roce 2001; následovalo několik dalších převážně pro vydavatelství Marsalis Music. Od roku 2004 je členem souboru SFJAZZ Collective. V roce 2008 získal ocenění MacArthur Fellowship. Během své kariéry spolupracoval s řadou hudebníků, mezi které patří Ben Gerstein, Charlie Haden, David Sánchez nebo Ray Barretto.\n\n"}
{"id": "972733", "url": "https://cs.wikipedia.org/wiki?curid=972733", "title": "Nicodemus Tessin starší", "text": "Nicodemus Tessin starší\n\nNicodemus Tessin starší (7. prosince 1615 Stralsund, Pomořansko − 24. května 1681 Stockholm, Švédsko) byl švédský architekt.\n\nNarodil se ve Stralsundu v Pomořansku, odkud se jako mladík přestěhoval do Švédska. Zde pracoval nejprve jako pevnostní inženýr. Po setkávání s dílem architekta Simona de la Vallée se orientoval na architekturu. Pracoval pro švédského kancléře Axela Oxenstjernu a později pokračoval ve studiu v Německu, Itálii, Francii a Nizozemsku, kde poznal nový barokní styl v architektuře. Po návratu do Švédska přestavěl hrad Borgholm, pak postavil zámek Skokloster a Wrangelův palác ve Stockholmu. K jeho nejvýznamnějším pracím patří královský zámek Drottningholm, který je v současnosti zapsán mezi nemovitými památkami světového dědictví UNESCO. \n\nJeho syn Nicodemus Tessin mladší po jeho smrti pokračoval v jeho nedokončených projektech.\n\nOtec i syn Tessinové jsou pohřbeni v katedrále sv. Mikuláše (Skorkyrka) ve Stockholmu). Na pilíři mezilodní arkády mají unikátní epitaf v podobě soch: otec sedí na bloku kamene a syn skicuje. \n\n"}
{"id": "972734", "url": "https://cs.wikipedia.org/wiki?curid=972734", "title": "Robin Eubanks", "text": "Robin Eubanks\n\nRobin Eubanks (* 25. října 1955 Filadelfie) je americký pozounista. V osmdesátých letech krátce působil ve skupině Jazz Messengers bubeníka Arta Blakeyho. Během své kariéry spolupracoval s řadou hudebníků, mezi které patří například Joe Henderson, Dave Holland, Elvin Jones, McCoy Tyner, B. B. King nebo soubor SFJAZZ Collective. Rovněž se věnuje pedagogické činnosti. Dva jeho bratři se rovněž věnují hudbě; Kevin Eubanks hraje na kytaru a Duane Eubanks na trubku.\n\n"}
{"id": "972735", "url": "https://cs.wikipedia.org/wiki?curid=972735", "title": "Richard Pavlikovský", "text": "Richard Pavlikovský\n\nRichard Pavlikovský (* 3. březen 1975, Ilava) je slovenský hokejový obránce a odchovanec klubu MHK Dubnica. Je starším bratrem Rastislava Pavlikovsky. Z Dubnice přestoupil do sousedního Trenčína, kde hrával osm sezón. V sezóně 1993/94 nášup za reprezentaci Slovenska do 20 let za kterou odehrál 4 setkání. Před sezónou 2000/01 přestoupil do extraligy do klubu HC Havířov, kde odehrál jednu sezónu. V této sezóně si vybojoval i premiérovou účast na mistrovství světa. Jeho další hokejové kroky směřovaly do Švédska ve kterém strávil tři sezóny. První dvě v klubu HV 71 a třetí v klubu Leksand. Po tříleté anabázi ve Švédsku přestoupil do klubu Grizzly Adams Wolfsburg v německé nejvyšší soutěži Deutsche Eishockey Liga. V této lize odehrál 9 sezón. Po první sezóně v tomto klubu přestoupil do klubu Krefeld Pinguine, kde strávil 8 sezón. Sezónu 2013/14 hrává v českém klubu HC Orli Znojmo v rakouské lize Erste Bank Eishockey Liga v níž působí i zahrančné kluby.\n\n\nStatistiky reprezentace na Mistrovstvích světa a Olympijských hrách:\n"}
{"id": "972736", "url": "https://cs.wikipedia.org/wiki?curid=972736", "title": "Shadowgun: Deadzone", "text": "Shadowgun: Deadzone\n\nShadowgun: Deadzone je česká videohra z roku 2012. Jedná se o spin-off hry Shadowgun z roku 2011, který obsahuje multiplayer dané hry. Hra vyšla pro iOS Android, Windows, Mac OS a Facebook.\n\nComZone je jiná verze než Shadowgun DeadZone. v této verzi existují nové mapy, zbraně atd. a neustále přidávají další věci\n\nHra obsahuje módy Deathmatch a Zone Control, přičemž každý má své vlastní herní mapy. V prvním módu proti sobě vzájemně hráči hrají a v tom druhém jsou rozděleni na Shadowguny a Mutanty. Oba týmy se snaží ovládnout všechny zóny toho druhého. Hra dovoluje si přizvat do hry přátele nebo si v menu koupit předměty jako zbraně, bomby či lékárničky.\n\n"}
{"id": "972738", "url": "https://cs.wikipedia.org/wiki?curid=972738", "title": "More Music for Films", "text": "More Music for Films\n\nMore Music for Films (nebo také Music for Films Volume 2) je studiové album britského hudebníka Briana Ena, vydané v roce 1983 u vydavatelství E.G. Records. V březnu 2005 vyšlo album v reedici doplněné o několik dalších skladeb. Jde o pokračování jeho alba \"Music for Films\" z roku 1978.\n\n"}
{"id": "972739", "url": "https://cs.wikipedia.org/wiki?curid=972739", "title": "Katedrála svatého Erika (Stockholm)", "text": "Katedrála svatého Erika (Stockholm)\n\nKatedrála svatého Erika je římskokatolická katedrála, nacházející se v hlavním městě Švédska Stockholmu. Švédsko je od dob reformace (16. století) protestantskou zemí. Římskokatolická církev zde byla pronásledována a k její legalizaci došlo až v druhé polovině 19. století.\n\nKatedrála byla postavena v roce 1892, kdy byla ve Švédském království po dlouhých letech zákazu tolerována římskokatolická církev. Počet katolíků začal růst zejména po přistěhovalecké vlně z Polska a z jiných katolických zemí. Přibývá však i počet konvertitů švédského původu. Od roku 1953 má kostel statut katedrály. Kapacita původního kostela byla malá, proto byla v roce 1983 zrealizovaná velká rekonstrukce a kostel se výrazně rozšířil. Přizpůsobil se tak potřebám rychle rostoucí římskokatolické komunity v hlavním městě země. 8. června 1989 navštívil katedrálu papež Jan Pavel II.\n\nKatedrála je pojmenována po švédském králi z 12. století Eriku IX., Který měl výrazný podíl na christianizaci skandinávských zemí. Římskokatolická církev ho za jeho zásluhy svatořečila.\nJde o jednolodní baziliku se dvěma věžemi, které dosahují výšky 27 metrů. Neorománskou fasádu zdobí portál s rozetou. interiér chrámu je také novorománský s výraznými prvky moderny. V chrámu se nacházejí obrazy a sochy světců švédského původu a velmi zajímavá křížová cesta. Nejvýraznější rekonstrukce z roku 1983 kostel výrazně rozšířila a zmodernizovala. Byla financována z darů místních katolíků, hlavně německého původu.\n\n"}
{"id": "972740", "url": "https://cs.wikipedia.org/wiki?curid=972740", "title": "Peter Smrek", "text": "Peter Smrek\n\nPeter Smrek (* 16. únor 1979, Martin) je slovenský hokejový obránce.\n\nV roce 1999 ho draftoval klub St. Louis Blues v 3. kole jako 85. v pořadí. Již v mladém věku odešel do Severní Ameriky, hrával většinou v nižších soutěžích, ale odehrál i 28 zápasů v NHL za mužstva St. Louis Blues a New York Rangers. V sezóně 2002/03 přestoupil do klubů Nashville Predators a později Ottawa Senators, hrál jen ve farmářském klubu Binghamton Senators.\n\nNásledující sezónu působil v německé DEL v mužstvu Wolfsburg Grizzly Adams, kde se stal nejproduktivnějším obráncem týmu. V ročníku 2005/06 působil v klubu švédské Elitserien Mora IK. Před dalším ročníkem podepsal smlouvu s německým klubem Frankfurt Lions, kde hrál i další slovenský hokejista Peter Podhradský. Odehrál však jen 4 zápasy a 20. září 2006 byl hospitalizován pro zánět mozkových blan a delší čas nehrál.\n\n30. května 2009 podepsal dvouletou smlouvu s klubem KHL Severstal Čerepovec. Za mužstvo však odehrál jen 21 zápasů, následně kvůli problémům s koleny nehrál tři roky hokej. V ročníku 2013/14 hraje za MHC Martin v české extralize.\n\nReprezentoval na neúspěšných ZOH 2002 v Salt Lake City (13. místo). Byl členem mužstva, které vybojovalo zlatou medaili na Mistrovství světa 2002 ve švédském Göteborgu.\nV slovenské reprezentaci zatím odehrál 39 zápasů, vstřelil 1 gól.\nTrenér Ján Filc ho nominoval na MS 2009 ve Švýcarsku. Slovensko postoupeno z osmifinálové skupiny a obsadilo 10. místo. Smrek v posledním zápase proti Norsku vstřelil svůj první gól v reprezentaci.\n\nStatistiky hráče na Mistrovstvích světa a Olympijských hrách:\n"}
{"id": "972741", "url": "https://cs.wikipedia.org/wiki?curid=972741", "title": "Nový Zéland na Hopmanově poháru", "text": "Nový Zéland na Hopmanově poháru\n\nNový Zéland se účastnil Hopmanova poháru pouze jednou a to v roce 1990, kdy prohrál první kolo s Rakouskem.\n\"Tabulka uvádí seznam novozélandských tenistů, kteří reprezentovali organizaci na Hopmanově poháru\".\n"}
{"id": "972743", "url": "https://cs.wikipedia.org/wiki?curid=972743", "title": "Malá Rača", "text": "Malá Rača\n\nMalá Rača ( , 1153 m n. m.) je hora v Kysuckých Beskydech (na polské straně Beskid Żywiecki) na slovensko-polské státní hranici. Nachází se v hlavním hřebeni mezi vrcholy Velká Rača (1236 m) na severu a Orol (1118 m) na jihovýchodě. Orol je oddělen Sedlem pod Orlom (1060 m). Jihozápadním směrem vybíhá z hory krátká rozsocha zakončená vrcholem Skalka (942 m) a sevřená mezi dvě větve Klubinské doliny. Východní svahy hory spadají do údolí potoka Racza. Severozápadní část je chráněna v rámci Národní přírodní rezervace Veľká Rača. Po východním úbočí prochází červeně značená dálková turistická trasa Główny Szlak Beskidzki. Vrcholem hory prochází Hlavní evropské rozvodí.\n\n\n"}
{"id": "972744", "url": "https://cs.wikipedia.org/wiki?curid=972744", "title": "Adhezní smlouva", "text": "Adhezní smlouva\n\nAdhezní smlouva je smlouva, v níž smluvní podmínky stanoví jedna smluvní strana a druhá má v rámci principu \"take it or leave it\" („ber nebo nech být“) pouze možnost je přijmout nebo nepřijmout. Adhezní smlouvy jsou při častém používání efektivní, protože přináší úsporu času, např. využitím předem připravených formulářů, nicméně smluvní strana, která nemá možnost podobu smluvních podmínek ovlivnit, se ocitá ve slabším postavení. V praxi se používají zejména vůči spotřebitelům, např. při uzavírání smluv o dodávce energií, o sjednání úvěrů nebo pojištění apod. Uzavírají se tedy tam, kde se vyskytuje velký počet standardizovaných smluv, z tohoto hlediska je to postup racionální a co do nákladů ekonomicky účelný. Může se však stát, že tímto způsobem silnější smluvní strana vnutí slabší straně smluvní podmínky výhodné pro sebe a nevýhodné pro druhou stranu.\n\nČeský občanský zákoník uzavírání smluv adhezním způsobem upravuje v § 1798-1801 a stanoví vyvratitelnou právní domněnku, že použije-li se k uzavření smlouvy formulář užívaný v obchodním styku nebo jiný podobný prostředek, jde o smlouvu adhezní. Slabší stranu pak chrání tak, že pro každou ve smlouvě obsaženou doložku vždy platí:\n"}
{"id": "972745", "url": "https://cs.wikipedia.org/wiki?curid=972745", "title": "Lennart Carleson", "text": "Lennart Carleson\n\nLennart Axel Edvard Carleson (* 18. března 1928, Stockholm) je švédský matematik. Zabývá se především harmonickou analýzou. Přišel také s řešením několika matematických problémů kombinatorickými metodami. Je držitelem několika významných vědeckých ocenění, např. Wolfovy ceny za matematiku (1992) nebo Ábelovy ceny (2006).\n"}
{"id": "972747", "url": "https://cs.wikipedia.org/wiki?curid=972747", "title": "Lars Hörmander", "text": "Lars Hörmander\n\nLars Valter Hörmander (24. ledna 1931, Mjällby, Švédsko − 25. listopadu 2012, Malmö) byl švédský matematik, který výrazně přispěl k teorii lineárních parciálních diferenciálních rovnic, o níž napsal i několik knižních děl; pravděpodobně nejznámější je čtyřsvazkovou dílo \"Analysis of Linear Partial Differential Operators I-IV\". Byl nositelem Fieldsovy medaile (1962) a Wolfovy ceny za matematiku (1988).\n"}
{"id": "972749", "url": "https://cs.wikipedia.org/wiki?curid=972749", "title": "Harvest Moon", "text": "Harvest Moon\n\nHarvest Moon může být:\n\n"}
{"id": "972750", "url": "https://cs.wikipedia.org/wiki?curid=972750", "title": "Rumunsko na Hopmanově poháru", "text": "Rumunsko na Hopmanově poháru\n\nRumunsko se účastnilo Hopmanova poháru celkem třikrát. Poprvé to bylo v roce 1997, kdy skončilo v základní skupině. O rok později se nedostalo přes kvalifikaci play-off. Naposledy to bylo v roce 2010, kdy taktéž skončilo v základní skupině s jednou výhrou.\n\"Tabulka uvádí seznam rumunských tenistů, kteří reprezentovali stát na Hopmanově poháru.\"\n"}
{"id": "972752", "url": "https://cs.wikipedia.org/wiki?curid=972752", "title": "Dědrasbor", "text": "Dědrasbor\n\nDědrasbor (Dělnický dramatický sbor) bylo ochotnické proletářské divadlo, jehož kolektiv byl složený z členů divadel Svazu DDOČ (Dělnické divadelní ochotnictvo české) a mládeže. Soubor byl založen v závěru roku 1920 .\n\nZakladateli a vedoucími souboru byli Josef Zora, vlastním jménem Tancibudek (1894–1973) , původem profesionální herec , později filmový zvukař a zaměstnanec Dělnické akademie a člen Longenovy Revoluční scény a režisér Jindřich Honzl . Soubor se zabýval kolektivní (sborovou) recitací podle sovětského vzoru . Vzorem tomuto novému divadelnímu projevu se stal vztah mezi demonstrujícím davem a řečníkem, v němž řečníkovo slovo bylo nahrazeno slovem básníka, které pronášel sbor jedním hlasem .\n\nSoubor vystupoval v Praze ve Švandově divadle a v Lucerně a také na různých masových shromážděních a v pořadech organizovaných dělnickými organizacemi po Praze.\n\nPrvní vystoupení souboru se konalo 20. prosince 1920 na \"Večeru Dělnické akademie\" v Revoluční scéně , kde soubor provedl kolektivní přednes básní Josefa Hory \"Demonstrace\" a \"Zpěv svobody\" a Hoffmeisterovo \"Vyplnění\".\n\nSoubor měl několik desítek členů, mezi členy byli např. i Helena Malířová a Soňa Neumannová a Viktor Šulc. Na některých představeních doprovázel soubor na klavír Zdeněk Nejedlý. Se souborem spolupracoval také Karel Teige, který příležitostně prováděl návrhy scény .\n\nV sezóně 1920/1921 působil soubor v rámci sociálně demokratické Dělnické akademie a vystoupil mimo jiné v pořadech:\n\n\nV sezóně 1920/1921 působil soubor v rámci Proletkultu, založeného Komunistickou stranou Československa a vystoupil mimo jiné v pořadech:\n\n\n\nSoubor zanikl v závěru roku 1922. Členové pak většinou působili v předměstských dělnických divadlech. Část sboru vytvořila Dělnický ochotnický spolek pro Velkou Prahu a koncem 30.let 20.století činnost spolku přešla na El-Carovu skupinu , vytvořenou Karlem Jiráčkem . Sborovou recitací se v dalších letech zabýval např. voiceband E. F. Buriana a k průkopníkům sborové recitace patřili dále např. Miloslav Disman a Antonín Kurš .\n\n"}
{"id": "972753", "url": "https://cs.wikipedia.org/wiki?curid=972753", "title": "Harvest Moon (album)", "text": "Harvest Moon (album)\n\nHarvest Moon je dvacáté studiové album kanadského hudebníka Neila Younga, vydané v říjnu 1992 u vydavatelství Reprise Records. Nahráno bylo od září 1991 do února 1992 a o jeho produkci se spolu s Youngem staral Ben Keith. Jde o pokračování Youngova alba \"Harvest\" z roku 1972 a hrají zde i stejní hudebníci (The Stray Gators). Písně z tohoto alba později nahrála řada hudebníků, mezi které patří Neko Case („Dreamin' Man“), Jane Birkinová („Harvest Moon“) nebo Bill Frisell („One of these Days“).\n\nAutorem všech skladeb je Neil Young.\n"}
{"id": "972755", "url": "https://cs.wikipedia.org/wiki?curid=972755", "title": "Peter Ludwig Mejdell Sylow", "text": "Peter Ludwig Mejdell Sylow\n\nPeter Ludwig Mejdell Sylow (12. prosince 1832 Kristiania, Norsko − 7. září 1918 Kristiania, Norsko) byl norský matematik. Je známý zejména díky důležitým výsledkům v oblasti teorie grup, především díky tzv. Sylowovým větám.\n"}
{"id": "972761", "url": "https://cs.wikipedia.org/wiki?curid=972761", "title": "Malá opona", "text": "Malá opona\n\nMalá opona, též malá předstěra, či malé omentum, \"omentum minus\", je vazivová blána, která se táhne mezi játry, žaludkem a dvanáctníkem. Je to struktura viscerální pobřišnice, která v malé oponě přechází ze serózního obalu jater, v oblasti jaterní brány vytváří duplikaturu a směřuje k \"pars superior\" dvanáctníku a malému zakřivení žaludku, kde na tyto orgány opět přechází v serózní obal.\n\nNa malé oponě se popisují dvě části: Vlevo se nachází \"lig. hepatogastricum\", který vede od jater k malému zakřivení žaludku, vpravo je hepatoduodenální vaz, \"lig. hepatoduodenale\", který spojuje játra a \"pars superior\" dvanáctníku. V něm probíhají žlučovody: Společný jaterní vývod (\"ductus hepaticus communis\"), vývod žlučníku (\"ductus cysticus\") i hlavní žlučovod (\"ductus choledochus\"), levá i pravá větev jaterní tepny, vrátnicová žíla, mízní cévy a uzliny a nervy. Hlavní žlučovod obvykle prochází vpředu vpravo, vrátnicová žila uprostřed a jaterní tepna vzadu vlevo.\n\nMalá opona tvoří ventrální hranici útvaru zvaného \"bursa omentalis\", slepé kapsy peritoneální tvořené řasami pobřišnice, a \"lig. hepatoduodenale\" zároveň ventrálně ohraničuje \"foramen epiploicum\", tedy samotný vstup do omentální burzy. Patří mezi \"mezohepaticum\", vazy podílející se na fixaci jater v břišní dutině, zároveň tvoří závěs žaludku.\n\nBěhem nitroděložního vývoje vzniká z ventrálního mezogastria, které samotné vzniká ze septum transversum. Ventrální mezogastrium je duplikatura pobřišnice, která spojuje přední břišní stěnu a trávicí trubici. Vrůstají do něj rozvíjející se játra a nakonec jej rozdělí na tři části: z mezogastria v místě jeho odstupu od břišní stěny vzniká srpovitý vaz, pak jsou játra, která se pokryla serózním povlakem a konečný úsek ventrálního mezogastria se přemění právě v malou oponu.\n\nPodobně jako u člověka je malá opona vytvořená i u domácích savců, její vznik a průběh se u psa, kočky, a koně prakticky neliší od uspořádání lidského.\n\nU přežvýkavců je však kvůli rozvoji předžaludků tvořena čtyřmi vazy: \"lig. hepatoreticulare\" spojuje játra s čepcem, \"lig. hepatoomasicum\" spojuje játra s knihou, \"lig. hepatoabomasicum\" spojuje játra se slezem a konečně \"lig. hepatoduodenale\" spojuje játra s dvanáctníkem.\n\n\n"}
{"id": "972766", "url": "https://cs.wikipedia.org/wiki?curid=972766", "title": "Zemplínska Teplica", "text": "Zemplínska Teplica\n\nZemplínska Teplica (\"Szécskeresztúr\", do roku 1948 \"Kerestúr\") je obec na Slovensku v okrese Trebišov.\nObec leží 25 km západně od okresního města Trebišov cestou přes Sečovce a 16 km cestou přes Čelovce a Egreš. Část jejího katastrálního území tvoří současně i okresní hranici mezi okresy Trebišov a Košice-okolí. Prochází jí státní silnice II/552 Velké Kapušany - Košice. Ze severovýchodu se na ni v Zemplínské Teplici napojuje státní silnice III/050211 ze Sečovců. Sídlo není přímo napojeno na železniční síť. Nejbližší vlakové stanice leží v Sečovcích, Čelovcích, Slanci a Kalši, které jsou od obce vzdáleny do 10 km.\nOsídlení lokality jako usedlosti na křižovatce polních cest je známé již z 13. století. Obec se v listinách poprvé připomíná v roce 1263 pod názvem Cristúr, později Santa Crux, Kereztur, Kiskeresztur, Kerežtur, Križovany, Kerestúr, Zemplínsky Svätý Kríž a od roku 1955 se jmenuje Zemplínska Teplica. Název obce byl určen podle termálního pramene Teplica, který se nachází v obci. Nejstarší zmínky o Zemplínské Teplici jsou v souvislosti s hradem Puruštyan, neboť byla jeho poddanským příslušenstvím. Obsidiánová lokalita, termální prameny, jeskynní zbytky a paleolitické archeologické nálezy nasvědčují, že zde žil člověk, který po staletí zúrodňoval půdu a pěstoval zemědělské plodiny. V katastru se nacházejí stopy po osídlení v 9. - 10. století. V písemnostech ze 14. - 17. století se lokalita vyskytuje pod maďarským názvem Keresztur, tedy Kříž. Podnětem k názvu byl duchovní patron místního chrámu, zasvěceného Svatému Kříži. Vznik vesnice může souviset s přítomností mnichů křížovníků ve 13. století a s jejich vlastnictvím vesnice. Od konce 16. století a ještě kolem roku 1684 v tamním chrámu sloužili bohoslužby evangeličtí reformovaní kazatelé. Později tam opět působili katoličtí faráři. V 15. - 16. století patřila vesnice ke hradnímu panství Cejkov, kdy ji vlastnili zejména šlechtici Šóšovci. V 16. století část vesnice vlastnili postupně šlechtici z Perína a Báthoryové, v 17. století Šóšovci a Drugetovci. V katastru se nacházely i vinice, o nichž jsou doklady z 15. století. Ke vsi patřil vodní mlýn. Na přelomu 16. - 17. století byl Kerestúr velkou vesnicí, největší v okolí. Měl farní, ale zejména poddanské obyvatelstvo. V 17. století se rozsah sídliště zmenšil na úroveň středně velké vesnice. V současné době tvoří výškové dominanty obce chrámy. V jihozápadní části obce řeckokatolický ze začátku 19. století a v severovýchodní části obce římskokatolický z roku 1947. Zámeček z 1. poloviny 18. století v současnosti už nestojí. Na vrchu Varheď se nacházejí zbytky hrádku z období středověku. Obec byla v roce 1831 kolébkou Východoslovenského selského povstání, na jehož památku je ve vstupním areálu základní školy umístěna pamětní tabule.\n"}
{"id": "972771", "url": "https://cs.wikipedia.org/wiki?curid=972771", "title": "Zemplín (okres Trebišov)", "text": "Zemplín (okres Trebišov)\n\nZemplín ( Zemplén, Semplin, Zemno, Zemplinium) je obec na Slovensku v Košickém kraji v okrese Trebišov.\n\nObec má rozlohu 14,67 km² a leží v nadmořské výšce 106 m. K 31. 12. 2011 v obci žilo 381 obyvatel, což představuje hustotu osídlení 25,97 obyv./km². První písemná zmínka o obci je z roku 1261.\n\nTato obec a její hrad dali jméno regionu Zemplín a Zemplínské župě (nikoliv naopak) a v dávných dobách byla obec (tehdy hradiště) jejím správním centrem.\n\n"}
{"id": "972772", "url": "https://cs.wikipedia.org/wiki?curid=972772", "title": "Vilniuská univerzita", "text": "Vilniuská univerzita\n\nVilniuská univerzita (\"Vilniaus universitetas, Universitas Vilnensis\") je jedna z nejstarších univerzit v severní Evropě a největší a nejvýznamnější univerzita v Litvě. Vznikla roku 1579 povýšením jezuitské akademie, která ve Vilniusu fungovala od roku 1570, na univerzitu.\n\nJezuité v roce 1773 z Litvy odešli a školu zdědil stát. Dlouhou dobu byla tato univerzita jedinou univerzitou v Litvě. Její sláva se brzy dostala i za hranice státu. Na škole vyučovali profesoři z Anglie, Skotska, Itálie, Dánska a jiných západoevropských zemí. Studovali zde studenti z různých států světa. V roce 1832 podle nařízení cara Mikuláše I. Univerzitu zavřeli. Důvodem bylo podezření, že univerzita je centrem revolučního hnutí litevského obyvatelstva. Svou činnost obnovila až v roce 1919.\n\nMezi úspěšnými absolventy Vilniuské univerzity byli mnozí literáti – polský básník Adam Mickiewicz.\n\nZa více než čtyři století se univerzita rozšířila. Dnes se její budovy nacházejí nejen ve Starém městě (dvanáct budov), ale i za hranicemi města. Umělecky hodnotný je zejména velký hlavní dvůr Vilniuské univerzity. Je vytvořen z nejstarších budov univerzity, jejichž historie sahá až do 16. století, ale i z budov postavených o tři století později - v 19. století. Součástí tohoto komplexu je i Kostel svatého Jana Křtitele a svatého Jana Evangelisty. Sloučení architektonických stylů - renesance, baroka a klasicismu - se odrazil hlavně v architektuře univerzitního dvora. Arkády, nacházející se na dvoře, dodávají budově univerzity typický nádech italských budov z období renesance. Na pamětních deskách umístěných na fasádě Kostela sv. Jana a na budovách univerzity jsou jména profesorů a rektorů, kteří univerzitu proslavili.\n\nKnihovna univerzity byla založena roku 1580. Skládá se z několika sálů, vyzdobených v různých architektonických stylech. Nejstarší sálem je Sál Smugleviča, kterou vyzdobil Franciszek Smuglewicz, autor obdivuhodných fresek s náboženskou tematikou, okrášľujúce strop a stěny sálu. V 20. století byly fresky zrestaurované.\n\nDnes se v Sále Smugleviče nachází stálá expozice unikátních rukopisů.\n\n"}
{"id": "972773", "url": "https://cs.wikipedia.org/wiki?curid=972773", "title": "Misie sui iuris v Afghánistánu", "text": "Misie sui iuris v Afghánistánu\n\nMisie sui iuris v Afghánistánu (per.: \"رسالت کاتولیک افغانستان\") je katolickou misií a její ritus je latinský.\n\nTato misie byla založena dne 16. května 2002 papežem Janem Pavlem II. Nepatří do žádné církevní provincie ale podléhá Svatému stolci. Prvním superiorem této misie se stal otec Giuseppe Moretti, B.. K roku 2010 měla misie 200 katolíků, 5 řeholních knězů, 9 řeholníků, 12 řeholnic a jednu farnost.\n\n\n"}
{"id": "972774", "url": "https://cs.wikipedia.org/wiki?curid=972774", "title": "ZSU-57-2", "text": "ZSU-57-2\n\nZSU-57-2 je sovětský samohybný protiletadlový systém. Zkratka \"ZSU\" (\"Zenitnaja samochodnaja ustanovka\", ) znamená protiletadlová samohybná sestava. Číslice 57-2 pak označují ráži a počet kanónů. Byl nasazen ve válce ve Vietnamu, Jugoslávii i blízkém východě. Dnes je tento systém zastaralý, jeho kanony nejsou řízeny radiolokátorem, nýbrž opticky a tak je v noci či špatném počasí téměř nemožné zasáhnout cíl. Šlo o první masově vyráběný sovětský samohybný protiletadlový systém.\n\n\n"}
{"id": "972775", "url": "https://cs.wikipedia.org/wiki?curid=972775", "title": "Chorvátske rameno", "text": "Chorvátske rameno\n\nChorvátske rameno je kanál v Bratislavě-Petržalce, slepé rameno Dunaje. S délkou 5138 m, nadmořskou výškou max. 129,48 m a min. 127,93 m a maximální výškou hladiny 1,5 m plní ochrannou funkci drenážního kanálu v bývalém rameni Dunaje v Petržalce. Původní rameno začínalo v ohybu dnešního Pečnianského ramene, pak ve tvaru šikmého 'S' teklo pod dnešní Hrobárskou ulici, pokračovalo Bratskou ulicí a železniční tratí až po Starohájskou ulici, následně v současném korytě poblíž Betliarské a pak dále na jih. Vytvářelo tak v dnešní Petržalce několik poloostrovů a ostrovů. Místní dali Chorvatskému ramenu lidový název \"Kanál\". Starší názvy jsou: \"Engerauer Arm, Carlburger Arm, Rusovecké rameno\". Ve středověku bylo po Pečnianske rameno největším meandrem na pravé straně Dunaje. Zabíralo část prostoru dnešního sídliště a oddělovalo několik ostrovů od samotného Dunaje.\n\nVybudováním pravobřežní hráze v letech 1950 - 1955 bylo Chorvátske rameno zcela odříznuto od řeky Dunaje podzemní betonovou bariérou, umístěnou v hloubce do 12-16 m. Celá clona se nachází ve štěrku a její spodní část je do hloubky 1 m uložena v nepropustném jílovitém podloží. Morfologické stopy po Dunaji lze najít kromě Chorvatského ramene i v Pečnianském rameni a Jarovském rameni. Radikálním zásahem bylo zapuštění betonové zdi 3 m pod nepropustnou neogenní vrstvu. Těsné podloží je zabudované cca 6 km od Starého mostu. Po přehrazení Dunaje na Gabčíkova došlo k situaci, kdy hladina spodní vody převyšuje hladinu kanálu.\n\nOficiální zpráva Slovenského hygienického ústavu z července 1993 (půl roku po dokončení Gabčíkova) uvádí, že v Chorvatskem rameni se nachází zooplankton, typický pro stojaté vody. Ze živočichů jsou uvedeni vodní šneci, vážky, pakomáři asi 17 labutí bílých a 30 kaprů. Dále, žáby - skokan zelený a různé druhy ryb. Rovněž se uvádí, že voda je poměrně čistá a břehy jsou jen minimálně znečištěné komunálním odpadem. Žije zde 10 druhů obojživelníků, např.: ropuchy, skokani, rosničky, mlok tečkovaný, mlok dunajský. V korunách stromů přebývá ledňáček říční a dva druhy slavíků. Součástí Chorvátského ramena je i luh při dolní části a štěrkoviště. Dolní část je zachována v podobě lužního lesa: topoly, jasany, vrby, hloh, ostružina, rákos obecný, bledule letní. Poblíž štěrkoviska žijí volavky, kachny, sokolové, kalousové, sovy, vlhy, datlové, netopýři, užovky a slepýši. Nejen proto se objevily snahy ze strany místních odborníků i obyvatel, aby toto vzácné území bylo prohlášeno za chráněné. Chorvátske rameno je využíváno rovněž i pro kanoistické a veslařské závody.\n\nÚprava ramene byla realizována ve formě umělého kanálu bez přítoků, který je z větší části veden v původní trase s prizmatickým tvarem koryta. Průsakové vody zachycené ramenem, resp. sanitární průtok dodávaný tlakovým přívodem z Dunaje, měly být přečerpávány zpět do řeky u říčního kilometru 1862,7. Původně bylo rovněž zamýšleno napouštět Chorvátske rameno rychlostí 2 kubických metrů za sekundu. Účelem této vodní dotace bylo zajištění přiměřené kvality vody. Na rameni se nacházejí tři vzdouvací objekty, které ho dělí na čtyři části. Hladina měla být udržována podle výšky hladiny v Dunaji. Pro každou část byly předepsány minimální a maximální výše hladiny.\n\nOd výstavby Chorvátského ramene se na Dunaji nevyskytly takové vodní stavy, které dříve vedly k výrazným vzestupům hladiny podzemní vody v Petržalce. Z tohoto důvodu nemohla být ověřena jeho původně projektovaná drenážní funkce. Vlivem zahlubování Dunaje se snížily hladiny podzemní vody v oblasti natolik, že se v převážné části ramene voda téměř nevyskytovala. Souvislá vodní hladina se v rameni objevila až po naplnění zdrže Hrušov v průběhu roku 1993.\n\nVodní hladina v Chorvátském rameni je bez výraznějšího proudění. Hloubka vody po celé délce ramene zůstává různá a je vyhovující pouze v počátečním úseku ramene. Nízká hladina se vyskytuje na posledním úseku. Tato skutečnost vede zejména v letních měsících k přehřívání vody a negativním změnám v kyslíkovém režimu. Výměna vody je ve vyšších úsecích problematická a prakticky k ní nedochází.\n\nPo zavodnění se v rameni změnily ekologické podmínky. Jižní část ramene plní v podstatě požadavky na funkčnost vodního biotopu. Funkčnost segmentu (stanoviště ramene) je představována jeho účinností při poskytování podmínek pro plnohodnotnou a dlouhodobou existenci biogeografických, ekologických i ochranářských významných druhových populací a společenství organismů v přirozené rozmanitosti během nejdůležitějších fází jejich životních cyklů (rozmnožování, získávání potravy). Segment ramene má v těchto místech i funkci vodivou (konektivita prostředí) ve vztahu k biotopem navazujícím na biotop Chorvátského ramene.\n\nV době mezi 16. - 18. stoletím existovalo na pravém břehu Dunaje jedno dominantní, mohutné rameno, které patrně vzniklo již někdy kolem 15. století. Četné mapy a plány poříční nivy pocházejí ze 17. století. První použitelný zákres oblasti Petržalky, zobrazující Chorvátske rameno pochází z roku 1685. Přesně je zakreslena poloha jednotlivých ostrovů.\n\nV roce 1753 byla délka ramene 5,8 km a jeho šířka byla na několika profilech mezi 200-300 m. Nejzávažnějším zásahem do přirozeného vodního režimu Chorvátského ramene bylo přehrazení jeho výtoků dva roky po velké povodni z roku 1771. Proudění vody se tak snížilo na minimum (průsak přes hráze), což vedlo k zrychlení usazování sedimentů. Koryto se začalo zmenšovat a dno zanášet. Po odstavení ramene v průběhu 19. století se postupně dokončoval proces jeho zanášení. Tvar se již neměnil, nicméně samo koryto bylo téměř vyschlé.\n\nVýstavba sídliště Petržalka (od r. 1973) od zcela změnila sídlení strukturu staré Petržalky a dokonale odstranila původní charakter čtvrti, definovaný lužními lesy. Vybudováním pravobřežní hráze V letech 1950 - 1955 bylo Chorvátske rameno zcela odříznuto od řeky. Šířka břehů byla sjednocena a v úseku přibližně od dnešního náměstí Květnového povstání po Tematínskou ulici. rameno bylo přebagrováno a propojeno s polosuchým korytem severně od Krásnohorské ulice, kudy teklo v 18. století, a které v 19. století opustilo.\n\nPůvodní projekt výstavby Chorvátského ramene zohledňoval pouze vodohospodářská funkce díla. Primární byla funkce protipovodňová. Rameno s čerpací stanicí mělo regulovat úroveň hladiny podzemní vody v zájmovém území. Vzhledem k tomu, že v době realizace stavby nebyla ještě zcela jasná koncepce odkanalizování území budoucí městské části Petržalka, rameno mělo být v případě potřeby i příjemcem pro dešťové vody. Po vybudování jednotného kanalizačního systému rameno tuto funkci nikdy nemuselo plnit. Úprava byla realizována ve formě umělého kanálu bez přítoků s prizmatickým tvarem koryta.\n\nChorvátske rameno představuje podle RÚSES pro Bratislavu regionální biokoridor. Nejzachovalejší část tvoří regionální biocentrum Chorvátske rameno - jih, na opačném konci je navrhované regionální biocentrum Chorvátske rameno - sever.\n\nBiodiverzita ramene je dnes jistě výrazně nižší než v dobách, kdy se jednalo o přírodní tok. Přesto bylo v oblasti Chorvátského ramene zjištěných 12 druhů chráněných a ohrožených druhů rostlin jako např.: Butomus umbelatus L., Nymphaea alba L.. Z fauny bylo na této lokalitě identifikovaných 7 chráněných a ohrožených druhů živočichů 6, registrovaných v Červené knize. Jsou to především obojživelníci, 1 druh zastupuje ryby. Ještě v polovině tohoto století zde hojně zde žily např.. želvy, zřejmě druh Emys orbicularis. Dnes se zde již nevyskytují.\n\nV okolí Chorvatského ramene se plánuje vést nosný systém MHD v Petržalce a objevují se i záměry investorů území podél Chorvátského ramene zastavět - příkladem takového projektu je Petržalka City.\n\nChorvátske rameno se v dnešní době využívá jako místo relaxace, sportu a rybářství. Po celé jeho délce vede cyklistická trasa, která se napojuje na Dunajskou cyklistickou cestu. V Chorvátském rameni a jeho okolí je jedinečný biotop, ve kterém žije mnoho druhů živočichů, jako například labutě, kachny a různé druhy ryb. Roste zde i velké množství druhů rostlin, například lekníny a různé křoviny.\n\nChorvátske rameno je chráněný areál v oblasti Bratislava. Nachází se v okrese Bratislava V v Bratislavském kraji. Území bylo vyhlášeno či novelizováno v roce 2003 na rozloze 9,8463 ha. Rozloha ochranného pásma byla stanovena na 0,3100 ha.\n\n\n"}
{"id": "972776", "url": "https://cs.wikipedia.org/wiki?curid=972776", "title": "Villethierry", "text": "Villethierry\n\nVillethierry je francouzská obec v departementu Yonne v regionu Burgundsko-Franche-Comté. V roce 2013 zde žilo 832 obyvatel.\n\nObec leží u hranic departemetnu Yonne s departementem Seine-et-Marne, tedy i u hranic regionu Burgundsko-Franche-Comté s regionem Île-de-France.Sousední obce jsou: Blennes (Seine-et-Marne), Diant (Seine-et-Marne), Champigny, Chaumont, Lixy, Saint-Agnan a Vallery.\n\n\"Počet obyvatel\"\n\n"}
{"id": "972777", "url": "https://cs.wikipedia.org/wiki?curid=972777", "title": "Kostel Božího Těla (Počátky)", "text": "Kostel Božího Těla (Počátky)\n\nHřbitovní kostel Božího Těla stojí v Počátkách na hřbitově při Žižkově ulici. Začíná tady trasa NS Cestou starých soukenických mistrů Počáteckých. Od roku 1963 je chráněn jako kulturní památka.\n\nVýstavba kostela proběhla ve druhé polovině 16. století. První písemná zmínka pochází z městských sirotčích knih z roku 1565, kdy Pavel Havrda věnoval peníze na opravu kostela a kostnice. Jenže na konci 17. století už byl zchátralý, takže v letech 1705–1711 prošel barokní přestavbou vedenou patrně Domenicem de Angelim. Z původní stavby se dochovalo pouze ostění se znaky pánů z Hradce. Velká část přestavby pak byla financována z tzv. přívarku počáteckého pivovaru.\n\nJedná se o trojlodní stavbu uzavřenou trojbokým kněžištěm. V interiéru, zařízeným smíchovský farářem Vincencem Švehlou na jeho náklady, se nachází pětice oltářů z let 1713–1714 zřejmě od sochaře Františka Bauguta, autora sousoší sv. Jana Nepomuckého na náměstí. Na hlavním oltáři je uložen obraz Večeře Páně z roku 1714 zřejmě od malíře J. Schmida. V roce 1717 přibyly varhany od Václava Pantočka z Dačic.\n\nZápadně od kostela se nachází zvonice s kostnicí, taktéž z konce 16. století. V roce 1998 prošel generální rekonstrukcí, v roce 1999 byla obměněna i cibulovitá báň krytá šindelem.\n\n"}
{"id": "972779", "url": "https://cs.wikipedia.org/wiki?curid=972779", "title": "Klub poslední naděje", "text": "Klub poslední naděje\n\nKlub poslední naděje (\"Dallas Buyers Club\") je americké drama natočené podle skutečné události. Hlavními představiteli jsou Matthew McConaughey, Jennifer Garner a Jared Leto. Film je oceněn 2 Zlatými glóby (Matthew McConaughey získal Zlatý glóbus za nejlepší mužský herecký výkon a Jared Leto získal Zlatý glóbus za nejlepší mužský herecký výkon ve vedlejší roli).\n\nV šesti kategoriích byl nominován na Oscara, nakonec byl oceněn třemi soškami: za výkony v hlavní a vedlejší mužské roli je získali Matthew McConaughey a Jared Leto, film obdržel také Oscara za nejlepší masky.\n\nAmerický jezdec rodea Ron Woodroof, který nesnáší homosexuály, zjistí, že má AIDS. V 80. letech je však tato choroba považována právě za nemoc této komunity. Ron tak naprosto odmítá přijmout, že by se ho tato diagnóza mohla týkat. Jeho zdravotní potíže se však zhoršují. Léčba nemoci je však tehdy v USA úplně na začátku a nemá tedy možnost oficiálně se dostat k účinným lékům. Rozhodne se proto, že začne do země pašovat neschválené léky.\n\nPři pobytu v nemocnici se seznámí s Rayonem, transsexuálem, který má stejnou diagnózu. Postupem času si na sebe zvyknou, a Rayon tak dokáže zmírnit Ronův odpor k homosexuálům. Ron založí Dallas Buyers Club, přes který se léky – v rámci zdravotního systému zakázané – dostávají k nemocným. Nemůže je lidem prodávat, proto zákon obejde tím, že nemocní platí členské příspěvky a léky získávají v rámci členství. Snaží se také změnit americké zákony tak, aby lidé v poslední fázi nemoci mohli léky dostávat legálně.\n\nRonovi lékaři na začátku dávají 30 dní na to, aby „uspořádal své záležitosti“. Díky různým lékům, které dokáže sehnat, pro sebe získá ještě sedm let. Pomůže tak zároveň mnoha lidem, kterým oficiální zdravotní systém té doby zpočátku nabízí jen čekání na smrt.\n\n"}
{"id": "972782", "url": "https://cs.wikipedia.org/wiki?curid=972782", "title": "Chéroy", "text": "Chéroy\n\nChéroy je francouzská obec v departementu Yonne v regionu Burgundsko-Franche-Comté. V roce 2011 zde žilo 1 615 obyvatel.\n\nObec leží u hranic departementu Yonne s departementem Seine-et-Marne, tedy i u hranic regionu Burgundsko-Franche-Comté s regionem Île-de-France. Sousední obce jsou: Blennes (Seine-et-Marne), Dollot, Jouy, Montacher-Villegardin, Vallery a Vaux-sur-Lunain (Seine-et-Marne).\n\n\"Počet obyvatel\"\n"}
{"id": "972783", "url": "https://cs.wikipedia.org/wiki?curid=972783", "title": "Mokřady Turce", "text": "Mokřady Turce\n\nMokřady Turce jsou chráněna Ramsarská lokalita s plochou více než 750 ha (včetně ochranného pásma), sestávající z několika menších celků – národních přírodních rezervací (Turiec, Kláštorské lúky, Rakšianske rašelinisko) a chráněných areálů (Jazernické jazierko, Ivančinské močiare, Diviacke kruhy, Žarnovica).\n\nMokřady byly 17. února 1998 zařazeny mezi tzv. Ramsarské lokality – tedy do seznamu mezinárodně významných mokřadů.\n\n"}
{"id": "972784", "url": "https://cs.wikipedia.org/wiki?curid=972784", "title": "Majesty", "text": "Majesty\n\nMajesty (mezi roky 2008 a 2011 také známá jako Metal Force) je heavymetalová kapela z Německa. Jejich hudba a styl je silně ovlivněna americkou heavy metalovou kapelou Manowar, britskými Judas Priest a Iron Maiden a německými Accept.\n\nKapela byla založena v roce 1997 Tarekem Magharym a Udem Keppnerem. V roce 2000 kapela vystoupila na různých metalových festivalech a vydala dvě demo nahrávky. Tento úspěch inspiroval Majesty tak, že v roce 2000 vydali první studiové album Keep it True. Na jejich druhém albu s Majesty spolupracoval bývalý kytarista legendární kapely Manowar Ross the Boss. Součástí alba je jeho kytarové sólo.\n\nMajesty se označují za kapelu, která hraje a bojuje za \"Pravý Metal\" (což je běžný termín v heavy metalové scéně pro tradiční heavy metal a power metal). Frontman kapely Tarek Maghary také pořádá festival s názvem \"Keep It True\" (V překladu \"Zůstaň věrný\". Je pojmenován po písni z alba \"Keep it True\" a na festivalu nabízí tradiční Heavy Metalové kapely, často se zde pořádá reunion nebo vzácné vystoupení amerických metalových kapel.\n\nBěhem festivalu Magic Circle 2008 kapela oznámila, že mění jejich jméno z \"Majesty\" na \"Metal Force\". Nicméně, v roce 2011 oznámili že budou pokračovat pod názvem „Majesty“.\n\nV lednu 2013 vydali osmé album Thunder Rider, což je jejich comebackové album, jelikož do roku 2011 vystupovali jako Metalforce. Před vánoci 2013 vydali album s názvem \"Banners High\". Na které navazuje turné s názvem \"Banners High Tour\" a na kterém je budou doprovázet kapely Wisdom a Storm Warrior, v rámci turné vystoupí 16. března 2014 v Praze.\n\n\n\n\n\n\n"}
{"id": "972785", "url": "https://cs.wikipedia.org/wiki?curid=972785", "title": "Kalaat Béni Abbès (474)", "text": "Kalaat Béni Abbès (474)\n\nKalaat Béni Abbès (474) je výsadková a podpůrná loď (\"Bâtiment de Débarquement et de Soutien Logistique\") alžírského námořnictva. Jedná se o zvětšenou modernizovanou verzi italské výsadkové lodě \"San Guisto\". Je vlajkovou lodí alžírského námořnictva.\n\nKontrakt na stavbu plavidla ve výši 400 milionů eur byl zadán roku 2011 společnosti Orizzonte Sistemi Navali, která je joint venture společností Finmeccanica a Fincantieri (konsorcium vzniklo pro stavbu fregat tříd \"Orizzonte\" a \"FREMM\"). Součástí kontraktu je trénink posádky zajištěný italským námořnictvem. Plavidlo postavila společnost Fincantieri ve své loděnici Riva Trigoso. Stavba plavidla byla zahájena dne 11. ledna 2012. Po spuštění na vodu v lednu 2014 bylo plavidlo dokončeno v Muggianu. Do operační služby vstoupilo 4. září 2014.\n\nPosádku tvoří 150 mužů. Plavidlo je vybaveno průběžnou letovou palubou pro operace vrtulníků, kterou s hangárem spojuje jeden výtah. Velitelský ostrov je na pravoboku. Palubní dok na zádi pojme tři vyloďovací čluny typu LCM. Na sponzonech po levé straně letové paluby jsou umístěny tři menší vyloďovací čluny typu LCVP a jeden typu LCP. Kapacita nákladu činí 15 obrněných vozidel, nebo pět tanků T-90SA a až 440 vojáků.\n\nVelmi silná je protiletadlová výzbroj plavidla. K ničení vzdušných cílů loď nese protiletadlový systém MBDA SAAM-ESD s výkonným radarem Selex EMPAR. Na palubě za velitelským ostrovem loď nese šestnáctinásobné vertikální vypouštěcí silo Sylver A50 pro protiletadlové řízené střely Aster 15 s dosahem 30 km. Hlavňovou výzbroj tvoří jeden 76mm kanón OTO Melara Super Rapid na přídi a dvě dálkově ovládané zbraňové stanice s 25mm kanóny. K obraně slouží rovněž dva vrhače klamných cílů SCLAR-H.\n\nPohonný systém tvoří dva diesely Wärtsilä 12V32. Lodní šrouby jsou dva. Elektrickou energii vyrábí čtyři diesel-generátory Isotta Fraschini V1716 C2ME a jeden Isotta Fraschini V1708 T3 jako záložní. Nejvyšší rychlost dosahuje 20 uzlů.\n"}
{"id": "972787", "url": "https://cs.wikipedia.org/wiki?curid=972787", "title": "Unplugged (album, Neil Young)", "text": "Unplugged (album, Neil Young)\n\nUnplugged je koncertní album kanadského hudebníka Neila Younga, vydané v červnu 1993 u vydavatelství Reprise Records. Nahráno bylo 7. února 1993 v rámci série MTV Unplugged. Záznam krom CD verze vyšel rovněž na VHS. Album produkoval David Briggs a vedle dříve vydaných písní je na něm také skladba „Stringman“, která měla být součástí nevydaného alba \"Chrome Dreams\" z roku 1977.\n\nAutorem všech skladeb je Neil Young.\n"}
{"id": "972790", "url": "https://cs.wikipedia.org/wiki?curid=972790", "title": "Diecéze čattagrámská", "text": "Diecéze čattagrámská\n\nDiecéze Čattagrám se nachází v Bangladéši, je katolickou diecézí a její ritus je latinský.\n\nByla založena dne 25. května 1927. Tato diecéze patří do církevní provincie Dháka. Prvním biskupem se stal Arthur-Alfred Lepailleur, C.S.C.. Jejím hlavním chrámem je \"Our Lady of the Holy Rosary Cathedral\" v Čattagrámu. K roku 2006 měla diecéze 31 000 věřících, 14 knězů, 16 řeholních knězů, 28 řeholníků, 86 řeholnic a 10 farností.\n\n\n\n"}
{"id": "972791", "url": "https://cs.wikipedia.org/wiki?curid=972791", "title": "Vent", "text": "Vent\n\nVent [ˈfɛnt] je obec v Rakousku ve spolkové zemi Tyrolsko v okrese Imst. Stojí v uzávěru údolí Venter Tal na řece Venter Ache. Od roku 1854 je součástí obce Sölden.\n\nNa území Ventu stojí horské chaty Breslauer Hütte, Martin-Busch-Haus a Vernagthütte. Je východiskem na nejvyšší horu Ötztalských Alp Wildspitze.\n\nV okolí Ventu jsou sjezdovky, které mají nejdéle v Rakousku sníh mimo ledovcové ski areály.\n"}
{"id": "972792", "url": "https://cs.wikipedia.org/wiki?curid=972792", "title": "Tərlan Kərimov", "text": "Tərlan Kərimov\n\nTərlan Kərimov nebo též Tarlan Karimov [Terlan Kerimov] (* 14. září 1986 Sumqayıt Sovětský svaz) je reprezentant Ázerbájdžánu v sambu a judu.\n\nKərimov začínal kariéru jako sambista. Po mezinárodních úspěších v tomto sportu se rozhodl od roku 2009 zkusit štěstí v judu a dostat se na olympiádu. Členem reprezentace se stal v roce 2010, protože byl schopný akceptovat změněná pravidla.\n\nKvalifikoval se bez větších problémů na olympijské hry v Londýně v roce 2012. V prvním kole měl za soupeře nasazenou jedničku, Inguše reprezentující Rusko, Musu Moguškova. První polovina byla čistě v jeho režii. Subtilnější Moguškov ho v soubojích nedokázal přetlačit a ve druhé minutě se tak nečekaně ujal vedení na juko. Druhá polovina hrací doby byla už v režii Moguškova, který změnil způsob boje a několikrát nebezpečně zahrozil uči-matou. Minutu před koncem bylo vyrovnáno po Moguškově strhu sumi-gaeši a za dalších několik sekund bylo srovnáno i na napomenutí (šida) potom, co za cenu faulu ustál Moguškovu parádu morote seoi-nage. Prodloužení opět převzal otěže zápasu on a po minutě boje kontroval Moguškova po jeho nepovedeném nástupu do uči-maty technikou uči-mata-gaeši na juko. Zápas druhého kola proti Egypťanu Awadovi měl s judem jen málo společného. Nakonec zvítězil na body a ve čtvrtfinále se utkal se Španělem Uriartem. Zápas měl spád, ale byl celý v režii šikovného Španěla. Po minutě boje se Uriarte ujal vedení na juko po seoi-nage. Veškerá jeho další snaha o vyrovnání, například krásný přehoz, za který by se nemusel stydět žádný volnostylař, končila Španělovým kontrem. Recept na Španěla nakonec nenašel a spadnul do oprav. V opravách se utkal s Polákem Paweł Zagrodnik a od úvodu prohrával po Polákově morote seoi-nage na wazari. Tento stav vydržel až do konce a obsadil tak 7. místo.\n\nNa sezonu 2013 nebyl v nejlepší formě a mistrovských turnajů se neúčastnil mimo univerziády v Kazani.\n\n"}
{"id": "972797", "url": "https://cs.wikipedia.org/wiki?curid=972797", "title": "Kostel svatého Petra a Pavla (Růžová)", "text": "Kostel svatého Petra a Pavla (Růžová)\n\nKostel svatého Petra a Pavla stojí v centru obce Růžová, v okrese Děčín. Od roku 1966 je chráněn jako kulturní památka.\n\nFarnost je v Růžové poprvé zmiňována již k roku 1352, kdy spadala pod Děkanství Lípa (dnešní Česká Lípa). Od roku 1562 byla protestantská. Kostel v Růžové byl vystavěn v barokním slohu v letech 1710–1712 na místě starší stavby. Jeho autorem je teplický stavitel Christian Lagler. Patronaci nad kostelem převzal majitel panství hrabě František Karel Clary-Aldringen. Dne 9. října 1712 byla stavba vysvěcena Johannem Christophem Müllerem za účasti hraběcí rodiny. Kostel byl vybaven obrazy apoštolů, přičemž plátno se sv. Petrem a Pavlem pochází zřejmě z dílny okruhu Petra Brandla. Dnes se obrazy nacházejí v zámku v Děčíně. V roce 1786 došlo v Růžové k obnovení farnosti, pod kterou spadají i Kamenická Stráň a Mezná. Až do roku 1912 spadala pod Vikariát Česká Kamenice, později přešla pod Vikariát Děčín. Až do roku 1946 zde byl farářem Mons. Robert Franze.\n\nPo válce nebyla farnost obsazena a kostel se spravoval z Děčína. Ten postupně chátral, neboť tehdejší komunistický režim náboženství nepřál. Zdevastovanému a vyrabovanému kostelu zasadil další ránu 1. srpna 1988 požár, který byl způsoben neopatrným spalováním hromady uschlé trávy a listí poblíž kostela tehdejším duchovním správcem Benno Rösslerem. Od zapálené kupky přeskočil oheň na blízkou túji a z ní na střechu kostela. Na jaře 1989 vydal Okresní národní výbor v Děčíně rozhodnutí o jeho demolici. Na tu už pro převrat v listopadu 1989 nedošlo. V letech 1996-2000 prošel kompletní rekonstrukcí a 7. října 2000 byl biskupem ThDr. Josefem Kouklem znovu vysvěcen. Současný mobiliář pochází z kostelů v Dubnici v Podještědí (oltáře), v Zahořanech u Litoměřic (varhany, křtitelnice a sochy sv. Petra a Pavla), v Markvarticích (sochy). Lavice jsou kopií lavic z kostela v Konojedech u Úštěka.\n\nNa vstupní rampě před kostelem stojí sochy apoštolů. Kolem kostela býval hřbitov. Nový katolický hřbitov na stráni pod Petrovým vrchem začal sloužit roku 1906.\n\n"}
{"id": "972798", "url": "https://cs.wikipedia.org/wiki?curid=972798", "title": "Římskokatolická farnost Želetice u Kyjova", "text": "Římskokatolická farnost Želetice u Kyjova\n\nŘímskokatolická farnost Želetice u Kyjova je územní společenství římských katolíků s farním kostelem svatého Jakuba Staršího v děkanátu Hodonín.\nPrvní písemná zmínka o obci Želetice se vyskytuje roku 1131 v souvislosti s břeclavským kostelem. Během následujících staletí byly Želetice několikrát vyplněněny, kostel (původně gotický) byl proto často renovován.\nOd srpna 2011 do července 2014 byl administrátorem excurrendo D. Vít Martin Červenka, OPraem., novoříšský premonstrát. Od srpna 2014 byl ustanoven administrátorem excurrendo R. D. Mgr. Josef Pohanka. Spolu s ním ve farnosti od 1. srpna 2014 do července 2016 působil farní vikář R. D. Josef Večeřa. ,\n\nNa 28. únor připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 12. srpna.\n\nVe farnosti se pravidelně pořádá tříkrálová sbírka. V roce 2014 se při ní v Želeticích vybralo 14 323 korun, o rok později 15 709 korun, v Nenkovicích vybraná částka v roce 2014 představovala 11 627 korun, v roce 2015 12 425 korun, ve Stavěšicích 8 500 korun (v roce 2014) a 10 200 korun (v roce 2015), ve Strážovicích pak šlo o částky 15 855 (v roce 2014) a 16 023 (v roce 2015). V roce 2016 se při sbírce vybralo v Želeticích 56 544 korun, v Nenkovicích 14 773 korun, ve Stavěšicích 10 380 korun a ve Strážovicích 16 187 korun. \n\n"}
{"id": "972800", "url": "https://cs.wikipedia.org/wiki?curid=972800", "title": "Zdeněk Kristen", "text": "Zdeněk Kristen\n\nZdeněk Hugo Maria Kristen (1. dubna 1902 Praha – 19. července 1967 Praha) byl český historik, archivář a pedagog.\n\nV Praze studoval v letech 1920–1924 historii a PVH a zároveň Státní archivní školu. Poté pokračoval v dvouletém kurzu do roku 1927 studiem paleografie a archivnictví ve Vatikánu. Nejprve působil při Československém historickém ústavu v Římě, poté v letech 1933–1955 v Archivu země České a po spojení v Státním ústředním archivu v Praze. Po odchodu z Prahy se staral o archiv vysoké školy v Olomouci, kde také již od roku 1947 vyučoval PVH.\n\nV jeho práci hrají důležitou roli edice (pokračoval v Codexu diplomaticus et epistolaris regni Bohemiae, vydal třetí díl Epistulae et acta nuntiorum apostolicorum apud imperatorem 1592-1628), texty z diplomatiky (Listy posélací a jejich registra v královské kanceláři české až do Bílé Hory, 1927 a \"Soud dvorský a jeho knihy za krále Ladislava\", 1931) a texty pro pedagogické příručky.\n\n\n"}
{"id": "972804", "url": "https://cs.wikipedia.org/wiki?curid=972804", "title": "Rheinfels", "text": "Rheinfels\n\nRheinfels (česky \"Rýnská skála\") je zřícenina hradu, který leží na skalním ostrohu mezi levým břehem Rýna a údolím Gründelského potoka nad městečkem Sankt Goar v Německu. Jeho stavba byla zahájena v roce 1245 hrabětem Dietherem V., po svém dokončení největší pevností v údolí středního Rýna mezi Koblencí a Mohučí. Nyní je přístupný veřejnosti, kulturní krajina středního Rýna byla v roce 2002 zapsána na seznam Světového dědictví UNESCO.\n\n"}
{"id": "972805", "url": "https://cs.wikipedia.org/wiki?curid=972805", "title": "Cavenago d'Adda", "text": "Cavenago d'Adda\n\nCavenago d'Adda je italská obec v provincii Lodi v oblasti Lombardie.\n\nV roce 2012 zde žilo 2 226 obyvatel.\n\nAbbadia Cerreto, Casaletto Ceredano (CR), Corte Palasio, Credera Rubbiano (CR), Mairago, Ossago Lodigiano, San Martino in Strada, Turano Lodigiano\n\nZdroj: \n\n"}
{"id": "972806", "url": "https://cs.wikipedia.org/wiki?curid=972806", "title": "Kostel svatého Jana Nepomuckého (Jetřichovice)", "text": "Kostel svatého Jana Nepomuckého (Jetřichovice)\n\nKostel svatého Jana Nepomuckého se nachází na okraji Jetřichovic, při svahu kopce Vyhlídka. Obklopuje jej hřbitov. Od roku 1966 je chráněn jako kulturní památka.\n\nV letech 1748-1752 došlo v Jetřichovicích k výstavbě barokní morové kaple, zasvěcené sv. Janu Nepomuckému. Ta byla v letech 1787-1791 přestavěna na kostel. Autorem přestavby byl děčínský stavitel Jan Václav Kosch. V letech 1828-1829 přibyla věž, ve které jsou zavěšeny tři zvony. Zvon z roku 1506 byl původně umístěný v Litoměřicích v dnes zrušeném kostele sv. Vavřince. Po druhé světové válce jetřichovický kostel chátral, ačkoliv bohoslužby se zde konaly až do začátku 80. let 20. století. Na konci 80. let se ocitl v katastrofálním stavu. V letech 1992-1993 byla provedena generální oprava. Dne 30. října 1993 jej biskup ThDr. Josef Koukl po opravě znovu požehnal. V roce 2005 byl kostel upraven do současné podoby. K dalším opravám došlo v letech 2013-2014.\n\nJe to barokní, jednolodní kostel se čtvercovým presbytářem, obdélnou sakristií po jeho severní straně, obdélnou předsíní po severní straně lodi a hranolovou věží na západní straně lodi. Členěn je obdélnými, segmentem ukončenými okny v rámci s uchy. Věž je ve spodní části horizontálně spárovaná, má obdélný vchod, polokruhové okno a v patře okna je polokruhový záklenek. Na východní fasádě, která je členěna pilastry, je vpadlé vykrajované pole a oválné okno. Štít má trojúhelníkové ukončení a niku se sochou sv. Jana Nepomuckého.\n\nPresbytář má v klenbě českou placku. Loď kostela má plochý strop. Sakristie má valenou klenbu s lunetami, podvěží klenbu plackovou a předsíň má plochý strop.\n\nZařízení je převážně historizující z 19. století. Bohatě vyřezávaná rokoková kazatelna pochází ze druhé čtvrtiny 18. století. Zpovědnice jsou z doby kolem roku 1700 a mají bohatou akantovou výzdobu. Křtitelnice je rokoková ze 2. poloviny 18. století. Barokní socha Panny Marie pochází z období kolem roku 1730. Na trojramenné kruchtě jsou dva reliéfy anděla a Panny Marie z výjevu \"Zvěstování\" z 1. poloviny 18. století. Boční oltáře patří patronům přifařených obcí – svatému Prokopu (Rynartice) a svaté Anně (Vysoká Lípa).\n\n"}
{"id": "972808", "url": "https://cs.wikipedia.org/wiki?curid=972808", "title": "Cavenago", "text": "Cavenago\n\nCavenago je součást názvu dvou obcí v Itálii:\n\n"}
{"id": "972813", "url": "https://cs.wikipedia.org/wiki?curid=972813", "title": "Tomáš Průša", "text": "Tomáš Průša\n\nTomáš Průša (* 27. května 1978 Praha) je český politik a ekonom, od ledna 2014 do ledna 2016 místopředseda Strany zelených.\n\nVystudoval Národohospodářskou fakultu Vysoké školy ekonomické v Praze s hlavní specializací na hospodářskou politiku a s vedlejší specializací na učitelství odborných ekonomických předmětů (získal titul Ing.).\n\nIntenzivně se věnuje boji proti korupci v oblasti financování politických stran. Podílel se na vzniku série návrhů protikorupčních opatření včetně paragrafovaných znění zákonů. V roce 2011 otevřel v centru Prahy kavárnu \"Sicily Café\" a dohodl se se Stranou zelených na etickém partnerství, v roce 2017 otevřel druhou pobočku v Praze 8 v Libni – \"Kavárnu a restauraci Palmovka\".\n\nTomáš Průša se veřejně hlásí ke své homosexuální orientaci.\n\nOd roku 2007 je členem Strany zelených. Od února 2008 do září 2011 působil jako hlavní manažer strany. Na sjezdu Strany zelených v listopadu 2012 v České Třebové byl zvolen členem Předsednictva Strany zelených, když získal 69 hlasů. Na dalším sjezdu v lednu 2014 v Praze se stal 3. místopředsedou strany. Funkci vykonával do ledna 2016, kdy již do předsednictva strany nekandidoval.\n\nDo komunální politiky se pokoušel vstoupil, když ve volbách v roce 2010 kandidoval za Stranu zelených do Zastupitelstva Městské části Praha 8, ale neuspěl. Nepovedlo se mu to ani ve volbách v roce 2014.\n"}
{"id": "972814", "url": "https://cs.wikipedia.org/wiki?curid=972814", "title": "Ladislav Čierny", "text": "Ladislav Čierny\n\nLadislav Černý (* 3. listopad 1974, Zvolen) je slovenský hokejový obránce, bratranec útočníka Josefa Černého.\n\nJe odchovancem HKm Zvolen, v nejvyšší soutěži debutoval v premiérovém ročníku slovenské extraligy – 1993/94. Zvolen skončil poslední az elitní ligy vypadl, talentovaného Černého angažoval HC Slovan Bratislava. V tomto klubu hrál dva roky, pak se vrátil do Zvolena, který se mezitím vrátil do nejvyšší soutěže. V sezóně 1999/00 se s klubem probojoval do finále play off, což byl historický úspěch týmu. Další rok Zvolen vybojoval mistrovský titul, to však již Černý hrál v české hokejové extralize za HC České Budějovice. V druhém roce svého budějovického působení se stal nejproduktivnějším obráncem týmu. Následně jej angažoval tým ruské hokejové superligy Lada Togliatti, kde byl jistý čas kapitánem av play off 2002/03 se stal lídrem celé soutěže v počtu plusových bodů.\n\nRočník 2004/05 odehrál v HKm Zvolen, s klubem se opět probojoval do finále play-off. Pak znovu zamířil do ruské superligy a podepsal kontrakt se Severstalu Čerepovec. V průběhu následující sezóny se vrátil do Zvolena a hráčem mateřského klubu byl i v ročníku 2008/09 i s kapitánskou C na hrudi.\nZápas proti Košicím 27. března 2009 byl jeho 500. v české extralize.\n\nLadislav Černý byl členem týmu, který vybojoval na MS 2002 pro Slovensko první titul mistra světa. Nastupoval v obranné formaci s Jergušem Bača.\nHrál i na světovém šampionátu 2003, kde vybojoval bronz a 2004 (4. místo). Zúčastnil se také Světového poháru 2004. Celkově odehrál v slovenské reprezentaci 123 zápasů, vstřelil 11 branek.\n\nStatistiky hráče na Mistrovstvích světa a Olympijských hrách:\n\n"}
{"id": "972815", "url": "https://cs.wikipedia.org/wiki?curid=972815", "title": "Seznam vrcholů v Bukovských vrších", "text": "Seznam vrcholů v Bukovských vrších\n\nSeznam vrcholů v Bukovských vrších zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku. Seznam zatím postihuje pouze slovenskou část pohoří.\n\n"}
{"id": "972817", "url": "https://cs.wikipedia.org/wiki?curid=972817", "title": "Kostel svaté Kateřiny (Počátky)", "text": "Kostel svaté Kateřiny (Počátky)\n\nKostel svaté Kateřiny stojí v Lázních svaté Kateřiny, části Počátek. Okolo prochází trasy dvou naučných stezek – NS Otokara Březiny a NS K pramenům Počátek. Nedaleko kostela stojí kaple sv. Kateřiny. Od roku 1963 je kostel chráněn jako kulturní památka.\n\nKdy byl kostel postaven, není známo. Poprvé je zmiňován roku 1553 a jeho vznik podle všeho souvisí se vznikem lázní a výskytem léčivých pramenů u Počátek. Na jeho výstavbu zřejmě finančně přispívali poutníci. Po třicetileté válce spadal pod kostel sv. Jana Křtitele v Počátkách. V roce 1730 prošel barokní přestavbou, která byla připisována Kiliánu Ignáci Dientzenhoferovi. Autorem však ve skutečnosti je zřejmě Václav Špaček. V letech 1835–1837, 1863–1864 a 1874 prošel řadou rekonstrukcí. V roce 1887 prošla opravou střecha, při které došlo k nálezu destičky z roku 1587. Další opravy, spojené se stavebně-historickým průzkumem, proběhly v letech 1996 a 2001. Kostel obklopoval hřbitov, z něhož se dochovala dvojice hrobů.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 930 000 Kč.\n"}
{"id": "972824", "url": "https://cs.wikipedia.org/wiki?curid=972824", "title": "Josef Čihula", "text": "Josef Čihula\n\nJosef Čihula, zvaný též Joska (18. ledna 1938 – 7. února 1966 Baranie rohy ve Vysokých Tatrách, Československo) byl český horolezec. Toužil po výškách, proto se vyučil pokrývačem. Měl neobyčejný lezecký talent a zvláště jej lákal neznámý terén, proto často objevoval nové směry. V českých skalách má evidováno 197 prvovýstupů. K nejvýznamnějším patří Nebeský pilíř na Suchých skalách, dnes hodnocený IXc, na Hruboskalsku Pamětní cesta na Dračí věž VIIIb, Údolní cesta na Dominstein VIIIb, Ruční spára na Anebo VIIIb, Údolní cesta na Kapelníka VIII, v Jizerských horách Čihulova spára na Zvon VIb a další. Saské horolezce udivil výstupem Údolní cesty na Barberinu, nebo průstupem cesty na Basteischluchtturm, kde volně přelezl tři místa se stavěním. I v Sasku zanechal hodnotné prvovýstupy. Absolvoval též mnoho významných výstupů v horách v zimě i v létě. Do historie horolezectví se zapsal zejména prvovýstupy v Julských Alpách - prostoupením dosud panenské stěny štítu Frdamane police, o které se bojovalo třicet let a prvovýstup středem stěny Široke Peče. Prvovýstupy měl také na Kavkaze. Zemřel tragicky ve Vysokých Tatrách při výstupu východní stěnou Baraních rohů poblíž Téryho chaty. Pomáhal zde tehdy svému příteli Erichu Soukupovi, horolezci z Jablonce nad Nisou, při splnění podmínek vyžadovaných pro získání I. výkonnostní třídy. Jiná dvojice lezců, kteří nad nimi postupovali toutéž cestou, pravděpodobně uvolnila lavinu, jež Čihulu se Soukupem smetla ze skály. Farář Aleš Jaluška z Církve československé husitské, sám bývalý horolezec, který sloužil v únoru 2006 v Turnově vzpomínkovou bohoslužbu za Josefa Čihulu při čtyřicátém výročí jeho smrti, se ale domnívá, že Čihula by se pravděpodobně – vzhledem ke svému horolezeckému umění – účastnil v roce 1970 výpravy na Huascarán v jihoamerickém Peru, během níž zahynuli všichni její členové.\n\nNa úpatí skály Kazatelny v Jizerských horách je instalována pamětní deska upomínající na oba horolezce, kteří v Tatrách zahynuli. Na tabulce je napsáno:\n\n"}
{"id": "972829", "url": "https://cs.wikipedia.org/wiki?curid=972829", "title": "Bugaj", "text": "Bugaj\n\nBugaj ( , 1140 m n. m.) je hora v Kysuckých Beskydech (na polské straně Beskid Żywiecki) na slovensko-polské státní hranici. Nachází se v hlavním hřebeni mezi vrcholy Veľká Červenková (1131 m) na západě a Javorina (1172 m) na východě. Javorina je oddělena sedlem Przełęcz pod Jaworzyną (1040 m). Na sever vybíhá z hory rozsocha \"Kołyski\" sevřená mezi údolí potoků Śrubita na západě a Ciapków na východě. Další rozsocha vybíhá na jih a směřuje přes vrcholy Javorina (1117 m) a Bryzgalky (972 m) k vrcholu Hričovský vrch (728 m), za nímž klesá do údolí řeky Bystrica. Tato rozsocha je sevřena mezi údolí Veľkého potoka na západě a potoka Kašubova Kolíska na východě. Po severním úbočí hory vede červeně značená dálková turistická trasa Główny Szlak Beskidzki. Vrcholem prochází Hlavní evropské rozvodí.\n\n\n"}
{"id": "972831", "url": "https://cs.wikipedia.org/wiki?curid=972831", "title": "Žraločí zátoka", "text": "Žraločí zátoka\n\nŽraločí zátoka (anglicky \"Shark Bay\") je velký mělký záliv, nacházející se v Západní Austrálii, asi 650 kilometrů od města Perth. Žraločí zátoka představuje botanicky a zoologicky cennou lokalitu vzhledem k tomu, že se nachází v oblasti, kde se stýkají vody tropického a mírného pásu. Je domovem mnoha druhů organismů obou těchto biotopů. Pro své mimořádné přírodní bohatství je od roku 1991 zapsána na seznamu světového dědictví UNESCO. Celková rozloha (vodní plochy i souše) chráněného území je 22 009 km².\n\nZátoka je rozlehlou, polouzavřenou vodní plochou, která je od otevřeného Indického oceánu oddělena řadou bariérových ostrovů (největší z nich jsou Bernier, Dorre a Ostrov Dirka Hartoga). Na šířku měří přibližně 100 km, na délku 200 km, její plocha je 13 000 km². Průměrná hloubka vody je 9 m, maximální pak 29 m. Na linii ostrovů navazuje nízký poloostrov Edel. Ve své jižní části je Žraločí zátoka rozdělena poloostrovem Peron-Nanga na mělké zálivy Demham Sound a Freycinet Harbour na západě, L’haridon Bight a Hamelin Pool na východě. V jižní části zátoky se rozprostírá známá pláž Shell Beach tvořená drobnými lasturami mušlí.\n\nNacházejí se zde jedny z nejrozlehlejších plání mořské trávy na světě. Oplývají neobyčejnou rozmanitostí druhů a zabírají celkovou plochu přes 4 000 km². Pouze Wooramel Seagrass Bank, pokryté mořskou trávou, se táhne 130 kilometrů podél pobřeží. Mořská tráva (nejrozšířenější druhy jsou \"Amphibolis antarctica\" a \"Posidonia australis\"), která je ve skutečnosti společenstvím kvetoucím rostlin, přispívá k obrovské rozmanitosti podmořského života.\n\nMladí garnáti, maličké rybky a bezpočet dalších mořských živočichů v ní nacházejí útočiště. Pláně pokryté mořskou trávou poskytují hojnost potravy i asi 10 000 dugongů, nazývaným také „mořské krávy“. Tito savci, kteří váží až 400 kilogramů, pomalu spásají obrovské podmořské pastviny, někdy ve více než 100členných stádech. Oblast severní Austrálie od Žraločí zátoky na západě po Moreton Bay na východě je dnes domovem většiny dugongů na Zemi.\n\nK rozmanitosti živočišné říše přispívají keporkakové (\"Megaptera\"), kteří si zde dělají zastávku při každoročním putování na jih, a velryby jižní (\"Eubalaena australis\"), které sem připlouvají z důvodu rozmnožování. Mezi další zdejší obyvatele podmořského světa patří žralok tygří (\"Galeocerdo cuvier\"), žralok obrovský (\"Rhincodon typus\"), žralok veliký (\"Cetorhinus maximus\"), delfín skákavý (\"Tursiops truncatus\"), kladivounovití (\"Sphyrnidae\"), manta atlantská (\"Manta birostris\"), kareta obrovská (\"Chelonia mydas\"), kareta obecná (\"Caretta caretta\"). Ze suchozemských živočichů zde žijí např. klokánek zemní (\"Bettongia lesueur\"), klokan kosmatý (\"Lagorchestes hirsutus\"), klokan páskovaný (\"Lagostrophus fasciatus\"), bandikut páskovaný (\"Perameles bougainville\"), myška severoaustralská (\"Pseudomys fieldi\"), krysa zajícová (\"Leporillus conditor\").\n\nNa pobřeží Indického oceánu v nejvzdálenějším bodě Austrálie mají vody, ostrovy a poloostrov Shark Bay, které pokrývají rozsáhlou oblast kolem 2,2 milionu hektarů (z nichž asi 70% zabírá moře), řadu mimořádných přírodních rysů, včetně jednoho z největších a nejrůznějších mořských den na světě. Nicméně je to pro jeho stromatolity (kolonie mikrobiálních ploch, které tvoří tvrdé, kopulovité ložiska, o kterých se říká, že jsou nejstaršími formami života na zemi). Tato lokalita je také známá svým bohatým mořským životem včetně velké populace dugongů (\"Dugong\") a poskytuje útočiště pro řadu dalších druhů, které jsou celosvětově ohroženy.\n\n"}
{"id": "972832", "url": "https://cs.wikipedia.org/wiki?curid=972832", "title": "Cyklistická trasa 3016", "text": "Cyklistická trasa 3016\n\nCyklistická trasa 3016 je značená cyklotrasa ve Frýdlantském výběžku Libereckého kraje na severu České republiky, jež spojuje hraniční přechod v Andělce se Smědavou. Na své trase postupně prochází Filipovku, Višňovou, Předlánce, Frýdlant, Raspenavu, Hejnice a Bílý Potok.\n"}
{"id": "972835", "url": "https://cs.wikipedia.org/wiki?curid=972835", "title": "Albert Portas", "text": "Albert Portas\n\nAlbert Portas (* 15. listopad 1973, Barcelona, Španělsko) je současný profesionální španělský tenista. Během své kariéry vyhrál 1 turnaj ve dvouhře a jeden ve čtyřhře.\n"}
{"id": "972837", "url": "https://cs.wikipedia.org/wiki?curid=972837", "title": "Ledovcový fjord v Ilulissatu", "text": "Ledovcový fjord v Ilulissatu\n\nLedovcový fjord v Ilulissatu se nachází 250 km severně od polárního kruhu a 40 km západně od grónského pevninského ledovcového příkrovu, blízko města Ilulissat. Fjord je 40 km dlouhý a 7 km široký. Na konci fjordu ústí ledovec Jakobshavn Isbræ, který je nejproduktivnějším ledovcem na severní polokouli.\n\nLedovec se pohybuje rychlostí 20 až 35 metrů za den. Časté jsou i ledovcové hory vysoké 1000 m, které vznikají ve zlomu ledovcového masivu. Plovoucí ledovce se často dostanou k 40. až 45. rovnoběžce (jižně od Britských ostrovů na úrovni New Yorku).\n"}
{"id": "972844", "url": "https://cs.wikipedia.org/wiki?curid=972844", "title": "Montalais", "text": "Montalais\n\nMontalais [\"montalé\"] je francouzský šlechtický rod, jehož hlavy byly po většinu historie rodu nazývány pány z Chambellay, a to podle názvu panství v historické krajině Anjou, jež rodina vlastnila. Historie rodu se datuje od 14. do 18. století. Prvním známým pánem z Chambellay byl Phillipe de Montalais, jehož manželství s Thomasse de Chemillé je uvedeno v listinách opatství v La Roë z roku 1312. \n\nRod Montalais odvozoval svůj původ ze starého francouzského šlechtického rodu Luisignanů.\n\nPosledním mužským potomkem rodu de Montalais byl Pierre, který měl dvě dcery a žádného syna, který by převzal panství a zajistil pokračování rodu. Poněvadž dcery si podle tehdejšího práva ani po eventuální svatbě nemohly ponechat tento šlechtický titul, rod de Montalais po Pierrově smrti zanikl.\n\nPosledním majitelem Chambellay z tohoto rodu byla nejspíš Nicole-Anne Constance de Montalais - dcera Pierra de Montalais.\n\n\nPierre de Montalais (1616–1659) se narodil jako syn Mathurina de Montalais, tehdejšího pána na Chambellay, a Anny le Voyer. Roku 1632 se oženil se šlechtičnou Renée Le Clerc de Sautré (Paříž roku 1620-?), s níž měl dvě dcery, starší Françoise-Charlotte a mladší Nicole-Anne Constance. Pierre zemřel v roce 1659, datum úmrtí jeho ženy známo není, nicméně je jisté, že se nedožila roku 1660.\n\nStarší ze dvou sester Françoise-Charlotte de Montalais (1633–1718) se stala nejprve hraběnkou v Marans, když se roku 1660 provdala za tamního hraběte Jeana de Beuil. Po jeho smrti (1665) se stala milenkou vévody Jindřicha de Bourbon-Condé (francouzsky Henri Jules de Bourbon-Condé, 1643–1709). S vévodou de Bourbon-Condé měla dceru Julie de Guenani (nebo také de Bourbon), která se 5. března 1696 provdala za Armanda de Madaillan, markýze de Lesparre (1652–1734).\n\nJe známá především z dopisů Marie de Sévigné, které adresovala své dceři, ale svým obsahem připomínají spíš deník. V dopisech je ovšem Françoise-Charlotte brána v negativním světle, protože ji v nich Madame de Sévigné pomlouvá a většinou ji nazývá ”Maranska” či ”Meluzína” (kvůli tomu, že rod Montalais odvozoval svůj původ od rodu Luisignanů, kteří byli s touto pověstí spojení). V dopisech je občas zmiňována i její setra Nicole-Anne, ale nemá tam tak velkou úlohu jako sestra .\n\nKromě s Madame Sévigné se znala také s Madame de La Fayette a François de La Rochefoucauldem, se kterým byla příbuzná a údajně ji oslovoval ”matinko.”\n\nNicole-Anne Constance de Montalais, paní na Chambellay (* asi 1641), byla francouzská šlechtična, dvorní dáma na dvoře francouzského krále Ludvíka XIV. Stala se předobrazem postavy románu Alexandra Dumase \"Tři mušketýři ještě po deseti letech\", Aury de Montalais.\n\nObě sestry Montalaisové, Anna i Françoise, si byly blízké a také příbuzné s Marií de Hautefort, dvorní dámou Anny Rakouské a láskou Ludvíka XIII.\n\nSlečna de Montalais pravděpodobně vyrůstala od mládí až do svých osmnácti let na rodinném panství Chambellay se svým otcem, matkou a sestrou. Po smrti otce (1659) se její sestra vdala a ona se asi v osmnácti letech stala dvorní dámou na dvoře Gastona Orleánského, kde se seznámila s Louisou de La Vallière a stala se její nejlepší přítelkyní a důvěrnicí. Pak se spolu s Louisou přestěhovala do Paříže, do zámku Louvre, kde se obě staly dvorními dámami Henrietty Stuartovny, manželky Filipa I. Orleánského, bratra krále Ludvíka XIV. \n\nLouise de la Vallière byla milenkou tohoto francouzského krále. \"Aura\" (tedy Nicole-Anne Constance) se velmi spřátelila se svou paní Henriettou a byla její tajemnicí i rádkyní. Pomáhala jí při různých dobrodružstvích, především při setkáních Henrietty s jejími milenci.\n\nNa dvoře Ludvíka XIV. se seznámila s Athénaïs de Rochechouart - nebo jak byla později známa - Madame de Montespan - další milenkou francouzského krále.\n\nZ dobových záznamů se ukazuje, že tajně intrikovala a později pracovala pro Marii Terezu, manželku krále Ludvíka XIV., které Nicole-Anne Constance donášela o mileneckém vztahu mezi Louisou de la Vallière a Ludvíkem. Ač tato slečna oplývala mnoha ctnostmi a byla velmi krásná, byla nakonec ode dvora Ludvíka XIV. vyhnána na přímluvu Anny Rakouské a Henriettina milence, kterému překážela v jeho vztahu s princeznou.\n\nNěkdy v roce 1662 byla převzata policií do pařížského kláštera Sain-Martin do vazby. V listopadu téhož roku byla nuce žít v exilu v klášteře Fontevrault mezi léty 1662 až 1665, později se ale pravděpodobně vrátila na rodinné panství Chambellay a nachvíli opět i na královský dvůr, který pravidelně navštěvovala možná taky chvíli pobývala ve Španělsku. Často tedy navštěvovala Paříž, především svou setru Francoise, která chvíli bydlela u Marie de Hautefort aj. města. Není jisté, kdy zemřela, ale mohlo to být kolem roku 1710, protože pravděpodobně v tomto roce přešlo toto panství na rodinu de Racapé z toho důvodu, že byla poslední svého rodu, bez potomků, kteří by panství po ní převzali. To jsou poslední známé informace o Nicole-Anne Constance de Montalais.\n\nV románu Alexandra Dumase staršího \"Tři mušketýři ještě po deseti letech\" vystupuje jako slečna Aura de Montalais. Byla zde dvorní dámou na dvoře Gastona Orleánského a pak Henrietty d'Orleans, stejně jako slečna Louise de La Vallière, se kterou sdílela na zámku v Blois společný pokoj. Stala se její důvěrnou přítelkyní, ale i přes přátelství o ní shromažďovala informace, především v době, kdy Louisa byla milenkou krále Ludvíka XIV. Byla považována za pletichářku, avšak velmi charizmatickou, šarmantní a temperamentní a především velmi půvabnou dívku.\n\nV románu, který začíná roku 1660, je popisována jako veselá a všímavá dívka kolem 18 až 20 let, s kaštanovými vlasy a melodickým hlasem. Je velmi vzdělaná, moudrá, lstivá a vychytralá, ovládá mnoho jazyků a dokonale rozumí politice. Dokáže každého rozesmát. Ráda poslouchá i sama vymýšlí různé vtipné příběhy. Někdy i škádlí své přátele.\n\nAura de Montalais se nikdy neprovdala. V románu je možná alespoň na chvíli zamilovaná do muže jménem Malicorne, který slečnu zčásti obdivuje, avšak nemiluje. Jde o ambiciózního mladíka, syna syndika, do kterého se Aura zamilovala (i když si to sama nepřizná), a který ji jen ”využívá” a snaží se přes ni povýšit u dvora. Má sice v plánu si ji vzít, ale jen pro svůj vlastní prospěch. Jeho plány mu ale pokazí král či královna Anna, která slečnu, na přání Henrietty, pošle do vyhnanství a na Malicorna bude zapomenuto a jeho plány neuskutečněny.\n\nDívka po vyhnanství odjela na své rodinné panství. Literární postava je velmi podobná té historické, jak popisově, tak dějově, krom drobných detailů. V románu není napsáno téměř nic o její rodině, je však pravděpodobné, že Aurélie zde nemá sestru a je tudíž jedináček.\n\n\n"}
{"id": "972850", "url": "https://cs.wikipedia.org/wiki?curid=972850", "title": "Západní Kavkaz", "text": "Západní Kavkaz\n\nZápadní Kavkaz ( ) je nejzápadnější část pohoří Velký Kavkaz. Nachází se 50 km od pobřeží Černého moře, v Krasnodarském kraji, Stavropolském kraji, Karačajevsko-čerkeské republice Ruské federace a v Abchazské republice v Gruzii. Je to jedna z mála oblastí v Evropě s nedotčenými lesy a pastvinami. Pásy unikátního lesa se rozprostírají od nížin po podalpský stupeň hor a alpinské louky jsou spásany divokými zvířaty. Západní Kavkaz se vyznačuje svou rozmanitostí ekosystémů, je domovem důležitých endemických rostlin a živočichů (asi třetina z vysokohorských druhů rostlin Západního Kavkazu jsou endemické).\n\nSpolu s panenskými lesy v Komijské republice na severu Ruska, je to jediné velké pohoří v Evropě, které nebylo poznamenané lidskou činností. V roce 1999 byl Západní Kavkaz zapsán do seznamu Světového dědictví UNESCO.\n\nChráněné území se rozprostírá na ploše 3 516,20 km² a sestává z několika chráněných území. Největší z nich je Kavkazská chráněná krajinná oblast (Кавказский государственный природный биосферный заповедник) se svou ochrannou zónou širokou 1 km, dále Národní park Soči (Сочинский национальный парк) a čtyři menší chráněná území.\nPodloží je velmi různorodé. Nacházejí se zde usazené i přeměněné horniny a tmavé vyvřeliny z různých časových období od praekambria až po paleozoikum. Severní části pohoří jsou charakteristické krasovými vápencovými jeskyněmi, které patří k největším v Rusku. Reliéf je členitý s typickými rysy po ledovcích, jejichž zbytky se zde ještě dají najít, většinou se ale stopy po nich objevují ve formě morén a vysoko položených modrých a zelených jezer, kterých je zde více než 130. Průzračné vody Západního Kavkazu mají dvě povodí. Severní řeky (Labá, Bélaja, ...) se vlévají do řeky Kubáň a do Azovského moře, řeky stékající jižními svahy jsou kratší a vlévají se do Černého moře. Pozoruhodné jsou i četné vodopády, jejichž výše je někdy až 250 metrů.\nPro rostlinstvo je charakteristická nejen vertikální, ale i horizontální zonace ze západu na východ. V nejzápadnější části jsou typické dubovo-habrové, bukové a bukovo-jedlové lesy. Ve vyšších polohách středních částí Západního Kavkazu se vyskytují jedlově-smrkové lesy s břízou a javorem ve vysokých polohách. Ve východních částech se zase vyskytují smrkově-jedlové a borovo-cedrové lesy. Nad hranicí lesa (2 500 m) se nacházejí houštiny endemických pěnišníků a subalpinské a alpinské louky. Dohromady zde bylo zaznamenáno až 1 580 druhů cévnatých rostlin, z nichž asi desetina je v Rusku na pokraji vyhynutí.\n\nRovněž se zde nachází až 700 druhů hub, z nichž 12 je v Rusku ohrožených.\nJe také bohatá. Žije zde 384 druhů obratlovců a 60 druhů savců: vlk, rys, medvěd, prase divoké, kavkazský jelen, kamzík a evropský bizon, který je celosvětově na pokraji vyhynutí. Kromě toho zde žije mnoho druhů ptáků, obojživelníků, plazů a ryb, mnohé z nich ohroženy v Rusku, nebo celosvětově. Byly zaznamenány tisíce druhů hmyzu.\n\nZápadní Kavkaz na stránkách UNESCO\n"}
{"id": "972851", "url": "https://cs.wikipedia.org/wiki?curid=972851", "title": "Ukrajina na Hopmanově poháru", "text": "Ukrajina na Hopmanově poháru\n\nUkrajinana Hopmanově poháru startovala celkem čtyřikrát, poprvé v roce 1993. Před rokem 1992 byli ukrajinští tenisté součástí již zaniklého státního útvaru Sovětského svazu, který do soutěže zasáhl v letech 1990 a 1991. Následně, v roce 1992, Ukrajina tvořila součást týmu Společenství nezávislých států. Samostatně pak do turnaje poprvé zasáhla roku 1993.\n\nDvakrát se ukrajinské družstvo probojovalo do finále a v obou případech z něj odešlo poraženo.\n\nV roce 1995 nestačila sourozenecká dvojice Andreje a Natalie Medveděvových v boji o titul na Německo, reprezentované Anke Huberovou a Borisem Beckerem. Bez porážky v základní skupině pak Elina Svitolinová s Alexandrem Dolgopolovem prošli v ročníku 2016 do finále, v němž nestačili na Zelený tým Austrálie ve složení Darja Gavrilovová a Nick Kyrgios. Singlové porážky znamenaly konečnou prohru 0–2.\n\n\"Tabulka uvádí seznam ukrajinských tenistů, kteří reprezentovali organizaci na Hopmanově poháru\".\n"}
{"id": "972857", "url": "https://cs.wikipedia.org/wiki?curid=972857", "title": "Vredefort (kráter)", "text": "Vredefort (kráter)\n\nVredefort nebo Vredefort Dome je impaktní kráter nacházející se v provincii Svobodný stát v Jihoafrické republice. Město Vredefort, po kterém nese jméno, se rozkládá uvnitř kráteru. Pro svůj geologický význam byl kráter v roce 2005 zařazen do seznamu lokalit světového dědictví UNESCO.\nOdhaduje se, že bolid, který vytvořil kráter Vredefort, měl více než 10 km v průměru. Kráter má průměr téměř 300 kilometrů, je tedy větší než Sudbury Basin (250 km) a kráter Chicxulub (170 km), jehož dopad pravděpodobně vyhladil dinosaury. Vredefort je tak nejstarším dosud objeveným kráterem, ačkoli v roce 2006 objevili vědci zatím nepotvrzený kráter ve Wilkesově zemi, který by měl v případě potvrzení průměr téměř 500 km. Jeho stáří se odhaduje na 2 023 ± 4 milionů let, v té době probíhalo na Zemi období proterozoika. \n\nKráter má strukturu složenou z několika prstenců. Na Zemi je takových útvarů málo, protože eroze a desková tektonika mnohé z nich zničily, ale na ostatních tělesech sluneční soustavy se jich zachovalo mnohem více. Jedním z takových prstencových kráterů je i Valhalla na Jupiterově měsíci Kallisto.\n"}
{"id": "972858", "url": "https://cs.wikipedia.org/wiki?curid=972858", "title": "Milan Bartovič", "text": "Milan Bartovič\n\nMilan Bartovič (* 9. duben 1981, Trenčín) je slovenský hokejový útočník hrající za HC Dukla Trenčín.\n\nS hokejem začínal v Dukle Trenčín. Draftovalo ho Buffalo Sabres v roce 1999. V následujících sezónách působil na farmě tohoto mužstva Rochester Americans v AHL. Svůj první zápas v NHL odehrál 2. dubna 2003 za Buffalo Sabres proti Atlantě Thrashers. Před ročníkem 2005/06 byl vyměněn do Chicago Blackhawks, ani v tomto klubu se však neprosadil.\n\nPřed sezónou 2006/07 se rozhodl vrátit do Evropy. Sezónu začal ve švédské Elitserien v klubu Malmö Redhawks, v jejím průběhu přestoupil do ZSC Curych Lions. Od roku 2007 byl oporou českého extraligového oddílu Bílí Tygři Liberec.\n\nSezónu 2010/11 začal v mužstvu KHL Atlant Mytišči, za které odehrál 23 zápasů, následně se vrátil zpět do Liberce. Před sezónou 2012/13 podepsal dvouletou smlouvu se Slovanem Bratislava. Zůstal v ní až do konce sezóny 2015/16. Poté se rozhodl vrátit do extraligového klubu Bílí Tygři Liberec, kde podepsal smlouvu na tři roky.V sezóně 2017/18 odehrál 24 zápasů za Bílé Tygry Liberec, pak ale přestoupil do HC Vítkovice Ridera. V létě 2018 se vrátil do rodného Trenčína.\n\n\n"}
{"id": "972888", "url": "https://cs.wikipedia.org/wiki?curid=972888", "title": "Miroslav Malchar", "text": "Miroslav Malchar\n\nMiroslav Malchar (* 10. ledna 1957) je český politik a lékař, v roce 2014 krátce místopředseda Věcí veřejných, bývalý místopředseda US-DEU a bývalý zastupitel města Rožnova pod Radhoštěm.\n\nVystudoval obor všeobecné lékařství na Lékařské fakultě Univerzity Palackého v Olomouci a získal titul MUDr.\n\nOd roku 1982 pracuje jako chirurg. V minulosti byl i ředitelem nemocnice, nyní působí jako jednatel soukromého zdravotnického zařízení v Rožnově pod Radhoštěm.\n\nV roce 1994 vstoupil do ODS, odkud pak v roce 1998 přešel do Unie svobody. V letech 2000 až 2001 vykonával funkci místopředsedy Unie svobody.\n\nDo regionální politiky vstoupil, když byl v komunálních volbách v roce 2006 zvolen ještě jako nestraník na kandidátce subjektu \"SNK-Za prosperitu a rozvoj Rožnova\" do Zastupitelstva města Rožnova pod Radhoštěm. V roce 2008 se stal členem strany Věci veřejné a za tuto stranu obhájil v komunálních volbách v roce 2010 mandát zastupitele města. Z této pozice v září 2012 odstoupil, a to z důvodu předem plánované obměny v městském zastupitelstvu ze strany Věcí veřejných.\n\nVe volbách do Poslanecké sněmovny PČR v roce 2010 kandidoval za Věci veřejné ve Zlínském kraji, ale neuspěl.\n\nNa sjezdu Věcí veřejných v lednu 2014 v Hradci Králové byl zvolen místopředsedou strany. Na tuto funkci později rezignoval.\n"}
{"id": "972898", "url": "https://cs.wikipedia.org/wiki?curid=972898", "title": "Vinařská oblast Alto Douro", "text": "Vinařská oblast Alto Douro\n\nVinařská oblast Alto Douro (\"Vysoké Douro\") leží na portugalských březích řeky Douro na severovýchodě země. Oblast má rozlohu cca 24 600 ha. Víno se zde vyrábí již 2 000 let a v roce 1756 byla oblast vyhlášena první zákonem chráněnou vinařskou oblastí. Nejznámější víno je portské. V roce 2001 bylo Alto Douro zapsáno na seznam světového dědictví UNESCO.\n\nRegion se skládá z 13 obcí (\"concelhos\"): Mesão Frio, Peso da Régua, Santa Marta de Penaguião, Vila Real, Alijó, Sabrosa, Carrazedo de Ansiaes, Torre de Moncorvo, Lamego, Armamar, Tabuaço, S. João da Pesqueira a Vila Nova de Foz Côa.\n\n"}
{"id": "972899", "url": "https://cs.wikipedia.org/wiki?curid=972899", "title": "Lovelace (kráter)", "text": "Lovelace (kráter)\n\nLovelace je impaktní kráter nacházející se blízko severního pólu v librační oblasti Měsíce. Ze Země je tudíž pozorovatelný jen občas a s velkým zkreslením. Vzhledem k jeho poloze na něj dopadá sluneční svit pod nízkým úhlem. Kráter má průměr 54 km. Na dně je malý centrální pahorek. Severně leží větší kráter Hermite (společně s kráterem Lenard) a východně pak obdobně velký Sylvester. Jižně se nachází kráter Froelich. Mezi Lovelacem a Sylvestrem leží Haber, který byl pojmenován v roce 2009.\n\nPojmenován byl na počest amerického lékaře Williama Randolpha Lovelace II.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972900", "url": "https://cs.wikipedia.org/wiki?curid=972900", "title": "Uzbekistán na Hopmanově poháru", "text": "Uzbekistán na Hopmanově poháru\n\nUzbekistán se zúčastnila Hopmanova poháru pouze v roce 2003, kdy vyhrál kvalifikaci a dostal se do základní skupiny.\n\"Tabulka uvádí seznam novozélandských tenistů, kteří reprezentovali organizaci na Hopmanově poháru\".\n"}
{"id": "972902", "url": "https://cs.wikipedia.org/wiki?curid=972902", "title": "Pauli Nevala", "text": "Pauli Nevala\n\nPauli Lauri Nevala (* 30. října 1940 Pohja) je bývalý finský atlet, olympijský vítěz v hodu oštěpem z roku 1964.\nJeho mezinárodní kariéra začala na mistrovství Evropy v Bělehradě v roce 1962, kde však nepostoupil z oštěpařské kvalifikace. Před olympiádou v Tokiu měl sice tréninkový výpadek kvůli zranění, přesto vybojoval zlatou medaili výkonem 82, 66 m.Na evropském šampionátu v Budapešti v roce 1966 skončil čtvrtý. Při svém druhém olympijském startu v Mexiku v roce 1968 se nekvalifikoval do finále, na mistrovství Evropy v Athénách v roce 1969 skončil na druhém místě. Jeho osobní rekord je 92,64 m z roku 1970.\n"}
{"id": "972903", "url": "https://cs.wikipedia.org/wiki?curid=972903", "title": "Via dell’Abbondanza", "text": "Via dell’Abbondanza\n\nVia dell'Abbondanza (česky \"Ulice hojnosti\") je název jedné z ulic antického města Pompeje. Jde o nejdelší a nejfrekventovanější z pompejských městských komunikací.\n\nZa své pojmenování ulice vděčí reliéfu na sloupu travertinové fontány v blízkosti hlavního fóra, na kterém je zobrazena bohyně, alegorické božstvo v podobě mladé ženy s tzv. rohem hojnosti na svém levém rameni.\n\"Via dell'Abbondanza\" svojí geografickou polohou představovala spodní (také větší) \"Decumanus\" (\"Decumanus maximus\", tj. podélnou tepnu; termínem \"decumani\" byly označovány dvě horizontální ulice, které spolu se dvěma příčnými svislými ulicemi označovanými \"Cardini\", rozdělovaly město na správní oblasti) a vede napříč celým městem ve východo-západním směru. Vyúsťuje v jihovýchodní části hlavního fóra a končí u městských hradeb v Sarnské bráně (\"Porta Sarno\").\n\nZ historického i architektonického hlediska se rozděluje na tři části, podle vzhledu, používání a doby výstavby. První část, nejstarší, pocházející ze 6. stol. před. Kr., začíná u hlavního fóra. Byla určena výhradně chodcům a směrem od fóra klesala. Na ni navazovala druhá část, ze všech úseků nejkratší, která začínala u severního vyústění Divadelní ulice (\"Via dei Teatro\") a končila na křižovatce s další důležitou Pompejskou komunikací – Stabijskou ulicí (\"Via di Stabia\"). Rovněž byla určena pouze pro pěší.\n\nOd tohoto rozcestí \"Via dell'Abbondanza\" pokračovala na východ až k městským hradbám. Tento úsek, vybudovaný v 3. – 2. stol. před Kr., byl ze všech nejdelší. Využívali ho jak chodci tak i povozy. Ulice byla na tomto úseku široká kolem čtyř metrů a celá byla dlážděná mohutnými čedičovými bloky. Chodníky byly v některých místech až šedesát centimetrů nad vozovkou, což mělo usnadňovat odvádění vody v době přívalových dešťů. Na místech určených k procházení pěších přes vozovku byly do výšky chodníků položené velké opracované bloky kamenů s rozestupy pro kola povozů. Obrubníky měly na hranách směřujících do vozovky otvory určené na přivazování tažných zvířat.\nNa křižovatce \"Via dell'Abbondanza\" a \"Via di Stabia\" jsou v nejširší části ulice dodnes zřetelné pozůstatky čtyř pilířů, které nesly čtyřboký oblouk. Před každým z pilířů stála čestná socha; jednou z nich byla socha M. Holconia Rufa, vojenského tribuna a duumvira, později vyznamenaného titulem \"patron města\".\n\nV pravidelných rozestupech, zejména na místech křížení se s jinými ulicemi, stály veřejné fontány, které neustále zásobovala voda z akvaduktu.\n\"Via dell'Abbondanza\" během celé existence města byla živou tepnou a neustále na ní pulzoval čilý ruch. Hemžila se chodci, pouličními prodavači, venkovany přicházejícími do města, ženami nesoucími vodu z veřejných fontán a množstvím povozů převážejících různé zboží a hotové výrobky. Ulici lemovaly obchody, vybavení pro pohoštění kolemjdoucích (\"Thermopolis\"), herny (\"tabernae\") jakož i četné soukromé domy. Vchody soukromých domů zápasily o místo s honosnými průčelími obchodů a řemeslnických dílen. Budovy, většinou dvoupodlažní, měly pultové střechy a balkony, které zakrývaly téměř celý chodník. Fasády byly zdobeny freskami (s mytologickými či žánrovými scénami) a malovanými nápisy.\nZ množství staveb lemujících po obou stranách ulici byly na levé straně (ve směru od hlavního fóra; severní) nejvýznamnějšími: Stabijské lázně, Dům M. Epida Rufa, Polybiův dům a Dům Moralisty, na pravé straně (jižní): Dům Paquia Procula, Dům Loreia Tiburtina, Dům s Venuší v mušli a Dům Iulie Felix.\nStabijské lázně (\"Thermae Stabiae\") ležící na křižovatce s ulicí \"Via di Stabia\" jsou nejstaršími, ale také nejzachovalejšími lázněmi ve městě. Hlavní vchod z Via dell'Abbondanza vedl do rozsáhlého lichoběžníkového prostoru se sloupořadím.\n\nDům, do kterého se vstupovalo přes vysoké pódium, má jedno z nejgrandióznějších atrií v Pompejích. Tvoří ho šestnáct sloupů, vysokých 4,50 metru. Místnosti za atriem obsahovaly zajímavé malby s mytologickými náměty.\nDům C. Iulia Polybia je jedním z nejpůsobivějších obydlí na \"Via dell'Abbondanza\", a to jak pro svou velikost, tak díky výtvarným dekoracím a zařízení.\nDům se zajímavým názvem dostal své pojmenování podle nápisů objevených v jeho interiéru, vybízejících k slušnému chování; zvlášť zaujmou tři pravidla dobrého vychování – \"\"mít čisté nohy a nezašpinit ložní prádlo, respektovat ženy a stranit se vulgárních slov, vyhýbat se hněvu a invektiv\".\"\nDům se stal známým zajímavou mozaikovou výzdobou podlah se zvířecími motivy. V domě se také našla jedna z nejznámějších fresek antického světa – \"Portrét Paquia Procula a jeho manželky\" (dnes v Národním archeologickém muzeu v Neapoli), známá svou mimořádnou zachovalostí.\nNázev domu, patřícího původně vznešené římské rodině, vznikl spojením dvou jmen, napsaných na jeho fasádě. Šlo o volební agitace, z nichž jedny vyzývaly voliče, aby dali hlas jistému Loreiovi, jiné jakémusi Tiburtinovi. Dům byl za posledního majitele přestavěn na svatyni s uctíváním kultu egyptské bohyně Isis. Dům měl zajímavé architektonické provedení zahrady, jejíž středem vedl zdobený bazén s kaskádami. Bazén ústil do okrasné fontány v podobě malého chrámu, s dvojicí dochovaných maleb po stranách.\n\nDům se zvláštním názvem, někdejší obydlí zámožných lidí, je pojmenován podle velké fresky na jižní stěně peristylové zahrady. Uprostřed stěny umělec představil iluzi velkého otevřeného okna s výhledem na moře, kde právě plave ležíc na boku na růžové mušli, tažené po mořské hladině delfínem Venuše. Bohyně je ozdobena stužkou na čele, náhrdelníkem, náušnicemi a náramky. Interiér domu obsahuje i další hodnotné malby.\nDnes se skví v plné kráse po celkové rekonstrukci v druhé polovině 20. století.\nJde o jedno z nejvznešenějších a největších obydlí v Pompejích. Výzkumy ukázaly, že vznikl spojením dvou samostatných budov oddělených ulicí. Po spojení ulice zanikla. Prošel zajímavou historií. Objeven byl již v letech 1755 – 1757. Při vykopávkách byl kompletně vykraden a opět zasypán. K opětovnému objevení přišlo až o téměř sto let později.\n\nNázev dostal podle nápisu nalezeného u vchodu, na kterém jeho majitelka, Iulia Felix, nabízela dvě části domu – lázně a obchod – na pronájem.\n\n"}
{"id": "972904", "url": "https://cs.wikipedia.org/wiki?curid=972904", "title": "Pavel Andrš", "text": "Pavel Andrš\n\nPavel Andrš (* 8. dubna 1977 Liberec, Československo) je český římskokatolický duchovní a kanonista.\n\nVystudoval teologii na pražské Katolické teologické fakultě Karlovy univerzity. Mezi roky 2006 až 2008 působil v duchovní správě jako farní vikář v Ústí nad Labem-Střekov. Poté odešel do Říma studovat kanonické právo na Papežské lateránské univerzitě a bydlel v papežské koleji pro české bohoslovce Nepomucenum. Když dne 7. ledna 2011 zemřel farář hejnické farnosti Miloš Raban, existoval reálný předpoklad, že jej ve funkci nahradí polský kněz Jacek Wszola, který Rabanovi v posledních letech jeho života vypomáhal při bohoslužbách. Litoměřický biskup Jan Baxant, do jehož pravomoci hejnická farnost patří, však rozhodl jinak. Otce Wszolu přeložil do farnosti v Novém Městě pod Smrkem a novým hejnickým administrátorem se stal Pavel Andrš. Ten se svěřeného úkolu po dokončení římského studia ujal od 1. září 2011. Jako duchovní správce hejnické farnosti, při péči o kostel Navštívení Panny Marie spolu s \"Mezinárodním centrem duchovní obnovy v Hejnicích\", navíc excurrendo spravuje ještě dvě další farnosti, a sice Raspenavu a Mníšek u Liberce. Od 1. října 2011 do 30. září 2016 byl jmenován soudcem pražského Metropolitního církevního soudu. Počínaje prvním březnem 2014 se stal zástupcem litoměřické diecéze ve správním výboru Českého katolického biblického díla. Od 1. ledna 2015 byl také jmenován soudcem a viceoficiálem Diecézního soudu diecéze litoměřické. Dne 1. března 2015 ho litoměřický biskup Jan Baxant ustanovil hejnickým farářem.\n\n\n"}
{"id": "972905", "url": "https://cs.wikipedia.org/wiki?curid=972905", "title": "Haber (kráter)", "text": "Haber (kráter)\n\nHaber je starý impaktní kráter nacházející se blízko severního pólu v librační oblasti Měsíce. Vzhledem k jeho poloze na něj dopadá sluneční svit pod nízkým úhlem. Kráter má průměr 57 km a nemá centrální pahorek. Jeho okrajový val je značně erodovaný.\n\nHaber leží uprostřed trojúhelníku tvořeného krátery Hermite (společně s kráterem Lenard severní vrchol pomyslného trojúhelníku) a přibližně stejně velkými Sylvesterem (jihovýchodně) a Lovelacem (jihozápadně). Srovnatelně velké krátery Sylvester a Lovelace jsou však zachovalejší.\n\nPojmenován byl na počest německého chemika Fritze Habera, držitele Nobelovy ceny za chemii. Mezinárodní astronomická unie mu přidělila jméno v roce 2009.\n\n"}
{"id": "972906", "url": "https://cs.wikipedia.org/wiki?curid=972906", "title": "Velký Trianon", "text": "Velký Trianon\n\nZámek Velký Trianon (\"Grand Trianon\") je součástí zahrad zámku Versailles. Je postaven v barokním stylu.\n\nPostavil ho v letech 1687–1688 pro krále Ludvíka XIV. architekt Jules Hardouin Mansart. Dokud nebyl postaven Malý Trianon nazýval se \"Trianon de marbre\" (Mramorový Trianon).\n\nDo Velkého Trianonu se původně uchyloval král, když ho unavil rušný život v zámku. Palác je přízemní, střední otevřený portikus připomíná sloupovou síň optického peristylu. Asymetrická zahradní fasáda odpovídá požadavku spojení stavby s okolím. Nestrhává na sebe pozornost a dodává stavbě přívětivější vzhled. Od období renesance to byl první pokus oživit krásu klasické polychromie.\n\n4. června 1920 zde byla podepsána Trianonská mírová smlouva.\n"}
{"id": "972910", "url": "https://cs.wikipedia.org/wiki?curid=972910", "title": "Malý Trianon", "text": "Malý Trianon\n\nMalý Trianon je zámek umístěný na pozemku paláce Versailles v městečku Versailles ve Francii. Byl navržen architektem Ange-Jacques Gabrielem pro krále Ludvíka XV. a jeho dlouholetou milenku Madame de Pompadour a postaven během let 1762 - 1768.\n\nMadame de Pompadour zemřela 4 roky před jeho dokončením a zámek byl později vlastněn její nástupkyní Madame du Barry. Roku 1774, po nástupu dvacetiletého Ludvíka XVI. na trůn, dostala tento zámek a okolní park 19letá královna Marie Antoinetta pro své výhradní použití a zábavu.\n\nZámek Malý Trianon je známým příkladem přeměny rokokového stylu z první poloviny 18. století k střídmějšímu a noblesnějšímu neoklasickému stylu 60. let 18. století.\n\nExteriér zámku je jednoduchý a elegantní, architektonicky přesný a vysoce originální. Malý Trianon přitahuje zájem svými čtyřmi fasádami, které byly promyšleně navrženy k té části panství, kde naplno vyniknou. Převažuje korintský charakter s dvěma oddělenými a s dvěma spojenými sloupy, sloupy také obklopují nádvoří a skleníky Ludvíka XV.\n\nMarie Antoinetta přišla do Malého Trianonu nejen proto, aby unikla formálnosti královského dvora, ale aby i setřásla břemeno královské odpovědnosti. Všechno bylo \"par ordre de la Reine\" (na základě královniny vůle). Nikomu nebylo dovoleno vstoupit do sídla bez královnina výslovného dovolení. Do zámku mohly vstoupit bez povolení pouze královniny oblíbenkyně - Marie Luisa Savojská (princezna de Lamballe) a Gabriela de Polastron (vévodkyně de Polignac).\n\nZámek byl navržen tak, aby nabízel co nejlepší vzájemnou komunikaci mezi hosty a služebníky. Uvnitř královnina apartmánu lze postřehnout neustálou potřebu soukromí: výzdoba jejího budoáru zobrazuje vynalézavý unikát té doby, zrcadlové tabule se dají otočit tak, aby zakryly okna. Její ložnice i když je jednoduchá, je velmi elegantní a zařízená nábytkem od Georga Jacoba a Jeana Henri Riesenera. Tapety dal vytisknout Jean-Baptiste Pillement.\n"}
{"id": "972911", "url": "https://cs.wikipedia.org/wiki?curid=972911", "title": "Gore (kráter)", "text": "Gore (kráter)\n\nGore je malý impaktní kráter nacházející se blízko severního pólu v librační oblasti Měsíce. Vzhledem k jeho poloze na něj dopadá sluneční svit pod nízkým úhlem. Má průměr 9 km a leží blízko východního okraje valové roviny Hermite. Jiho-jihozápadně od něj leží srovnatelně velký kráter Grignard a ještě dále pak větší Sylvester.\n\nPojmenován byl na počest irského astronoma Johna Ellarda Gore. Mezinárodní astronomická unie mu přidělila jméno v roce 2009.\n\n"}
{"id": "972913", "url": "https://cs.wikipedia.org/wiki?curid=972913", "title": "Zámecký park (Lysá nad Labem)", "text": "Zámecký park (Lysá nad Labem)\n\nZámecký park v Lysé nad Labem se skládá z francouzského libosadu a anglického parku. Francouzský park je zdoben bohatou sochařskou výzdobou z dílen Matyáše Bernarda Brauna a Ignáce Františka Platzera. Zámecký park je součástí památkově chráněného zámeckého areálu.\n\nNejstarší zpráva o umění zahradnickém pochází z roku 1553, kdy se na jižním svahu od zámku k západu nacházela velká vinice a dále kdesi v areálu i vinice malá, která ležela kdesi za šafranicí. Vyhynulá šafranice byla později přeměněná na štěpnici, zvanou snad zdrobnělinou sádek. \n\nDalší větší zahradní úpravy jsou doložené v urbáři z roku 1696, v němž se uvádí, že u zámku je libosad, štěpnice s mnoha zákrsky a jiného druhu stromy, dvě velké aleje se špalírem habrů, letohrádek, střelnice a závodiště pro hry a zápasy. V této době vlastnil panství hrabě František Antonín Špork, který sehrál i v utváření zahrad důležitou roli. Po roce 1696 dal podnět k vytvoření první okrasné zahrady tzv. francouzského libosadu na místě bývalé štěpnice, na východní straně zámeckého vrchu. Určitý vliv na Šporkův estetický vkus a na podobu francouzského libosadu, měly jeho kavalírské cesty, při kterých navštívil přední evropské dvory, včetně Versailles Ludvíka XIV. Tyto cesty hrabě podstoupil po ukončení smutečního roku otcovy smrti mezi léty 1679 až 1684. \n\nZ finančních důvodů byl František Antonín Špork nucen v roce 1722 panství prodat Josefu hraběti Černínovi. V roce 1734 panství znovunabyl a rozhodl se dotvořit tzv. parádní zahradu. Podoba této zahrady spočívala ve výsadbě habrových špalírů do hvězdic a v ozdobení jednotlivých parterů sochařskou výzdobou. Inspiraci pro takto koncipovaný park mohl načerpat snad u svého přítele, barona von Globena, kterého navštívil v roce 1733 v době svého lázeňského pobytu v Karlových Varech na tehdejším Globenovském panství ve Valči. Na tomto zámku mohl tehdy spatřit zahradu ve francouzském stylu s bohatou uměleckou výzdobou, altány a vodopády. \n\nK dalším parkovým úpravám došlo až po smrti Františka Antonína Šporka, které nechal realizovat jeho adoptovaný syn František Karel Rudolf hrabě Swéerts-Sporck, jenž pro své záměry zakoupil v letech 1741–1749 postupně sousední pozemky, čímž park dosáhl současné velikosti. Zámecký park tak rozšířil o listnatý les, složený především z dubů a o prostor parku v místech nevelkého kamenolomu na severní straně zámeckého areálu. Pro tento park se v Lysé nad Labem ujalo již v renesančních dobách pojmenování Bludnice. Všechny tyto pozemky hrabě zakoupil za účelem vybudování anglického parku. Jednalo se o zcela nový způsob parkové úpravy, který se vymykal z formálního řešení tehdejší doby a stal se také jedním z prvních anglických parkových úprav v Čechách. Vzdělaný František pro něj našel nejspíše inspiraci v anglické tematické literatuře poloviny 18. století. \n\nK dalšímu zásahu do podoby zámeckého parku došlo mezi léty 1826–1831, kdy došlo k připojení části pozemků k faře, za účelem zřízení farní zahrady. Při tomto zásahu došlo ke zničení osové dispozice a hvězdicových habrových špalírů, ze kterých zbylo pouze torzo. \nJosef, poslední hrabě Swéerts-Sporck, nechal zarůst část s habrovými špalíry a torzo hvězdice, dále se soustředil pouze na formální úpravu horních dvou teras, nacházejících se v blízkosti zámku. \n\nPo smrti Josefa v roce 1848, kdy byl park ponechán několik let zcela spontánnímu vývoji, přišla v roce 1851 Štěpánka Viktorie kněžna Rohanová, která nechala okolo celého zámeckého areálu postavit kamennou zeď a přebudovat francouzský libosad. U zanedbaného libosadu dokázala znovu dosáhnout pravidelné dispozice tím, že nechala nově navržené špalírové hvězdice pouze v poloviční šíři. Střední osa parku se tak dostala na jižní okraj libosadu. V souvislosti se vznikem nové středové osy došlo i ke stěhování alegorického souboru dvanácti měsíců, právě do nově vytvořené osy, kde se alegorie nacházejí do dnešních dnů. Komplexní úprava zámku spočívala ve vytvoření louky s okružní pěšinou za severním křídlem zámku. Okružní pěšina kolem louky směřovala ke kašně s vodotryskem, která se nedochovala. \nŠtěpánku kněžnu Rohanovou díky jejímu životnímu stylu a mecenášství postihla roku 1882 taková finanční tíseň, že byla nucena zámek odprodat. Po roce 1889 se rozhodl tehdejší vlastník panství, Úvěrová banka odškodnit své pohledávky vytěžením dřeva z Bludnice. Po odtěžení cenných porostů byla Bludnice ponechána vlastnímu osudu do dnešních dnů, kdy se zde nachází vysoká hustota náletových dřevin.\n\nK poslednímu významnějšímu zásahu do podoby zámeckého parku došlo během let 1890 až 1905, kdy panství vlastnil Bedřich baron Leitenberg. Ten na rekultivaci Bludnice a vyřešení terasy před západním křídlem oslovil Eduarda Petzolda, známého tím, že se při dotváření parku řídil původními záměry Pücklerovými a udržoval krásu a důraz na používání místních přirozených dřevin. \n\nPark v Lysé nad Labem byl poslední park, který Eduard Petzold komponoval, v roce 1891 zemřel. Na západní straně zámku před západním křídlem zahradní architekt nově otevřel dlouhé průhledy do krajiny, které bylo možné pozorovat z nově vytvořené terasy. Plánovaná obnova Bludnice nebyla po Petzoldově smrti dokončena. Baron Leitenberg nebyl schopný nalézt vhodného zahradního architekta evropského věhlasu. \n\nPo Petzoldových realizacích došlo v roce 1963 pouze k obnově habrových špalíru francouzského libosadu. Při této obnově byla zachována podoba, jakou zámku dala Štěpánka kněžna Rohanová. \n\nDnes dochází k rozsáhlé obnově zámeckého parku. Od června roku 2007 byl obnovou zámeckého parku pověřený nový zámecký zahradník. \n\n\n"}
{"id": "972914", "url": "https://cs.wikipedia.org/wiki?curid=972914", "title": "Socha bánhidského Turula", "text": "Socha bánhidského Turula\n\nSocha bánhidského Turula v Bánhidě v Maďarsku je největší pomník dravého ptáka v Evropě. Nachází se na skále v nadmořské výšce 340 m n. m. a byl postaven u příležitosti oslav milénia v roce 1907. Sochu navrhl a zhotovil Gyula Donáth a vyrobena byla v továrně Zellerin.\n\nPodobných soch bylo vybudováno v dalších uherských městech ve stejné době nespočet, po rozpadu Rakousko-Uherska byly některé z nich (převážně na území Československa a Rumunska) odstraněny jako symbol uherské moci.\n\nPo převratu v roce 1918 se pokusili komunisté sochu poničit, v roce 1926 ale byla obnovena. Další rekonstrukce sochy byla provedena v roce 1992\n\nSocha byla zbudována nedaleko místa Bitvy u Bánhidy (907), kde se střetlo vojsko Arpádovo a Svatoplukovo. Je dobře viditelná z dálničního tahu Vídeň-Budapešť.\n\nCelková výška sochy od nohou po vrch křídel je 20 metrů a 34 centimetrů; rozpětí křídel je 14 metrů a 38 centimetrů. Zajímavostí je, že do dutiny drápu středního prstu se vejde více než 5 litrů vody.\n"}
{"id": "972915", "url": "https://cs.wikipedia.org/wiki?curid=972915", "title": "Grignard (kráter)", "text": "Grignard (kráter)\n\nGrignard je malý impaktní kráter nacházející se blízko severního pólu v librační oblasti Měsíce. Vzhledem k jeho poloze na něj dopadá sluneční svit pod nízkým úhlem. Má průměr 13 km a leží blízko jihovýchodního okraje valové roviny Hermite. Severo-severovýchodně od něj leží srovnatelně velký kráter Gore a jižně pak větší Sylvester.\n\nPojmenován byl na počest francouzského chemika Victora Grignarda, držitele Nobelovy ceny za chemii. Mezinárodní astronomická unie mu přidělila jméno v roce 2009.\n\n"}
{"id": "972924", "url": "https://cs.wikipedia.org/wiki?curid=972924", "title": "Vaubanova opevnění", "text": "Vaubanova opevnění\n\nVaubanova opevnění je soubor nejvýznamnějších opevňovacích staveb francouzského stavitele Sébastiena Le Prestre de Vaubana (1633 - 1707), které zařadilo UNESCO v roce 2008 na seznam světového dědictví.\n\n"}
{"id": "972925", "url": "https://cs.wikipedia.org/wiki?curid=972925", "title": "Alice Čečilová", "text": "Alice Čečilová\n\nAlice Čečilová (dříve Zatloukalová a Šimonová) (* 25. června 1958 Přerov) je česká politička a lékařka, v roce 2014 krátce místopředsedkyně Věcí veřejných, v letech 2014 až 2018 předsedkyně hnutí Otevřená radnice, dlouholetá zastupitelka města Týnce nad Sázavou.\n\nPo absolvování základní a střední školy v Přerově vystudovala Lékařskou fakultu hygienickou Univerzity Karlovy v Praze.\n\nPo studiích nastoupila do vědecké přípravy pro obor neurotoxikologie, později se rozhodla pro obor všeobecné lékařství. Pracovala mimo jiné jako závodní lékařka ve zdravotnických zařízeních na Praze 9. Od roku 1993 působí jako praktická lékařka pro dospělé v Týnci nad Sázavou.\n\nAlice Čečilová je vdaná a má jednoho syna.\n\nV letech 1994 až 1996 byla členkou Demokratické unie, v letech 2010 až 2014 pak členkou strany Věci veřejné.\n\nDo politiky vstoupila, když byla v komunálních volbách v roce 1994 zvolena jako nestraník za Demokratickou unii do Zastupitelstva města Týnce nad Sázavou. Ve volbách o čtyři roky později nekandidovala. Do zastupitelstva se vrátila po komunálních volbách v roce 2002, kdy byla zvolena jako nestraník za ČSSD. Mandát zastupitelky města obhájila i v komunálních volbách v roce 2006 (nestraník za ČSSD) a v komunálních volbách v roce 2010 (členka Věcí veřejných).\n\nDo vyšší politiky se pokoušela dostat, když v krajských volbách v roce 2000 kandidovala jako nestraník za Pravý blok v rámci uskupení \"Koalice Pravý blok - Klub angažovaných nestraníků\" do Zastupitelstva Středočeského kraje, ale neuspěla. O 12 let později kandidovala v krajských volbách v roce 2012 za Věci veřejné, ale opět neuspěla. Věci veřejné se totiž do zastupitelstva nedostaly.\n\nVe volbách do Poslanecké sněmovny PČR v roce 1996 kandidovala za Pravý blok ve Středočeském kraji, ale neuspěla.\n\nZúčastnila se rovněž voleb do Senátu PČR v roce 2012, kdy kandidovala za Věci veřejné v obvodu č. 41 - Benešov. Se ziskem 2,61 % hlasů skončila na předposledním 11. místě a do druhého kola nepostoupila.\n\nVe volbách do Evropského parlamentu v roce 2014 kandidovala na 6. místě kandidátky Věcí veřejných, ale neuspěla. Po neúspěšných volbách do EP vystoupila z Věcí veřejných a skončila tak i na postu místopředsedkyně strany. V červnu 2014 spoluzaložila politické hnutí Otevřená radnice (zkratka hnutí je Hora 2014) a byla zvolena jeho předsedkyní. V komunálních volbách v roce 2014 vedla kandidátku hnutí v Týnci nad Sázavou a obhájila post zastupitelky města. Působí jako předsedkyně Sociální komise.\n\nV lednu 2018 skončila ve funkci předsedkyně hnutí Otevřená radnice, nahradil ji František Oščádal. V komunálních volbách v roce 2018 obhájila post zastupitelky města Týnec nad Sázavou, když kandidovala jako členka hnutí Hora 2014. Původně figurovala na posledním místě kandidátky, ale vlivem preferenčních hlasů skončila první.\n"}
{"id": "972926", "url": "https://cs.wikipedia.org/wiki?curid=972926", "title": "Jan Piskáček", "text": "Jan Piskáček\n\nJan Piskáček (* 11. září 1989, Kladno, Československo) je český profesionální lední hokejista. Nastupuje na pozici obránce. Momentálně působí v HC Sparta Praha, která hraje českou nejvyšší soutěž ELH.\n\nK hokeji ho ve čtyřech letech přivedl jeho otec, se kterým chodil bruslit. V mládí hokejově vyrůstal na Kladně a v okolních vesničkách. A právě na Kladně působil i v dorosteneckých a juniorských týmech. V roce 2007 byl v draftu CHL vybrán v 1. kole na celkovém 51. místě týmem Cape Breton Screaming Eagles působícím v QMJHL. V první sezoně 2007-08 odehrál celkem 54 zápasů, v nichž posbíral 17 kanadských bodů. V následující sezoně se jeho porce zápasů ještě zvýšila na celkových 73 a bodově to byla přímo paráda - zaznamenal jich 46! Ve třetí sezoně v Kanadě se ale jeho porce zápasů snížila. Před sezonou 2010-11 odešel po třech letech ze zámoří a vrátil se zpět do Čech, konkrétně do rodného Kladna. Za Kladno hrál extraligu a poprvé tak okusil i seniorský hokej. Současně také působil na střídavém hostování v HC Berounští Medvědi, kde sbíral zkušenosti. Následující dvě sezony 2011-12 a 2012-13 odehrál opět celé za extraligové Kladno. A v té poslední si zahrál i po boku hvězd z NHL, kde probíhala výluka. Na příští sezonu 2013-14 přestoupil do pražské Sparty, ve které probíhala velká obměna kádru. Vyměnil tak jisté místo v sestavě za velký boj o sestavu. Sezonu 2014-15 strávil celou ve Spartě a stal se důležitým článkem její obrany. V základní části odehrál 47 utkání a s bilancí +16 ve statistice +/- se umístil na 4. místě mezi obránci celé ligy. V play-off odehrál všechny zápasy, ale se Spartou vypadl již v semifinále.\n\nZa mládežnické reprezentace České republiky nastupoval v kategoriích - U18 a U20. S týmem do dvaceti let si zahrál i na dvou mistrovských šampionátech. V roce 2008 kdy se šampionát konal v České republice - MSJ-U20 2008 a 2009 - MSJ-U20 2009. Premiéru za seniorskou reprezentaci si odbyl v sezoně 2013-14 v rámci Euro Hockey Tour. Bylo to 7.11. 2013 na turnaji Karjala Cup při utkání proti Švédsku. Češi prohráli vysoko 0:6 a pro Piskáčka to tak nebyl příliš vydařený debut. Celkem za českou reprezentaci nastoupil ke třem utkáním, ale nepřipsal si ani bod.\n\n"}
{"id": "972928", "url": "https://cs.wikipedia.org/wiki?curid=972928", "title": "Sangha Trinational", "text": "Sangha Trinational\n\nSangha Trinational ( \"Trinational de la Sangha\", volný český překlad \"„trojnárodní lokalita Sangha“\") je rozlehlé území na hranicích Konga, Kamerunu a Středoafrické republiky, které je z velké části pokryto deštným pralesem a od roku 2012 figuruje na seznamu světového přírodního dědictví UNESCO. Nachází se v severozápadní části povodí řeky Kongo, souhrnná rozloha je téměř 750 000 ha a sestává ze 3 národních parků:\n\nZ živočichů zde žijí např. pralesní sloni, západní nížinné gorily, krokodýli nilští nebo šimpanzi učenliví.\n"}
{"id": "972930", "url": "https://cs.wikipedia.org/wiki?curid=972930", "title": "Martin Marinčin", "text": "Martin Marinčin\n\nMartin Marinčin (* 18. únor 1992, Košice) je slovenský hokejový obránce hrající za tým Toronto Maple Leafs v severoamerické NHL.\n\nOdchovanec košického hokeje. Kariéru začal v sezóně 2006/07. V sezóně 2009/10 ho pozval trenér Anton Tomko do A mužstva Košic. Sezónu odehrál v týmu HK Orange 20. V draftu v roce 2010 byl draftován klubem Edmonton Oilers v druhém kole ze 46. místa. Stejně v témže roce ho draftoval i klub KHL Avtomobilist Jekatěrinburg z celkového pátého místa a stal se i jedničkou vstupního draftu CHL, když si ho vybral klub Prince George Cougars.\n\nStatistiky reprezentace na Mistrovstvích světa a Olympijských hrách:\n\n"}
{"id": "972931", "url": "https://cs.wikipedia.org/wiki?curid=972931", "title": "Spasská věž", "text": "Spasská věž\n\nSpasská věž ( ) je jednou z dvaceti věží v areálu Moskevského Kremlu. 71 metrů vysoká věž je pojmenovaná podle ikony Krista Spasitele, která je v současnosti umístěna nad hlavním vchodem věže. Věž byla postavena v roce 1491 za vlády Ivana III. podle italského architekta Pietra Antonia Solariho.\n\nBrána věže byla kdysi hlavním vstupem do Kremlu. Hodiny na Spasské věži se objevily mezi lety 1491 a 1585, průměr mají 6 metrů. Během francouzské okupace Moskvy byla věž zničena a obnovena byla v následujícím období. Na vrcholu věže se nacházel dvouhlavý ruský orel. V roce 1935 ho komunistická moc odstranila a nahradila červenou pěticípou hvězdou. V současnosti je vyvíjeno úsilí o návrat tradičního dvouhlavého ruského orla místo internacionální červené hvězdy. V roce 2010 se nad hlavní vchod vrátila ikona Krista Spasitele Smolenského.\n"}
{"id": "972933", "url": "https://cs.wikipedia.org/wiki?curid=972933", "title": "Běh na lyžích na Zimních olympijských hrách 2002 – 15 km volně ženy", "text": "Běh na lyžích na Zimních olympijských hrách 2002 – 15 km volně ženy\n\nZávod na 15 kilometrů volně žen na Zimních olympijských hrách 2002 v Salt Lake City se konal v areálu Soldier Hollow v Midway dne 9. února 2002. Jednalo se o vůbec první olympijský závod v běžeckém lyžování s hromadným startem. Z českých závodnic se jej zúčastnily Helena Balatková, Ilona Bublová, Kateřina Hanušová a Kateřina Neumannová, přičemž Neumannová zde získala stříbrnou medaili.\n\nPodle původních výsledků se na druhém místě umístila Larisa Lazutina s časem 39:56,2. V květnu 2002, tedy po ukončení ZOH, však antidopingová laboratoř objevila ve vzorku Lazutinové ze závodu Světového poháru z prosince 2001 darbepoeitin pro urychlení okysličování krve. Ruska tedy na olympiádě neměla vůbec startovat, anulaci jejích výsledků od prosince 2001 potvrdil Mezinárodní olympijský výbor v červnu 2003. Na druhé místo se posunula původně třetí Neumannová, bronz dodatečně získala původně čtvrtá Čepalova.\n\n"}
{"id": "972935", "url": "https://cs.wikipedia.org/wiki?curid=972935", "title": "Sopky Kamčatky", "text": "Sopky Kamčatky\n\nVulkány Kamčatky ( \"\", v překladu \"Sopky Kamčatky\") jsou významnou oblastí sopečné aktivity, s mnoha vyhaslými i aktivními sopkami různých druhů a množstvím přidružených sopečných úkazů. Nacházejí se na kamčatském poloostrově v Rusku. Spolupůsobení aktivních sopek s ledovci zde zformovalo krajinářsky hodnotnou krajinu s jezery, řekami, působivým pobřežím a s velkou rozmanitostí druhů rostlin a zvířat. \n\n\"Sopky Kamčatky\" je zároveň název největšího a nejvýznamnějšího přírodního parku Kamčatky, zapsaného v roce 1996 na seznam Světového dědictví UNESCO. Přírodní park Sopky Kamčatky se dělí na čtyři podřazené přírodní parky: Bystrinský přírodní park, Ključevský přírodní park, Nalyčevský přírodní park a Jihokamčatský přírodní park. Správa parku sídlí na adrese: Природный парк \"Вулканы Камчатки\". 684000, Россия, Камчатский край, г. Елизово, ул. Завойко, 33. \n\nV chráněném území se nachází obrovské množství rostlin, včetně národně ohrožených druhů a nejméně šestnácti endemických.\nZvláštní poloha Kamčatky mezi Tichým oceánem a Asijským kontinentem dala tomuto místu výjimečné podmínky pro život zvířat. Vyskytuje se zde mnoho druhů ptáků, Kamčatka je rodištěm lososovitých ryb, kterých je v několika místních řekách tolik druhů, jako nikde jinde na světě. Kromě toho se v lokalitě koncentruje život mořské vydry a je tu spousta hnědých medvědů.\n\n\n\n\n"}
{"id": "972937", "url": "https://cs.wikipedia.org/wiki?curid=972937", "title": "Krakenovy dny", "text": "Krakenovy dny\n\nKrakenovy dny (Дни Кракена) je název nedokončeného vědeckofantastického románu ruského sovětského spisovatele Arkadije Strugackého z let 1962-1963. Torzo románu bylo prvně vydáno roku 2001, přičemž toto vydání bylo doplněno o prvotiny obou bratrů a o první pokusy o společnou tvorbu (pět z těchto textů vyšlo česky v knize \"Stará spojení\"). \n\n"}
{"id": "972940", "url": "https://cs.wikipedia.org/wiki?curid=972940", "title": "Michel Miklík", "text": "Michel Miklík\n\nMichel Miklík (* 31. červenec 1982, Piešťany) je slovenský hokejový útočník, hrající ve finské SM-lize za klub JYP Jyväskylä.\n\nJe odchovancem Piešťan. V roce 2001 debutoval ve slovenské extralize v dresu Liptovského Mikuláše, později působil v klubech MsHK Žilina, Dukla Trenčín a v Košicích, s nimiž získal dva tituly mistra Slovenska. Během čtyř sezón v dresu Košic nastoupil do 218 zápasů, ve kterých získal 141 bodů (84+57). Před sezónou 2012/13 se s klubem HC Slovan Bratislava dohodl na smlouvě na dvě sezóny do 30. dubna 2014.\n\nV slovenském dresu odehrál 69 zápasů, vstřelil 12 gólů. První duel na Mistrovství světa odehrál 4. května 2012 proti Kanadě.\nStatistiky reprezentace na Mistrovstvích světa a Olympijských hrách:\n\n"}
{"id": "972942", "url": "https://cs.wikipedia.org/wiki?curid=972942", "title": "Oblý vaz jaterní", "text": "Oblý vaz jaterní\n\nOblý vaz jaterní, \"ligamentum teres hepatis\", je vaz, který v dospělosti vychází z dolního volného okraje srpovitého vazu jater a spojuje je s pupkem. Jedná se o pozůstatek pupeční žíly, která během nitroděložního vývoje přiváděla plodu okysličenou krev z placenty.\n\nVaz vychází z oblasti jaterní brány, kde pupeční žíla ústila do vrátnicové žíly a žilní spojky \"ductus venosus Arantii\". Probíhá po viscerální ploše jater v přední části levé sagitální rýhy, zvané též \"fissura umbilicalis\". Směřuje k přední straně jater, kde splývá s volným okrajem srpovitého vazu a vytváří žlábek přecházející na brániční plochu, \"incisura ligamentis teretis\". Pak pokračuje k přední straně břicha k pupku, kde končí.\n\nJeho průběh tvoří na přední ploše jater hranici mezi pravým a levým lalokem, na viscerální ploše tvoří též hranici čtverhranného laloku. V zadní části levé sagitální rýhy probíhá Arantiův vaz, pozůstatek již zmíněného \"ductus venosus\".\n\nOblým vazem procházejí drobné cévy, \"vv. paraublilicales\", které spojují vrátnicovou žílu s žilami v okolí pupku. Při portální hypertenzi se mohou rozšířit a vytvořit zde cévní zkraty.\n\nOblý vaz jaterní mají všichni placentární savci. U koně a u skotu tvoří spojnice otisku jícnu s \"incisura lig. teretis\" zprava ohraničení levého laloku.\n\n"}
{"id": "972945", "url": "https://cs.wikipedia.org/wiki?curid=972945", "title": "Klaus Wolfermann", "text": "Klaus Wolfermann\n\nKlaus Wolfermann (* 31. března 1946, Altdorf bei Nürnberg) je bývalý západoněmecký atlet, olympijský vítěz v hodu oštěpem z roku 1972.\n\nWolfermann byl předním oštěpařem v sedmdesátých letech 20. století. Startoval na olympiádě v Mexiku v roce 1968, kde nepostoupil do finále. Na evropském šampionátu v Helsinkách v roce 1971 skončil šestý. Jeho největším úspěchem byl vítězství na olympiádě v Mnichově v roce 1972, kdy výkonem 90,48 m porazil sovětského závodníka Lusise o pouhé dva centimetry.\n\nO rok později, 5. května 1973, vytvořil světový rekord výkonem 94,08 m.\n"}
{"id": "972946", "url": "https://cs.wikipedia.org/wiki?curid=972946", "title": "Johannes Sylvius Egranus", "text": "Johannes Sylvius Egranus\n\nJohannes Sylvius Egranus (1480, Cheb – 1. června 1535, Jáchymov), vlastním jménem Johann Wildenauer, byl německý teolog, humanista a reformátor, přítel Erasma Rotterdamského a Martina Luthera.\n\nStudoval na univerzitě v Lipsku. Zde získal v roce 1507 magisterský titul z teologie. Následně zde nějaký čas i učil. Podnikl řadu cest po Evropě, kdy se v Basileji seznámil např. s Erasmem Rotterdamským. Poté byl v roce 1517 jmenován kazatelem ve farním kostele Oanny Marie ve Zwickau. Zde se ale dostal do sporu s řádem františkánů pro populární legendy o sv. Anně (podstata svatosti - rozdíl mezi římsko-katolickou a evangelickou teologií). Vzhledem ke konfliktům s Tomasem Müntzerem odchází a v letech 1521-23 a 1533-35 působí v Jáchymově. Později působil i v Kulmbachu (1524),Saganu (1526) a Chemnitzu (1530). V roce 1523 opouští Jáchymov a na cestě do Rotterdamu k Erasmu Rotterdamskému se v Norimberku seznamuje s Willibaldem Pirckheimerem. Po návratu do Jáchymova je po krátké době odvolán z postu faráře pro zhýralý život a opilství. Zemřel na následky spojené s nadměrným požíváním alkoholu.\n\nByl oponentem katolického teologa Johanna Ecka a v roce 1520 byl jmenován v Bule papeže Lva X. proti Martinu Lutherovi. Před smrtí konvertoval ke katolicismu.\n\n"}
{"id": "972947", "url": "https://cs.wikipedia.org/wiki?curid=972947", "title": "Alans Siņeļņikovs", "text": "Alans Siņeļņikovs\n\nAlans Siņeļņikovs (* 14. května 1990, Riga, Lotyšská SSR, SSSR) je lotyšský fotbalový obránce a reprezentant, momentálně hráč FK Ventspils.\nMimo Lotyšska působil v České republice.\n\nAlans působil v Lotyšsku v klubech JFK Olimps a Skonto FC. Se Skontem vyhrál 1. lotyšskou ligu (v roce 2010) i lotyšský fotbalový pohár (v roce 2012). Nastoupil i ve 2. předkole Evropské ligy 2013/14, kde Skonto FC vypadl s českým klubem FC Slovan Liberec. Siņeļņikovs neproměnil v odvetném utkání v Liberci pokutový kop.\n\nV lednu 2014 podepsal smlouvu s FC Baník Ostrava.\nNa konci února 2014 si vážně poranil koleno. V červenci 2014 v klubu skončil, vzhledem ke zranění neodehrál za Baník ani jeden ligový zápas.\n\nV A-mužstvu reprezentace Lotyšska debutoval 22. května 2012 v přátelském zápase proti Polsku. Dostal se na hřiště v samotném závěru zápasu, který skončil porážkou Lotyšska 0:1.\n\n"}
{"id": "972948", "url": "https://cs.wikipedia.org/wiki?curid=972948", "title": "Trenčínská univerzita Alexandra Dubčeka v Trenčíně", "text": "Trenčínská univerzita Alexandra Dubčeka v Trenčíně\n\nTrenčínska univerzita Alexandra Dubčeka v Trenčíně (slovensky Trenčianska univerzita Alexandra Dubčeka v Trenčíne) je slovenská veřejná vysoká škola univerzitního typu se sídlem v Trenčíně. Rektorem univerzity je doc. Ing. Jozef Habánik, PhD.\n\nUniverzita byla zřízena zákonem č. 155/1997  Z. z. z 1. července 1997 a její název byl pozměněn zákonem č. 209/2002 Z. z.\n\nV minulosti existovaly:\n\n"}
{"id": "972949", "url": "https://cs.wikipedia.org/wiki?curid=972949", "title": "Adamova jablka", "text": "Adamova jablka\n\nAdamova jablka ( ', ') je dánsko-německý film z roku 2005. Režisérem snímku je Anders Thomas Jensen, v hlavních rolích se objevují Ulrich Thomsen jako neonacista Adam propuštěný z vězení a Mads Mikkelsen jako kněz Ivan.\n\nV hlavní roli trochu absurdního snímku se objevuje postava vězně Adama Pedersena (Ulrich Thomsen). Právě přijíždí na venkovskou faru odpracovat povinné obecně prospěšné práce. Adam je neonacista. Zde se jej ujme místní kněz Ivan Fjeldsted (Mads Mikkelsen). Ivan vyzve Adama, aby si sám zvolil úkol, který chce splnit. Ten se rozhodne, že upeče jablečný koláč a využije k tomu jablka, která rostou na zahradě před kostelem. Na faře se setkává s dalšími bývalými vězni, a to se zlodějem Arabem Khalidem, který v minulosti se zbraní přepadával a vykrádal čerpací stanice, a dále s bývalým tenistou Gunnarem, který trpí kleptomanií, je alkoholik a ve vězení byl za nasilnictví. Do příběhu vstupuje také abstinující alkoholička Sarah, která otěhotněla s neznámým mužem a bojí se, že její dítě se narodí postižené.\n\nKněz Ivan věří tomu, že všichni lidé na světě jsou dobří, a pokud se děje něco špatného, může za to ďábel. V průběhu celého děje hýří nadměrným optimismem a každému odpouští. To dráždí realistu Adama, který se rozhodne, že kněze zlomí a přesvědčí ho o tom, jaký svět skutečně je.\n\nKdyž se Adam rozhodne, že upeče jablečný koláč, stále mu stojí v cestě různé překážky. Nejprve jsou to krkavci, později červi, kteří ničí úrodu na jabloni. V kuchyni se rozbije trouba, ve které by mohl Adam upéct koláč. Kněz Ivan si myslí, že je to ďáblova zkouška, ale tomu Adam samozřejmě nevěří. Zatímco se Ivan snaží přivést Adama k víře v boha, mění se Adamovo chování. Od místního lékaře se dozví o Ivanově pohnutém dětství, že mu po narození zemřela matka, že ho i jeho sestru zneužíval otec, poté se mu narodil postižený syn Christoffer a v důsledku toho spáchala jeho žena sebevraždu. Když si Adam přečte v Bibli knihu Jób , stane se mu Ivanovo chování více srozumitelné a snaží se ho přesvědčit, že za zlem, které Ivana pronásleduje nestojí ďábel, ale bůh. Chce, aby se Ivan podíval pravdě do očí a neutíkal se ke své víře. To se mu nakonec podaří. Kněz ztratí svoji víru, navíc se od lékaře dozví, že mu zbývá jen několik týdnů života kvůli nádoru na mozku. Rezignuje na svůj život i na péči o bývalé vězně Gunnara a Khalida a o Sáru, kteří tím pádem ztratí pevnou půdu pod nohama a vrátí se k původnímu způsobu života, k alkoholismu a trestné činnosti. \n\nNa faře navštíví Adama několikrát jeho přátelé, neonacisté, a při jedné návštěvě vyvolají potyčku s Khalidem, který 2 z nich postřelí. Po čase se vrátí v přesile a chtějí se pomstít. Schyluje se k násilí a když se zapojí kněz a chce vůdci skupiny sebrat zbraň, je střelen do oka. Zranění je vážné a po příjezdu do nemocnice je lékař přesvědčen, že Ivan zemře. Nakonec se ale nejen zotaví ze střely do hlavy, navíc se i plně uzdraví z rakoviny, protože kulka vystřelila nádor. Adam se vrátí na faru a chce ji opustit. Když mu ale kleptoman Gunnar vrátí ukradené jablko, rozhodne se, že přeci jen upeče jablečný koláč a donese jej do nemocnice Ivanovi.\n\nNa konci filmu odjíždí z fary Khalid, který se vrací do Saúdské Arábie. Faru opouštějí i Gunnar se Sarah, kteří vytvořili pár a rozhodli se vychovat Sářino dítě, narozené s Downovým syndromem. Adam zůstane na faře a stává se Ivanovým asistentem. Spolu přijímají nové propuštěné vězně.\n\n"}
{"id": "972953", "url": "https://cs.wikipedia.org/wiki?curid=972953", "title": "Gemasolar", "text": "Gemasolar\n\nGemasolar je solární elektrárna ve španělské Andalusii, mezi městy Sevilla a Córdoba. Tato elektrárna je díky unikátní technologie schopna vyrábět elektřinu i v noci.\nSamotná elektrárna byla uvedena do provozu roku 2011 na ploše o obsahu zhruba 100 hektarů. Skládá se ze 120 000 panelů, které soustřeďují odražené paprsky do jednoho ohniska- na vysokou věž umístěné ve středu kruhu. Paprsky zde předávají energii zásobníku se solí rozžhavenou na více než 500 °C. Její teplota ohřívá vodu a tím vzniklá pára pohání turbínu generátoru jako v klasické elektrárně. Energie se uchovává i v noci a za oblačných dnů.\n\nElektrárna může dosáhnout výkonu až 20 MW a ročně vyprodukuje 110 GWh, je tak momentálně nejvýkonnější solární elektrárnou světa. Její stavba stála 200 milionů eur. Elektřina, kterou vyrobí, pokryje spotřebu přibližně 30 000 španělských domácností a zabrání emisím 30 000 tun oxidu uhličitého.\n"}
{"id": "972955", "url": "https://cs.wikipedia.org/wiki?curid=972955", "title": "Šišel", "text": "Šišel\n\nŠišel je masivní, 2525 m vysoká, v současnosti neaktivní štítová sopka, nacházející se na poloostrově Kamčatka v centrální části pohoří Středokamčatský hřbet, několik kilometrů východně od vulkánu Meždusopočnyj. Masiv vulkánu je budován převážně čedičovými horninami a jeho vrchol je trvale zaledněný. Jižní až jihozápadní svahy Šišelu jsou pokryty několika struskovými kužely a na severním svahu se nachází ztuhlý mohutný lávový proud. Doba poslední erupce není přesně datována, ale odhaduje se na konec pleistocénu až začátek holocénu.\n\n"}
{"id": "972958", "url": "https://cs.wikipedia.org/wiki?curid=972958", "title": "Dolné Kočkovce", "text": "Dolné Kočkovce\n\nDolné Kočkovce ( ) jsou obec na Slovensku v okrese Púchov. V roce 2015 zde žilo 1 232 obyvatel.\n\nLeží na silnici spojující Belušu s Púchovem. Nad obcí vyčnívají kopce Kozinec a Ostrá.\n\nObec je poprvé zmiňována roku 1332 v souvislosti se vzpomínkou na tehdejší faru pod názvem Hoczák. Samostatně se Dolné Kočkovce uvádí již v roce 1407 jako \"Alsow Hochk\", kdy patřily zemanské rodině Lieskovských. Obec byla ve 14. století střediskem obchodu se solí, nacházel se zde královský solný sklad. Bylo zde rozšířené hrnčířství, košíkářství a včelařství. Pro obec je charakteristickým stromem lípa srdčitá, která se nachází i ve znaku Dolních Kočkovic. Název Dolní Kočkovce se ustálil v roce 1920.\n\n\nV obci se odehrává děj (smutné) povídky od Jaroslava Haška z r. 1905.\n\n"}
{"id": "972959", "url": "https://cs.wikipedia.org/wiki?curid=972959", "title": "Simona Chytrová", "text": "Simona Chytrová\n\nSimona Chytrová (* 13. července 1962 Rychnov nad Kněžnou) je česká herečka, výtvarnice kostýmů, producentka a politička.\n\nOd dětství se věnovala sportovní gymnastice (pod vedením Věry Čáslavské získala titul mistryně republiky a dostala se do reprezentace) a baletu. Vzhledem ke zdravotním problémům však sportovní kariéru ukončila. Následně vystudovala gymnázium a pokračovala na katedře divadelních a filmových věd na Karlově univerzitě.\n\nOsm let strávila v divadle Semafor ve skupině Jiřího Suchého, kde také začala s navrhováním kostýmů. Vytvořila například kostýmy pro snímky \"Waterloo po česku\" (2002) a \"Trampoty vodníka Jakoubka\" (2005). V roce 2007 založila společnost Olmer film, s.r.o, která mimo jiné koprodukovala s Českou televizí dokumentární film \"Hledání Jana Wericha\", který byl oceňen Grand Prix Votěcha Jasného na evropském filmovém festivalu filmů o umění \"Arts&film Telč 2012\". \n\nManželem Simony Chytrové je český herec a režisér Vít Olmer, mají spolu syna Víta Olmera, který žije a studuje ve Francii.\n\nDo politiky se pokoušela vstoupit, když v komunálních volbách v roce 2010 kandidovala ještě jako nestraník za Věci veřejné do Zastupitelstva Městské části Praha 5, ale neuspěla.\n\nNa sjezdu Věcí veřejných v lednu 2014 v Hradci Králové byla zvolena místopředsedkyní strany. Ve volbách do Evropského parlamentu v roce 2014 kandidovala neuspěšně na 2. místě kandidátky Věcí veřejných. Později ze strany vystoupila, protože se neshodovala s protievropskou a populistickou orientací strany (a skončila tak i na postu místopředsedkyně). V komunálních volbách v roce 2014 pak kandidovala na nevolitelném místě jako nestraník za TOP 09 do zastupitelstva Městské části Praha 5. Působila také jako místopředsedkyně nadačního fondu Pragae Quinta Regione (PQR), kde se zasloužila o finanční podporu pro motolskou transplantační jednotku. Dnes zastává funkci místopředsedkyně komise kultury a obnovy památek na MČ Praha 5.\n\n\n"}
{"id": "972960", "url": "https://cs.wikipedia.org/wiki?curid=972960", "title": "Středokamčatský hřbet", "text": "Středokamčatský hřbet\n\nStředokamčatský hřbet (\") je horské pásmo na poloostrově Kamčatka. Táhne se středem poloostrova v severojižním směru.\n\nV pohoří leží vrcholy\nPohoří je poseto malými ledovci, díky čemuž je Kamčatka nejzaledněnější oblastí severovýchodní Asie s 906 km² ledovců.\n"}
{"id": "972961", "url": "https://cs.wikipedia.org/wiki?curid=972961", "title": "Ičinskaja sopka", "text": "Ičinskaja sopka\n\nIčinskaja sopka je masivní, 3621 m vysoký stratovulkán, nacházející se v západní vulkanické zóně poloostrova Kamčatka. Jde o nejvyšší vrchol ve Středokamčatském hřbetu.\n\nMasiv sopky má objem přes 450 km³, což je, co se týče objemu, jedna z největších sopek Kamčatky. Vrchol převážně andezitového vulkánu tvoří kaldera o rozměrech 3 × 5 km, která je pokryta ledovcem a nacházejí se v ní dva lávové dómy z postkalderového stadia vulkanismu.\n\nOkraje kaldery lemuje dalších dvanáct dómů dacitového až ryolitového složení. Stáří vulkánu se odhaduje na pleistocén až holocén, největší erupce se odehrála před cca 7400 lety - objem vyvržené lávy byl přes 150 km³ a objem tefry více než 200 km³. Poslední erupce se odehrála v roce 1740, v současnosti jsou jediným projevem aktivity fumaroly v kaldeře.\n\n"}
{"id": "972962", "url": "https://cs.wikipedia.org/wiki?curid=972962", "title": "Tefra", "text": "Tefra\n\nTefra je obecné označení pro pyroklastické sedimenty všech typů a velikostí. Někdy se uvádí, že jde o nezpevněná pyroklastika, která nebyla přesunuta z původního místa, kde se usadila. Termín nezohledňuje petrografické složení horniny, velikost pyroklastů, ani způsob jejich uložení.\n\nTermín, podle řeckého označení prachu, v roce 1944 poprvé použil Sigurdur Thórarinsson.\n\nTefra vzniká při explozivních sopečných erupcích. Vrstvy tefry se při těchto erupcích mohou usadit v širokém okolí sopky na tisících kilometrů čtverečních. V sedimentárním záznamu tak mohou vytvářet novou dobře sledovatelnou vrstvu. Korelace sedimentů pomocí vrstev tefry se označuje tefrochronologie. V případě velkého množství akumulované tefry dochází v pozdějších stádiích k jejímu přepracování za vzniku úlomkových proudů nebo vulkanických brekcií na úpatích sopek a ve výplavových vějířích.\n\nJe tvořena vulkanickým sklem, vznikajícím při chladnutí drobných kapiček lávy ve vzduchu, jakož i minerálními zrny. Silné erupce mohou mít za následek i výraznou příměs litoklastů starších hornin.\n"}
{"id": "972964", "url": "https://cs.wikipedia.org/wiki?curid=972964", "title": "Peter Ölvecký", "text": "Peter Ölvecký\n\nPeter Ölvecký (* 11. říjen 1985, Nové Zámky) je slovenský hokejový útočník, momentálně působící v klubu Piráti Chomutov.\n\nÖlvecký je odchovancem Dukly Trenčín. Minnesota Wild ho draftovala v roce 2004 z celkového 78. místa. Po sezóně 2004/2005, kterou strávil převážně v Dukle odešel do zámoří. Tam působil působil čtyři sezóny v záložním týmu Minnesoty v Houstonu Aeros, kde v 238 zápasech zaznamenal 115 bodů (49 gólů a 66 asistencí). V roce 2008 podepsal s Minnesotou Wild roční kontrakt. V NHL debutoval 30. ledna 2009 v zápase proti Edmontonu. Za Minnesotu si v NHL připsal 32 startů, v nichž získal 7 kanadských bodů za dva góly a pět asistencí. Po sezóně 2008/2009 nedostal od Wild kvalifikační nabídku a stal se neomezeným volným hráčem. V létě 2009 podepsal smlouvu s Nashvillem. V sezóně 2009/2010 odehrál v prvním týmu Nashvillu jeden zápas. Zbytek sezony působil v záložním týmu Nashvillu v Milwaukee Admirals, kde odehrál 62 utkání, v nichž zaznamenal 34 bodů za 11 gólů a 23 asistencí. V březnu 2010 byl týmem Nashville Predators poslán z Milwaukee do Manitoby. Po sezóně 2009/2010 se z Ameriky vrátil a podepsal kontrakt s finským klubem KalPa Kuopio, kde setrval jednu sezónu. Sezónu 2011/2012 začal v klubu HC Lev Poprad, kde nastoupil pro zranění pouze v 17 zápasech základní části (3 góly, 0 asistencí). Sezónu dohrál ve švédské Elitserien, v týmu Växjö Lakers. Před sezónou 2012/2013 podepsal s klubem HC Slovan Bratislava jednoletý kontrakt do 30. dubna 2013. V polovině sezony 2015/2016 přestoupil do HC Vítkovice Steel\n\nV slovenském dresu odehrál 49 zápasů (7 gólů, 6 asistencí).\nStatistiky reprezentace na Mistrovstvích světa a Olympijských hrách:\n\n"}
{"id": "972965", "url": "https://cs.wikipedia.org/wiki?curid=972965", "title": "Pyroklastický sediment", "text": "Pyroklastický sediment\n\nPyroklastický sediment (jiné názvy: pyroklastická hornina, pyroklastikum) je usazená hornina sopečného původu, produkty sopečných explozí, které nebyly dále přemístěny (na rozdíl od epiklastických sedimentů). Zrna pyroklastických sedimentů (pyroklasty) tvoří kusy krystalů, vulkanického skla a hornin. Doporučení IUGS definuje pyroklastické uloženiny jako nahromadění pyroklastů, které může být jak zpevněné, tak i nezpevněné, 75 % jejich objemu přitom musí tvořit napadané pyroklasty. Termín \"pyroklastická hornina\" se používá pro zpevněnou tefru.\n\nTermín pyroklastický materiál zavedl americký geolog L. Pirsson roku 1915.\n\nPyroklastický materiál mohou tvořit jednotlivé krystaly, kousky sopečných hornin ale i podloží (litické fragmenty), pemza - \"zpěněná\", vysoce porézní hornina. Velikost částic pyroklastických hornin se může pohybovat od nejmenších částic s průměrem několik mikronů až po bloky velikosti řádově několik metrů.\n\nPyroklastické uloženiny jsou typické pro pliniovské erupce (Vesuv), nebo freatomagmatické erupce. Pyroklastika vznikají spadem vulkanického popela, lapil, pum a bloků, které byly uvolněny ze sopky při erupci. Při usazování se mohla smíchat s rozdrcenými fragmenty okolních hornin, ty však nemohou tvořit více než 25 % materiálu. Takové jevy jsou zvlášť typické pro explozivní erupce na souši, méně ve vodě. Explozivní vulkanismus je nejčastější u viskózních (kyselých a intermediálních) lávach, protože řídké (bazické) lávy mají spíše tendenci téci ve formě lávy.\n\nPři explozivních erupcích na svazích sopek běžně vznikají pyroklastické proudy. Suspenze horkých plynů a vulkanického materiálu, které se pohybují dolů svahem sopky a mohou mít katastrofální devastující účinky. \n"}
{"id": "972970", "url": "https://cs.wikipedia.org/wiki?curid=972970", "title": "Pliniovská erupce", "text": "Pliniovská erupce\n\nPliniovská erupce je nejničivější typ sopečné erupce. Poprvé ji popsal Plinius mladší v dopise v roce 79, během erupce sopky Vesuv, během níž zahynul jeho strýc Plinius starší (jako astmatik se udusil sirnými výpary během záchranných prací v okolí Vesuvu). Erupce tohoto typu se vyskytují zřídka, za prototyp se považuje erupce Vesuvu v roce 79, erupce Saint Helens v roce 1980 a Santorini v roce 1500 př. n. l. byly také stejného typu.\n\nJe charakteristická vysokým sloupem kouře (sahajícím až do stratosféry), velkým množstvím vyvrženého materiálu (zejména pemzy a popela) a někdy i výskytem pyroklastických proudů. Objem vyvrženého materiálu často převyšuje kapacitu kráteru, proto při těchto erupcích nastává jeho destrukce a vytvoření kaldery. Lávy pliniovské erupce jsou značně viskózní: tvoří je dacity až ryolity.\n"}
{"id": "972973", "url": "https://cs.wikipedia.org/wiki?curid=972973", "title": "Májov", "text": "Májov\n\nMájov ( , 1134 m n. m.) je hora ve slovenské části Kysuckých Beskyd nedaleko polských hranic. Nachází se v hlavním hřebeni mezi vrcholy Priehybok (1128 m) na západě a Majcherová (1105 m) na severu. Severozápadní svahy hory spadají do údolí potoka Majów, jihozápadní do údolí Brhlového potoka a jihovýchodní do údolí Májovského potoka. Severním úbočím hory prochází červeně značená dálková turistická trasa Główny Szlak Beskidzki a také státní hranice.\n\n\n"}
{"id": "972974", "url": "https://cs.wikipedia.org/wiki?curid=972974", "title": "Santorin (sopka)", "text": "Santorin (sopka)\n\nSantorini nebo Santorin (řecky \"Sandorini\", transliterace \"Santorini\") je sopečné centrum, které se rozprostírá na skupině ostrovů stejného jména na jižním okraji řeckého souostroví Kyklady.\n\nNynější souostroví je zbytkem velkého sopečného ostrova, jehož centrální část byla zničena mohutným výbuchem. Zachovaly se jen obvodové části, obklopující až 400 m hlubokou kalderu. Má oválný tvar o rozměrech asi 17 km od severozápadu k jihovýchodu a šířku 13 km. Geologickým průzkumem bylo zjištěno, že nynější kaldera leží na třech starších, které se vytvořily před 180 000, 75 000 a 3 600 lety.\n\nSopka je známá svou katastrofickou erupcí, která nastala přibližně v roce 1640 př. Kr. Centrum erupce bylo severně od mladého ostrůvku Nea Kameni, přibližně v centru starší kaldery. Katastrofické následky měl kontakt vystupujícího magmatu s mořskou vodou, což vyvolalo její vypaření a zvýšilo tlak v magmatickém krbu a následnou destrukci stěn kaldery.\n\nVýbuch vyvolal i obrovské vlny tsunami s výškou až 35 m, které zdevastovaly pobřeží Kréty. výbuch vytvořil sloup popela asi 35 km vysoký a celkový objem vyvržených sopečných produktů se odhaduje na 63 mld. m³. Jen na samotném ostrově se nachází asi 60 m silná vrstva tefry, a podobné, i když mnohem menší vrstvy se dají nalézt v celém Středomoří. Kvůli své bouřlivé minulosti a blízkostí k obydleným oblastem je zapsána do tzv. Decade Volcanoes - seznamu 16 nejnebezpečnějších sopek světa. \n\nPozdější erupce vytvořily v kaldeře ostrov \"Nea Kameni\", který je i místem poslední erupce v roce 1950, spojené s růstem menšího lávového dómu.\n\n"}
{"id": "972976", "url": "https://cs.wikipedia.org/wiki?curid=972976", "title": "Třída Makassar", "text": "Třída Makassar\n\nTřída Makassar je třída výsadkových lodí kategorie Amphibious Transport Dock indonéského námořnictva. Jedná se o vylepšenou verzi výsadkové lodě \"Dr. Soeharso\" (990). Plavidla jsou navržena pro provádění námořních výsadkových operací, humanitární mise či pomoc při živelních pohromách. \n\nCelkem bylo objednáno 10 jednotek této třídy. Pět objednala Indonésie, po dvou Filipíny a Peru. Desáté plavidlo objednal Myanmar. Filipínská výsadková loď \"Tarlac\" je první válečnou lodí, kterou se Indonésii podařilo exportovat.\n\nPlavidla navrhla jihokorejská loděnice Daesun Shipbuilding & Engineering. Stejná společnost v Pusanu postavila i první pár lodí, přičemž druhý byl postaven s indonéskou pomocí domácí loděnicí PT PAL Indonesia (druhý pár byl o 3 metry delší a má rozšířené vybavení velení). Dne 11. ledna 2017 objednána v pořadí pátá jednotka \"Semarang\" (594). Konstrukce \"Semarang\" je upravena pro plnění funkce nemocniční lodě.\n\nStavba první ze dvou jednotek, objednaných námořnictvem Filipín, byla loděnicí PT PAL Indonesia zahájena v lednu 2015. Obě plavidla mají být dodána v letech 2016–2017. Peruánská plavidla staví loděnice Servicios Industriales de la Marina (SIMA) v přístavu Callao.\n\nV červenci 2019 byla v jihokorejské loděnici Daesun na vodu spuštěna výsadková loď UMS \"Moattama\" (1501) objednaná Myanmarem. Plavidlo bylo objednáno nejspíše v roce 2018, ale až do spuštění na vodu o něm veřejnost nevěděla. Námořnictvo služby přijaty v prosinec 2019.\n\nJednotky třídy \"Makassar\":\n\nPlavidla jsou vybavena přistávací plochou pro vrtulníky na zádi a hangárem pro jejich uskladnění. První pár nese tři vrtulníky a druhý pět vrtulníků. Pro dopravu výsadku slouží rovněž vyloďovací čluny nakládané operující z palubního doku. Plavidlo unese 35 vozidel a 354 vojáků.\n\nK protivzdušné obraně slouží protiletadlové řízené střely velmi krátkého dosahu MBDA Mistral, vypouštěné ze dvou dvojitých odpalovacích zařízení Simbad. Střely mají dosah 5,3 km. Hlavňovou výzbroj tvoří jeden 40mm a dva 20mm kanóny.\n\nPohonný systém je koncepce CODAD tvořený dvěma diesely MAN B&W 8L28/32A. Nejvyšší rychlost dosahuje 15 uzlů.\n"}
{"id": "972977", "url": "https://cs.wikipedia.org/wiki?curid=972977", "title": "Fontenelle (kráter)", "text": "Fontenelle (kráter)\n\nFontenelle je impaktní kráter nacházející se na severním okraji západní části Mare Frigoris (Moře chladu) na přivrácené straně Měsíce. Má průměr 38 km, na jeho dně je malý centrální pahorek. Východně leží větší a starší kráter Birmingham (značně rozpadlý).\n\nJižně od Fontenelle se v Moři chladu nachází malý nepojmenovaný kráter (leží cca 15 km severo-severozápadně od satelitního Fontenelle G), který je obklopen světlým vyvrženým materiálem s vysokým albedem. Připomíná tak kráter Linné.\n\nPojmenován byl na počest francouzského spisovatele a astronoma Bernarda le Boviera de Fontenelle, jednoho z prvních členů Francouzské akademie věd.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972978", "url": "https://cs.wikipedia.org/wiki?curid=972978", "title": "Havajská erupce", "text": "Havajská erupce\n\nHavajská erupce je relativně klidná vulkanická erupce, pojmenovaná podle erupcí sopek Havajského souostroví. Hlavními projevy takové erupce je klidný výlev řídkých láv, většinou čedičové složení, s nízkým obsahem rozpuštěných plynů a vysokou teplotou (nad 1 000 ° C). Při takových erupcích je také velmi nízký obsah emitovaného popela a prachu.\n\nČastými formami lávy po ztuhnutí jsou různé jazyky, laloky, nebo laminární proudy. Díky své nízké viskozitě je převažujícím vulkanickým tvarem štítová sopka.\n"}
{"id": "972979", "url": "https://cs.wikipedia.org/wiki?curid=972979", "title": "Tomáš Jurčo", "text": "Tomáš Jurčo\n\nTomáš Jurčo (* 28. prosinec 1992, Košice) je slovenský profesionální hokejový útočník hrající za tým Edmonton Oilers v NHL.\n\nJurčo je odchovancem košického hokeje. V roce 2009 odešel do zámoří, kde v juniorské soutěži QMJHL působil v týmu Saint John Sea Dogs. V premiérové ​​sezoně (2009/2010) v dresu Saint John nastoupil včetně play off na 85 zápasů a na konto si připsal 68 bodů (33 +35). V sezóně 2010/2011 odehrál 61 zápasů jestliže zisku Memorial Cupu přispěl 31 brankami a 25 asistencemi. V roce 2011 byl draftován ve druhém kole z celkového 35. místa klubem NHL - Detroit Red Wings. V srpnu 2012 podepsal s Detroitem tříletou nováčkovskou smlouvu. Sezónu 2012/2013 odehrál ve farmářské AHL v klubu Grand Rapids Griffins. V roce 2017 byl Jurčo prodán do Chicago Blackhawks výměnou za pozici v třetím kole NHL Draftu 2018.\n\nStatistiky reprezentace na Mistrovstvích světa a Olympijských hrách:\n\n"}
{"id": "972980", "url": "https://cs.wikipedia.org/wiki?curid=972980", "title": "Vulkánská erupce", "text": "Vulkánská erupce\n\nVulkánské erupce (odvozeno z názvu sopky Vulcano) označuje sopečnou erupci explozivního typu, jejíž projevy popsal italský vulkanolog Giuseppe Mercalli, přítomný při erupcích Vulcana v letech 1888-1890: „\"… jako dělostřelecká palba s dlouhými intervaly…\"“\n\nVulkánský typ erupce probíhá následovně: viskózní magma (převážně čedičově-andezitového složení) s vyšším obsahem rozpuštěných plynů (často i většího množství vodních par z odpařené spodní vody) je vyvrhováno z kráteru v delších, pravidelně se opakujících intervalech. Její vyvrženiny jsou často pevné a jsou doprovázeny mrakem tvaru květáku, tvořeného plyny a popelem. Tefry a pyroklasty bývají často uloženy v širokém okolí sopky.\n\nV letech 1888–1890 pozoroval italský vulkanolog Giuseppe Mercalli u vulkánů Stromboli a Vulcano rozdílné typy erupcí. Oba druhy dostaly podle místa erupce také svůj název, který se užívá i v Indexu sopečné výbušnosti: stupeň č. 1 – strombolská erupce a č. 2 – vulkánská erupce.\n"}
{"id": "972983", "url": "https://cs.wikipedia.org/wiki?curid=972983", "title": "Strombolská erupce", "text": "Strombolská erupce\n\nStrombolská erupce (pojmenovaná podle sopky Stromboli) je relativně klidný typ sopečné erupce. Je charakteristická pravidelným vyvrhováním žhavých úlomků a sopečných pum menší velikosti do blízkého okolí, přičemž tyto vyvrženiny zpravidla stihnou vychladnout (resp. ne zcela vychladnout, ale přejít z rozžhaveného stavu, kdy svítí oranžovým jasem do chladnějších stavů, kdy mají tmavou barvu), než dopadnou na zem. Jejich dráha letu je poměrně krátká a je reprezentována balistickou křivkou, většinou se materiál vrší v okolí sopečného kráteru a vytvářejí tzv. struskový kužel. Celkový objem vyvrženin bývá malý. Láva vyprodukovaná erupcí strombolského typu je dost viskózní a často bývá zpěněná v důsledku úniku rozpuštěných sopečných plynů a par.\n\nV letech 1888–1890 pozoroval italský vulkanolog Giuseppe Mercalli u vulkánů Stromboli a Vulcano rozdílné typy erupcí. Oba druhy dostaly podle místa erupce také svůj název, který se užívá i v Indexu sopečné výbušnosti: stupeň č. 1 – strombolská erupce a č. 2 – vulkánská erupce.\n\nStrombolské erupce mají zpravidla podobu pravidelně se opakujícího vyvrhování materiálu z kráteru a doba jejich trvání může být i několik let. Např. erupce sopky Paricutín trvala téměř nepřetržitě po dobu devíti let (1943-1952). \n\nTento druh sopečné erupce je způsobován odplyňováním magmatu, kdy se z vystupujícího magmatu odlučují v magmatu rozpuštěné sopečné plyny. Když jejich objemové zastoupení v magmatu dosáhne hodnoty přibližně 75 %, magma je tvořeno převážně plynem, takže je trháno a vyvrhováno do okolí.\n"}
{"id": "972985", "url": "https://cs.wikipedia.org/wiki?curid=972985", "title": "Peléjská erupce", "text": "Peléjská erupce\n\nPeléjská erupce (podle karibské sopky Pelée) je název pro specifický typ explozivní sopečné erupce. Její nejcharakterističtějším znakem je produkce žhavých mračen (fr. \"nuée ardentes\") či lavin vulkanického popela a plynů, nazývaných pyroklastický proud. Také je s erupcí tohoto typu spojen růst vulkanického dómu v přívodním magmatickém kanálu, který má někdy podobu tzv. jehly. Jeho kolaps spouští pyroklastické proudy. Láva tohoto typu erupce je silně viskózní, ryolitově-andezitového složení.\n\nV současnosti nebývá brán jako samostatný typ erupce, ale je řazen k Plíniovskému typu.\n"}
{"id": "972986", "url": "https://cs.wikipedia.org/wiki?curid=972986", "title": "Veľká Červenková", "text": "Veľká Červenková\n\nVeľká Červenková ( , 1131 m n. m.) je hora v Kysuckých Beskydech (na polské straně Beskid Żywiecki) na slovensko-polské státní hranici. Nachází se v hlavním hřebeni mezi vrcholy Orol (1118 m) na západě a Bugaj (1140 m) na východě. Orol je oddělen sedlem Zrubitá (980 m). Severním směrem vybíhá z hory krátká klesající rozsocha sevřená mezi údolí potoků Racza na západě a Śrubita na východě. Rovněž jižním směrem je vysunuta krátká rozsocha sevřená mezi dvě zdrojnice Veľkého potoka. Po severním úbočí hory vede červeně značená dálková turistická trasa Główny Szlak Beskidzki. Přes vrchol prochází Hlavní evropské rozvodí.\n\nPo neznačené hraniční cestě ze sedla Zrubitá nebo ze sedla Przełęcz pod Jaworzyną přes vrchol Bugaj.\n"}
{"id": "972987", "url": "https://cs.wikipedia.org/wiki?curid=972987", "title": "Gabriel Munteanu", "text": "Gabriel Munteanu\n\nGabriel Munteanu, (* 25. leden 1973 Vaslui, Rumunsko) je bývalý reprezentant Rumunska v judu.\n\nPatřil k velkým rivalům Petra Jákla ml.. Na rozdíl od něho měl však pozici v rumunské reprezentaci složitější. Rumunské judo disponovalo v polovině 90. let čtyřmi kvalitními těžkými vahami. Z polotěžké váhy, kde začínal, ho postupně vytlačil Radu Ivan do těžké, kde bojoval o nominaci s duem Alexandru Lungu a Valeriu Perdivara. \n\nV roce 2000 konečně prorazil a zajistil si účast na olympijských hrách v Sydney. V prvním kole se utkal symbolicky s Jáklem, ale zápas kvůli zranění palce vzdal. \n\nV roce 2004 startoval na olympijských hrách podruhé. V prvním kole měl za soupeře velkého favorita Tamerlana Tmenova a do druhého kole se nepodíval. Tmenov ho však vytáhl svým postupem do čtvrtfinále do oprav. Druhá šance s Brazilcem Hernandesem skončila po minutě boje jeho prohrou po uči-matě.\n\nReprezentační kariéru končil v roce 2006, ale na klubové úrovni zápasil ještě v roce 2012.\n\n"}
{"id": "972990", "url": "https://cs.wikipedia.org/wiki?curid=972990", "title": "Meždusopočnyj", "text": "Meždusopočnyj\n\nMeždusopočnyj ( \"\") je v současnosti neaktivní štítová sopka, nacházející se v centrální části pohoří Středokamčatský hřbet na poloostrově Kamčatka na severním břehu jezera Meždusopočnoje. Masiv sopky je budován převážně čedičovými horninami a jeho stáří se odhaduje na konec pleistocénu až začátek holocénu.\n\n"}
{"id": "972991", "url": "https://cs.wikipedia.org/wiki?curid=972991", "title": "Hřib mokřadní", "text": "Hřib mokřadní\n\nHřib mokřadní (\"Xerocomellus ripariellus\" ) je vlhkomilná houba z čeledi hřibovitých, která se řadí do okruhu hřibu žlutomasého („babky“). Tento druh je známý relativně krátkodobě, donedávna byl zaměňován s jinými příbuznými houbami podobného vzhledu.\n\n\nKlobouk dosahuje 30 - 65 milimetrů, v mládí je polokulovitý, v dospělosti klenutý, ve stáří až poduškovitý. Zbarvený je cihlově, krvavě a purpurově červeně, někdy vybledá. Povrch je v mládí sametový, u starších plodnic až plstnatý, postupně rozpukavá na políčka.\n\nRourky jsou 5 - 8 (10) milimetrů dlouhé, společně s póry mají světle až sytě žluté zbarvení, stárnutím přecházejí do olivové. Ústí mají později hranatá, 1 - 2 milimetry velká.\n\nTřeň dosahuje 40 - 65 × 7 - 15 (20) milimetrů, má téměř válcovitý tvar a žlutý až bledě žlutavý povrch bez síťky. Spodní polovina může být zbarvena načervenale nebo lehce purpurově, případně nést červené skvrny. Povrch kryjí žlutá, načervenalá nebo červenohnědá plstnatá zrníčka, po otlačení modrá.\n\nDužnina houby je bledě žlutá až bělavá, v dolní polovině třeně může mít vínové či načervenalé zabarvení, v bázi až hnědé. Na řezu viditelně modrá. Chuť i vůně jsou mírné, nenápadné.\n\nVýtrusný prach je olivově hnědý, spóry dosahují (100) 11 - 15 (16,5) × (4) 4,5 - 5,5 (6) μm. Povrch je podélně žíhaný, což je patrné i pod světelným mikroskopem. Pokožku klobouku tvoří palisádoderm, jehož inkrustované hyfy mají průměr v rozmezí 8 - 28 μm.\n\nRoste na vlhkých stanovištích s kyselým podložím, v blízkosti potůčků, mokřin nebo terénních prohlubní, kde se setrvale nebo alespoň po část roku drží voda. Byl zaznamenán pod topoly, olšemi, vrbami a duby. Mimo Českou republiku byl nalezen pod duby a olšemi a dále ve smíšeném porostu tvořením dubem cesmínovitým, kaštanovníkem setým, bukem lesním, olší lepkavou, topoly a jasany. Protože byl popsán teprve nedávno, nejsou jeho ekologické nároky v odborné literatuře zcela přesně vymezeny.\n\nHřib mokřadní byl donedávna zaměňován za jiné druhy podobného vzhledu, takže není rozšíření zcela známé. Potvrzen je výskyt v České republice, Francii a Španělsku.\n\nPodobá se některým druhům rodu \"Xerocomellus\", které se vyznačují kloboukem zbarveným v různých odstínech červené. Oproti většině z nich se odlišuje růstem na výrazně vlhkých stanovištích a mikroznaky (především podélně žíhaným povrchem výtrusů).\n\n\nHřib mokřadní je zařazen do Červeného seznamu hub České republiky jako druh, o jehož rozšíření nejsou dostatečné údaje. Neměl by proto být sbírán pro kuchyňské použití; nálezy je vhodné předat mykologickým pracovištím.\n\n"}
{"id": "972992", "url": "https://cs.wikipedia.org/wiki?curid=972992", "title": "Okres Bruck-Mürzzuschlag", "text": "Okres Bruck-Mürzzuschlag\n\nBruck-Mürzzuschlag je okres v Rakouské spolkové zemi Štýrsko. Má rozlohu 2 155 km². V roce 2015 zde žilo 100 780 obyvatel. Sídlem okresu je město Bruck an der Mur. Okres vznikl 1. ledna 2013 spojením okresů Bruck an der Mur a Mürzzuschlag. Okres se dále člení na 19 obcí (z toho 5 měst a 10 městysů).\n\n"}
{"id": "972993", "url": "https://cs.wikipedia.org/wiki?curid=972993", "title": "Changar", "text": "Changar\n\nChangar je nejjižnější vulkán v západní vulkanické zóně Kamčatky. Vrchol 2 000 m vysokého stratovulkánu je ukončen kalderou s průměrem 2 km (v současnosti zalitou vodou) a masivním lávovým dómem na východním svahu sopky. Věk vzniku kaldery se odhaduje na holocén, z postkalderového stadia vulkanismu je zachovaných několik menších dómů tvořících ostrůvky v kalderové jezeře. Poslední vulkanická aktivita se odehrála přibližně před 500 lety a její pozůstatkem jsou lávové proudy olivinických čedičů v jižní části masivu. Changar byl zapsán 9. ledna 1981 do seznamu přírodních památek Kamčatského kraje (před rokem 2007 Kamčatská oblast). \n\n"}
{"id": "973002", "url": "https://cs.wikipedia.org/wiki?curid=973002", "title": "Nansen (kráter na Měsíci)", "text": "Nansen (kráter na Měsíci)\n\nNansen je rozlehlý impaktní kráter nacházející se v severní polární oblasti Měsíce. Leží v tzv. librační zóně, ale ze Země je špatně pozorovatelný. Má průměr 122 km, což jej řadí mezi tzv. valové roviny. Jeho okrajový val je poznamenán četnými impakty, které zde vytvořily další krátery. Větší z nich jsou situovány na západním i jižním okraji. Kráter na severním okraji byl v roce 2009 pojmenován Mezinárodní astronomickou unií jako Houssay. Východně leží kráter Cai Lun.\n\nPojmenován byl v roce 1964 na počest norského polárního badatele, vědce a diplomata Fridtjofa Nansena.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973005", "url": "https://cs.wikipedia.org/wiki?curid=973005", "title": "Uškovskij", "text": "Uškovskij\n\nUškovskij ( \"Ушковский, známý též jako Ploskaja Dalňaja\",\" Плоская Дальняя\") je masivní, 3 943 m vysoký, v současnosti neaktivní stratovulkán, nacházející se ve východní vulkanické zóně poloostrova Kamčatka, jako nejsevernější člen Ključevské vulkanické skupiny, asi 15 km severozápadně od samotného masivu Ključevské sopky. Vrchol sopky tvoří kaldera o rozměrech 4,5 × 5,5 km, která vznikla přibližně před 8 600 lety. Kaldera je trvale zaledněná a nacházejí se v ní dva struskové kužele z postkalderového stadia vulkanismu. Jediná historicky zaznamenaná erupce je z dubna roku 1890. Šlo o slabou explozivní erupci z jednoho z vrcholových kuželů.\n\n"}
{"id": "973006", "url": "https://cs.wikipedia.org/wiki?curid=973006", "title": "Houssay (kráter)", "text": "Houssay (kráter)\n\nHoussay je impaktní kráter nacházející se v severní polární oblasti Měsíce na severním okraji valové roviny Nansen. Leží v tzv. librační zóně, ale ze Země je prakticky nepozorovatelný. Má průměr 31 km. Východo-jihovýchodně leží kráter Cai Lun.\n\nPojmenován byl v roce 2009 na počest argentinského fyziologa Bernarda Houssaye.\n\n"}
{"id": "973008", "url": "https://cs.wikipedia.org/wiki?curid=973008", "title": "Kostel svatého Jana Křtitele (Počátky)", "text": "Kostel svatého Jana Křtitele (Počátky)\n\nKostel svatého Jana Křtitele stojí na Palackého náměstí v Počátkách. Od roku 1963 je chráněn jako kulturní památka.\n\nPrvní písemná zmínka o kostele pochází z roku 1273, v roce 1354 je uváděn jako farní. V roce 1575 přibyla sakristie. Roku 1594 přešel jeho patronát pod jezuity. V roce 1653 vyhořel a v letech 1688-1690 prošel barokní přestavbou. Při opravách po požáru v roce 1824 získal současnou podobu.\n\nJedná se o jednolodní stavbu, ke které po obou stranách přiléhá pětice bočních kaplí, nižších než vlastní loď. Presbytář je trojboce uzavřený, na severní straně lodi je přistavěna hranolová věž. Hlavní oltář pochází z roku 1690, v presbytáři se nachází reliéf Ukřižování z období pozdní gotiky a soška Madony z první poloviny 15. století. Z konce 17. století pochází plastiky dvanácti apoštolů v lodi kostela.\n\n"}
{"id": "973009", "url": "https://cs.wikipedia.org/wiki?curid=973009", "title": "Alžbeta Bartošová", "text": "Alžbeta Bartošová\n\nAlžbeta Bartošová (* 17. prosince 1991 Púchov) je slovenská zpěvačka, herečka a dabérka.\n\nAlžbeta se narodila ve slovenském městě Púchov, kde také ztvárnila svou první muzikálovou roli – bohyni Wakantanka v muzikálu Deň Atalaka (Dětské divadelní studio O – Púchov). Při studiu Církevního konzervatória v Bratislave dostala role na Nové scéně (František z Asissi/role Smrt) a v Heineken Tower Stage (Čajočky/role Radky). V roce 2010 přivedl Alžbetu do Prahy Michal David, když ji obsadil do hlavní ženské role Dorotky v muzikálu Kat Mydlář. V divadle Broadway dostala i další role v muzikálu Kleopatra (Fulvie, Octávie), Vánoční zázrak (Monika, Santagirl), Tři mušketýři (Mylady) a Mata Hari (Margaretha – mladá Mata Hari). V libereckém Šaldově divadle hrála poprvé s živým orchestrem v klasickém broadwayském muzikálu She Loves Me hlavní roli Amalie Balash. Zatím poslední rolí na bratislavské Nové scéně bylo pro ni představení Rómeo a Júlia (lady Capulet). V roce 2014 byla obsazena do vedlejší role Lisy v muzikálu Mamma Mia!, jímž se vrátila muzikálová produkce do Kongresového centra v Praze. Současně s touto rolí ovšem získala také velmi náročnou hlavní roli Stephanie v muzikálu Horečka sobotní noci. Na počátku sezóny 2014/2015 byla obsazena do hlavní role královny Kleopatry ve stejnojmenném navrátivším se muzikálu. V březnu roku 2015 nastudovala v libereckém divadle F.X.Šaldy hlavní roli Elizy Doolittleové v další muzikálové klasice – My Fair Lady! V roce 2016 nastudovala hlavní roli markýzy andělů v muzikálu Angelika a na podzim zahájila hostování v plzeňském DJKT – za ztvárnění hlavní role Lídy Baarové v muzikálu Liduschka (Baarová) získala navíc širší nominaci na cenu Thálie za rok 2016. V roce 2017 získala další roli v muzikálu Michala Davida Muž se železnou maskou a nově naskočí do muzikálu Krysař do hlavní ženské role Agnes. Současně vytvořila také slovenský dabing k oblíbeným filmům z dílny Walta Disneye. Ztvárnila menší role v populárních seriálech TV Markíza Horúca krv (Ema Bednárová) a Búrlivé víno (Ľubka Lorincová).\n\nV květnu 2018 doprovodila českého reprezentanta Mikolase Josefa na Eurovision Song Contest v Lisabonu jako vokalistka. Ve finále Mikolas Josef obsadil celkově 6. místo, což bylo nejlepší umístění České republiky v historii účastí.\n\n2009-2012 – František z Assisi – Smrt (Nová scéna Bratislava)\n2009-2012 – Čajočky – Radka (Heineken Tower Stage)\n2011-2013 – Kat Mydlář – Dorotka (Divadlo Broadway)\n2011-2012 – Vánoční zázrak – Monika, Santagirl (Divadlo Broadway)\n2012-2016 – Kleopatra – Fulvie, Octávie (Divadlo Broadway)\n2012-2014 – Cigáni idú do neba – Rada (Nová scéna Bratislava) \n2013-dosud – Kleopatra TOUR – Fulvie (zájezdové představení)\n2012-dosud – Tři mušketýři – Mylady (Divadlo Broadway)\n2013-2016 – Rómeo a Júlia – lady Capulet (Nová scéna Bratislava)\n2013-2015 – Mata Hari – Margaretha (Divadlo Broadway)\n2013-2016 – She Loves Me – Amalia Balash (Divadlo F.X.Šaldy Liberec)\n2014-2017 – Horečka sobotní noci – Stephanie (Divadlo Kalich)\n2014-dosud – Kleopatra – Kleopatra (Divadlo Broadway)\n2014-2018 – Mamma Mia! – Lisa (Kongresové centrum Praha, Divadlo Hybernia Praha)\n2015-dosud – My Fair Lady – Eliza Doolittleová (Divadlo F.X.Šaldy Liberec) \n2015-2018 – Atlantida – Sofie (Divadlo Kalich) \n2016-dosud – Angelika – Angelika (Divadlo Broadway) \n2016-2019 – Liduschka (Baarová) – Baarová (Nová scéna DJKT Plzeň) – širší nominace na cenu Thálie za rok 2016\n2017-dosud – Muž se železnou maskou – Louisa (Divadlo Broadway)\n2018-dosud – Krysař – Agnes (Divadlo Kalich)\n\n2013 – Horúca krv – Ema Bednárová\n2013 – Búrlivé víno – Ľubka Lorincová\n2016 – Decibely lásky – Betka\n\n2010 – Alica v krajine zázrakov\n2012 – Kráska a zviera – nový dabing\n2012 – Tangled – Na vlásku \n2012 – Aladin – nový dabing pro TV JOJ\n2017 – Kráska a zviera – dabing Emmy Watson\n"}
{"id": "973010", "url": "https://cs.wikipedia.org/wiki?curid=973010", "title": "Gußwerk", "text": "Gußwerk\n\nGußwerk je bývalá obec v Rakousku v spolkové zemi Štýrsko v okrese Bruck-Mürzzuschlag. K 1. lednu 2015 byla obec připojena k městu Mariazell.\n\nV roce 2013 zde žilo 1272 obyvatel.\n\nObec pravděpodobně vznikla v roce 1342. V letech 1742 – 1899 bylo jedním z nejdůležitějších výrobců dělostřeleckých komodit v Rakousku.\n\nObecní znak byl Gußwerku udělen 1. září 1964.\n\n\n"}
{"id": "973011", "url": "https://cs.wikipedia.org/wiki?curid=973011", "title": "Paraskevopoulos (kráter)", "text": "Paraskevopoulos (kráter)\n\nParaskevopoulos je starý kráter nacházející se v severní části Měsíce na jeho odvrácené straně, ze Země jej tedy nelze pozorovat. Má průměr 99 km a na jeho dně se nachází řada dalších kráterů, z nichž největší je Paraskevopoulos E. Východní část jeho okrajového valu je narušena satelitním Paraskevopoulos H.\nSeverovýchodně leží kráter Carnot.\n\nPojmenován byl v roce 1970 na počest řeckého astronoma Johna S. Paraskevopoulose.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973012", "url": "https://cs.wikipedia.org/wiki?curid=973012", "title": "Kameň (sopka)", "text": "Kameň (sopka)\n\nKameň je neaktivní stratovulkán, nacházející se ve východní části poloostrova Kamčatka, jen několik kilometrů jihozápadně od masivu Ključevské sopky. S výškou 4585 m je to druhý nejvyšší vulkán na poloostrově, vyšší je jen masiv zmiňované Ključevské sopky. Stáří vzniku stratovulkánu se odhaduje na pozdní pleistocén, přičemž aktivita pokračovala i v holocénu. Doba poslední erupce však není přesněji stanovena.\n\n"}
{"id": "973013", "url": "https://cs.wikipedia.org/wiki?curid=973013", "title": "Dušan Lenci", "text": "Dušan Lenci\n\nDušan Lenci (18. května 1941, Banská Bystrica – 30. září 2012, Nitra) byl slovenský herec.\n\nV roce 1963 absolvoval studium herectví na Vysoké škole múzických úmění v Bratislavě. V letech 1963 a 1964 byl členem krajského divadla v Trnavě, následně se na osm let stal členem činohry Divadla J. G. Tajovského ve Zvolenu. Od roku 1971 se stala jeho domovskou scénou prkna Divadla Andreje Bagara v Nitře. Ztvárňoval zejména postavy sympatických, důvěryhodných a čestných mužů, zjemněných rysy plachosti. V 80. letech se Lenciho herecký repertoár obohatil o žánrově i charakterově pestrou galerii mocnářských postav.\n\nLenci se nevyhýbal ani divadelním experimentům, práci na projektech nových dramat či uvádění současných dramatických novinek. Ať už to byla postava Otce v dramatu \"Tvár v ohni\", nebo jeho výkon v taneční fantazii \"Svätenie jari\", tajemný \"Gerdmann\" a \"Jerg v Bezkyslíkovcoch\", dvojpostava \"Herseho\" a \"Martina Luthera\" ve \"Verejnom nepriateľovi\".\n\n\n"}
{"id": "973014", "url": "https://cs.wikipedia.org/wiki?curid=973014", "title": "Bezymjannyj", "text": "Bezymjannyj\n\nBezymjannyj () je aktivní stratovulkán, nacházející se na poloostrově Kamčatka, jako jižní člen masivu, jehož dominantou je sopka Ključevskaja. S výškou 2 882 m je podstatně nižší než zbylé dva stratovulkány masivu - zmiňovaná Ključevskaja a stratovulkán Kameň. Vulkán leží na starším, pleistocénním komplexu lávových dómů, jeho současný tvar se začal formovat před cca 4 700 lety. Za toto období prošel třemi fázemi intenzivního vulkanismu, které střídaly déle fáze klidu.\n\nAž do roku 1955 byl Bezymjannyj považován za vyhaslou sopku (poslední aktivita byla datována zhruba před 1 000 lety). V polovině října toho roku nastala mohutná exploze, která částečně zničila vrchol vulkánu. Objem vyvržené tefry přesáhl 2 800 km³ a erupce skončila až v březnu následujícího roku. Od té doby je Bezymjannyj činná sopka, celkový počet erupcí se pomalu šplhá k číslu 50, i když erupce už nedosáhly intenzitu té z roku 1955.\n\n"}
{"id": "973020", "url": "https://cs.wikipedia.org/wiki?curid=973020", "title": "Jan Ježovica", "text": "Jan Ježovica\n\nJan Ježovica (* 22. července 1971 Mladá Boleslav) je český politik a manažer, v roce 2014 krátce místopředseda Věcí veřejných.\n\nPracuje v oblasti vzdělávání dospělých.\n\nJan Ježovica je ženatý a má tři děti.\n\nByl členem Věcí veřejných. Ve straně také působil jako místopředseda klubu Věcí veřejných v Mladé Boleslavi a člen středočeské krajské rady Věcí veřejných. Na sjezdu Věcí veřejných v lednu 2014 v Hradci Králové byl zvolen místopředsedou strany.\n\nV komunálních volbách v roce 2014 však již vedl do Zastupitelstva města Mladé Boleslavi kandidátní listinu subjektu \"Nezávislí Pro Mladou Boleslav\" jako nezávislý, do zastupitelstva se ale nedostal.\n"}
{"id": "973022", "url": "https://cs.wikipedia.org/wiki?curid=973022", "title": "František Máša", "text": "František Máša\n\nFrantišek Máša (1. června 1873 Úročnice – 30. listopadu 1910 Úročnice) byl rakouský a český rolník a politik, na počátku 20. století poslanec Českého zemského sněmu.\n\nPocházel ze statkářské rodiny. Rodiče Jan a Marie Mášovi vlastnili usedlost čp. 5 v Úročnici. V období let 1902–1904 působil coby starosta obce Bukovany, pod kterou tehdy Úročnice patřila, po jejím osamostatnění byl od roku 1904 starostou Úročnice. Zastával i funkci okresního starosty v Benešově. Společně s řídícím učitelem Lencem se podílel roku 1908 na založení hasičského sboru v rodné Úročnici.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii venkovských obcí, obvod Benešov, Neveklov, Vlašim. Politicky se uvádí coby člen České agrární strany. Kvůli obstrukcím se ovšem sněm po roce 1908 fakticky nescházel.\n\nPo jeho smrti ho roku 1911 na zemském sněmu nahradil Adolf Prokůpek.\n"}
{"id": "973023", "url": "https://cs.wikipedia.org/wiki?curid=973023", "title": "Radu Ivan", "text": "Radu Ivan\n\nRadu Ivan (* 24. únor 1969 Budești, Rumunsko) je bývalý reprezentant Rumunska v judu.\n\nPatřil k stabilním účastníkům turnajů v judu a společně s Krojtorem tvořili silné jádro reprezentačního týmu Rumunska let devadesátých. Úspěchů Krojtora sice nedosahoval, ale podobně jako on se účastnil tří olympijských her.\n\nNejlepšího výsledku dosáhl hned na svých prvních olympijských hrách v Barceloně v roce 1992. Postoupil do třetího kola, kde hladce prohrál s Britem Stývnsnem na wazari-ippon. V opravách potom nestačil na Estonce Pertelsna.\n\nV roce 1996 v Atlantě vypadl hned v prvním kole s Kubáncem Sánčezem.\n\nV roce 2000 v Sydney prohrál ve druhém kole s Gruzíncem Džikuraulim na ippon.\n\nReprezentační karieru ukončil po roce 2001. Judu se dál věnoval v Německu v Abensbergu, kde zápasil v bundeslize a později působil jako trenér juniorů.\n\n"}
{"id": "973024", "url": "https://cs.wikipedia.org/wiki?curid=973024", "title": "Tolbačik", "text": "Tolbačik\n\nTolbačik ( \"\") je masivní, 3 682 m vysoká, převážně čedičová štítová sopka, nacházející se poloostrově Kamčatka, na jižním okraji vulkanické skupiny masivu Ključevské sopky. Masiv vulkánu tvoří dvě překrývající se centra – mladší \"Ploskij Tolbačik\" a starší \"Ostryj Tolbačik\". Ploskij Tolbačik je ukončen kalderou s průměrem 3 km, která vznikla přibližně před 6 500 lety. Riftové zóny, táhnoucí se severovýchodně, resp. jihozápadně od vrcholu sopky, byly místem několika erupcí během holocénu. Poslední erupce (v letech 1975-1976), jejímž centrem bylo jihozápadní rameno riftu, byla největší erupcí hornin čedičového složení na Kamčatce.\n\n"}
{"id": "973027", "url": "https://cs.wikipedia.org/wiki?curid=973027", "title": "Johann Melhardt", "text": "Johann Melhardt\n\nJohann Melhardt (1854 – 2. srpna 1910 Bad Gastein) byl rakouský a český báňský odborník, manažer a politik německé národnosti, na počátku 20. století poslanec Českého zemského sněmu.\n\nProfesí byl báňským odborníkem a ředitelem \"Duchcovského uhelného spolku\". Působil také jako ředitel firmy \"Moravia-Gewerkschaft\" na Moravě.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii obchodních a živnostenských komor (volební obvod Liberec). Patřil k Německé pokrokové straně. Na sněmu se zabýval hospodářskými otázkami. Po roce 1908 se ovšem sněm kvůli obstrukcím již fakticky nescházel.\n\nKrátce před smrtí se přestěhoval z Teplic do Drážďan, což souviselo se změnou sídla ředitelství Duchcovského uhelného spolku. Zemřel náhle v srpnu 1910 v Bad Gasteinu, kde pobýval na léčení.\n"}
{"id": "973028", "url": "https://cs.wikipedia.org/wiki?curid=973028", "title": "Daniel Brata", "text": "Daniel Brata\n\nDaniel Brata (* 29. prosince 1984 Velký důl, Rumunsko) je bývalý rumunský zápasník–judista.\n\nS judem začínal v 10 letech v rodném Velkém dole v klubu CSM pod vedením Vasile Popa. Vrcholově se připravoval v sportovním středisku Dinamo v Brašově. V rumunské reprezentaci se poprvé objevil až ve dvaceti letech, když Bukurešť narychlo získala pořádání mistrovství Evropy po Bělehradě. Tato zkušenost ho motivovala v další práci a v roce 2008 se kvalifikoval na olympijské hry v Pekingu. V pekingu se prezentoval velmi dobrým výkonem, na jeho o-uči-gari si v prvním a druhém kole vylámali zuby Uzbek O'tkir Qurbonov a Kanaďan Keith Morgan. Ve čtvrtfinále ho však zastavil zkušený Ázerbájdžánec Movlud Miralijev a v opravách neuspěl proti svému osudovému soupeři Gruzínci Levanu Žoržolijanimu.\n\nNa podzim 2011 řešil místo přípravy na olympijskou sezonu osobní problémy se soudy za vážné ublížení na zdraví. Přes tyto komplikace dosáhl v květnu 2012 na evropskou kontinentální kvótu pro účast na olympijské hry v Londýně, kde skončil v prvním kole na Gruzinci Žoržolijanim. Svoji aktivní sportovní kariéru víceméně ukončil záhy po rozsudku z podzimu 2012.\n\nDaniel Brata byl pravoruký judista s krásnou osobní technikou o-uči-gari.\n\nV létě 2011 ve Velkém Varadíně způsobil s týmovým kolegou Valentinem Radu četná zranění jednomu z hostů v zábavném podniku. Na podzim 2012 byl odsouzen na čtyři roky vězení za pokus o vraždu. Trest byl v roce 2013 po odvolání překvalifikován jako vážné ubližení na zdraví s tříletým podmínečným trestem.\n\n\n"}
{"id": "973031", "url": "https://cs.wikipedia.org/wiki?curid=973031", "title": "Senta", "text": "Senta\n\nSenta ( nebo , výsl. , , výsl. ) je město na břehu řeky Tisy v autonomní oblasti Vojvodina v Srbsku. Geograficky náleží do Bačky, ale administrativně je zařazena do Severobanátského okruhu.\n\nMěsto vzniklo v prostoru okolo kláštera. Poprvé je připomínáno v roce 1216. Díky vhodnému geografickému umístění v Panonské nížině na brodu přes řeku Tisu se mohlo v průběhu staletí postupně ale jistě rozrůstat. Od 14. století je doložena jeho příslušnost k budínskému arcibiskupství. V roce 1506 se stala svobodným královským městem. V roce 1526 město obsadili Turci na dalších 150 let; část obyvatel pobili a část odvlékli do vnitrozemí své říše. Ve válkách mezi Rakouskem a Tureckem představovala bitva u Zenty jedno z největších vítězství Rakouska nad Osmanskou říší. Dne 11. září 1697 zde byla turecká vojska poražena. Následně se město stalo opět součástí Uher, jako součást tzv. Vojenské hranice, pohraničního pásma mezi Habsburskou monarchií a Osmanskou říší. Vojenská hranice zde existovala několik desítek let.\n\nDo města přišli v 40. letech 18. století následně kolonisté z Uher, především Maďaři, Slováci, Němci a Židé. Ke konci 18. století bylo město vážně poničeno při velkém požáru. V roce 1889 byla do města zavedena železnice a o šest let později město získalo i elektrické osvětlení. V roce 1911 poničil Zentu velký požár, během něhož vyhořela původní budova radnice a hlavní kostel. Drtivá většina obyvatel byla před první světovou válkou maďarské národnosti; Srbové a Němci zde představovali menšinu. Roku 1918 bylo rozhodnuto o nových hranicích mezi Srbskem (později Království Srbů, Chorvatů a Slovinců) a Maďarskem a město Senta se ocitlo na srbském území.\n\nDne 12. dubna 1941 město obsadila během tzv. Dubnové války maďarská vojska. 8. října 1944 vstoupily do Zenty jednotky Rudé armády a jugoslávských partyzánů.\n\nPo skončení druhé světové války byli Němci vyhnáni a dosídleni větším počtem Srbů a Černohorců. Během 50. a 60. let došlo k průmyslovému rozvoji města. Byl vybudován nový most přes řeku Tisu a průmyslové podniky společně s velkým cukrovarem. Počet obyvatel, kteří byli zaměstnáni v průmyslu začal růst na úkor těch, kteří ještě stále pracovali v zemědělství.\n\nV obci žije podle posledního sčítání lidu 16 396 plnoletých obyvatel, průměrné stáří zde činí 40,9 let. Je zde 7938 domácností, průměrně má každá domácnost 2,56 lidí. Většina obyvatelstva je převážně maďarské národnosti (77, 14 %), druzí jsou Srbové s 13,12 %. Počet obyvatel města rostl až do 60. let 20. století, kdy dosáhl cca 25 000 obyvatel, od té doby mírně klesá.\n\nV současné době má Senta tři střední školy a pět základních škol, z nichž jedna nese jméno realistického spisovatele a místního rodáka Stevana Sremace. Nachází se zde dvě vyšší odborné školy. Střední školy vyučují jak v maďarském, tak i srbském jazyce.\n\nPrvní škola byla ve městě založena již v 18. století. Od roku 1876 mělo město i první gymnázium. V 60. letech 20. století zde bylo otevřeno několik odborných nižších škol.\n\n\n\n"}
{"id": "973034", "url": "https://cs.wikipedia.org/wiki?curid=973034", "title": "Lenochod trpasličí", "text": "Lenochod trpasličí\n\nLenochod trpasličí (\"Bradypus pygmaeus\"), druh rodu \"Bradypus\", je nejmenším a nejpozději objeveným lenochodem tříprstým. Byl popsán teprve v roce 2001 a pro svou vzácnost je počítán mezi kriticky ohrožené druhy zvířat. Je to samotářský savec trávící svůj život skrytě v korunách stromů, kde se pohybuje jen velmi zvolna.\n\nŽije výhradně ve Střední Americe na malém ostrově Escudo de Veraguas, který se nachází u severovýchodního pobřeží Panamy. Ostrov o rozloze pouhých 4,3 km², vzdálený 17,6 km od panamského pobřeží, je trvale neobydlen a pouze příležitostně navštěvován rybáři. Lenochod trpasličí tam u mořského pobřeží obývá mangrovový porost, který není rozsáhlejší než 1,5 km².\n\nOd ostatních druhů lenochodů byli jeho prapředci odděleni pravděpodobně asi před 10 000 lety, kdy s ústupem doby ledové se zvedla mořská hladina a ostrov izolovala od středoamerické pevniny. Potvrzuje to i předběžnými studiemi zjištěná nízká úroveň genetické rozmanitosti.\n\nTento ochlupený savec bývá dlouhý 480 až 530 mm a vážívá od 2,5 do 3,5 kg. Základní barva jeho srsti je světle šedohnědá, tvář má žlutohnědou s tmavými kruhy okolo očí. Hrdlo má šedohnědé a na zádech mívá často různé skvrny, dospělý samec se od ostatních odlišuje oranžovou skvrnou na zádech protnutou svislým černým pruhem. Srst je dlouhá, huňatá a porostlá drobnou symbiotickou řasou, která způsobuje její zelenavý nádech, vhodné maskování pro život na stromech.\n\nMá poměrně tupý čenich a celkem 18 zubů, z toho v horní čelisti deset (dva dlátovité řezáky a osm stoliček) a v dolní čelisti osm  (dva řezáky a šest stoliček). Jeho přední končetiny jsou mnohem delší než zadní a všechny mají po třech nepohyblivých prstech zakončených dlouhými zahnutými drápy. Uspořádání krční páteře mu umožňuje otáčet hlavou téměř o 360° a sledovat tak okolí za sebou bez nutnosti pohnout zbytkem těla.\n\nJsou to osaměle žijící zvířata, která se vzájemně setkávají jen v období páření. Svůj čas tráví na stromech zavěšeni za silné, ohnuté drápy visíce hřbetem dolů. V této poloze se jen zvolna přesunují za potravou, spí, páří se a také vychovávají potomky; obvykle nemají tendenci daleko cestovat. Se stromu slézají jen při přesunu za potravou na jiný strom, po pevné zemi se pohybují díky slabým a dlouhým předním končetinám velice pomalu, spíše se plíží. Při stěhování mezi jednotlivými stromy v mangrovech poměrně dobře plavou. Na zem sestupují také v intervalech asi sedmi dnů, kdy se potřebují vyprázdnit, po kmeni šplhají za pomoci ostrých drápů. Na způsob života vzhůru nohama se adaptovala i jejich srst, jejíž dlouhé chlupy rostou od břicha na záda, dešťová voda tak po nich stéká.\n\nVšechny pohyby vykonávají velmi pomalu, jejich hlavní obranou proti dravcům je právě tento téměř nepostřehnutelný pohyb a dobré maskování šedozeleným zabarvením srsti. Na ostrově nežijí pro ně nebezpeční pozemní dravci, napadnout je mohou pouze draví ptáci. Těm se úspěšně brání svou hrubou chlupatou srstí a pevným držením za větev, je u nich také pozoruhodná schopnost rychlého hojení utržených ran.\n\nJsou býložravci a živí se téměř výhradně listy, květy i plody stromů, v tamních mangrovech roste nejvíce kořenovník obecný. Tato strava není příliš vydatná a zřejmě následkem toho mají pomalý metabolismus. Nejsou časově vyhraněná zvířata, mohou se v kteroukoliv denní či noční dobu zabývat potravou, spát či jen odpočívat.\n\nV období páření se vyhledávají hlasitým voláním a pravděpodobně používají i vzájemnou chemickou komunikaci. O průběhu námluv a páření je pouze málo informací, existují jen důkazy, že samci o samici spolu soutěží. Doba březosti ani délka péče samice o potomky není známa. V porovnání s příbuznými druhy se předpokládá březost po dobu šesti měsíců a stejně dlouhá starostlivost o mláďata. Taktéž nejsou informace o věku pohlavní dospělosti a dlouhověkosti, příbuzné druhy se mohou dožít 30 až 40 let.\n\nV současnosti žije na ostrově Isla Escudo de Veraguas pravděpodobně méně než 500 jedinců, kteří se vyskytují na ploše asi jen 1,3 až 1,5 km². Neobydlený ostrov je od roku 2009 prohlášen za chráněné území, takže tam nehrozí rozvoj cestovní ruchu, který by jistě předznamenal zánik této vzácné populace. Na ostrov občas zajíždějí pouze rybáři a z pevniny připlouvají domorodci kácet stromy, tím ale zmenšují životní prostor pro vzácná zvířata. Podle IUCN je lenochod trpasličí hodnocen jako druh kriticky ohrožený (CR).\n\n\n"}
{"id": "973039", "url": "https://cs.wikipedia.org/wiki?curid=973039", "title": "Erik Lundqvist", "text": "Erik Lundqvist\n\nErik Hjalmar Lundqvist (29. června 1908 Grängesberg – 7. ledna 1963 tamtéž) byl švédský atlet, olympijský vítěz v hodu oštěpem z roku 1928.\n\nOlympijský vítěz z Amsterdamu z roku 1928. První člověk na světě, který oštěpem zdolal hranici 70 metrů – 15. srpna 1928 vyvtvořil světový rekord 71,01 m. Jeho osobní rekord z roku 1936 byl o 15 cm delší.\n\n"}
{"id": "973040", "url": "https://cs.wikipedia.org/wiki?curid=973040", "title": "Joel Lindpere", "text": "Joel Lindpere\n\nJoel Lindpere (* 5. října 1981 Tallinn) je estonský fotbalový záložník a dlouholetý reprezentant. Mimo Estonsko působil na klubové úrovni v Bulharsku, Norsku, USA a České republice.\n\nLindpere hrál v Estonsku za kluby JK Nõmme Kalju, Lelle SK, FC Flora Tallinn (s Florou získal 3 ligové tituly) a Warrior Valga (hostování). V zahraničí působil v bulharském celku CSKA Sofia (hostování, vyhrál zde A Grupu),\nnorském Tromsø IL a v americké soutěži Major League Soccer, kde hrál za týmy New York Red Bulls a Chicago Fire. V New Yorku Red Bulls byl jeho spoluhráčem např. francouzský útočník Thierry Henry.\n\nV lednu 2014 podepsal smlouvu s českým klubem FC Baník Ostrava, který posiloval kádr před jarní částí sezony 2013/14. Společně s ním přišel do Baníku lotyšský reprezentant Alans Siņeļņikovs. Lindpere byl ještě v lednu 2014 na testech v řeckém klubu Olympiakos Volou. V Gambrinus lize debutoval 19. dubna 2014 v utkání s 1. SC Znojmo (výhra 4:0). 5. května 2014 se v ligovém zápase proti SK Sigma Olomouc (výhra Baníku 3:2) zranil po střetu s protihráčem a utrpěl zlomeniny v obličeji. V zimní přestávce sezóny 2014/2015 se domluvil na předčasném ukončení smlouvy a odešel z Baníku.\nV březnu 2015 posílil svůj bývalý klub JK Nõmme Kalju.\n\nV A-mužstvu Estonska debutoval 1. listopadu 1999 v přátelském střetnutí proti domácímu týmu Spojených arabských emirátů, které skončilo remízou 2:2. Joel odehrál druhý poločas.\n\n"}
{"id": "973041", "url": "https://cs.wikipedia.org/wiki?curid=973041", "title": "Ladislav Melhuba", "text": "Ladislav Melhuba\n\nLadislav Melhuba (11. května 1873 Hradečná – 23. března 1918 Praha) byl rakouský a český lékař a politik, na počátku 20. století poslanec Českého zemského sněmu.\n\nProfesí byl lékařem. Působil i jako novinář a politik. Uvádí se jako \"lékař a statkář v Moříně\". Zastával funkci závodního lékaře \"Západočeské společnosti\" v Lánech.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii venkovských obcí, obvod Příbram, Dobříš. Politicky se uvádí coby člen České agrární strany. Kvůli obstrukcím se ovšem sněm po roce 1908 fakticky nescházel.\n\nZemřel v březnu 1918.\n\n"}
{"id": "973045", "url": "https://cs.wikipedia.org/wiki?curid=973045", "title": "Paweł Zagrodnik", "text": "Paweł Zagrodnik\n\nPaweł Zagrodnik (* 10. září 1987 Ruda Śląska) je polský zápasník – judista.\n\nPřipravoval se v hornickém klubu Czarni v Bytůni pod vedením Mariana Tałaje. V polské mužské reprezrentaci se pohyboval od roku 2007 v pololehké váze do 66 kg. V roce 2008 v polské nominaci na olympijské hry v Pekingu neuspěl na úkor Tomasze Adamiece. Od roku 2009 soupeřil o post reprezentační jedničky s Tomaszem Kowalskim. V roce 2012 se kvalifikoval na olympijské hry v Londýně, ale po nevydařeném vystoupení na mistrovství Evropy v Čeljabinsku se s nominací rozloučil na úkor Kowalského. Kowalski však měl měsíc na to v květnu vážnou dopravní nehodu, kvůli které na olympijské hry odcestoval. V Londýně se představil v životní formě. V úvodním kole vyřadil favorizovaného Brazilce Leandra Cunhu na juko technikou seoi-nage. Ve čtvrtfinále nestačil na Maďara Miklóse Ukgvári, ale přes opravy se probojoval na boje o třetí místo proti Japonci Masaši Ebinumovi. Na Japonce od úvodu nestačil a od poloviny zápasu prohrával na wazari technikou seoi-nage. Minutu před koncem nachytal Ebinumu technikou seoi-nage a hodil ho do mostu na ippon. Videorozhodčí však hodnocení techniky snížil na wazari. V prodloužení nezachytil Ebinumovo curi-goši a spadl na ippon. Obsadil 5. místo. Podobný výsledek v dalších letech nezopakoval. V roce 2016 se na olympijské hry v Riu nekvalifikoval.\n\n\n\n"}
{"id": "973046", "url": "https://cs.wikipedia.org/wiki?curid=973046", "title": "Karel Mert", "text": "Karel Mert\n\nKarel Mert (10. září 1859 Jindřichův Hradec – 26. října 1936 Jindřichův Hradec) byl rakouský a český politik, na počátku 20. století poslanec Českého zemského sněmu a starosta Jindřichova Hradce.\n\nProfesí byl právník. Působil též jako muzeolog. V letech 1909–1919 (až do obecních voleb roku 1919) zastával úřad starosty Jindřichova Hradce. Za jeho působení v čele radnice došlo ve městě k založení obchodní školy a výstavbě elektrárny. Mert se angažoval ve spolkovém životě. Byl aktivní v Sokolu, až do své smrti byl předsedou hasičského sboru, záložny, okrašlovacího spolku Vesna a kuratoria městského muzea. Měl titul vrchního právního rady. Vlastním nákladem provedl rozšíření městského muzea a manželé Mertovi muzeu odkázali bohatou sbírku starých obrazů a dalších uměleckých artefaktů.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii městské, obvod Jindřichův Hradec, Bystřice. Politicky se uvádí coby nezávislý český kandidát. V nekrologu je ovšem uvedeno, že na sněm nastoupil coby člen mladočeské strany. Kvůli obstrukcím se ovšem sněm po roce 1908 fakticky nescházel.\n\nV roce 1927 se vrátil na post starosty Jindřichova Hradce, nyní coby člen Československé národní demokracie. V době svého úmrtí je zmiňován jako člen Národního sjednocení. \n\nZemřel v říjnu 1936. Hrobka Karla Merta v Jindřichově Hradci je od roku 2011 kulturní památkou.\n"}
{"id": "973052", "url": "https://cs.wikipedia.org/wiki?curid=973052", "title": "Kaasův buk", "text": "Kaasův buk\n\nKaasův buk je památný strom – vysoký, rozložitý buk lesní (\"Fagus sylvatica\") s bohatě zavětvenou korunou, který roste cca 1,1 km severovýchodně od Horního Rozmyšlu, části obce Dolní Nivy, na svahu pod kamenolomem Horní Rozmyšl na JV úbočí Kamenného vrchu. Strom má měřený obvod 465 cm, výšku 32 m (měření 2010). Do doby vylomení přirostlého kmene to byl nejmohutnější buk Sokolovska i jeden z nejhezčích buků Karlovarského kraje. V současné době je strom ve zhoršeném zdravotním stavu a je ponechán na dožití. Název dostal podle pana Kaase z Horního Rozmyšlu jako výraz poděkování za jeho přínos v ochraně dřeviny a za dlouholetou činnost v ochraně přírody Sokolovska.\nZa památný byl vyhlášen v roce 2010 jako autochtonní druh, významný vzrůstem. Je zároveň uveden na seznamu významných stromů Lesů České republiky.\n\n\n"}
{"id": "973055", "url": "https://cs.wikipedia.org/wiki?curid=973055", "title": "Jászalsószentgyörgy", "text": "Jászalsószentgyörgy\n\nJászalsószentgyörgy je obec v Maďarsku v okrese Jászapáti, v župě Jász-Nagykun-Szolnok.\n\nMá rozlohu 47,67 km² a v roce 2013 zde žilo 3482 obyvatel.\n\n"}
{"id": "973058", "url": "https://cs.wikipedia.org/wiki?curid=973058", "title": "Tápiógyörgye", "text": "Tápiógyörgye\n\nTápiógyörgye je obec v Maďarsku v župě Pest v okrese Nagykáta.\n\nMá rozlohu 53,31 km² a v roce 2013 zde žilo 3461 obyvatel.\n\nObec byla poprvé zmíněna v roce 1220 v Regestrum Varadiense. Následně zničila mongolská invaze celou vesnici, takže ve zbytku 13. a ve 14. století zůstala neobydlená. Osidlování začalo opět až v 15. století.\n\n"}
{"id": "973059", "url": "https://cs.wikipedia.org/wiki?curid=973059", "title": "Lubomierz", "text": "Lubomierz\n\nLubomierz je město v Polsku v Dolnoslezském vojvodství v okrese Lwówek Śląski ve stejnojmenné gmině. V letech 1975–1998 patřilo pod Jelenohorské vojvodství. Nachází se ve Frýdlantské pahorkatině.\n\nV roce 2011 zde žilo 2026 obyvatel.\n\nNa místě Lubomierze pravděpodobně existovala už ve 12. století obchodní osada. Od roku 1251 byla ves vedena pod takzvaným německým právem. V roce 1291 udělil svídnicko-javorsk kníže Boleslav I. Surový obci městská práva.\n\nNarodil se zde známý krakovský tiskař Hieronymus Vietor.\n\n"}
{"id": "973063", "url": "https://cs.wikipedia.org/wiki?curid=973063", "title": "AMD Bobcat", "text": "AMD Bobcat\n\nAMD Bobcat (\"bobcat\" = rys \"angl.\") je procesorová mikroarchitektura společnosti AMD cílená na trh zařízení s nízkonákladovými a nízkopříkonovými procesory.\n\nPředstavil ji exekutivní viceprezident AMD Henri Richard na Computexu 2007, ale první procesory šly do výroby až na začátku roku 2011. Jeden z výrazných proponentů této mikroarchitektury byl další viceprezident AMD, Mario A. Rivas, který vycítil potřebu nesoutěžit s Intelem v oblasti x86 procesorů s jedním jádrem a výkonem 10-100 W, ale naopak propagoval vývoj jednoduššího jádra a výkonem od 1 do 10 W. To se AMD povedlo jen částečně, protože část procesorů Bobcat má výkon 9 a část 18 W. Rivas navíc AMD věřilo, že klesne-li příkon ještě více, najdou si tyto procesory cestu do mobilních zařízení. Do segmentu trhu procesorů s vyšším výkonem společnost nasadila mikroarchitekturu nazvanou AMD Bulldozer.\n\nProcesory s jádry architektury Bobcat spolupracují s GPU a společně tvoří APU značenou jako AMD Fusion.\n\nV únoru 2013 AMD odhalilo své plány na nástupce mikroarchitektury Bobcat a sice nazvanou AMD Jaguar.\n\n\n\nProcesory s mikroarchitekturou Bobcat mají:\n\n"}
{"id": "973064", "url": "https://cs.wikipedia.org/wiki?curid=973064", "title": "Banát (rozcestník)", "text": "Banát (rozcestník)\n\nBanát nebo Banat může být:\n\n\n"}
{"id": "973067", "url": "https://cs.wikipedia.org/wiki?curid=973067", "title": "Veľké Trakany", "text": "Veľké Trakany\n\nVeľké Trakany (v minulosti \"Velký Tarkan\", ) jsou obec na Slovensku v okrese Trebišov. V roce 2011 zde žilo 1 420 obyvatel. První písemná zmínka o obci pochází z roku 1329.\nPodle heraldického rejstříku obec tyto symboly přijala 10. května 2007. Na znaku je motiv holuba podle otisku pečetidla z roku 1787.\n\nV červeném štítě v zelené trávě stojící stříbrný holub ve zlaté zbroji, v zobáku se zlatou třílistou větvičkou.\n\nVlajka má podobu sedmi podélných pruhů červeného, žlutého, zeleného, červeného, zeleného, bílého, červeného. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n"}
{"id": "973070", "url": "https://cs.wikipedia.org/wiki?curid=973070", "title": "Genderová studia", "text": "Genderová studia\n\nGenderová studia (z anglického, též používaného gender studies) je mezioborová vědní a studijní disciplína zkoumající kulturně vzniklé rozdíly mezi muži a ženami, tzv. gender.\n\nStředem zájmu studia je genderová identita a genderově diferencovaná reprezentace. Disciplína se zabývá především různými podobami a proměnami mužství a ženství, jejich vzájemnými mocenskými dynamikami, zejména pak strukturami diskriminace na základě pohlaví. Zahrnuje tedy ženská studia (se zájmem o ženy, feminismus, gender a politiku), mužská studia (se zájmem o muže, maskulinismus, gender a politiku) a LGBT či queer studia. Někdy se s nimi pojí i studium sexuality. Genderová studia zkoumají předmět svého zájmu mimo jiné v oblastech literatury, lingvistiky, historie, politologie, sociologie, antropologie, kinematografie, mediálních studií, vývojové psychologie, práva i medicíny. Kromě toho se věnují také studiu rasy, etnicity, národnosti, sociálního postavení či postižení.\n\n"}
{"id": "973081", "url": "https://cs.wikipedia.org/wiki?curid=973081", "title": "Občanský zákoník (rozcestník)", "text": "Občanský zákoník (rozcestník)\n\nObčanský zákoník může být:\n\n\n\n\n\n\n"}
{"id": "973086", "url": "https://cs.wikipedia.org/wiki?curid=973086", "title": "Milan Schulz", "text": "Milan Schulz\n\nMilan Schulz (6. dubna 1930, Praha - 20. ledna 2014) byl český dramatik, dramaturg, novinář, redaktor mnichovského vysílání Rádia Svobodná Evropa. Po maturitě na gymnáziu vystudoval filosofickou fakultu, později se stal redaktorem \"Literárních novin\", spolupracoval s exilovým časopisem \"Svědectví\" Pavla Tigrida, v roce 1969 využil příležitosti a emigroval do Spolkové republiky Německo. Později se stal redaktorem Svobodné Evropy. V emigraci zůstal i po roce 1989.\n\nSpolu se svým synem Martinem moderoval v devadesátých letech pořad České televize \"Sněží\".\n"}
{"id": "973091", "url": "https://cs.wikipedia.org/wiki?curid=973091", "title": "Tomáš Marcinko", "text": "Tomáš Marcinko\n\nTomáš Marcinko (* 11. duben 1988, Poprad) je slovenský hokejový útočník, syn Miroslava Marcinka hrající za tým HC Oceláři Třinec.\n\nMarcinko je odchovancem košického hokeje. V roce 2005 si ho v CHL Import draftu z 55. místa vybral klub Barrie Colts a v roce 2006 ho draftoval ve čtvrtém kole z celkového 115. místa klub NHL – New York Islanders. Před soutěžním ročníkem 2006/2007 odešel do zámoří, kde dva roky působil v juniorské OHL v klubu Barrie Colts. V ročníku 2007/08 byl kapitánem mužstva a v 57 zápasech vstřelil 23 gólů a přidal 29 asistencí. V dubnu 2008 podepsal s Islanders základní nováčkovský kontrakt, tedy dvoucestnou tříletou smlouvu. Od roku 2008 hrál i v soutěži AHL, kde nastupoval za Bridgeport Sound Tigers. Poté, co se neprosadil v prvním týmu Islanders, se před sezónou 2012/2013 rozhodl pro návrat do Evropy. V září 2012 absolvoval zkoušku ve švédském klubu Modo Hockey, ale po čtyřech duelech se ziskem jedné asistence se vedení švédského týmu rozhodlo nenabídnout mu smlouvu. Po neúspěchu ve Švédsku podepsal smlouvu do konce sezóny s extraligovým týmem HC Košice.\n\n\nStatistiky reprezentace na Mistrovstvích světa a Olympijských hrách:\nSlovensko reprezentoval na MS 20 v letech MSJ 2007 a MSJ 2008.\n\n"}
{"id": "973093", "url": "https://cs.wikipedia.org/wiki?curid=973093", "title": "Zákon o rodině", "text": "Zákon o rodině\n\nZákon o rodině může být:\n"}
{"id": "973095", "url": "https://cs.wikipedia.org/wiki?curid=973095", "title": "Tomáš Záborský", "text": "Tomáš Záborský\n\nTomáš Záborský (* 14. listopad 1987, Trenčín) je slovenský hokejový útočník. Prosazuje se zejména jako úspěšný zakončovatel.\nS hokejem začínal v rodném městě, v klubu Dukla Trenčín. V roce 2006 byl draftován klubem New York Rangers. Následující dvě sezóny hrával za mužstvo Saginaw Spirit (OHL). Během sezóny 2008/09 hrával střídavě za Charlotte Checkers, Dayton Bombers a za farmářský klub Rangers, Hartford Wolf Pack. Od sezóny 2009/10 působil v klubu Ässät Pori ve finské SM-Liiga, kde během tří sezón nastoupil na 142 zápasů, ve kterých získal 118 bodů (67 +51 ). V ročníku 2011/12 se stal nejlepším střelcem celé soutěže a získal ocenění Zlatá helma. Před sezónou 2012/13 podepsal smlouvu s klubem KHL Avangard Omsk. Nosí dres s číslem 67.\nZúčastnil se MS do 20 let MS 20 2007. V dubnu 2010 ho trenér reprezentace Glen Hanlon pozval na soustředění A-týmu reprezentace. Během tohoto soustředění odehrál své první dva reprezentační zápasy v seniorské kategorii proti Česku. Ve druhém zápase vstřelil oba góly Slovenska.\nJeho prvním významnou událostí v seniorské kategorii jsou MS 2013. Slovensko se probojovalo do čtvrtfinále, Záborský v základní skupině vstřelil 4 góly. Zatím v reprezentaci odehrál 21 zápasů, vstřelil 8 branek.\nStatistiky reprezentace na Mistrovstvích světa a Olympijských hrách:\n\n"}
{"id": "973096", "url": "https://cs.wikipedia.org/wiki?curid=973096", "title": "Zemplínske Jastrabie", "text": "Zemplínske Jastrabie\n\nZemplínske Jastrabie je obec na Slovensku v okrese Trebišov, přibližně 10 km jižně od Trebišova. První písemná zmínka o obci pochází z roku 1272, dnes zde žije přibližně 650 obyvatel. V Zemplínském Jastrabie se nachází tři kostely, římskokatolický, řeckokatolický a kalvínský.\n"}
{"id": "973100", "url": "https://cs.wikipedia.org/wiki?curid=973100", "title": "De Sitter (kráter)", "text": "De Sitter (kráter)\n\nDe Sitter je kráter nacházející se v severní polární oblasti na přivrácené straně Měsíce. Ze Země je pozorovatelný se značným zkreslením. Má průměr 65 km. Je obklopen několika satelitními krátery.\n\nVýchodně leží kráter typu valové roviny Nansen. Jižně se nachází dvojice kráterů Baillaud a Euctemon, západně dvojice Challis a Main, západo-jihozápadně kráter Scoresby.\n\nPojmenován byl v roce 1964 na počest nizozemského astronoma Willema de Sittera.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973101", "url": "https://cs.wikipedia.org/wiki?curid=973101", "title": "Helmut Folwart", "text": "Helmut Folwart\n\nHelmut Folwart, rozený Folwatschny (16. září 1902, Dolní Bludovice – 13. března 1987, Mölln), byl německý filozof, pedagog a evangelický duchovní slezského původu.\n\nJako duchovní působil ve Vratislavi a v Hamburku.\n\n"}
{"id": "973102", "url": "https://cs.wikipedia.org/wiki?curid=973102", "title": "Šášeň lodní", "text": "Šášeň lodní\n\nŠášeň lodní (\"Teredo navalis\") je mořský mlž, který žije na ponořeném dřevě (molech, kůlech, lodních vracích). Původně pochází z Atlantského oceánu, ale rozšířil se po celé severní polokouli, kde se vyskytuje v mírných až tropických mořích do hloubky 150 m. Z toho důvodu existuje celá řada latinských synonym, např.: T. japonica, T. novangliae, T. sinensis.\n\nŠášeň je hnědý až načervenalý podlouhlý mlž, připomínající červa. Většinou je dlouhý okolo 20 cm, ale může dorůst až do 50 cm, v průměru měří 1 cm. Šášeň nemá pevnu vápenitou schránku, místo ní má na hlavě dvě trojúhelníkové destičky o velikosti asi 2 cm. Tyto destičky používá k vrtání chodeb ve dřevě. Dokáže vyvrtat díru až 60 cm dlouhou o průměru 1 cm. Šášeň vylučuje sekret, který pokrývá vnitřek vyvrtané chodby. Později ztuhne a je možné najít vápenité trubičky.\n\nPůvod šášně je patrně v severovýchodním Atlantiku, odkud se díky lodní dopravě rozšířila po celém Atlantiku, Baltském moři, Středozemním moři i východním Pacifiku. Šášni vyhovuje spíše slaná voda, ale může přežít i v brakické vodě (5 ppt).\n\nŠášeň bývala postrachem námořníků, protože vrtá díry ve dřevě. Každá loď musela být čas od času vytažena na souš a vyspravena. V roce 1731 došlo v Nizozemí k povodni, k níž přispěly i vetché hráze poničené šášněmi.\n\nVývoj trvá asi 5 týdnů. Z vajíček se vylíhnou larvy, které asi 2-3 týdny plavou volně v moři. Mladé šášně jsou hermafroditi, později se odliší pohlaví, nejprve se vyvíjí samčí jedinci, později se stávají samiččími. Šášeň se dožívá jednoho až tří let. U Filipín byl objeven druh požírající i kameny. Zřejmě z nich vstřebává minerální látky. Měří 15 cm. \n"}
{"id": "973108", "url": "https://cs.wikipedia.org/wiki?curid=973108", "title": "Arnold (kráter)", "text": "Arnold (kráter)\n\nArnold je kráter typu valové roviny nacházející se v severní oblasti na přivrácené straně Měsíce. Ze Země je pozorovatelný zkresleně. Má průměr 95 km. Je obklopen několika satelitními krátery, z nichž největší Arnold A se dotýká jeho severovýchodního okrajového valu. Na poměrně plochém dně bez středového pahorku vyniká nejvíce kráter Arnold F.\n\nSeverně leží kráter Baillaud, jižně se nachází kráter Democritus, západně menší Moigno a západo-severozápadně ještě menší Peters.\n\nMezinárodní astronomická unie v roce 1935 schválila jeho pojmenování na počest rakouského astronoma Christopha Arnolda.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973109", "url": "https://cs.wikipedia.org/wiki?curid=973109", "title": "Ján Varholík", "text": "Ján Varholík\n\nJán Varholík (* 28. únor 1970) je bývalý slovenský hokejový obránce.\nStatistiky reprezentace na Mistrovstvích světa a Olympijských hrách:\n"}
{"id": "973116", "url": "https://cs.wikipedia.org/wiki?curid=973116", "title": "Sheepshanks (kráter)", "text": "Sheepshanks (kráter)\n\nSheepshanks je kráter nacházející se na severním okraji východní části Mare Frigoris (Moře chladu) na přivrácené straně Měsíce. Má průměr 25 km. Jihovýchodně od něj se táhne v Moři chladu brázda Rima Sheepshanks.\n\nSeverně leží kráter C. Mayer, jižně se na opačném okraji moře nachází výrazný kráter Aristoteles se sousedícím Mitchellem a jihovýchodně lze nalézt malý kráter Galle.\n\nMezinárodní astronomická unie v roce 1935 schválila jeho pojmenování na počest Anne Sheepshanksové, sestry anglického astronoma Richarda Sheepshankse a mecenášky podporující astronomii.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973126", "url": "https://cs.wikipedia.org/wiki?curid=973126", "title": "Ivan Droppa", "text": "Ivan Droppa\n\nIvan Droppa (* 1. únor 1972, Liptovský Mikuláš) je slovenský hokejový obránce momentálně hrající v MHk 32 Liptovský Mikuláš B.\nIvan Droppa začínal s hokejem jako šestiletý, v klubu MHk 32 Liptovský Mikuláš. V československé lize debutoval v sezóně 1990/91 v mužstvu Košic. Byl draftován v roce 1990 klubem Chicago Blackhawks v 2. kole z 37. místa. Od sezóny 1992/93 působil pět let v zámoří, odehrál 19 zápasů za Chicago, především však v nižších ligách IHL a AHL.\n\nPo návratu do Evropy hrával v české extralize, německé DEL a slovenské nejvyšší soutěži. V sezóně 2005/06 získal s MsHK Žilina mistrovský titul. Od ročníku 2006/07 byl hráčem HC Košice, kde odehrál dva roky. Ve druhém se klub probojoval do finále extraligy, kde podlehl Slovanu Bratislava. Před dalším ročníkem se stal hráčem Žiliny, v jeho závěru přestoupil do klubu Schwenninger Wild Wings z 2. německé ligy. Během příští sezóny hrál ve francouzském Ours de Villard-de-Lans a za MHK Dolný Kubín v 2. SHL. Pak dva roky nehrál, v ročníku 2012/13 nastoupil v 7 zápasech za B-mužstvo Liptovského Mikuláše (2. SHL).\n\nV slovenské reprezentaci odehrál 69 zápasů, vstřelil 4 góly. Reprezentoval na SP 1996, ZOH 1998 a mistrovství světa v letech MS 1997, MS 1998, MS 1999, MS 2000 (stříbro) a MS 2001.\nStatistiky reprezentace na Mistrovstvích světa a Olympijských hrách:\n\n"}
{"id": "973133", "url": "https://cs.wikipedia.org/wiki?curid=973133", "title": "Mitchell (kráter)", "text": "Mitchell (kráter)\n\nMitchell je kráter nacházející se na jižním okraji východní části Mare Frigoris (Moře chladu) na přivrácené straně Měsíce. Má průměr 30 km a těsně sousedí (z východu) s výrazným kráterem Aristoteles, který je dominantou této oblasti. Dno Mitchellu je nerovné a částečně pokryté vyvrženým materiálem při zformování mladšího Aristotela. Je zde i malý centrální pahorek.\n\nVýchodně leží kráter Baily.\n\nMezinárodní astronomická unie v roce 1935 schválila jeho pojmenování na počest Marie Mitchellové, americké astronomky.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973135", "url": "https://cs.wikipedia.org/wiki?curid=973135", "title": "Náhodné číslo", "text": "Náhodné číslo\n\nNáhodné číslo může být:\n\n\nPoznámka: stránka by měla být převedena na článek.\n"}
{"id": "973138", "url": "https://cs.wikipedia.org/wiki?curid=973138", "title": "Baily (kráter)", "text": "Baily (kráter)\n\nBaily je lávou zaplavený kráter nacházející se uvnitř východní části Mare Frigoris (Moře chladu) na přivrácené straně Měsíce. Má průměr 27 km, jihovýchodní část jeho okrajového valu zcela chybí. Dno je rovné a postrádá centrální pahorek.\n\nZápadně leží výrazný kráter Aristoteles s menším sousedním Mitchellem, jižně se nachází měsíční moře Lacus Mortis (jezero smrti).\n\nMezinárodní astronomická unie v roce 1935 schválila jeho pojmenování na počest Francise Bailyho, anglického podnikatele a astronoma.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973144", "url": "https://cs.wikipedia.org/wiki?curid=973144", "title": "Autoharfa", "text": "Autoharfa\n\nAutoharfa je strunný hudební nástroj. Navzdory svému jménu nejde o harfu, ale o upravenou, akordovou citeru. Původ nástroje není zcela jasný. Německý přistěhovalec žijící ve Filadelfii Charles F. Zimmermann získal v roce 1882 patent na hudební nástroj, který sestával z mechanismů pro tlumení některých strun v průběhu hry. Svůj vynález pojmenoval autoharfa. Na rozdíl od pozdějších autoharf byl tvar jeho výrobku symetrický. Němec Karl August Gütter však již dříve sestrojil nástroj fungující na totožném principu, jehož tvar připomínal pozdější autoharfy více než Zimmermannův model.\n\n"}
{"id": "973146", "url": "https://cs.wikipedia.org/wiki?curid=973146", "title": "Strabo (kráter)", "text": "Strabo (kráter)\n\nStrabo je kráter nacházející se severovýchodně od východní části Mare Frigoris (Moře chladu) na přivrácené straně Měsíce. Vzhledem k jeho poloze v blízkosti severovýchodního okraje přivrácené strany je pozorovatelný ze Země s určitým zkreslením. Má průměr 55 km, terasový okrajový val a ploché lávou zatopené dno bez centrálního vrcholu. Severně od něj leží skupina tří zhruba stejně velkých satelitních kráterů Strabo L, Strabo B a Strabo N (v pořadí od západu k východu).\n\nZápadně leží kráter Thales – centrum světlých paprsků, jižně pak zchátralá valová rovina De La Rue.\n\nMezinárodní astronomická unie v roce 1935 schválila jeho pojmenování na počest Strabóna, řeckého geografa, historika a filosofa.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973152", "url": "https://cs.wikipedia.org/wiki?curid=973152", "title": "San Andreas", "text": "San Andreas\n\nSan Andreas může být:\n\n"}
{"id": "973156", "url": "https://cs.wikipedia.org/wiki?curid=973156", "title": "Višňov", "text": "Višňov\n\nVišňov ( Visnyó, Бишньов) je obec na Slovensku v okrese Trebišov.\nVišňov leží v severozápadní části Východoslovenské nížiny, v  nadmořské výšce kolem 130 m.\nChronologický přehled\nNa Višňovčíku, v katastru sousedního Bačkova, se našly stopy po sídlišti a keramika, pocházející z 8.-9. století.\n\nPrvní doklad o Višňovu je v listině krále Bély IV. z roku 1245 o prodeji statků Albinova a Techna (Dvorianky), sousedících s katastrem vesnice Višňov. Její název byl zapisován v 13.- 14. století střídavě v české podobě Višňov a pomaďarštěné podobě Visnyo, od 15. století zcela převládal pomaďarštěný název, jehož kořeny spočívají ve slově višeň.\n\nV polovině 13. století patřil Višňov jako věno haličskému knížeti Rostislavovi, zeti uherského krále Bély IV. Po smrti knížete připadl opět králi a Štěpán V. jej v roce 1270 jako majetkovou součást čičavského panství daroval šlechtici Reinoldovi, zakladateli rodu z Rozhanovců. Palatin Reinold a jeho synové darovali část višňovského statku zemanům jako svým vazalům, což listinou potvrdil roku 1296 palatin Omodej. Část višňovského statku a vesnice patřila k čičavskému, později k vranovskému panství i v 16.-17. století.\n\nNa přelomu 13. a 14. století část višňovského statku nabyl případně zabral šlechtic Peter, syn Petena, který v roce 1306 horní část statku, resp. vesnici Vyšný Višňov, daroval svým vazalům. Petenovskou část Višňova daroval Karol Róbert v roce 1321 šlechticům z rodu Bokša jako majetkovou součást Sečovského panství. Část vesnice a višňovského statku příslušela k Sečovskému panství i ve 14.-15. století.\nV 17. století byl Višňov majetkem vranovského farního kostela.\n\nNepochybně již ve 13. století existovaly dvě, případně tři sídlištní části Višňova, které byly odlišeny názvy Velký, Malý resp. Nižný a Vyšný Višňov, jakož i kostelní Višňov. V 15.-16. století byl rozlišován Velký Višňov od Malého Višňova. Používáním maďarského názvu ve smyslu Kostelní Višňov, dokumentovaného k roku 1329, svědčí o tom, že ve Višňové byl kostel pravděpodobně již před 14. stoletím. V 17. století byl filiálním kostelem evangelické reformované farnosti Sečovce.\n\nV roce 1441 byly sedláci z usedlostí v části Malý Višňov zdaněni čtrnácti zlatými. Zdanění se netýkalo místní části Velký Višňov,pravděpodobně proto, že vesnice vyhořela nebo tam sedláci nežili. V roce 1493se v čičavsko - vranovské části Višňova, tedy ve Velkém Višňově, hospodařilo v osmi selských usedlostech, pozemky dalších šesti selských usedlostí byly neobhospodařované. Velkovišňovští sedláci, s výjimkou rychtáře,byli v roce 1567 zdaněni za 3,25 usedlosti. Kromě toho bylo v obci pět chalupníků a pět opuštěných usedlostí. V roce 1582 byli sedláci zdaněni za 3,5 usedlosti. V roce 1600 bylo ve Višňově patnáct obydlených poddanských domů, kostel, fara a škola.\n\nVišňov byl na přelomu 16. a 17. století malou vesnicí s poddanským i farským obyvatelstvem. Narůstání chudoby a ubývání poddanských usedlostí pokračovalo i v 17. století. V roce 1610 byli tehdejší sedláci a chalupníci zdaněni za půl a osminu usedlosti, v roce 1635 pouze za čtvrtinu usedlosti. V roce 1715 bylo ve Višňově šest a v roce 1720 jen pět poddanských domácností.\nPodle heraldického rejstříku obec tyto symboly přijala 31. července 2003. Na znaku je mluvící znamení podle otisku pečetidla obce z druhé poloviny 18. století.\n\nVe stříbrném štítě zelenými větvičkami ověnčená nahoru otočená červená dvojvišně na zelené stopce.\n\nVlajka má podobu šesti podélných pruhů bílého, červeného, ​​zeleného, ​​bílého, červeného a zeleného ve stejném poměru. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\nV obci žije 247 obyvatel (údaj platný k roku 2011).\nPodle národnosti\nPodle pohlaví\nPodle věku\nV obci je vybudována rozvodová síť plynu, elektrické energie a veřejný vodovod. Obcí prochází\nsilnice III. třídy.\n\nV obci se nachází společenský sál, veřejná knihovna, nákupní středisko, katolický kostel, hřbitov a dům smutku.\nHttp://www.visnov.ocu.sk/\n"}
{"id": "973159", "url": "https://cs.wikipedia.org/wiki?curid=973159", "title": "De La Rue (kráter)", "text": "De La Rue (kráter)\n\nDe La Rue je starý kráter typu valové roviny nacházející se severovýchodně od východní části Mare Frigoris (Moře chladu) na přivrácené straně Měsíce. Vzhledem k jeho poloze v blízkosti severovýchodního okraje přivrácené strany je pozorovatelný ze Země s určitým zkreslením. Má průměr 136 km a vykazuje stopy rozpadu. Uprostřed jeho dna neleží centrální vrcholek, nýbrž je zde satelitní kráter De La Rue J.\n\nSeverně leží dvojice kráterů Strabo a Thales, jižně pak rozlehlá valová rovina Endymion s tmavým lávou zatopeným dnem.\n\nMezinárodní astronomická unie v roce 1935 schválila jeho pojmenování na počest Warrena de la Rue, anglického astronoma, průkopníka astrofotografie.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973197", "url": "https://cs.wikipedia.org/wiki?curid=973197", "title": "Martin Doležal", "text": "Martin Doležal\n\nJméno a příjmení Martin Doležal má více nositelů:\n"}
{"id": "973199", "url": "https://cs.wikipedia.org/wiki?curid=973199", "title": "Seznam vrcholů ve Vihorlatských vrších", "text": "Seznam vrcholů ve Vihorlatských vrších\n\nSeznam vrcholů ve Vihorlatských vrších zahrnuje pojmenované vrcholy s nadmořskou výškou nad 800 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "973200", "url": "https://cs.wikipedia.org/wiki?curid=973200", "title": "Christian Kracht", "text": "Christian Kracht\n\nChristian Kracht (* 29. prosince 1966 v Saanen) je švýcarský autor a novinář.\n\nOtec Christiana Krachta, Christian Kracht, působil jako místopředseda dozorčí rady mediálního koncernu Axel-Springer. Kracht vyrůstal ve Švýcarsku, USA, Kanadě a jižní Francii. Navštěvoval několik mezinárodních škol, mimo jiné i Lakefield College School v Lakefieldu v Kanadě. V roce 1989 maturoval na Sarah Lawrence College v Bronxville v New Yorku. Po maturitě působil jako stážista a od roku 1991 jako redaktor magazínu Tempo.\n\nV polovině 90. let přesídlil do Dillí, kde pracoval jako korespondent týdeníku \"Der Spiegel\". Poté žil několik let v Bangkoku. Jeho zážitky z cest vycházely nejprve v týdeníku \"Welt am Sonntag\" a v roce 2000 vyšly pod názvem \"Der gelbe Bleistift\" (Žlutá tužka) v německém nakladatelství Kiepenheuer & Witsch.\n\nOd podzimu 2004 až do června 2006 vydával v Káthmándú společně se spisovatelem Eckhartem Nickelem časopis \"Der Freund\". Z důvodu politických nepokojů v Nepálu bylo sídlo vydavatelství přesunuto do San Franciska. Časopis získal za grafické zpracování několik ocenění.\n\nOd poloviny listopadu 2006 do konce října 2007 Kracht působil jako sloupkař deníku \"Frankfurter Allgemeine Zeitung\". Ve spolupráci s Davidem Woodardem Kracht zkoumal bývalou rezidenci Aleistera Crowleyho v Cefalù.\n\nChristian Kracht žije se svou ženou, režisérkou Frauke Finsterwalder, a společnou dcerou Hope v Los Angeles.\n\nV roce 1995 vyšel Krachtův debut Faserland (doslovně Země vláken). Zabývá se v něm současnou konzumní společností, zánikem takzvaně harmonické měšťanské společnosti poválečné doby a individuálními i národními krizemi identity.\n\nZa román 1979, který vyšel v září 2001, získal Kracht mezinárodní uznání. Román líčí nestabilitu západního systému hodnot, který je v knize popisován jako dekadentní, a jeho bezmoc vůči východním totalitním modelům islamismu a maoismu.\n\nV září 2008 vyšel třetí román pod názvem Ich werde hier sein im Sonnenschein und im Schatten (Budu zde na slunci i ve stínu). Řadí se k příběhům s alternativní historií a pojednává o „Švýcarské sovětské republice“, která se nachází ve vleklém válečném konfliktu s většinou států západní Evropy. Jedná se o dystopii, o příběh o konci civilizace.\n\nImpérium se jmenuje Krachtův čtvrtý román, který vyšel v únoru 2012. Kniha vypráví příběh Augusta Engelhardta. Engelhardt cestoval na začátku 20. století do Německé Nové Guineje, tehdejší německé kolonie, aby tam zakoupil kokosovou plantáž. Jeho cílem je živit se coby přesvědčený vegetarián výlučně kokosovými ořechy. Na této historicky doložené postavě Kracht vypráví baladu o Tichomoří i příběh o prvním nudistovi, který se rozhodl obrátit zády k civilizaci. August Engelhardt ovšem sám sebe vnímal jako spasitele světa, hodlal založit nové náboženství a novou říši a celý svět zachránit kokovorianstvím, tedy filozofií zakládající se na kokosovém ořechu jako božském plodu. \"Impérium\" líčí příběh rozhodnutí, nadějí, zklamání a velkolepého ztroskotání. Čtenář sleduje spirálu šílenství, jež předjímá děsivé události 20. století. Z vegetariána se Engelhardt stává kanibalem, ze zachránce světa antisemitou a ze zdravého askety fyzickou troskou.\n\nPo vydání \"Impéria\" čelil Kracht nařčením z plagiátorství, neboť krátce před vydáním románu spatřila světlo světa jiná beletristická kniha o Augustu Engelhardtovi. Kracht však kategoricky jakoukoliv inspiraci tímto románem popírá: „Když má knížka později vyšla, chtěl mě ten druhý autor dokonce žalovat, že jsem se dopustil plagiátu. To samozřejmě není pravda. Četli jsme jen stejné zdroje, z čehož nutně pramenily některé podobnosti.“\n\nVýrazně na sebe autor upozornil i následujícím románem Die Toten, za nějž roku 2016 získal Švýcarskou knižní cenu. Děj knihy čtenáře zavádí do Berlína a Tokia 30. let 20. století a sleduje zejména osudy dvojice protagonistů, švýcarského filmového režiséra Emila Nägeliho a japonského ministerského úředníka Masahika Amakasua. Kromě nich v knize v menších rolích vystupují též Charlie Chaplin, Siegfried Kracauer či Heinz Rühmann. Navzdory ocenění se románu dostalo velmi kolísavého přijetí. Kritik týdeníku \"Spiegel\" Sebastian Hammelehle mj. na adresu knihy uvedl následující: „Kulisy (...) tvoří filmová branže, počínající evropský fašismus a nacionální socialismus a jejich pakt s autoritářsky ovládaným Japonskem. Jako kdyby měl v hlavě větu Milana Kundery, podle níž román není automobilovým závodem se startem a cílem, nevypráví Kracht svůj příběh ve stylu klasického románu, nýbrž ho staví jako obrazový oblouk. Jednotlivé úseky jsou uzavřené samy do sebe, sekvence dlouhé pouze několik stran, jako by šlo o krátké filmy, které tu rachotí v projektoru.“\n\nKrachtovo dílo bylo přeloženo do angličtiny, arabštiny, bulharštiny, češtiny, dánštiny, estonštiny, francouzštiny, hebrejštiny, nizozemštiny, chorvatštiny, italštiny, japonštiny, korejštiny, litevštiny, lotyštiny, norštiny, maďarštiny, polštiny, rumunštiny, ruštiny, španělštiny, švédštiny, turečtiny, ukrajinštiny a vietnamštiny.\n\n\nVzhledem k nevelkému rozsahu díla Christiana Krachta je česká bibliografie začleněna přímo do popisu jeho děl a jmenujeme tu i práce, které dosud nebyly přeloženy do češtiny. Překlad titulu je pak uveden tučně v lomené závorce /Takto/. Zejména u nepřeložených knih se stává, že je k nim odkazováno pod různými českými jmény, bibliografie se snaží zaznamenat všechna známá.\n\n\nRecenze\n"}
{"id": "973201", "url": "https://cs.wikipedia.org/wiki?curid=973201", "title": "Zvon (skála)", "text": "Zvon (skála)\n\nZvon je skála v Jizerských horách, součást Ostrého hřebene, který se nachází na severozápadním úbočí Poledníku (864 m n. m.). Řadí se mezi známé horolezecké lokality na severní straně těchto hor. Je rovněž označována za nejhezčí horolezeckou věž a současně za symbol jizerskohorských horolezců.\n\nRoku 1913 se o zdolání Zvonu pokoušeli horolezci z Frýdlantu pod vedením Franze Haupta. Ovšem neuspěli, neboť nepřešli přes první takzvanou polici. O osm let později (26. června 1921) se skupina kolem Haupta, jejímiž členy byli Rudolf Kauschka, Emil Löppen a Rudolf Tham, pokusila o výstup znovu a tentokrát uspěli. Téhož roku se navíc jinou cestou na vrchol dostali Bruno Ullrich a Ernst Hütter. Když lezci popáté stoupali na vrchol Zvonu (2. července 1922), osadili na vrcholu skály cepín s květem plesnivce alpského (\"Leontopodium alpinum\") na štítu, na němž jsou uvedeny iniciály horolezců, jenž jako první dobyli tohoto vrcholu. Pomník vyrobil frýdlantský řemeslník Rudolf Fischer. Pod cepínem je uložena vrcholová kniha, v níž se každým rokem objevuje více než tři sta nových zápisů.\n\nNa vrchol vede (podle údajů z roku 2004) celkem patnáct lezeckých cest. Dne 19. července 1952 Němec Wolfgang Ginzel spolu s Gustavem Ginzlem jako první slezli takzvanou severní stěnu. O pět let později, 21. dubna 1957, Josef Čihula premiérově úspěšně zvládl výstup obtížnou údolní cestu spárou, která od té doby nese jeho jméno. Alternativní trasou odvozenou od Čihulovy varianty dosáhli v roce 1986 vrcholu Zvonu Jan Mertlík a Hynek Mareš. Vlivem ulomení bloku na západní hraně skály, k němuž došlo působení vody a mrazu dne 25. února 1998, již ovšem tato cesta neexistuje. Místem, odkud se blok odlomil, vylezl na vrchol skály Petr Prachtel a stanovil tak novou cestu pojmenovanou „Výlom 98“ mající obtížnost VIb. Další z cest na vrchol, takzvaná Česká spára (klasifikována úrovní VIc), se řadí mezi nejobtížnější výstupy těchto hor. Dne 31. října 2004 navíc Zvon zlezli \nLuděk Šlechta, Václav Šatava a Petr Slanina novou trasou zvanou Bukolit mající obtížnost IXc.\n\nOd přelomu sedmdesátých a osmdesátých let 20. století se poslední den v roce pořádá na skálu výstup vždy přesně o půlnoci na přelomu starého a nového roku.\n"}
{"id": "973202", "url": "https://cs.wikipedia.org/wiki?curid=973202", "title": "M1 (linka metra v Budapešti)", "text": "M1 (linka metra v Budapešti)\n\nM1 nebo \"Millenniumi Földalatti Vasút\", hovorově Kisföldalatti (česky <nowiki>\"malá podzemka\"</nowiki>) je jedna z linek budapešťského metra. Je to nejstarší linka metra na evropské pevnině. Otevřena byla v roce 1896 u příležitosti oslav tisíciletí příchodu Maďarů do Karpatské kotliny. Je dlouhá 5 kilometrů a nachází se na ní 11 stanic.\n\nV roce 1870 se budapešťské autority rozhodly pro výstavbu v současnosti jedné z nejvýznamnějších budapešťských tříd - Andrássy út. Její výstavba měla napomoci k odlehčení přeplněné Király utca a spojit Belváros s městským parkem (Városliget).\n\nRadnice otevřeně nesouhlasila s vedením povrchové hromadné dopravy na ulici a stále více se přikláněla k výstavbě podzemní dráhy. Budapešťská radnice pověřila německou společnost Siemens & Halske přípravou konstrukčních plánů. Radnice si však dala jednu podmínku, a to, že podzemní dráha musí být hotova do oslav milénia v roce 1896.\n\nStavební práce pokročily poměrně rychle. Dráha byla postavena hloubenou metodou současně s výstavbou Andrássyho třídy. Jako první podzemní dráha na evropské pevnině byla Millenniumi Földalatti Vasút otevřená 2. května 1896 za přítomnosti Františka Josefa I.\n\nAž do roku 1973 měla trasa 3700 metrů a deset stanic. Přičemž jedna z nich (Széchenyi fürdő) byla nadzemní. Vlaky jezdily každé dvě minuty a podzemní dráha měla celkovou přepravní kapacitu 35 000 pasažérů denně. Linka M1 má obdivuhodnou secesní výzdobu. Stanice jsou obloženy keramickými obkladačkami v bílé a hnědé barvě. Vozovku nad tratí podpírají litinové sloupy s dekorativními hlavicemi. Stanice, které byly postaveny nově v 70. letech, působí modernějším dojmem.\n\nV roce 1973 byla dokončena první větší rekonstrukce podzemní dráhy. Stanice v zoologické zahradě (Állatkert) byla zavřena, stanice Széchenyi fürdő byla přeložena do podzemí, nástupiště byla prodloužena a také samotná trať byla prodloužena o dalších 1250 metrů do stanice Mexikói út, kde bylo vybudováno i nové depo. Byl obnoven signalizační systém a na trať se dostaly nové vlakové soupravy Ganz.\n\nV roce 1976, s dokončením prvního úseku linky M3, se začala používat barevná schémata značení jednotlivých linek. Pro linku M1 se od té doby používá žlutá barva. V 80. letech se objevily další problémy, které vyžadovaly neodkladnou rekonstrukci - izolace i samotné kolejnice byly v dezolátním stavu. Roku 1988 se podařilo vyztužit pouze část tunelů pod Andrássyho třídou a vyměnit izolaci tunelů mezi Kodály körönd a Hősök tere.\n\n\nLinku obsluhují třídílné vozové jednotky značky Ganz.\n"}
{"id": "973203", "url": "https://cs.wikipedia.org/wiki?curid=973203", "title": "Mella Waldstein", "text": "Mella Waldstein\n\nMella Waldstein (* 1964, Paříž, Francie) je rakouská žurnalistka a publicistka.\n\nPrvních 5 let života žila ve Francii, poté se přestěhovala na zámek Karlslust. Po ukončení zemědělského studia začala pracovat jako žurnalistka ve Vídni pro nakladatelství \"Kurier\".\n\nMimo to vydávala s Wilhelmem Christianem Erasmusem z příhraničního impulzního centra (GIZ) Thayatal dvoujazyčný časopis „\"Fenster/Okno\"“. Tento časopis vycházel v letech 2002 a 2003.\n\nJejím adoptivním otcem je Clemens Waldstein, matka Josepha Habsburg. Je vdaná a s manželem má 2 děti. Ráda vaří a má v pronájmu restauraci v Drosendorfu nedaleko českých hranic a obce Vratěnín.\n\n"}
{"id": "973208", "url": "https://cs.wikipedia.org/wiki?curid=973208", "title": "Richard Matheson", "text": "Richard Matheson\n\nRichard Burton Matheson (20. února 1926, Allendale – 23. června 2013, Los Angeles) byl americký spisovatel a scenárista norského původu.\n\nTvořil především v žánru fantasy, sci-fi a hororu. Jeho nejslavněším dílem byl román \"I Am Legend\" (\"Já, legenda\"), kde skloubil upírské téma a téma apokalypsy způsobené epidemií. Kniha byla mnohokrát zfilmována, naposledy roku 2007 režisérem Francisem Lawrencem s Willem Smithem v hlavní roli.\n\n\n\n\n"}
{"id": "973214", "url": "https://cs.wikipedia.org/wiki?curid=973214", "title": "Udina", "text": "Udina\n\nUdina (rusky \"Удина\") je název vulkanického komplexu nacházejícího se na poloostrově Kamčatka na ruském Dálném východě. Komplex leží na jižním okraji Ključevského masivu, přibližně 35 km jižně od samotné Ključevské sopky a asi 15 km jihovýchodně od štítové sopky Tolbačik. Udina je součástí přírodního parku Sopky Kamčatky, zapsaného na seznamu Světového dědictví UNESCO.\n\nKomplex Udina tvoří dva stratovulkány, 2923 m vysoká \"Bolšaja Udina\" na západním okraji a 1945 m \"Malaja Udina\" na východě (tj. v překladu z ruštiny Velká a Malá Udina). Bolšaja Udina je tvořena převážně andezity, Malaja Udina bazalty. Na svazích obou center se nachází několik lávových dómů.\n\nV historické době není žádný záznam o erupcích Udiny a až do roku 2017 byla považována za vyhaslou. První známky, že se sopka může opět probudit, se objevily na jaře roku 2018. Během května a června uvedeného roku zde bylo zaznamenáno celkem 559 seismických otřesů, svědčících o tom, že se v hlubinách sopečného komplexu začalo hromadit magma. Na základě těchto zjištění se byly vysloveny předpoklady, že Udina se může stát opět aktivním vulkánem a že zde hrozí erupce nebývalých rozměrů.\n\n\n"}
{"id": "973217", "url": "https://cs.wikipedia.org/wiki?curid=973217", "title": "Kizimen", "text": "Kizimen\n\nKizimen ( \"Кизимен\") nebo Ščapinskaja sopka (\"Щапинская сопка\") je osamoceně stojící stratovulkán o nadmořské výšce 2376 m, nacházející se ve východní části poloostrova Kamčatka, asi 30 km severně od pobřeží Kronockého jezera a 25 km severovýchodně od komplexu Gamčen. Jde o nejvyšší vrchol Východokamčatského hřbetu.\n\nMasiv vulkánu se tvarem podobá severoamerické sopce Mount St. Helens předtím, než ji částečně zničila erupce v roce 1980. Svahy a vrchol vulkánu Kizimen je pokrytý několika překrývajícími se lávovými dómy.\n\nSopka vznikla přibližně před 12 000 lety a její současný tvar formovaly čtyři větší fáze vulkanismu, z nich nejsilnější erupce probíhaly v období 10 000 až 8300 let před Kr. Poslední větší fáze končila přibližně před 3500 až 2000 lety. Jediná historicky zaznamenaná erupce se odehrála v letech 1927 až 1928, šlo o středně silnou podzemní explozi z hlavního kráteru.\n\n"}
{"id": "973225", "url": "https://cs.wikipedia.org/wiki?curid=973225", "title": "Credera Rubbiano", "text": "Credera Rubbiano\n\nCredera Rubbiano je italská obec v provincii Cremona v oblasti Lombardie.\n\nV roce 2012 zde žilo 1 647 obyvatel.\n\nCapergnanica, Casaletto Ceredano, Cavenago d'Adda (LO), Moscazzano, Ripalta Cremasca, Turano Lodigiano (LO)\n\nZdroj: \n\n"}
{"id": "973230", "url": "https://cs.wikipedia.org/wiki?curid=973230", "title": "Pavol Rybár", "text": "Pavol Rybár\n\nPavol Rybár (* 12. říjen 1971, Skalica) je bývalý slovenský reprezentant v ledním hokeji.\nPavol Rybár je brankář. Od sezóny 2000/01 chytal za HC Slovan Bratislava v slovenské hokejové extralize (SHE). Se Slovanem získal třikrát titul mistra Slovenska a to v sezónách 2001/02, 2002/03 a 2004/05. Nosil dres s číslem 29.\n\n\nPavol Rybár reprezentoval Slovensko na MS 2000 (stříbro), MS 2001 a MS 2003 (bronz) a ZOH 1998 v Naganu a ZOH 2002 v Salt Lake City. Nosil reprezentační dres číslo 29.\n\n"}
{"id": "973240", "url": "https://cs.wikipedia.org/wiki?curid=973240", "title": "Bělkovič (kráter)", "text": "Bělkovič (kráter)\n\nBělkovič (anglicky Bel'kovich) je rozlehlý kráter typu valové roviny nacházející se v librační zóně Měsíce, jeho středem prochází 90° poledník východní délky. Má průměr 198 km, na jeho dně je dvojice středových vrcholků. Díky své poloze je pro pozorovatele ze Země viditelný pouze ze strany a jen občas. Je situován při severovýchodním okraji Mare Humboldtianum (Humboldtovo moře), přičemž mezi ním a tímto měsíčním mořem leží několik kráterů, z nichž největší je Bělkovič A.\n\nSeverozápadní okrajový val Bělkoviče mírně narušuje mladší impaktní kráter Hayn.\n\nPojmenován je podle sovětského astronoma Igora Vladimiroviče Bělkoviče, odborníka v selenodézii.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973242", "url": "https://cs.wikipedia.org/wiki?curid=973242", "title": "Billy Bob Thornton", "text": "Billy Bob Thornton\n\nBilly Bob Thornton (* 4. srpen 1955, Hot Springs, Arkansas, USA) je americký herec, scenárista, režisér a hudebník.\n\nZa scénář k filmu \"Sling Blade\" získal Oscara za nejlepší adaptovaný scénář. Byl to snímek, který prudce akceleroval jeho kariéru. Do paměti diváků se pak zapsal v trhácích \"Armageddon\", vánoční komedii \"Bad Santa\" (zde získal i nominaci na Zlatý glóbus) či jako americký prezident ve vánoční klasice \"Láska nebeská\". Odborníci nejvíce ocenili jeho výkony ve filmech \"Smrtící bumerang\" (nominace na Oscara za herecký výkon v hlavní roli), \"Jednoduchý plán\" (nominace na Oscara za vedlejší roli), \"Banditi\" (nominace na Zlatý glóbus) či \"Muž, který nebyl\" (nominace na Zlatý glóbus).<br> \nJako zpěvák vydal čtyři sólová alba a několik dalších s bluesovou kapelou \"The Boxmasters\". \n\nPozornost médií na sebe upoutal i manželstvím s herečkou Angelinou Jolie v letech 2000-2003.\n\n"}
{"id": "973244", "url": "https://cs.wikipedia.org/wiki?curid=973244", "title": "Priehybok", "text": "Priehybok\n\nPriehybok ( , 1128 m n. m.) je hora v Kysuckých Beskydech (na polské straně Beskid Żywiecki) na slovensko-polské státní hranici. Nachází se v hlavním hřebeni mezi vrcholy Májov (1134 m) na východě a Kikula (1105 m) na jihozápadě. Kikula je oddělena sedlem Przełęcz Pod Banią (1030 m). Na sever vybíhá z hory rozsocha směřující přes vrcholy Bendoszka Wielka (1144 m), která je oddělena sedlem Przełęcz Przegibek (1000 m), a Praszywka Mała (980 m) k vrcholu Praszywka Wielka (1043 m), za nímž klesá do údolí říčky Rycerka. Severozápadní svahy hory klesají do údolí potoka Ciapków, severovýchodní do údolí potoka Majów a jižní do údolí Brhlového potoka. Ze severu a západu obchází horu červeně značená dálková turistická trasa Główny Szlak Beskidzki. Přes vrchol prochází Hlavní evropské rozvodí.\n\n\n"}
{"id": "973246", "url": "https://cs.wikipedia.org/wiki?curid=973246", "title": "Gamčen", "text": "Gamčen\n\nGamčen ( \"Гамчен\") je název vulkanického komplexu, nacházejícího se ve východní vulkanické zóně Kamčatky nedaleko pobřeží Tichého oceánu a asi 20 km severovýchodně od okraje Kronockého jezera. Komplex je tvořen čtveřicí překrývajících se stratovulkánů, jejichž stáří se odhaduje na pleistocén až holocén. Staršími členy komplexu jsou stratovulkány \"Južnyj Gamčen\" a \"Severnyj Gamčen\", mladšími členy jsou \"Molodoj\" a \"Baranij\", nacházející se na východním svahu Severního, resp. na jihovýchodním svahu Jižního Gamčenu. Svahy komplexu jsou posety i několika lávovými dómy, z nich nejmladší je \"Lukovica\", jehož věk byl stanoven na cca 3 000 let.\n\n"}
{"id": "973249", "url": "https://cs.wikipedia.org/wiki?curid=973249", "title": "Anton Peter Böhm", "text": "Anton Peter Böhm\n\nAnton Peter Böhm (1785–1870, Jáchymov) byl kněz, kartograf a historik.\n\nStudoval historii a teologii. Po studiích se stal postupně kaplanem (1811), knězem (1812–1815) a děkanem (1815–1860) v Jáchymově. \n\nJeho celoživotním dílem byla rukopisná kronika \"Gedächtnis Beitrag über die k. freye Bergstatt Joachimsthal\" (Pamětní příspěvek o královském svobodném městě Jáchymově), mapující město v letech 1515–1835. Tato kronika byla objevena a připravena k tisku v roce 2004 v německém městě Kemptenu v oblasti Allgäu. Kniha má velikost 23 cm x 36,5 cm x 8 cm. Obsahuje 332 listů neboli 664 stran a jsou v ní i mapy, nákresy a plány. Nejvýznamnějšími jsou mapy kostelů, kaplí a křížů, zobrazení prvních mincí ražených ve městě a znaky cechů. Dále jsou v knize místa umístění dolů a štol. Zatím jsou k dispozici jen opisy knihy, které jsou k nahlédnutí v několika knihovnách v Německu.\n"}
{"id": "973250", "url": "https://cs.wikipedia.org/wiki?curid=973250", "title": "Ronald Petrovický", "text": "Ronald Petrovický\n\nRonald Petrovický (* 15. únor 1977, Žilina) je bývalý slovenský reprezentant v ledním hokeji.\n\nRonald Petrovický je útočník hrající na pravém křídle. Je odchovancem Dukly Trenčín. Z juniorky se dostal do extraligového týmu už jako 17letý v sezóně 1993/94 na jediný zápas. Již v následující sezóně zamířil za moře. Na svou příležitost v NHL však musel velmi trpělivě čekat. Calgary Flames ho sice draftovali v úvodním draftu NHL v roce 1996 v 9. kole jako 228. hráče v pořadí, ale dokud vybruslit na led NHL, musel nejdříve strávit 7 dlouhých sezón v nižších soutěžích. Konečně v sezóně 2000/01 se dočkal svých prvních zápasů v NHL v dresu Calgary Flames. Další sezónu odehrál stejně v Calgary a sezónu 2002/03 na opačné straně kontinentu - v New Yorku za tým New York Rangers. Následující sezónu 2003/04 opět měnil klub. Odehrál ji v životní formě za Atlantu Thrashers. Za jedinou sezónu dal více gólů než za předchozí tři dohromady. Během stávky v NHL v sezóně 2004/05 odehrál 34 zápasů za MsHK Žilina v slovenské hokejové extralize a 10 zápasů za Brynäs IF Gävle ve švédské Elitserien. Na sezónu 2005/06 měl podepsanou smlouvu s Atlantou, která mu zaručovala příjem 589 tisíc USD za rok. Před sezónou 2006/07 podepsal roční kontrakt s Pittsburghem Penguins.\n\n\nRonald Petrovický je ženatý. S manželkou Ashley mají syna Reifa a dceru Riannon. Jeho bratr Róbert Petrovický je také reprezentantem Slovenska v ledním hokeji.\n\nStatistiky hráče na Mistrovstvích světa a Olympijských hrách:\nSlovensko skončilo na Zimních olympijských hrách 2006 na pátém místě. Po výborných výkonech v základní skupině, kterou vyhrálo bez ztráty bodu, bylo vyřazeno ve čtvrtfinále Českem. Ronald Petrovický byl původně nominován na olympiádu jako náhradník, avšak po zranění Jozefa Stümpela ho trenér František Hossa dopsal na soupisku. Nastupoval ve čtvrtém útoku, kterému dobrými výkony pomohl udržet čisté konto. Měl stoprocentní účinnost střelby, když z jediné střely na bránu dal gól.\n\n"}
{"id": "973253", "url": "https://cs.wikipedia.org/wiki?curid=973253", "title": "Rivella", "text": "Rivella\n\nRivella je nealkoholický nápoj pocházející ze Švýcarska. Vyrábí se z mléka a mléčné syrovátky, a proto obsahuje přísady, jako je laktóza, kyselina mléčná a minerální látky. Má nízký obsah oxidu uhličitého.\n\nDodává se v těchto variantách:\nNázev „Rivella“ byl inspirován lokalitou „Riva San Vitale“ ve švýcarském kantonu Ticino a odvozením ze slova „rivelazione“, což italsky znamená „zjevení“ .\n\nRivella byla vytvořena Robertem Barthem v roce 1952 a od té doby se stala jedním z nejoblíbenějších nápojů ve Švýcarsku. Dodnes je však Rivella rodinným podnikem se sídlem v Rothristu. Má asi 270 zaměstnanců.\n\nVzhledem k nasycení švýcarského trhu se společnost Rivella SA pokusila roku 1999 o expanzi do Velké Británie a v roce 2004 do USA, ale oba pokusy selhaly, takže se společnost zaměřuje na sousední země. Asi 90 % zahraničního prodeje pochází z Nizozemska. Jde o 15 000 000 litrů ročně.\n\n"}
{"id": "973254", "url": "https://cs.wikipedia.org/wiki?curid=973254", "title": "Vallery", "text": "Vallery\n\nVallery je francouzská obec v departementu Yonne v regionu Burgundsko-Franche-Comté. V roce 2011 zde žilo 562 obyvatel.\n\n\"Počet obyvatel\" \n\n"}
{"id": "973256", "url": "https://cs.wikipedia.org/wiki?curid=973256", "title": "Římskokatolická farnost Ždánice", "text": "Římskokatolická farnost Ždánice\n\nŘímskokatolická farnost Ždánice je územní společenství římských katolíků s farním kostelem Nanebevzetí Panny Marie v děkanátu Hodonín.\nV obci stála původně gotická kaple, která byla roku 1701 přestavěna na raně barokní kostel Nanebevzetí Panny Marie. Ten byl po vysvěcení povýšen na kostel farní. \n\nFarářem byl do července 2014 R. D. ThLic. Michael Špaček. Od 1. srpna 2014 byl jako farář ustanoven R. D. Stanislav Kovář.\nVe dnech od 6. května do začátku června 1942 ukrývali kněz Václav Kostiha (1900–1942) a kaplan František Voneš (1913–1942) na ždánické faře velitele paradesantní skupiny Zinc Oldřicha Pechala a jeho příbuzného Cyrilla Žižlavského. Zaplatili za to životem – v závěru června byli zatčeni a 1. července 1942 popraveni v Kounicových kolejích v Brně.\n\nNa 25. duben připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 31. července.\n\nVe farnosti se pravidelně pořádá tříkrálová sbírka. V roce 2014 se při ní vybralo 49 727 korun, o rok později 53 396 korun.V roce 2016 se při sbírce vybralo 56 544 korun. \n\n"}
{"id": "973258", "url": "https://cs.wikipedia.org/wiki?curid=973258", "title": "Veľký Kamenec", "text": "Veľký Kamenec\n\nVelký Kamenec (v minulosti \"Velký Kevežd\", \"Welke Keweschda\", Nagykövesd) je obec na Slovensku v okrese Trebišov.\n\nU obce se nacházejí zříceniny stejnojmenného hradu Veľký Kamenec\nPodle heraldického rejstříku obec tyto symboly přijala 7. února 2007. Na znaku je motiv vinohradnictví podle otisku pečetidla z roku 1780.\n\nV červeném štítě stříbrná stříbrolistá réva s kořeny, na každé straně s jedním zlatým hroznem; v patě štítu sedm stříbrných skal.\n\nVlajka má podobu tří podélných pruhů červeného, žlutého, bílého v poměru 3:1:3. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\n"}
{"id": "973259", "url": "https://cs.wikipedia.org/wiki?curid=973259", "title": "Branislav Mezei", "text": "Branislav Mezei\n\nBranislav Mezei (* 8. říjen 1980, Nitra) je slovenský hokejový obránce hrající za tým HK Nitra. Výrazně defenzivní typ, který vyniká tvrdou hrou (k čemuž využívá svou robustní postavu) a za to bývá často vylučovaný.\n\nS hokejem začínal v Nitře. Od sezóny 1997/98 hrál v Severní Americe. V NHL debutoval v sezóně 2000/01 v mužstvu New York Islanders, které ho draftovalo v roce 1999 v 1. kole z 10. místa. Za tento klub hrával i další sezónu (více ve farmářském týmu Bridgeport Sound Tigers). Od ročníku 2002/03 byl hráčem týmu Florida Panthers. Během stávky v NHL (2004/05) působil v Třinci (česká hokejová extraliga), před koncem základní části přestoupil do Dukly Trenčín, klub vypadl v semifinále s pozdějším vítězem Slovanem Bratislava.\n\nNa sezónu 2005/06 měl uzavřenou smlouvu s Floridou Panthers s ročním příjmem 1,026 milionu USD. V dalším ročníku utrpěl po 45 zápasech zranění ramene a zbytek sezóny tak vynechal. Hráčem Floridy byl i v ročníku 2007/08. V sezóně 2008/09 byl hráčem týmu KHL Barys Astana, další pak začal v Plzni a v jejím průběhu přestoupil do finského Espoo Blues. Ročník 2010/11 odehrál v HC Mountfield České Budějovice, po vypadnutí mužstva v play off v alkoholickém opojení vykopl dveře sousedů, když jejich byt považoval za svůj. Majiteli přislíbil uhrazení škody, přesto věc řešila policie.\nV ročníku 2011/12 byl hráčem HC Lev Poprad v KHL, následně ho angažoval další klub této soutěže Avtomobilist Jekatěrinburg, kde si utvořil bodové maximum v seniorské kategorii, když dosáhl 21 bodů za 8 branek a 13 asistencí. Před ročníkem 2013/14 uzavřel smlouvu s mužstvem Viťaz Podolsk.\n\nBranislav Mezei reprezentoval na mistrovství světa v letech 2001, 2004, 2008, 2013 a Světovém poháru 2004. Celkem odehrál ve slovenské reprezentaci 63 zápasů, neskóroval. Nosí dres s číslem 24.\n\nTrenér Vladimír Vůjtek ho nominoval na světový šampionát ve Švédsku a Finsku. V zápase proti Rakousku napadl protihráče Davida Schullera do oblasti hlavy a krku, což si rozhodčí nevšimli. Disciplinární komise IIHF však následně rozhodla o distanci na jedno utkání a nemohl tudíž hrát v zápase proti Rusku.\n\nStatistiky reprezentace na Mistrovstvích světa a Olympijských hrách:\n\n"}
{"id": "973263", "url": "https://cs.wikipedia.org/wiki?curid=973263", "title": "Hayn (kráter)", "text": "Hayn (kráter)\n\nHayn je impaktní kráter nacházející se v librační zóně Měsíce v blízkosti 90° poledníku východní délky. Má průměr 86 km, na jeho dně je středový vrcholek. Částečně narušuje severozápadní okrajový val rozlehlého staršího kráteru Bělkovič. Jižně leží Mare Humboldtianum (Humboldtovo moře).\n\nPojmenován je od roku 1964 podle německého astronoma Friedricha Karla Hayna.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973266", "url": "https://cs.wikipedia.org/wiki?curid=973266", "title": "Martin Cibák", "text": "Martin Cibák\n\nMartin Cibák (* 17. květen 1980, Liptovský Mikuláš) je bývalý slovenský hokejista naposledy působící ve slovenské extralize v klubu MHk 32 Liptovský Mikuláš.\n\nS hokejem začínal v Liptovském Mikuláši. V roce 1998 si ho v úvodním draftu NHL vybral klub Tampa Bay Lightning v 9. kole jako 252. v pořadí. Následující tři sezóny odehrál v zámoří v juniorské soutěži WHL a nižší profesionální soutěži IHL. V sezóně 2001/02 se v dresu Tampy Bay Lightning dostal poprvé na led NHL, i když většinu zápasů sezóny odehrál v AHL za Springfield Falcons. V následující sezóně vypadl z kádru Lightning. Vrátil se tam až v sezóně 2003/04, kdy se stal stabilním hráčem klubu a podílel se na zisku Stanley Cupu v play off. Stal se tak třetím slovenské držitelem Stanley Cupu v historii po Stanovi Mikitovi a Jiřím Bicekovi. Během stávky NHL v ročníku 2004/2005 hrál v Liptovském Mikuláši, Plzni a v play off posílil Košice. Celkově za Lightning v NHL nastoupil na 154 duelů základní části a na 61 v play off. Před sezónou 2006/07 se rozhodl vrátit se do Evropy, konkrétně do Švédska. V této sezoně odehrál za tým Frölunda Indians 55 zápasů, ve kterých si připsal 23 bodů. Před sezónou 2007/08 přestoupil do Södertälje SK a před sezónou 2009/10 přestoupil do ruského klubu HC Spartak Moskva, kde setrval dvě sezóny. Ročník 2010/2011 odehrál v klubu Severstal Čerepovec, kde byl vyměněn za Olega Gubina. V dresu Čerepovce nastoupil v 41 zápasech základní části (10 gólů, 3 asistence) a v 6 zápasech play off. Před sezónou 2011/2012 se dohodl na ročním kontraktu s klubem CHK Neftěchimik Nižněkamsk. Po skončení smlouvy s ním Nižněkamsk prodloužil smlouvu o další rok. V lednu 2013 byl jmenován kapitánem týmu..V květnu 2015 přestoupil do extraligového Zlína.V červnu 2016 momentálně bez angažmá.\n\nPrvní zápas v NHL\n9. únor 2002, zápas Tampa Bay Lightning - Washington Capitals\nPrvní asistence v NHL \n11. únor 2002, zápas Tampa Bay Lightning - Washington Capitals\nPrvní gól V NHL\n12. březen 2002, zápas Tampa Bay Lightning - Atlanta Thrashers\n\n\nStatistiky reprezentace na Mistrovstvích světa a Olympijských hrách:\n\n"}
{"id": "973268", "url": "https://cs.wikipedia.org/wiki?curid=973268", "title": "Římskokatolická farnost Žarošice", "text": "Římskokatolická farnost Žarošice\n\nŘímskokatolická farnost Žarošice je územní společenství římských katolíků s farním kostelem svaté Anny v děkanátu Hodonín.\n\nPrvní písemná zmínka o obci pochází ze 13. století a nejstarší zprávy vyprávějí o dávné kapli či kostele Narození Panny Marie ve viničné hoře. Snad to byla svatyně s řeholní komunitou, kde bylo později zbudováno obydlí pro poustevníka, který pečoval o tehdy již významné mariánské poutní místo. Původní předmět úcty, kterým byl zcela nepochybně obraz, se však nedochoval. V první polovině 14. století přešly Žarošice do majetku královny Elišky Rejčky a ta je později postoupila ženskému cisterciáckému klášteru na Starém Brně. Po husitských válkách prodala starobrněnská abatyše Žarošice světské vrchnosti. První písemná zmínka o farním kostele pochází ze dne 6. června 1326. V roce 1510 a 1634 kostel vyhořel. Kostel byl značně zničen při drancování Švédů v roce 1645 a Turků v roce 1663 a 1683. Začátkem 18. století byl kostel zbořen a postaven nový, který byl 9. srpna 1731 posvěcen. Z kostela \"Mezi vinicemi\" byla 11. září 1785 přenesena milostná socha Staré Matky Boží Žarošické do farního kostela a od té doby se všechny poutě konaly zde. Dne 28. června 1797 vypukl v Žarošicích velký požár, který zničil nejen kostel a faru, ale i větší část Žarošic. Nový kostel byl postaven v letech 1800–1801. \n\nFarářem je od října 2010 R. D. Mgr. Josef Pohanka.\nR.D. Štěpán Trčka je místním kaplanem.\n\n\n"}
{"id": "973269", "url": "https://cs.wikipedia.org/wiki?curid=973269", "title": "Taunšic", "text": "Taunšic\n\nTaunšic ( \"Тауншиц\") je v současnosti neaktivní stratovulkán, který se nachází ve východní části poloostrova Kamčatka, asi 10 km západně od masivní kaldery Uzon. Převážně andezitový vulkán vznikl přibližně před 39 000 lety a jeho vrchol je ukončen kráterem, který vznikl před 8000 lety během mohutné erupce. Další, zatím poslední erupce se odehrála přibližně v roce 550 př. Kr..\n\nNa jižním svahu, jak dále od svahu směrem na jih se nachází několik struskových kuželů holocénního stáří.\n\n"}
{"id": "973270", "url": "https://cs.wikipedia.org/wiki?curid=973270", "title": "Zdeněk Bahenský", "text": "Zdeněk Bahenský\n\nZdeněk Bahenský (* 3. leden 1986, Most, Československo) je český profesionální lední hokejista, hraje na pozici útočníka. Jeho partnerka je úspěšná modelka a ředitelka Miss Czech Republic Taťána Makarenko.\n\nSvá mládežnická léta strávil v Litvínově, kde si zahrál juniorskou extraligu. V sezoně 2003-04 získal nejenom medaili za 3. místo na mistrovství světa do 18 let, ale byl i draftován z 1. místa v CHL týmem Saskatoon Blades. A v roce 2004 byl draftován dokonce i do NHL ve 3. kole na celkovém 73. místě týmem New York Rangers. Následující dvě sezony působil právě v Saskatoon Blades. Celkem za ně, a tím pádem i ve WHL, nastoupil ke 131 utkáním, v nichž si připsal 86 kanadských bodů. V sezoně 2006-07 hrál za dva celky ve dvou soutěžích. 62 zápasů si zahrál za Charlotte Checkers, kteří působili v ECHL (od roku 2010 vystupují v AHL). A nastoupil i k 15 utkáním v rámci AHL v barvách týmu Hartford Wolf Pack. Na sezonu 2007-08 se vrátil domů, do mateřského Litvínova. Tam ale nastupoval pouze ve 4. formaci a moc se neprosazoval. Proto trávil i hodně času v prvoligovém Mostě. Klub se tedy následně dohodl s HC Energie Karlovy Vary, a Zdeněk do nich odešel hostovat. Sezonu 2008-09 odehrál prakticky celou za Litvínov, pouze jednou si ukázal i v mosteckém dresu. Před následující sezonou 2009-10 odešel z Litvínova, kde nebyl spokojen, do BK Mladá Boleslav. V Mladé Boleslavi odehrál tři sezony. Na konci každé sezony se musel s Boleslaví, místo vytouženého play-off, zachraňovat. První dvě záchranné akce skončili úspěšně, až v té třetí 2011-12 v baráži prohráli s Piráty Chomutov a propadli se do 1. ligy. Na sezonu 2012-13 přestoupil do pražské Sparty. Vyměnil si tak jasné místo v mladoboleslavské sestavě za nejistotu ve Spartě. Na druhou stranu šel do velmi ambiciózního týmu s předpoklady na titul. V této sezoně nastoupil do všech zápasů základní části a zaznamenal v nich 18 bodů. Sezonu 2013-14 strávil na půl ve Spartě a na půl na farmě v Litoměřicích. V hlavním týmu příliš produktivní nebyl - v 19 zápasech zaznamenal pouze 3 body. V play-off odehrál za Spartu jen jeden zápas. Sezonu 2014-15 začal ve Spartě, ale nijak neoslnil - v 18 zápasech vstřelil pouze jeden gól a v +/- skončil s bilancí -6. Zřejmě i proto byl poslán na farmu do 1. ligy, kde nastupoval za Kladno. V lednu 2015 ho Sparta poslala na hostování do konce sezony do Karlových Varů.\n\nZatím si zahrál pouze ve výběrech mládežnických reprezentací. Nastoupil v dresu U16, U18, U19 a U20. Poprvé si za reprezentaci zahrál v sezoně 2001-02, kdy se ve 14 zápasech ukázal v dresu reprezentace do 16 let. Vrchol jeho dosavadní reprezentační kariéry přišel v sezoně 2003-04. To se s naší osmnáctkou umístil na MS do 18 let na 3. místě. V sezoně 2005-06 si zahrál na mistrovství světa U20 - MSJ - 2006 a Češi na něm skončili na 6. místě. Za seniorskou reprezentaci dosud nenastoupil.\n\n"}
{"id": "973271", "url": "https://cs.wikipedia.org/wiki?curid=973271", "title": "Sopečný kráter", "text": "Sopečný kráter\n\nSopečný, nebo i vulkanický kráter je sopečný útvar, odkud je vyvrhováno magma v podobě lávových proudů a vulkanoklastů na povrch. Tvar kráteru je přibližně kruhový, v jeho středu se nachází magmatický komín – místo výstupu magmatu z magmatického krbu. Průměr kráteru je značně variabilní, jakož i jeho hloubka. Pokud dojde při erupci k propadnutí stěn kráteru, nazývá se takový útvar kaldera. Jen velmi málo sopek je tvořeno pouze kráterem bez výrazného převýšení, ale většina z nich má tvar hory s kráterem umístěným na vrcholu. Někdy se vyskytují i ​​boční, tzv. parazitické krátery, zejména pokud je sopka příliš vysoká a vystupující magma si dokáže najít cestu na povrch i jinými způsoby.\n\n"}
{"id": "973275", "url": "https://cs.wikipedia.org/wiki?curid=973275", "title": "Giovanna Ralliová", "text": "Giovanna Ralliová\n\nGiovanna Ralliová (* 2. ledna 1935, Řím) je italská herečka.\n\nZačínala v dětských rolích, např. ve filmu Vittoria de Sicy \"Děti se na nás dívají\" nebo ve \"Světlech varieté\", které režíroval Federico Fellini. Hrávala v komediích, první hlavní roli měla ve filmu \"Nejkrásnější okamžik\". Uplatnila se i ve válečných filmech Roberto Rosselliniho \"Generál della Rovere\" a \"Byla noc v Římě\", za roli Esperie, mladé ženy skrývající uprchlé spojenecké zajatce v tomto filmu získala cenu na festivalu v San Franciscu. Dostávala příležitost i v anglicky mluvících filmech, jako byla komedie \"Cos dělal za války, taťko?\", kterou natočil Blake Edwards. V roce 1976 se objevila na obálce italského vydání časopisu Playboy. Dvakrát vyhrála cenu Nastro d'Argento za nejlepší italský herecký výkon roku a v roce 1993 obdržela Premio Flaiano za celoživotní dílo. Od roku 2003 je velkodůstojnicí Řádu zásluh o Italskou republiku.\n\nFilmy uvedené v češtině:\n\n"}
{"id": "973277", "url": "https://cs.wikipedia.org/wiki?curid=973277", "title": "Georg Kreisler", "text": "Georg Kreisler\n\nGeorg Franz Kreisler (18. července 1922 Vídeň − 22. listopadu 2011 Salzburg) byl všestranný slovesný, hudební a divadelní umělec.\n\nGeorg Kreisler pocházel z rakouské židovské rodiny. V roce 1938 emigroval do Spojených států amerických, kde mu bylo v roce 1943 uděleno americké občanství. Po návratu do Evropy v roce 1955 pak žil a postupně pracoval ve všech německy mluvících zemích (Vídeň, Berlín, Mnichov, Basilej, Salzburg).\n\nKromě více než 500 písní napsal několik románů a řadu monologů, skečů a básní; jeho vlastní vystoupení se nejvíce blížila kabaretu, byl však také autorem několika oper a divadelních her. Pro svůj výrazný rukopis, svérázný projev a nepoddajnost je považován za jednoho z nejvýznamnějších kabaretních umělců vůbec.\n\n"}
{"id": "973278", "url": "https://cs.wikipedia.org/wiki?curid=973278", "title": "Humason (kráter)", "text": "Humason (kráter)\n\nHumason je malý impaktní kráter nacházející se v Oceánu bouří (Oceanus Procellarum) na přivrácené straně Měsíce. Má průměr pouhé 4 km. Než jej v roce 1973 Mezinárodní astronomická unie pojmenovala na současný název, nesl označení Lichtenberg G.\n\nZápadně se táhne směrem k jihu hřeben Dorsa Whiston, jihovýchodně lze nalézt dlouhé pohoří Montes Agricola.\n\nPojmenován je podle amerického astronoma Miltona L. Humasona.\n\n"}
{"id": "973280", "url": "https://cs.wikipedia.org/wiki?curid=973280", "title": "Balatonboglár", "text": "Balatonboglár\n\nBalatonboglár je město v Maďarsku v župě Somogy v okrese Fonyód. Nachází se na jižním břehu jezera Balaton. Sousedí s městy Balatonlelle a Fonyód. Vede zde dálnice M7.\n\nMá rozlohu 32,04 km² a v roce 2013 zde žilo 5901 obyvatel.\n"}
{"id": "973284", "url": "https://cs.wikipedia.org/wiki?curid=973284", "title": "Jan Antonín Jedlička", "text": "Jan Antonín Jedlička\n\nJan Antonín Jedlička (10. června 1736 Kolín – 11. března 1780 Praha) byl český stavitel a architekt.\n\nPocházel z rodiny českého architekta Josefa Jedličky. Podílel se na úpravách františkánské kostela Navštívení Panny Marie stojící v Hejnicích. Na zmíněné stavbě mezi roky 1761 a 1762 opravoval věže, jež poničil požár. V roce 1766 stavěl též v Chrudimi, dále rokem 1769 je datováno zhotovení jeho plánů a rozpočtu na přestavbu žitovlického kostela zasvěceného svatému Václavu. Mezi roky 1770 a 1771 ve stylu pozdního baroka přestavoval kostel Navštívení Panny Marie stojící v Polních Voděradech. K dalším jeho upravovaným stavbám se řadí kostel svatého Václava ve Svojšicích na Kolínsku, na kterém pracoval roku 1773, a obnova kostela Zvěstování Panně Marii stojícím v Libici nad Cidlinou, na níž pracoval od roku 1774 do roku 1777. Spolu se svým starším bratrem pomáhal otci v dokončování jím započatých přestaveb. Mezi takové objekty patří věž u kostela svatého Víta v Kolíně–Zálabí, stavba kostela Nanebevzetí Panny Marie v Pňově–Předhradí (1773–1778), rozšíření ratbořského kostela svatého Václava (1770) a výstavba kostela svatého Jana Křtitele v Týnci nad Labem, jež probíhala mezi lety 1780 a 1781.\n"}
{"id": "973285", "url": "https://cs.wikipedia.org/wiki?curid=973285", "title": "Pavel Kočica", "text": "Pavel Kočica\n\nIng. Pavel Kočica (* 21. února 1962) byl od října 2013 do února 2014 generální ředitel Ředitelství silnic a dálnic ČR.\n\nV minulosti byl krátce členem brněnské ODS. Byl také předsedou představenstva společnosti \"salla 91, a.s.\", která se zabývá projekční a stavební činností. Působil rovněž jako jednatel ve společnosti Kovové konstrukce, s.r.o.\n\nNa začátku října 2013 ho ministr dopravy v demisi Zdeněk Žák jmenoval do funkce generálního ředitele Ředitelství silnic a dálnic ČR po tom, co odvolal předchozího ředitele Davida Čermáka. Zároveň vyšlo najevo, že v minulosti spolu Zdeněk Žák a Pavel Kočica vlastnili pozemek v Praze-Zbraslavi, na kterém si chtěli stavět své rodinné domy.\n\nV polovině ledna 2014 odvolal na hodinu z funkce ředitelku Úseku kontroly kvality staveb ŘSD Miloslavu Pošvářovou, podle jeho slov kvůli dlouhodobému odmítání pracovní komunikace a spolupráce s ředitelem a dalšími členy vedení ŘSD. Tento krok vyvolal ostrou kritiku. Budoucí ministr dopravy ČR Antonín Prachař pak na konci ledna 2014 oznámil, že i z tohoto důvodu po nástupu do funkce Pavla Kočicu odvolá. Později však své prohlášení Prachař zmírnil s tím, že zatím nepadlo žádné rozhodnutí a že musí vyslechnout obě strany sporu. Z funkce generálního ředitele ŘSD byl odvolán dne 11. února 2014, řízením úřadu byl dočasně pověřen šéf výstavby Jiří Mayer.\n"}
{"id": "973288", "url": "https://cs.wikipedia.org/wiki?curid=973288", "title": "Gene Simmons (album)", "text": "Gene Simmons (album)\n\nGene Simmons je sólové album baskytaristy a zakládajícího člena skupiny Kiss\nJedná se o jedno ze čtyř alb vydaných všemi členy skupiny a která vyšla shodně 18. září 1978\nAlbum se umístilo na 22. místě US Billboard album chart\nSkupina Kiss se v roce 1978 dostávala na svůj vrchol komerční úspěšnosti. V průběhu dvou let měla čtyři platinová alba, průměrná návštěvnost koncertů byla 13 350 lidí, hrubý příjem skupiny za rok 1977 byl 10,2 mil. dolarů. Členové skupiny spolu s kreativním manažérem Billem Aucoinem hledali cestu, jak se dostat do další úrovně popularity. Pro rok 1978 Bill určil dva způsoby, jak situaci využít. Prvním byl nápad vydat čtyři sólová alba členů skupiny současně. I když na výrobě těchto alb navzájem nespolupracovali, byla vydána jako alba skupiny Kiss s podobným designem obalů. Alba vyšla naráz v jeden den. Byla to šance pro členy skupiny prezentovat své individuální hudební představy ve spolupráci s jinými hudebníky. Na Geneho albu hraje člen skupiny Aerosmith Joe Perry, zpívá disko hvězda Donna Summer a jeho tehdejší přítelkyně Cher. Alba, které nahráli Stanley a Frehley jsou víc hard rocková a Crissovo album je laděno víc baladicky ve stylu R&B. Na trh bylo dáno 5 mil. nosičů, všechna čtyři alba se dostala do první padesátky žebříčku Billboardu.\n\n"}
{"id": "973289", "url": "https://cs.wikipedia.org/wiki?curid=973289", "title": "Lúky (okres Púchov)", "text": "Lúky (okres Púchov)\n\nLúky ( ) jsou obec na Slovensku v okrese Púchov. V roce 2011 zde žilo 929 obyvatel.\n\nObec se nachází v Trenčínském kraji, na rozhraní Bílých Karpat a Javorníků, v údolí řeky Biela voda, 12 km severozápadním směrem od okresního města Púchov a 8 km východním směrem od hraničního přechodu s Českou republikou.\n\nPrvní písemná zmínka o Lúkách pochází z roku 1471 v listině krále Matyáše Korvína, kterou daroval za vojenské zásluhy v bojích proti Turkům Lednické panství, kam patřily vesnice v údolích Lednice a Bílé vody, Felixovi Šťastnému a Petrovi Hnedému. Jejich název byl tehdy Lúčky a Velké Lúčky (\"LWCHKY\", \"WELYKE LWCHKY\"). Z 15. století také pochází římskokatolický kostel sv. Bartoloměje. Obcí prošli Turci ještě jednou v roce 1663. Z Púchovské doliny odvlekli do otroctví okolo tisíce obyvatel. V květnu 1937 byla slavnostně otevřena železniční zastávka Lúky pod Makytou na trati M. R. Štefánika Púchov – Horní Lideč.\n\n"}
{"id": "973290", "url": "https://cs.wikipedia.org/wiki?curid=973290", "title": "Abd al-Fattáh as-Sísí", "text": "Abd al-Fattáh as-Sísí\n\nAbd al-Fattáh Sa‘íd Husajn Chalíl as-Sísí ( ; * 19. listopadu 1954, Káhira) je egyptský prezident úřadující od června 2014.\n\nPůvodně byl jako voják z povolání náčelníkem generálního štábu egyptských ozbrojených sil a zároveň ministrem obrany a vojenské výroby ve vládě premiéra Hišáma Kandíla. As-Sísí nařídil 3. července 2013 sesadit po masových nepokojích prezidenta Muhammada Mursího z řad Muslimského bratrstva; od těch dob zastával vedle funkce ministra obrany i funkci prvního místopředsedy vlády v kabinetu Házima al-Biblávího. Dne 27. ledna 2014 byla ohlášena Sísího kandidatura na egyptského prezidenta v rámci voleb plánovaných na květen. Biblávího vláda podala 24. února demisi, aby maršálovu prezidentskou kandidaturu podpořila. Prezidentské volby Sísí s velkým náskokem vyhrál. Po složení přísahy 8. června 2014 se stal egyptským prezidentem.\n\nZávěry Rady pro zahraniční věci EU ze dne 21. srpna 2013 uvádí, že členské státy se dohodly, že v případě Egypta pozastaví licence k vývozu veškerého vybavení, které může být použito k vnitřním represím, a provedou přezkum své spolupráce s Egyptem v oblasti bezpečnosti.\n\nEvropský parlament vydal 10. března 2016 usnesení, ve kterém odsoudil umučení Giulia Regeniho jako další na dlouhém seznamu nucených zmizení, k nimž došlo v Egyptě od července 2013 a které se setkávají s beztrestností. Ohledně Regeniho umučení italský ministr zahraničních věcí Paolo Gentiloni uvedl, že jeho tělo vykazovalo známky „nehumánního, zvířecího, nepřijatelného násilí“.\n\nZmíněné usnesení Evropského parlamentu připomíná též, že od července 2013 bylo podle egyptských orgánů zadrženo více než 22 000 osob. Následně vyzývá k okamžitému a bezpodmínečnému propuštění všech osob zadržovaných a odsouzených pouze na základě toho, že uplatňovaly své právo na svobodu projevu a pokojné shromažďování.\n\nČeský velvyslanec v Káhiře pozval generála as-Sísího na zahájení výstavy v Národním muzeum v Praze plánované na červen 2020. Ředitel muzea Michal Lukeš as-Sísího účast veřejně podpořil.\n\n"}
{"id": "973291", "url": "https://cs.wikipedia.org/wiki?curid=973291", "title": "Ace Frehley (album)", "text": "Ace Frehley (album)\n\nAce Frehley je sólové album kytaristy a původního člena skupiny Kiss. Jedná se o jedno ze čtyř alb vydaných všemi členy skupiny, která vyšla shodně 18. září 1978.\nSkupina Kiss se v roce 1978 dostávala na svůj vrchol komerční úspěšnosti. V průběhu dvou let měla čtyři platinová alba, průměrná návštěvnost koncertů byla 13 350 lidí, hrubý příjem skupiny za rok 1977 byl 10,2 mil. dolarů. Členové skupiny spolu s kreativním manažérem Billem Aucoinem hledali cestu, jak se dostat do další úrovně popularity. Pro rok 1978 Bill určil dva způsoby, jak situaci využít. Prvním byl nápad vydat čtyři sólová alba členů skupiny současně. I když na výrobě těchto alb navzájem nespolupracovali, byla vydána jako alba skupiny Kiss s podobným designem obalů. Alba vyšla naráz v jeden den. Byla to šance pro členy skupiny prezentovat své individuální hudební představy ve spolupráci s jinými hudebníky.\n\n"}
{"id": "973292", "url": "https://cs.wikipedia.org/wiki?curid=973292", "title": "Zimbabwe na Hopmanově poháru", "text": "Zimbabwe na Hopmanově poháru\n\nZimbabwe se zúčastnilo Hopmanova poháru celkem dvakrát. Poprvé to bylo v roce 1999, kdy prohrálo v kvalifikaci s Francií. Avšak zahrálo si tento rok v Hopmanově poháru ještě jeden zápas a to proti Jihoafrické republice, protože tým Španělska nebyl schopen hrát.\n\n\"Tabulka uvádí seznam tenistů Zimbabwe, kteří reprezentovali organizaci na Hopmanově poháru\".\n\nZimbabwe zastoupilo Španělsko v zápasu proti Jihoafrické republice, kvůli zranění.\n"}
{"id": "973294", "url": "https://cs.wikipedia.org/wiki?curid=973294", "title": "Wollaston (kráter)", "text": "Wollaston (kráter)\n\nWollaston je nevelký impaktní kráter miskovitého tvaru nacházející se v Oceánu bouří (Oceanus Procellarum) na přivrácené straně Měsíce. Má průměr 10 km.\n\nJihozápadně se táhne soustava měsíčních brázd Rimae Aristarchus, jihovýchodně lze nalézt kráter Krieger a východo-jihovýchodně Ångström.\n\nPojmenován je podle anglického vědce činného v oboru medicíny, fyziky, chemie a astronomie Williama Hydea Wollastona, objevitele prvků palladium a rhodium.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy. Kráter Wollaston C byl přejmenován na Nielsen (není tedy v tabulce uveden).\n\n"}
{"id": "973296", "url": "https://cs.wikipedia.org/wiki?curid=973296", "title": "Stankovce", "text": "Stankovce\n\nStankovce ( \"Станковцы\", \"Sztankóc\") jsou obec na Slovensku v okrese Trebišov. V období let 1964 až 1968 byly s obcí Kravany součástí obce Podhorany.\n\nStankovce leží v severozápadní části Východoslovenské nížiny, v nadmořské výšce kolem 140 m n. m. Leží na úpatí Slanských vrchů.\nObcí protéká potok Viničkov. Západně od obce teče potok Rakovec a východně Polianský kanál.\n\nPodle heraldického rejstříku obec tyto symboly přijala 4. května 2005. Ve znaku je tradiční zemědělský motiv podle otisku pečetidla z roku 1786 doplněný o symboliku ovocnářství.\n\nV červeném štítě ze zlatého pažitu na listnatých stéblech vyrůstající tři velké zlaté bezosinaté klasy - bočně odkloněné - doprovázené dvěma stříbrnými jablky.\n\nVlajka má podobu čtyř podélných pruhů bílého, červeného, ​​žlutého a bílého v poměru 1:3:3:1. Vlajka má poměr stran 2 : 3 a ukončena je třemi cípy, t.j. dvěma zástřihy, sahajícími do třetiny jejího listu.\n\nPodle Uličného je první písemná zmínka o Stankovcích v listině Jágerské kapituly z roku 1355 o dělbě části statků panství Sečovce mezi příslušníky rodu Bokša. Dělba se vztahovala rovněž na vesnici Stankovce.\n\nNázev vesnice se v minulosti vyskytoval jako:\n\nJednalo se většinou o pomaďarštěné tvary původního slovenského názvu Stankovce, jehož kořen byl ve jménu Stanko. Blíže neznámý muž takového jména mohl být zemanským vlastníkem statku a zakladatelem vsi v 13. století, případně šoltysem ve vznikající vesnici v první polovině 14. století.\nStaňkovští sedláci (s výjimkou rychtáře) platili v roce 1441 daň králi 13,5 zlatého, hospodařili tedy na více než 13 a půl selských usedlostech. Později většina sedláků zchudla, nebo se odstěhovala. V roce 1567 byli zdaněni za tři statky, tři domácnosti byly chalupnické a tři usedlosti byly opuštěné. V roce 1582 byli sedláci zdaněni za dva statky. V roce 1600 měla ves dvanáct obydlených poddanských domů.\nNa přelomu 16. a 17. století byly Stankovce středně velkou vesnicí s poddanským obyvatelstvem.\n\nChudoba selských usedlostí v Stankovcích se zvětšovala i v 17. století. Současně se snižoval i počet obydlených poddanských domů. V roce 1610 byli zdaněni tehdejší sedláci i chalupníci dohromady za půl statku, v roce 1635 jen sedláci pouze za čtvrt statku (chalupníci tehdy už nebyli).\n\nPodle Borovského v 14. až 17. století byly Stankovce majetkovou součástí sečovského panství a ve vlastnictví jasenské, čopské větve rodu Bokša a od konce 16. století i Drugetovců, v 17.století Rákocziovců.\nV roce 1421 získává díly Ján Zeretvai.\nV roce 1450 se stávají vlastníky rodiny Lesznayovců a Csapyovců. V roce 1495 se objevuje Šimon Stankóczy, který v roce 1496 stál v čele vácské diecéze. V roce 1577 získává díly Martin Posgay a v roce 1584 Juraj Sztankózcy. Při soupisu v roce 1598 byli vlastníky pozemků vdova Losonczyová, Štefan Tussay, František a Žigmund Rákociové, Ján Sztankóczy a vdova Sztankóczyová. V roce 1629 zde získali nové pozemky Csapyovci, později baron a hrabě Barkóczy, baron Fischer, rodiny Máriássiovců, Szirmayovců, Soósovců, Molnárovců, Kéryovců a Bernáthovců.\nV 17. století v obci vypukla morová epidemie. Na přelomu 17.a 18. století byly Stankovce pravděpodobně malou vesnicí. V blízkosti Stankovců ležela kdysi Ádámtelke (alias Gyülvész-menší obec), která byla v roce 1457 pustinou Zomboriho Demjéna.\n\nV roce 1715 se v soupisu poddaných připomíná 11 poddanských hlav rodin:\nGregor Papco, Michal Širko, Ján Stanko, Kundrát Orosz, Alexander Prokop,\nVasiľ Koscelansky, Michal Kaňuch, Ján Tordák, Juraj Sabadoš, Pavel Parihus,\nFrantišek Černý.\n\nPodle Tereziánského urbáře z roku 1774 byli v obci tito poddaní:\nMichal Štefan, Michal Koscelanski, Michal Senko, Michal Haber, Štefan Papco, Michal Kuzma, Michal Širko, Ivan Papco, Timotej Rusnák, Vasiľ Sabolčák, Lukáš Kanda, Juraj Masič, Juraj Ňavoľáš, Fedor Brinda, Juraj Jančov, Ján Poľačok, Fedor Diak, Ján Trela, Michal Sabadoš, Vasiľ Popovič, Ján Dzbor, Juraj Hvasta, Vasiľ Rusnák, Fedor Tudival.\n\nPodle lexikonu osad z roku 1773 to byla rusínská vesnice.\nI podle Korabinského lexikonu z roku 1786 to byla rusínská vesnice s řeckokatolický chrámem. Valyi ji v roce 1796 označil jako slovenskou a Fényés v roce 1851 jako rusínskou vesnici. Podle sčítání lidu v roce 1900 bylo v obci 97,8% obyvatel slovenské národnosti\n\nVesnice byla zpočátku římskokatolická. Během reformace přešlo obyvatelstvo na protestantskou víru. Během protireformace v 17. století se vesnice z protestantské víry nevrátila zpět na římskokatolickou, ale konvertovala na řeckokatolickou. Šlo o obyvatele slovenského původu, ale částečně i rusínského přistěhovalého obyvatelstva ze severu. V roce 1831 se obyvatelé vesnice zúčastnili selského povstání, které vypuklo v Zemplíně. V roce 1896 se připomíná v obci škola patřící pod řeckokatolickou farnost, ale v roce 1900 již byla škola státní stejně jako v roce 1905.\n\nV roce 1900 se uvádělo, že z 279 obyvatel obce bylo starších než 6 let 234 obyvatel, z toho číst a psát umělo 132 obyvatel. V roce 1910 z 263 obyvatel bylo starších než 6 let 221 obyvatel, přičemž číst a psát umělo 136 lidí.\n\nDo příchodu válečné fronty v roce 1944 žilo v 64 domech celkem 269 obyvatel. Konala se zde i významná porada ilegálních pracovníků Staňkovské doliny na pomoc partyzánskému hnutí, proto němečtí fašisté neušetřili ani Stankovce a jako partyzánskou obec ji dne 1. prosince 1944 vypálili. Ze 64 obytných domů jich shořelo 60, celkem bylo vypáleno 94 stavení a obyvatelstvo bylo vyhnáno do hor. Obec byla 1. prosince 1944 osvobozena vojsky Sovětské armády.\n\nZ 92% zničená obec byla po válce za pomoci státu znovu vybudovaná. Ve dvouletce a v akci K bylo vybudováno 60 nových obytných domov.\n\nV roce 1805 byla v obci založena řeckokatolická farnost. V roce 1856 byl postaven řeckokatolický chrám, který byl během 2. světové války přestavěn, ikonostas se ale nedochoval, protože shořel při vypálení vesnice Němci. Přestavěný chrám (Cerkev) je zasvěcen Přesvaté Bohorodičce ochránkyni a byl dostavěn v roce 1955. Do staňkovské řeckokatolické farnosti patřili kromě obyvatel Stankovců i obyvatelé obcí Kravany a Višňov řeckokatolického vyznání.\n\nŘímští katolíci patřili pod katolický distrikt Parchovany, protestanti a židé pod distrikty v Sečovcích.\n\nPodle matriky a obecní kroniky byly v obci tito kněží:\nPřehled věřících v jednotlivých letech:\n\n"}
{"id": "973298", "url": "https://cs.wikipedia.org/wiki?curid=973298", "title": "Žena se šňůrou perel", "text": "Žena se šňůrou perel\n\nŽena se šňůrou perel (nizozemsky \"Vrouw met parelsnoer\") – obraz Jana Vermeera datovaný do let 1662–1665. Plátno je signováno (signatura je umístěna na stole).\n\nPrvní zmínka o obraze pochází pravděpodobně z roku 1696, kdy byl Vermeer uveden pod č. 36 (\"\"Mladá žena při oblékání; velmi pěkné\"\") v soupise sbírky Jacobuse Dissiuse, jež byla prodána 16. května roku 1696; obraz sám byl prodán za 30 guldenů. Roku 1809 se vynořil při aukci u J. Caudri v Amsterodamu, kde byl vydražen za 55 guldenů. O dva roky později byl opětně v nabídce tamtéž a zakoupen za 36 guldenů. Byl prokazatelně součástí sbírky H. Grévedona, odkud ho získal Théophile Thoré, který jej později prodal průmyslníkovi Bartholdu Suermondtovi z Cách. Jeho sbírka obrazů byla v té době největší soukromou sbírkou, jež obsahovala především díla severoevropských malířských škol. Roku 1874 získala obraz spolu s celou Suermondtovou sbírkou Gemäldegalerie v Berlíně, kde je uložen dodnes.\n\nNa obraze (olej na plátně, výška 55 cm, šířka 45 cm) je uprostřed pohybu z profilu zachycená mladá žena, stojící před zrcadlem, pověšeným na stěně vedle okna složeného z pestrobarevných skel a přistíněného žlutým závěsem. Oknem proudí dovnitř místnosti jasný sluneční svit, jenž zaplavuje úzkou místnost žlutým světlem a osvětluje obličej a horní část těla ženy. Ta je oblečená do volného krátkého kabátku ze žlutého hedvábí lemovaného hranostajem a bohatě nabírané dlouhé sukně. V pozdvižených rukou drží za oba konce perlový náhrdelník, jenž se chystá zavěsit si na krk, v uších má drahé perlové náušnice ve tvaru kapky a vysoko vyčesané vlasy ozdobené růžovou stuhou. Mezi dívkou a stěnou se zrcadlem stojí masivní stůl se shrnutým těžkým ubrusem, který částečně zakrývá dvě cenné modré vázy; na stole leží štětec na pudr a lístek na znamení toho, že se žena strojí pro svého milého. Celek doplňují dvě židle.\n\nBadatelé se domnívají, že tématem obrazu je konflikt mezi ctností a neřestí, pomíjivost a marnost. Oděv, štětec na pudr i perlový náhrdelník jsou symboly pýchy a ješitnosti ženy, jež podlehla sebelásce, zatímco podle společenských normem je ctností skromnost.\n\n\n"}
{"id": "973307", "url": "https://cs.wikipedia.org/wiki?curid=973307", "title": "Kníže z Ning", "text": "Kníže z Ning\n\nKníže z Ning () byl čínský aristokratický titul udělovaný v říších Tchang a Ming příbuzným panujícího císaře.\n\nTitul knížete, \"wang\" (v případě nezávislých vládců překládaný jako král) byl po císaři (\"chuang-ti\") nejvyšším aristokratickým čínským titulem.\n\n\nKnížata z Ning sídlila zprvu v Ta-ningu (moderní Ta-ming ve Vnitřním Mongolsku; první kníže tam odešel roku 1393), od roku 1403 v Nan-čchangu, hlavním městě provincie Ťiang-si.\n\n"}
{"id": "973310", "url": "https://cs.wikipedia.org/wiki?curid=973310", "title": "DirectSound", "text": "DirectSound\n\nDirectSound je v informatice název softwarové součásti DirectX knihoven od firmy Microsoft pro operační systémy Microsoft Windows. DirectSound poskytuje nízkoodezvové rozhraní pro ovladač zvukové karty a dokáže zvládnout mixování (slučování/směšování) a nahrávání více zvukových kanálů současně.\n\nKromě poskytování základní služby pro přesun zvukových dat do zvukové karty, DirectSound poskytuje i jiné služby, jako například nahrávání a mixování hudby, přidání zvukových efektů (například reverb, echo nebo flange), použitím hardwarově zrychlených vyrovnávacích pamětí a 3D zvukových efektů. DirectSound taktéž poskytuje prostředek ke snímání zvuku z mikrofonů nebo dalších vstupů a k ovládání efektů během snímání zvuku.\n\nPo mnoha letech vývoje je DirectSound „vyspělé API“ a poskytuje mnoho dalších užitečných možností, jako například schopnost přehrávání vícekanálových zvuků ve vysokém rozlišení. Ačkoli byl DirectSound vyvinut pro užití ve hrách, dnes se používá v mnoha aplikacích. DirectShow využívá hardwarových možností, které poskytuje DirectSound, pokud je podporován hardwarem.\n\nDirectSound je rozhraní (API) pro uživatelské aplikace, které zprostředkovává komunikaci s ovladači zvukové karty a tím umožňuje přehrávat zvuk a hudbu. V roce 1995 byl DirectSound považován za revoluční, protože umožňoval použít více souběžných audio streamů a umožňoval též současný přístup ke zvukové kartě více aplikacím naráz. Před uvedením rozhraní DirectSound museli vývojáři her implementovat vlastní softwarový audio engine. DirectSound poskytuje vzorkovací frekvenci konverze a mixu zvuku pro neomezený počet zvukových zdrojů a praktické limity množství hardwarových zdrojů zvuků a výkonu softwarového mixéru. Architektura DirectSound nabízí koncept „kruhového bufferu“, který se neustále pohybuje v cyklu. Existují dva typy bufferů - „streamovací“ vyrovnávací paměti, které zajišťují průběžný zvuk (např. hudbu na pozadí) a „statické“ vyrovnávací paměti, které zajišťují krátké zvuky. O podporu zvukových karet DirectSound se starají „hardwarově akcelerované“ vyrovnávací paměti, které mohou být umístěny buď v lokální paměti zvukové karty nebo mohou být přístupné pomocí zvukové karty z paměti systému. Pokud není hardwarová akcelerace k dispozici, DirectSound může vytvořit audio buffery v systémové paměti a použít jí k softwarovému mixovaní.\n"}
{"id": "973312", "url": "https://cs.wikipedia.org/wiki?curid=973312", "title": "Karcag", "text": "Karcag\n\nKarcag je město v Maďarsku v župě Jász-Nagykun-Szolnok v okrese Karcag.\n\nMá rozlohu 368,63 km² a v roce 2013 zde žilo 20 523 obyvatel.\n\nVe 13. století území obývali Kumáni. První zmínky o Karcagu se objevují ve 14. století pod názvem \"Karcag János\".\n\n\n"}
{"id": "973317", "url": "https://cs.wikipedia.org/wiki?curid=973317", "title": "Kisújszállás", "text": "Kisújszállás\n\nKisújszállás je město v Maďarsku v župě Jász-Nagykun-Szolnok v okrese Karcag.\n\nMá rozlohu 205,27 km² a v roce 2013 zde žilo 11 469 obyvatel.\n\nOblast je osídlena již 4-5 tisíc let. V letech 1243-1246 se zde usadili Kumáni. V roce 1557 zde žilo 120 lidí. Za osmanských vojenských útoků byl Kisújszállás opakovaně opuštěn.\n\n"}
{"id": "973322", "url": "https://cs.wikipedia.org/wiki?curid=973322", "title": "Antonín Mohl", "text": "Antonín Mohl\n\nAntonín Mohl (15. prosince 1859 Chlumčany – 8. ledna 1924 Rakovník) byl rakouský a český národohospodář, pedagog, odborník na chmelařství a politik, na počátku 20. století poslanec Českého zemského sněmu.\n\nAbsolvoval studium chemie na české polytechnice v Praze a také obor zemědělství na Hospodářské škole v Královci. V období let 1889–1897 působil coby ředitel Hospodářské školy v Lounech, v letech 1897–1900 řídil Lnářskou školu v Humpolci. Od roku 1900 stál v čele Rolnicko-hospodářské školy v Rakovníku. Od roku 1882 publikoval národohospodářské studie, zaměřoval se na rozvoj chmelařství. Byl zakladatelem a redaktorem \"Chmelařských listů\" a \"Věstníku hospodářsko-průmyslového spolku rakovnického\". Roku 1894 založil \"Český chmelařský spolek\".\n\nNa počátku století se zapojil i do zemské politiky. V doplňovacích volbách roku 1903 byl zvolen do Českého zemského sněmu v kurii venkovských obcí, obvod Rakovník, Křivoklát, Nové Strašecí, Louny. Mandát obhájil v řádných volbách v roce 1908. Politicky se uvádí coby člen České agrární strany. Kvůli obstrukcím se ovšem sněm po roce 1908 fakticky nescházel.\n\nZemřel v lednu 1924.\n\nJeho syn Antonín Mohl mladší byl architektem a projektantem.\n\n"}
{"id": "973328", "url": "https://cs.wikipedia.org/wiki?curid=973328", "title": "Veľaty", "text": "Veľaty\n\nVeľaty jsou obec na Slovensku. Nacházejí se v Košickém kraji, v okrese Trebišov. V roce 2011 zde žilo 858 obyvatel. První písemná zmínka o obci pochází z roku 1220.\nV jihozápadní části Východoslovenské nížiny, na odlesněné pahorkatině pod Zemplínskými vrchy, se v nadmořské výšce 160 m nachází obec Veľaty.\n\nNěkteré prameny uvádějí osídlení této lokality již v mladší době kamenné (neolitu). Systematický archeologický výzkum v katastrálním území Veľaty však doposud nebyl uskutečněn.\n\nVe Varadínském registru z roku 1220 lze nalézt první písemnou zmínku o obci Veľaty, která se tam uvádí pod názvem Villa Velchea. Původní název Velchea se v průběhu historického vývoje měnil na Velethe (1417), Welatin (1786), Veľaty a Velatin (1720). Současný název obce se používá nepřetržitě od roku 1927. Existuje báje, která hovoří o vzniku názvu Veľaty. Jistý cizinec přišel na své pouti do vsi a požádal jednoho obyvatele této vsi, aby u něj mohl přenocovat. Na konci pobytu mu za pohostinnost poděkoval slovy: \"Veľa ty pro mě jsi udělal\"\n\nV druhé polovině 16. století (1558) se uváděl jako majitel obce Michal Perényi, ale o desetiletí později (1568) byl již majitelem Imrich Leökös. Ve sčítacím soupisu z roku 1598 patřila rozhodující část statků v obci Mikulášovi Bornemiszovi.\n\nTragické následky měl pro Veľaty vpád vojenského oddílu krymských Tatarů, kteří v roce 1566 zpustošili převážnou část obce. Obyvatelstvo před Tatary utíkalo a mnozí se už do zpustošené obce nevrátili.\n\nNa Veľaty dolehly následky morové epidemie roku 1663, která vyhubila téměř celou obec. Ta se z této tragédie jen těžko vzpamatovávala. Na přelomu 17. a 18. století, v důsledku morové epidemie a protihabsburských povstání, byly Veľaty vylidněné. Zůstaly neobydlené pravděpodobně do roku 1712, kdy začalo jejich doosídlování. Bezprostředně poté, když roku 1714 obec dostal do zástavy Márton Kosovich, v ní bylo pět obydlených a sedm opuštěných usedlostí.\n\nRozvoj obce v 18. stol. významně ovlivnila slovenská a rusínská kolonizace, v jejímž důsledku se do opuštěných usedlostí středního Zemplína stěhovalo obyvatelstvo severovýchodních částí Uherska (Slovenska). Rusínské obyvatelstvo bylo převážně řecko-katolického vyznání. Na rozvoj obce v této době poukazují dostupné demografické údaje z roku 1787. Podle nich tvořilo tehdejší Velatín již 54 domů a 418 obyvatel.\n\nV polovině 18. stol. (1748) si vzal obec do zálohy Ján Okolicsányi a později se stala majetkem rodiny Almássyovců, která měla honosné sídlo v Hraňském kaštelu. Od Almássyovců koupil statky ve Veľatech hrabě Csáky, který dal postavit dnes již neexistující objekt zámečku.\n\nObec, která se nacházela u hlavní silniční komunikace procházející Zemplínskou župou, měla od roku 1794 důležitou poštovní stanici. Hlavním zaměstnáním obyvatelstva bylo zemědělství a dřevorubectví.\n\nAni Veľaty neobešla roce 1831 cholerová epidemie, která dala podnět k revoltě poddaných během východoslovenského rolnického povstání na žipovsko-trebišovském směru.\n\nHistorické prameny uvádějí, že statky, které ve Veľatech vlastnila rodina Csákyovců, přešly do držby rodiny Szapáryovců a prostřednictvím Etely Szapáryové na Andrássyovce.\n\nNa přelomu 19. a 20 stol. měl největší majetkový podíl v obci hrabě Alexander Andrássy. Veľaty byly v tomto čase slovenskou obcí, ve které žilo ve 120 domech 788 obyvatel, většinou řeckokatolického vyznání. Spolu s velkostatkem patřil Andrássyovcům i zámeček, který nechali architektonicky dobudovat a zvelebit. Zámeček však roku 1928 vyhořel a dále existoval pouze jako zřícenina. Rozsáhlý park se starými a vzácnými dřevinami značně utrpěl v průběhu druhé světové války a postupně zchátral.\n\nKoncem 19. století existovaly u pramene slané zásadité jódové vody místní lázně na léčení katarů horních cest dýchacích a vnitřních, zejména zažívacích chorob a chorob štítné žlázy. Vodní zdroj tvořila hluboká studna v hraběcím parku se slanou zásaditou jodovou vodou. Lázně zchátraly zejména poté, kdy hrabě Alexander Andrássy omezil vstup občanů do parku. Park byl totiž jeho vlastnictvím a některé prameny uvádějí, že dal převážnou část lázní zbourat. Zbývající část byla zničena v druhé světové válce. Lidé si však navzdory zákazu hraběte odnášeli vodu domů a užívali ji při různých neduzích jako dietní minerálku.\n\nPočátkem 20. století bylo ve Veľatech i úvěrové družstvo. Zaměstnání obyvatelstva se ani po vzniku ČSR nezměnilo. Veľaty zůstaly zemědělskou obcí, část obyvatel nacházela pracovní příležitosti u železnice.\n\nPo Vídeňské arbitráži byly Veľaty jako pohraniční obec až do 14. března 1939 obsazené Horthyovským Maďarskem. Občané se v tomto čase obraceli s peticemi na úřady a žádali návrat obce zpět do vznikající České republiky.\n\nPři přechodu fronty během II. světové války utrpěla obec značné materiální škody, protože se nacházela u hlavní silniční komunikaci a na železniční trati. Veľaty byly známé silnou občanskou i komunistickou složkou protifašistického odboje, se kterou spolupracovali i někteří příslušníci tamní finanční stráže. Sedmdesát občanů aktivně bojovalo v zahraniční československé armádě, zejména v 1. čs. armádním sboru. Domů se vrátili všichni, někteří s trvalými následky po zraněních.\n"}
{"id": "973336", "url": "https://cs.wikipedia.org/wiki?curid=973336", "title": "Miliardu let před koncem světa", "text": "Miliardu let před koncem světa\n\nMiliardu let před koncem světa (1976—1977, За миллиард лет до конца света) je vědeckofantastická novela ruských sovětských spisovatelů bratrů Strugackých pojednávající o zásahu cizí inteligence do činnosti pozemských vědců.\n\nAstrofyzik Dmitrij Alexejevič Maljanov, žijící v Leningradě, je na stopě vědeckého objevu v oblasti interakce hvězd a difúzní hmoty. Když jeho žena odjede s dětmi ke tchyni do Oděsy, chce se zcela věnovat dokončení své práce. Tu jej však navštíví krásná mladá žena jménem Lidočka, podle dopisu, který má sebou, přítelkyně jeho ženy. Dmitrij jí má u sebe na nějaký čas ubytovat. Večer se u něj objeví ještě soused podplukovník Arnold Palyč Sněgovoj, trochu tajemný muž a zřejmě také vědec. Všichni spolu vypijí nějaké víno. Při odchodu pak klade Sněgovoj Dmitrijovi otázky o tom, jak dlouho Lidočku zná, na čem právě pracuje a zda to není tajné.\n\nRáno je Lidočka pryč a Sněgovoj je nalezen ve svém bytě zastřelen s pistolí v ruce. Vyšetřovatel se snaží obvinit Dmitrije z jeho vraždy. Nakonec se u Dmitrije sejde několik jeho přátel, všichni jsou vědci a všichni mají podobný problém. Jsou na stopě významného objevu, ale nemohou na něm pracovat, protože se jim stal ze života naprostý blázinec. Jakmile se chtějí věnovat výzkumu, vždy se něco stane. To se přihodilo i Sněgovojovi, který tento tlak nevydržel a spáchal sebevraždu. Matematik Večerovskij dochází k názoru, že jde o zákon vesmíru, který brání lidem, aby stvořili vynálezy, co hrozí zničit v nějaké vzdálené budoucnosti samotnou strukturu vesmíru.\n\n\n"}
{"id": "973340", "url": "https://cs.wikipedia.org/wiki?curid=973340", "title": "Rychlostní silnice R3 (Slovensko)", "text": "Rychlostní silnice R3 (Slovensko)\n\nRychlostní silnice R3 (\"R3\") je rychlostní silnice na Slovensku, jejíž trasa je momentálně plánována od hraničního přechodu Trstená z Polska jako pokračování polské DK7 přes Dolný Kubín, Martin, Kremnici do Šášovského Podhradí.\n\nPo roce 2015 se plánuje rozšíření R3 přes Zvolen po hraniční přechod Šahy do Maďarska, kde bude pokračovat jako M2.\n\nMezi Sahou a Dudincí se bude křižovat s R7, u Zvolena se spojí s R2, s níž se pak napojí na R1 a povedou takto po Šášovské Podhradie, kde se R3 odpojí, na úseku Martin – Ružomberok bude R3 procházet přes D1.\n\nCelková délka R3 po Šášovské Podhradie bude asi 150 km, celkem až po Šahy by měla mít asi 250 km. Po trase bude procházet E77 a R3 odlehčí dopravu na horském přechodu Kremnické Baně, který se nachází na I/65. Výstavba si na téměř celé délce R3 vyplulo silnic, koryt vodních toků a inženýrských sítí, v rámci ochrany životního prostředí bude vybudována kanalizace sekvestrací ropných látek a protihlukové bariéry.\nObchvat Trstené na R3 byl ve výstavbě od dubna 2008 a po 30 měsících byl dne 29. října 2010 úsek kompletně průjezdný a předán v polovičním profilu. Výstavba byla financována ze státního rozpočtu a realizovali ji firmy VÁHOSTAV - SK, a. s. a Inženýrské stavby, a. s. . Délka úseku je 7,2 km. Na úseku se nachází 14 mostů a 3 křižovatky, z toho dvě úrovňové na obou koncích jako dočasné napojení na cestu I/59.\nTvrdošín – Nižná je úsek R3, jehož začátek výstavby je plánován na rok 2013. Jeho délka je 5,2 km. Podle plánů z roku 2006 by výstavba měla stát 59.749.053,97 € (1.800.000.000 Kč) . Trasa vede na levém břehu Oravy. Nacházet se zde bude 14 mostních objektů, 4 mimoúrovňové křižovatky, odpočívadlo \"Tvrdošín\".\nPlánovaný úsek rozšíří R3 po obec Dlhá nad Oravou o délku 8,6 km. S výstavbou by se mělo začít v roce 2014 a ukončení je plánováno na rok 2017. Stát bude financovat úsek rozpočtem 94.602.668,80 € (2.850.000.000 Kč) podle plánů z roku 2006 . Trasa vede souběžně s II/584. Plánovaný zde je tunel Podbiel dlouhý 515 metrů, 19 mostů, mimoúrovňová křižovatka.\nÚsek Dlhá nad Oravou – Selská Dubová prodlouží R3 o 4,2 km. Výstavba je plánována na roky 2015 – 2017, přičemž výstavba by měla podle plánů z roku 2006 stát 48.131.182,37 € (1.450.000.000 Kč). Na úseku se nacházejí obchvaty Dlouhé nad Oravou a selského Dubové, 11 mostů, mimoúrovňová křižovatka. Trasa bude budována na pestrém geologickém podloží.\nÚsek R3 mezi Horní Lehotou a Oravským podzámkem je úsek R3 v užívání od roku 2007, i když pouze v polovičním profilu. Délka úseku je 6,442 km, jeho výstavba proběhla v letech 2004 – 2007 firmami Váhostav – SK, as, Max Bögl a Skanska, as, výstavba byla financována státním rozpočtem. Úsek nahradil I/59, čímž se zvýšila plynulost a bezpečnost provozu. Na úsek byla podle ČSN 736100 použita kategorie R11, 5/100, v jejímž důsledku je maximální povolená rychlost limitována na 100 km / h. Na trase se nachází 9 mostů, z toho jeden dominantní nad řekou Orava a železnicí dlouhý 750 metrů, 2 křižovatky (na začátku a na konci). Úsek je momentálně označen jako Silnice I. třídy 59A, v budoucnu se stane součástí R3.\nÚsek R3, který napojí na Dolný Kubín do sítě rychlostních silnic by měl být budován v letech 2016 – 2018, předčasné užívání se plánuje na rok 2017. Jeho celková délka je 3,226 km. Podle plánů z roku 2007 by výstavba měla stát státní rozpočet 27.822.644,9 € (838.185.000 Kč). Součástí úseku budou 3 mosty, mimoúrovňová křižovatka \"Dolný Kubín - sever\".\nÚsek Dolný Kubín – Kraľovany bude otevřen jako poslední z plánovaných úseků R3, datum výstavby ještě není známo. Jeho délka bude 23 km, stát by měl podle plánů z roku 2007 258.919.803,50 € (7.800.218.000 Kč). Úsek je situován na rozhraní Oravy a Liptova u soutoku řek Váh a Orava. Na úseku se bude nacházet 36 mostů, 3 mimoúrovňové křižovatky.\nVýstavba obchvatu Horní stub dlouhého 4,321 km byla zahájena v prosinci 2008. Stavba byla financována ze státního rozpočtu a vyhotovili ji firmy \"Strabag, as\" A \"Skanska, a.s.\" Ochvat se nachází v blízkosti spojení horských průsmyků Kremnické Bane a Šturec. Trasa se nachází v koridoru železniční trati Zvolen - Diviaky. Nachází se zde 6 mostů a dvě úrovňové křižovatky na konci a začátku trasy. Stavbu slavnostně předali do užívání dne 23. listopadu 2010 .\n"}
{"id": "973343", "url": "https://cs.wikipedia.org/wiki?curid=973343", "title": "Sziget Festival", "text": "Sziget Festival\n\nSziget Festival je jeden z největších hudebních festivalů v Evropě, který se od roku 1993 koná v červenci nebo v srpnu v Budapešti. Místem konání je ostrov Óbudai na Dunaji.\n\nPrvní ročník festivalu nesl název \"Diáksziget\" (ostrov studentů). V letech 1996-2001 byla sponzorem festivalu společnost Pepsi a festival se nazýval \"Pepsi Sziget\". Název \"Sziget Festival\" (festivalový ostrov) se používá od roku 2002.\n\nSziget Festival je pozoruhodný tím, že představuje interprety různých žánrů. Festival je populární hlavně pro západní Evropany. Zhruba 50% návštěvníků pochází ze zemí mimo Maďarsko. Největší skupina přichází z Francie. Další početné zástupy návštěvníků pocházejí z Irska, Nizozemí, Itálie, Německa či Spojeného království.\n\n"}
{"id": "973346", "url": "https://cs.wikipedia.org/wiki?curid=973346", "title": "Marek Uram", "text": "Marek Uram\n\nMarek Uram (* 8. září 1974, Liptovský Mikuláš) je slovenský hokejový útočník.\nS hokejem začínal v MHk 32 Liptovský Mikuláš, v sezóně 1993/94 debutoval v české extralize. Ročník 1997/98 odehrál v Popradu, po něm se vrátil do Liptovského Mikuláše.\n\nV průběhu sezóny 1999/00 přestoupil do Znojma, kde vytvořil produktivní dvojici s dalším Slovensku hokejistou Petrem Pucher. V ročníku 2000/01 se stal nejlepším střelcem extraligy. V klubu setrval až do sezóny 2005/06, v závěru níž byl vyměněn do Vítkovic za Juraje Štefanka. Po ukončení působení v tomto klubu podepsal tříletou smlouvu s Slovanem Bratislava.\n\nPo základní části první sezóny ve Slovanu byl s 31 góly nejlepším střelcem soutěže. Své ofenzivní schopnosti potvrdil i v play off (zaznamenal 12 gólů a 9 asistencí ve 14 zápasech) a vybojoval svůj první klubový mistrovský titul. V utkání proti HC Košice 20. listopadu 2007 si poškodil meniskus v pravém koleni a několik týdnů vynechal. Slovan zdolal ve finále play off Košice 4:3 na zápasy a obhájil mistrovský titul.\n\n24. června 2009 podepsal smlouvu s MHC Martin, v mužstvu působil dva roky. V sezóně 2011/12 kvůli zranění odehrál jen tři zápasy v 1. SHL za MHk 32 Liptovský Mikuláš. Další ročník hrál opět za Znojmo, tentokrát v rakouské lize. V sezóně 2013/14 hraje za Ice Tigers Nové Zámky v MOL lize.\nMarek Uram byl členem výběru z MS 2002 v Göteborgu, který vybojoval titul mistra světa, odehrál prvních šest zápasů. V slovenské reprezentaci odehrál 73 zápasů, vstřelil 17 branek.\n\nTrenér Július Šupler ho nominoval do širšího výběru pro šampionát v Rusku. Po třech přípravných zápasech ho z nominace vyřadil. Uram prohlásil, že to s ohledem na předpokládaný příchod zámořských hráčů očekával a oznámil ukončení reprezentační kariéry. Po ohlášené neúčasti zraněného Ladislava Nagye ho však Šupler znovu povolal a vyřadil Františka skládaného. Uram nastoupil v úvodním zápase proti Norsku v prvním útoku s Kapuš a Šatan a vstřelil první gól Slovenska na šampionátu. Skóroval i ve třetím zápase proti Kanadě (4:5), v němž zaznamenal také asistenci a byl vyhlášen za nejlepšího hráče svého mužstva. Slovensko prohrálo s Švédskem ve čtvrtfinále a obsadilo 6. místo.\nStatistiky reprezentace na Mistrovstvích světa a Olympijských hrách:\n\n"}
{"id": "973347", "url": "https://cs.wikipedia.org/wiki?curid=973347", "title": "Gložan", "text": "Gložan\n\nGložan (v srbské cyrilici Гложан, slovensky Hložany, maďarsky Dunagálos) je vesnice v srbské Vojvodině, administrativní patřící do Báčského Petrovce, na silničním tahu Novi Sad - Ilok.\n\nJe známá vysokým podílem slovenského obyvatelstva; v roce 2002 podle sčítání lidu bylo 1985 obyvatel z 2283 celkem slovenské národnosti.\n\nGložan poprvé vstoupil do dějin již v období římského císaře Diokleciána, který v roce 284 v blízkosti dnešní osady na pobřeží Dunaje vybudoval pevnost \"Onagrinum.\"\n\nPřesný údaj o vzniku obce není znám, v roce 1553 jsou uvedeny v tureckých daňových údajích jako \"Galožan\". V té době zde bylo 16 domů, z nichž přesná polovina platila daň. Z dalšího daňového soupisu v roce 1690 jsou připomínány jako vesnice, resp. \"Obydlená pustina\". Od roku 1703 patřily futošskému panství. V roce 1733 se během druhého stěhování Srbů do osady přistěhovali první srbské rodiny. V roce 1745 byly stále pustinou, neboť obec nepředstavovala kompaktní sídlo, ale spíše roztroušené osady.\n\nPříchod evangelických Slováků do Gložan byl ovlivněn usazením jejich krajanů v sousedním Báčském Petrovci v roce 1745.\n\n3. května 1759 spolumajitelé futošského panství Pavle a Simon Čarnojevićovci uzavřeli smlouvu se svou novoosídlenou vesnicí Gložan. Ty v dalším období nabývaly charakter slovenské vesnice, neboť část Srbů odešla a Slováků přibývalo spolu s příchodem nových osadníků, kteří postupně kolonizovali spolu s dalšími národnostmi (Němci, Rumuni, Maďaři, Srbové, Ukrajinci, Češi...) oblast dnešní Vojvodiny.\n\nV létě 1803 osadu postihla prudká vichřice, v roce 1805 tuhé mrazy, v roce 1808 ledovec, 1809 zemětřesení. Zároveň často probíhaly i povodně (rozvodnění nedalekého Dunaje), sucha, požáry a výskyt cholery, která se objevila v letech 1831, 1849 a 1873. Pro tyto nehostinné podmínky mnozí odcházeli do jiných osad za lepším životem.\n\nPrvním učitelem v osadě byl Jozef Svoboda (vyučoval v letech 1770-1786). První evangelický kněz Juraj Rohon do Gložen přišel v roce 1803, působil zde až do roku 1831.\n\nNárodní hnutí v Gložanech se naplno projevilo v druhé polovině 19. A začátkem 20. století během voleb v letech 1869 a 1905.\n\nPo rozpadu Rakousko-Uherska se Gložan ocitl na území nově vytvořeného Království Srbů, Chorvatů a Slovinců, které se později přejmenovalo na Jugoslávii. Část obyvatel se po vzniku Československa rozhodla vrátit zpět na Slovensko.\n\nSlovenské obyvatelstvo si dodnes zachovává jazyk i folklórní zvyky svých předků. Mnozí mladí studují na gymnáziu v Báčském Petrovci. Existuje zde rozvinuté zemědělství, pěstují se zejména rajče jedlé, ale i okrasné květiny, kterým se dobře daří na úrodném pobřeží Dunaje (známé jsou tzv.. \"Gložanské skleníky\").\n\nPočet obyvatel obce neustále mírně klesá, především v souvislosti se stěhováním obyvatel do větších měst, jakými jsou například Novi Sad, či Bělehrad.\n\n\n \n"}
{"id": "973349", "url": "https://cs.wikipedia.org/wiki?curid=973349", "title": "Uzon", "text": "Uzon\n\nUzon ( \"Узон\") je název komplexu dvou kalder (\"Uzon\" na severozápadě a \"Gejzernaja\" na jihovýchodě), nacházejících se ve východní části poloostrova Kamčatka, přibližně v polovině spojnice stratovulkánů Taunšic a Kichpinyč.\n\nKaldery tvoří depresi s rozměry 9 × 18 km a jejich vznik se datuje na vrchní pleistocén (cca 39 000 let). Objem ignimbritů, vyvržených při erupcích během formování komplexu má objem 20 až 25 km³ a pokrývá plochu přes 1700 km². Pozdější, postkalderová aktivita sestávala z extruzí menších lávových dómů a vzniku maarů.\n\nZ holocénu je známo několik vulkanických center – \"Dalnoje ozero\", tufový prstenec tvořený tmavě šedými andezity je starý přibližně 7700 až 7600 let. Kráter, v současnosti známý jako \"Chloridnoje ozero\" má dobu vzniku datovánu na 2000 až 1000 let před n. l. a \"Bannoje ozero\" na cca 3500 let před n. l.\n\nV současnosti je oblast kalderového komplexu Uzon známa především díky gejzírovému poli (jedinému v Asii) Údolí gejzírů, které se nachází v 4 km dlouhém kaňonu na východním okraji kaldery Gejzernaja. Ve druhé kaldeře se také nacházejí četné termální prameny, jezírka s horkou vodou a bahenní sopky. Termální minerální vody mají zvýšený obsah bóru, křemíku, alkalických kovů, rtuti, arsenu a antimonu.\n\n"}
{"id": "973350", "url": "https://cs.wikipedia.org/wiki?curid=973350", "title": "Kichpinyč", "text": "Kichpinyč\n\nKichpinyč ( \"Кихпиныч\") je název vulkanického komplexu, tvořeného několika stratovulkány, nacházejícího se ve východní části poloostrova Kamčatka, asi 20 km východně od kaldery Uzon. Masiv jen 1552 m vysoké sopky leží na starších, pleistocénních vulkanických strukturách a jeho vrchol tvoří trojice kráterů, seřazených ve směru východ-západ. Nejstarší z trojice je \"Zapadnyj\" (na západním okraji), který vznikl přibližně před 4200 lety př. n. l. Kráter \"Savič\" se vytvořil před 3450 lety a nejmladší je sopečný dóm \"Krab\", nacházející se východním svahu západnímu. Jeho věk je jen několik stovek let. V horninovém složení sopečných produktů převládají nízkodraselné bazalty až andezity s inkluzemi olivínu, plagioklasu a pyroxenů.\n\n"}
{"id": "973351", "url": "https://cs.wikipedia.org/wiki?curid=973351", "title": "Oak Island", "text": "Oak Island\n\nOak Island (\"Ostrov dubů\") je ostrov v zálivu Mahony v kanadské provincii Nové Skotsko. Ostrov je bez stálého osídlení, má rozlohu 57 hektarů a je převážně porostlý lesem, nejvyšší bod leží 11 metrů nad mořem. Oak Island je propojen s pevninou umělým náspem. V nejvýchodnější části ostrova se nachází legendami opředená jáma zvaná \"Money Pit\".\n\nV roce 1795 objevil místní mladík Daniel McGinnis díru v zemi a spolu s kamarády se rozhodl ji prozkoumat. Dostali se do hloubky necelých deseti metrů, kde narazili na vrstvu silných klád. O osm let později ve vykopávkách pokračoval bohatý investor Simeon Lynds, jemuž se podařilo zdolat překážky v podobě kokosových rohoží a vrstvy tmelu na opravu lodí a v hloubce 27 metrů objevil kamennou desku s nápisem v neznámém písmu, který byl vykládán jako zpráva o zakopaném pokladu. Ve třicetimetrové hloubce však začala šachtu zaplavovat voda. Zjistilo se, že jáma je propojena systémem podzemních tunelů s oceánem, který ji při pokusu o neodborné vniknutí zaplaví. Další vrt uskutečnila v roce 1849 společnost Truro. Narazili na dřevo (snad stěnu truhly) a vyzdvihli tři články zlatého řetězu, pak se ale stěny jámy zhroutily. V roce 1894 byl z hlubiny vytažen útržek pergamenu a na něm byla rozluštěna písmena V a I. Další sonda v roce 1931 se dostala až do padesátimetrové hloubky, kde byla nalezena hmota podobná cementu a za ní prázdný prostor. Další průzkumy však byly nad finanční možnosti hledačů pokladů, navíc v roce 1965 zahynuli v jámě čtyři muži. V roce 1970 byla do podzemí spuštěna kamera, která v hloubce okolo 70 metrů objevila lidské tělo a velké truhly. Vyzvednuty byl kovové nůžky zřejmě ze 17. století a porcelánové střepy. Od devadesátých let vykopávky ustaly kvůli právním sporům o vlastnictví pozemků na ostrově.\nExistuje řada teorií o tom, co je dole skryto, že to někomu stálo za tak sofistikované zabezpečení. Od kořisti, kterou zde zakopali piráti, přes zlato templářů nebo Inků, ztracené Shakespearovy rukopisy až po počítač mimozemšťanů. Skeptici však považují jámu za přírodní útvar a případné nálezy v hlubinách za pozůstatky prvních průzkumů nebo podvrhy.\n\n"}
{"id": "973352", "url": "https://cs.wikipedia.org/wiki?curid=973352", "title": "Slankamenački Vinogradi", "text": "Slankamenački Vinogradi\n\nSlankamenački Vinogradi, (slovensky Slankamenecké Vinohrady, srbsky v cyrilici Сланкаменачки Виногради, maďarsky Szalánkeménszőlős) jsou vesnice v srbské Vojvodině, administrativní spadající pod opštinu Inđija. V roce 2002 zde žilo 266 obyvatel, z nich převážná část (tři čtvrtiny) je slovenské národnosti.\n\nObec trpí v průběhu desetiletí značným úbytkem obyvatel, neboť dochází k odlivu do větších měst v blízkosti.\n\nObec se nachází nedaleko břehu řeky Dunaje, stranou hlavních dopravních tahů. Místní obyvatelstvo se převážně živí zemědělstvím, zejména vinohradnictvím. V posledním období se vesnice aktivizuje i v turismu, zvláště přes festival \"Budarske dny\".\n"}
{"id": "973353", "url": "https://cs.wikipedia.org/wiki?curid=973353", "title": "Bolšoj Semjačik", "text": "Bolšoj Semjačik\n\nBolšoj Semjačik () je vulkanický komplex, sestávající z několika stratovulkánů, struskových kuželů a lávových dómů, který se nachází ve východní části poloostrova Kamčatka, nedaleko pobřeží Pacifiku. Komplex leží v 10 km široké kaldeře, která se zformovala v pleistocénu. Postkalderové stádium aktivity dalo za vznik více stratovulkánům a lávovým dómům, některé byly aktivní během holocénu.\n\n\n"}
{"id": "973354", "url": "https://cs.wikipedia.org/wiki?curid=973354", "title": "Malyj Semjačik", "text": "Malyj Semjačik\n\nMalyj Semjačik () je název 10 km široké kaldery vulkanického původu, nacházející se ve východní části poloostrova Kamčatka. Součástí kaldery je i menší stratovulkán a samotná kaldera leží ve starší, 15 × 20 km široké kaldeře \"Stena-Sobolinij\", která vznikla ve středním pleistocénu. Vznik kaldery se datuje na pozdní pleistocén, přesněji před 20 000 lety. Pozdější aktivita komplexu Malyj Semjačik se posouvala ve směru jihozápad se dvěma většími fázemi vulkanismu – první začala před 11 000 lety a druhá před cca 8 000 lety. Druhá fáze byla charakteristická explozivními erupcemi, během nichž došlo k destrukci a rekonstrukci současného masivu. Historicky aktivní kráter \"Troickij\", který vznikl před cca 400 lety, je v současnosti zalitý vodou.\n"}
{"id": "973355", "url": "https://cs.wikipedia.org/wiki?curid=973355", "title": "Miroslav Šimonovič", "text": "Miroslav Šimonovič\n\nMiroslav Šimonovič (* 10. srpen 1974, Poprad) je slovenský bývalý hokejový brankář.\n\nJe odchovancem popradského hokeje. Debut v extralize zaznamenal v ročníku 1994/95. Pravidelně však začal v nejvyšší soutěži chytat až v HC Košice (sezóna 1998/99). Další dva roky odehrál znovu v Popradu, pak ho angažoval český klub HC Plzeň. První čtyři utkání mu nevyšly a dostal se do pozice třetího brankáře, který ani necestoval na zápasy venku. S vedením se dohodl na předčasném ukončení smlouvy a vrátil se do Popradu, kde byl s procentuální úspěšností 93,4 oporou týmu. Po sezóně opět podepsal kontrakt s Košicemi, další dva roky působil v MsHK Žilina. Ročníky 2005/06 a 2006/07 chytal za HKm Zvolen, v sezónách od roku 2007 po rok 2009 byl opět hráčem svého mateřského klubu HK Aquacity ŠKP Poprad. V sezóně 2010 - 2011 hrál za HC'05 Banská Bystrica a od prosince 2011 je znovu hráčem HK AutoFinance Poprad.\n\n\nV slovenské reprezentaci odchytal 37 zápasů. Zúčastnil se MS 1999 a MS 2002 (zlato) a reprezentoval i na zimní olympiádě 1998 v Naganu.\nTrenér Július Šupler ho nominoval na Škoda Cup 2007. Po setkání s Německem (Slovensko prohrálo 2:3 po samostatných nájezdech) byl vyhlášen za nejlepšího hráče svého týmu, odmítl však převzít cenu, protože se domníval, že si ji nezasloužil.\n"}
{"id": "973356", "url": "https://cs.wikipedia.org/wiki?curid=973356", "title": "Důl Paskov", "text": "Důl Paskov\n\nDůl Paskov je důlní komplex společnosti OKD. Jako organizační jednotka společnosti OKD je označen názvem Závod Důl Paskov a skládá se ze tří lokalit:\n\nProdukce dolu Paskov činila v roce 2012 celkem 950 tisíc tun koksovatelného černého uhlí. Důlní pole se rozléhá na ploše 40 km². Těžba probíhá v Podbeskydské uhelné pánvi a jedná se o jediný činný důl této pánve.\n\nPrůzkum geologického podloží na Frýdecko-Místecku probíhal již v období první světové války a k jeho ukončení došlo v roce 1955. V roce 1961 došlo k hloubení výdušné jámy a následně také vtažné jámy. V roce 1965 došlo k přípravám k těžbě ve slojích 17 a 20. V prosinci téhož roku byla zahájena těžba uhlí ve sloji 20 vlastního dolu Paskov. K těžbě v dole Staříč, který byl budován od roku 1962, došlo až v roce 1966. Při výstavbě dolů docházelo k problémům s geologickým podložím. V roce 1971 se součástí těžebních lokalit stal také úpravárenský komplex, k jehož modernizaci došlo v roce 1994. K ukončení těžby dolu Paskov v ostravsko-karvinském revíru došlo v roce 1999.\n\nV současné době (2014) je Závod Důl Paskov provozovaný společností OKD a jeho součástí jsou tři těžební lokaliy. Lokalita dolu Staříč se nachází severně od obce Staříč a jihozápadně od města Paskov v okrese Frýdek Místek. Součástí dolu Staříč je také neaktivní těžební lokalita Sviadnov. Těžební lokalita dolu Chlebovice leží jižně od obce Staříč a severozápadně od obce Chlebovice v okrese Frýdek-Místek. Poslední těžební lokalitou je důl Frenštát ležící u města Frenštát pod Radhoštěm v okrese Nový Jičín, který byl však roku 1991 uveden do konzervačního provozu a není tedy aktivní.\n\nV roce 2013 oznámilo vedení společnosti New World Resources, že plánuje uzavřít důl Paskov, jehož provoz je prodělečný. O práci by tak mělo přijít až 3000 lidí. Prezident republiky Miloš Zeman a předseda vlády Jiří Rusnok usilovali o prodloužení těžby za současných podmínek minimálně do roku 2016, při vyjednáváních však nebyli úspěšní. Na počátku roku 2014 podepsal ministr průmyslu a obchodu Jiří Cienciala a ředitel společnosti OKD Dale Ekmark tzv. Memorandum o porozumění. To by mělo určit, za jakých podmínek bude těžba probíhat a zda se na ní bude podílet také stát. V červnu 2014 byla podepsána dohoda mezi zástupci vlády a společností New World Resources o prodloužení těžby do roku 2017. V listopadu 2016 věřitelský výbor rozhodl o uzavření dolu Paskov k 31. březnu 2017 kvůli ztrátě téměř 400 milionů korun za půlrok.\n\nTěžba černého uhlí v Dole Paskov byla ukončena 31. března 2017 v ranních hodinách po vyfárání poslední noční směny. Před ukončením těžby v Dole Paskov pracovalo více než 1300 zaměstnanců, z nichž asi jen 200 mělo přejít do Dolů ČSA a ČSM v karvinské části OKD. Názvy Paskov, Staříč a Chlebovice jsou od tohoto dne minulostí, od 1. dubna 2017 má bývalý Důl Paskov nové jméno \"Závod Útlum - Jih\". Vzhledem k vyššímu věkovému průměru a omezeným příležitostem v jiných místech většina bývalých zaměstnanců počítala s využitím sociálních programů, respektive s odchodem do předčasného důchodu.\n\n"}
{"id": "973357", "url": "https://cs.wikipedia.org/wiki?curid=973357", "title": "Karymská sopka", "text": "Karymská sopka\n\nKarymská sopka () je aktivní, 1536 m vysoký stratovulkán, nacházející se ve východní části poloostrova Kamčatka, asi 10 km severně od kaldery Akaděmii Nauk. Karymský vulkán je nejaktivnější kamčatská sopka, jen v 20. století eruptovala více než 25krát. Erupce se dají charakterizovat jako středně silné, převážně strombolského charakteru.\n\nSopka leží ve starší, 5 km široké kaldeře, která vznikla přibližně před 7 700 lety. Kaldera zasahuje do jižního svahu staršího, pleistocénního vulkánu \"Dvor\" a je lokalizována na venkovní straně severního okraje kaldery \"Polovinka\", v níž se nacházejí i další dvě mladší kaldery \"Akaděmii Nauk\" a \"Odnobokij\". Výstavba samostatného masivu sopky začala o 2 000 let později. Před 2 300 lety nastala etapa klidu, současná fáze vulkanismu se aktivovala před 500 lety, přičemž lávové proudy, tvořící vrchní vrstvy pokryvu svahů nejsou starší než 200 let.\n\n"}
{"id": "973358", "url": "https://cs.wikipedia.org/wiki?curid=973358", "title": "Bakening", "text": "Bakening\n\nBakening (nebo Bakenin, \"Бакенинг\") je masivní, 2278 m vysoký, v současnosti neaktivní stratovulkán, nacházející se na poloostrově Kamčatka, asi 100 km severozápadně od města Petropavlovsk-Kamčatskij. Stáří převážně andezitového vulkánu se odhaduje na pleistocén, sopečná aktivita se však odehrával i v holocénu. Pozůstatky jsou dacitové lávové dómy u severovýchodního úpatí sopky, jejichž stáří se odhaduje na 9000 až 10 000 let a menší kaldera podkovovitého tvaru na jihozápadním svahu se stářím odhadnutým na 8000 až 8500 let. Nejmladší vulkanický produkt je menší struskový kužel na západním úpatí, který vznikl před 2500 lety.\n\n"}
{"id": "973360", "url": "https://cs.wikipedia.org/wiki?curid=973360", "title": "Adel Zaky", "text": "Adel Zaky\n\nMons. Adel Zaky OFM (1. prosince 1947, Luxor – 21. července 2019) byl egyptský duchovní, biskup a člen řádu františkánů. Pocházel z provincie Svaté rodiny (františkánská provincie) Egypt.\n\nNarodil se 1. prosince 1947 v Luxoru. Navštěvoval \"vysokou školu Seraphic\" v Asyuti a v roce 1963 vstoupil do řádu františkánů. Po obdržení bakalářského titulu z umění (v teologie), dne 10. září 1972 složil slavné sliby a stejného roku 24. září byl vysvěcen na kněze. Roku 1975 získal licentiát z dogmatické teologie. V letech 1975-1989 působil v pastorační službě ve farnosti v Asyutu a poté působil v Nag Hammádí kde se věnoval pastoraci mládeže a stal se ředitelem školy. Od roku 1989–1998 byl provinciálem a po úřadu provinciála se stal farářem v Boulacco a zároveň sekretářem \"Shromáždění katolických hierarchů v Egyptě\". Dne 1. září 2009 byl ustanoven apoštolským vikářem Alexandrie (Egypt) a titulárním biskupem Flumenzerským. Na biskupa byl vysvěcen 29. října 2009 Michaelem Louisem Fitzgerald, M. Afr. a spolusvětiteli byli Marco Dino Brogi, O.F.M. a Giovanni Innocenzo Martinelli, O.F.M.\n\n\n"}
{"id": "973362", "url": "https://cs.wikipedia.org/wiki?curid=973362", "title": "Michal Hreus", "text": "Michal Hreus\n\nMichal Hreus (* 9. březen 1973, Žilina) je slovenský hokejový útočník, hrající na pozici centra.\n\nS hokejem začínal v rodném městě v klubu MsHK Žilina. Jako patnáctiletý odešel do Prahy, kde žil jeho bratr a začal uvažovat, že by mohl být profesionálním hráčem, do prvního mužstva Sparty Praha si ho vybral trenér Tomáš Netík. Následně působil v německé nejvyšší soutěži DEL. S mužstvem Mad Dogs München získal v sezóně 1993/94 titul, v prosinec 1994 však klub pro finanční problémy zkrachoval a odstoupil ze soutěže, Hreus přestoupil do klubu Adler Mannheim, co s odstupem době považuje za správnou volbu, na rozdíl od dalšího přestupu do Krefeld Pinguine, kde podle jeho slov neměli hráči dobré vztahy, což mělo negativní vliv na jejich výkony.\nV mužstvu byl jeho spoluhráčem další slovenský hokejista Peter Ihnačák.\n\nHreus se před ročníkem 1998/99 vrátil na Slovensko. První rok v extralize odehrál v Skalici, klub vybojoval třetí místo, což byl historický úspěch. V létě s snažil o přestup do Slovanu Bratislava, vedení Skalice však nesouhlasilo, k přestupu došlo až v prosinci 1999.\n\nMužstvu pomohl získat extraligový titul. Hráčem tohoto klubu byl až do sezóny 2001/02, v jejímž průběhu přestoupil do Lukko Rauma ve finské nejvyšší soutěži SM-liiga. Následující ročník začal v MsHK Žilina, ukončil v českém Litvínově.\n\nV průběhu sezóny 2004/05 se vrátil zase do Žiliny, o další rok byl jedním z jejích nejdůležitějších hráčů při zisku překvapivého mistrovského titulu.\n\n12. ledna 2007 Žilina porazila favorizovanou Spartu Praha 4:2 na Evropském poháru mistrů v Petrohradě.\n\nO několik dní o něj projevil zájem jeho bývalý klub Slovan Bratislava a čerstvě jmenované žilinské vedení ho uvolnilo na hostování do 30. dubna (spolu s obráncem Daliborem Kusovským). \nPo úspěchu v podobě mistrovského titulu s ním vedení podepsalo jednoletý kontrakt.\n\nV další sezóně Slovan získal opět titul po dramatické sérii 7 zápasů ve finále play off proti HC Košice. Od sezóny 2009/10 hrál opět v Žilině, mužstvo dvakrát uspělo v baráži o záchranu v extralize. V průběhu ročníku 2011/12 přestoupil do prvoligového týmu HC Dukla Senica. V dalším roce klub vyhrál základní část soutěže, v play off však překvapivě vypadl s osmým klubem tabulky HC 07 Detva. Hreus následně znovu přestoupil do Žiliny, kde v závěru soutěže odehrál jeden zápas.\n\nBěhem působení v DEL získal německé občanství, Slovenská si však ponechal, ale na Slovensku byl poměrně neznámý. V listopadu 1996 ho reprezentační trenér Jozef Golonka nominoval na Německý pohár, což se setkalo s obecným překvapením. Sportovní novináři si telefonicky ověřovali jeho státní příslušnost v mužstvu Krefeldu. Hrál v útoku s Vlastimilem Plavuchom a Slavomír Ilavský.\n\nTrenér Ján Filc ho nominoval na MS 2000, kde Slovensko získalo stříbrnou medaili, Hreus zaznamenal vítězný gól ve čtvrtfinále proti USA, které Slovensko nakonec vyhrálo 4:1. Spolu v slovenské reprezentaci odehrál 43 zápasů, vstřelil 9 branek.\n"}
{"id": "973363", "url": "https://cs.wikipedia.org/wiki?curid=973363", "title": "Běh na lyžích na Zimních olympijských hrách 2002 – stíhací závod ženy", "text": "Běh na lyžích na Zimních olympijských hrách 2002 – stíhací závod ženy\n\nStíhací závod na 2×5 kilometrů žen na Zimních olympijských hrách 2002 v Salt Lake City se konal v areálu Soldier Hollow v Midway dne 15. února 2002. Oproti předchozí olympiádě v Naganu se závod jel v jeden den, závodnice nejprve absolvovaly trať 5 km klasicky, následně startovaly s odstupy podle těchto výsledků do druhé části (5 km volně), kam se kvalifikovaly běžkyně na prvních 50 místech. Z českých závodnic se závodu zúčastnily Helena Balatková, Kateřina Hanušová, Kateřina Neumannová a Kamila Rajdlová, přičemž Neumannová zde získala stříbrnou medaili.\n\nPodle původních výsledků se na prvních dvou místech umístily Olga Danilova (výsledný čas 24:52,1) a Larisa Lazutina (24:59,0). V květnu 2002, tedy po ukončení ZOH, však antidopingová laboratoř objevila ve vzorku Lazutinové ze závodu Světového poháru z prosince 2001 darbepoeitin pro urychlení okysličování krve. Ruska tedy na olympiádě neměla vůbec startovat, anulaci jejích výsledků od prosince 2001 potvrdil Mezinárodní olympijský výbor (MOV) v červnu 2003. U Danilovové byl darbepoeitin objeven ve vzorku před závodem štafet na ZOH v Salt Lake City (vzorek Lazutinové před tímto startem byl rovněž pozitivní), MOV pak v únoru 2004 po rozhodnutí Mezinárodní sportovní arbitráže odebral této závodnici všechny medaile ze ZOH 2002. Zlato ve stíhacím závodě tak po úpravě výsledků získala původně bronzová Beckie Scott, ze čtvrtého na druhé místo se posunula Kateřina Neumannová a bronz byl udělen původně páté ženě, Viole Bauerové.\n\n"}
{"id": "973366", "url": "https://cs.wikipedia.org/wiki?curid=973366", "title": "Županovskij", "text": "Županovskij\n\nŽupanovskij ( ) je masivní, téměř 3 000 metrů vysoký stratovulkán, který se nachází ve východní části poloostrova Kamčatka, přibližně 10 km západně od masivu sopky Dzenzur. Pokud jde o jeho nadmořskou výšku, zdroje se neshodují: uvádějí od 2958 m n. m., přes 2899 m n. m. až po 2923 m n. m.. Komplex se skládá ze čtyř překrývajících se stratovulkánů vybudovaných nad pliocénno-pleistocénní kalderou. Tři z těchto stratovulkánů jsou pleistocénního stáří, čtvrtý je holocénní a je centrem všech erupcí komplexu.\n\nErupce komplexu v holocénu se rozdělují do dvou větších etap, první proběhla před 9000 až 7000 lety, druhá před cca 1 000 lety. Erupce byly převážně slabé, až středně silné, doprovázené produkcí pyroklastických proudů. Podle vědeckých zjištění k poslední velké erupci vulkánu Županovskij mělo dojít v 9. či 10. století našeho letopočtu.\n\nV období od 18. do 20. století zde bylo historicky zaznamenáno celkem sedm erupcí (v letech 1776, 1882, 1925, 1929, 1940, 1956, 1959), ty však měly již slabší charakter. Vulkán Županovskij je stále aktivní, poslední zaznamenaná erupce je z roku 2016.\n"}
{"id": "973369", "url": "https://cs.wikipedia.org/wiki?curid=973369", "title": "Ču Č’-fan", "text": "Ču Č’-fan\n\nČu Č’-fan (, † 14. března 1511) byl člen dynastie Ming. Patřil k vedlejší větvi rodu Ču Čana, šestnáctého syna Chung-wua, zakladatele a prvního císaře říše Ming. Roku 1492 zdědil titul knížete z An-chua, sídlil v Ning-sia, centru jednoho z pohraničních regionálních velitelství podél hranic říše Ming s Mongolskem. V květnu 1510 využil nespokojenosti důstojníků a vojáků tamní posádky s důsledným vymáháním daní a vzbouřil se. Vzpouru ospravedlňoval snahou o odstranění eunucha Liou Ťina, tehdy fakticky stojícího v čele mingské vlády. Povstání trvalo pouze několik týdnů, už koncem května 1510 se zhroutilo, když Čchiou Jüe, loajalista, který se naoko přidal k rebelům, zajal Ču Č’-fana a vládní oddíly pak ovládly město Ning-sia. Vzbouřenci byli potrestáni přiměřeně své vině, Ču Č’-fanovi císař Čeng-te dovolil spáchat sebevraždu.\n\nČu Č’-fan byl jedním z mnoha knížat dynastie Ming, pocházel z vedlejší větve linie knížat z Čching. Jeho předkem byl Ču Č’-tchung (, † 1502), čtvrtý syn Ču Čana, knížete z Čching a šestnáctého syna Chung-wua, prvního císaře čínské říše Ming. Ču Č’-tchung se (jako mladší syn knížete) roku 1421 stal knížetem komanderie An-chua (; An-chua leží v městské prefektuře Čching-jang na východě Kan-su). Ču Č’-fan byl vnuk Ču Č’-tchunga a od roku 1492 druhý kníže komanderie An-chua. Žil v Ning-sia, důležitém pohraničním pevnostním městě, kde bylo sídlo jednoho z regionálních velitelství vojsk na mingsko-mongolské hranici.\n\nMěl dva mladší bratry – Č’-kchunga () a Č’-wua () a tři syny. Jako kníže komanderie měl zaručený roční příjem od státu ve výši 1000 \"tanů\" (107 tisíc litrů) obilí, polovina byla vyplácena v naturáliích, polovina ve stříbře.\n\nPovažoval se za předurčeného k významným činům a shromáždil kolem sebe skupinu věrných stoupenců, včetně důstojníků posádky v Ning-sia a členů místní džentry. K předním důvěrníkům knížete patřili vojáci Che Ťin (), který dosáhl povýšení na regionálního vojenského komisaře pomocí příspěvku státu ve výši 270 \"liangů\" (10 kg) stříbra, který si půjčil od knížete, a Čou Ang (), který dosáhl stejné hodnosti stejnou cestou (pouze tentokrát šlo o 200 \"liangů\"). K okruhu kolem knížete patřil též student místní konfuciánské školy Sun Ťing-wen () a několik dalších bývalých studentů.\n\nZ Ču Č’-fanových ambicí nic nebylo, dokud roku 1510 Liou Ťin (eunuch, který díky důvěře a podpoře císaře Čeng-teho fakticky stál v čele vlády) neposlal do provincie Šen-si pověřence zavádějící zvýšení daní vojenským rolníkům a trestající dlužníky na daních. Proto se rozmohl hněv a nespokojenost. Kníže využil situaci a 12. května vyhlásil tažení proti Liou Ťinovi, povstání knížete z An-chua. Nicméně okolní vojenští velitelé se nepřidali a naopak informovali vládu v Pekingu. Proti vzbouřencům byla vyslána armáda vedená vysokým úředníkem Jang I-čchingem a eunuchem Čang Jungem. Ještě než dosáhla Šen-si, byl kníže 30. května zajat loajalisty vedenými Čchiou Jüem, důstojníkem posádky v Ning-sia.\n\nČang Jung zajaté vzbouřence odvezl do Pekingu. Necelá stovka rebelů byla popravena, 190 (včetně rodinných příslušníků popravených) odesláno do vzdálených pohraničních posádek. Ču Č’-fanovi císař Čeng-te dovolil spáchat sebevraždu.\n\nBěhem tažení Jang I-čching přesvědčil Čang Junga k vystoupení proti Liou Ťinovi (namluvil Čangovi, že je ve smrtelném nebezpečí, protože Liou připravuje převrat). Čang Jung ve spojení s dalšími eunuchy svrhl Liou Ťina v září 1510.\n"}
{"id": "973371", "url": "https://cs.wikipedia.org/wiki?curid=973371", "title": "Dzenzur", "text": "Dzenzur\n\nDzenzur ( ) nebo Dzenzurskij ( ) je v současnosti neaktivní stratovulkán, nacházející se ve východní části poloostrova Kamčatka, asi 30 km severovýchodně od Korjacké sopky a 10 km západně od Županovského vulkánu. Svahy vulkánu jsou silně erodované, jeho stáří se odhaduje na pleistocén, ale některé lávové proudy (převážně na severovýchodní straně sopky) jsou mladšího věku – holocén. V současnosti jsou jediným projevem aktivity fumaroly.\n\n"}
{"id": "973374", "url": "https://cs.wikipedia.org/wiki?curid=973374", "title": "Luhyňa", "text": "Luhyňa\n\nLuhyňa (v minulosti \"Legíny\", \"Legenye\")\nje obec na Slovensku. Nachází se v Košickém kraji, v okrese Trebišov. Obec má rozlohu 6,84² a leží v nadmořské výšce 167 m. V roce 2011 zde žilo 326 obyvatel. První písemná zmínka o obci pochází z roku 1263.\n"}
{"id": "973376", "url": "https://cs.wikipedia.org/wiki?curid=973376", "title": "Peter Podhradský", "text": "Peter Podhradský\n\nPeter Podhradský (* 10. prosinec 1979, Bratislava) je slovenský hokejový obránce hrající ruskou KHL za tým HC Donbass Doněck. Patří mezi ofenzivní typy s kvalitní rozehrávkou.\n\nS hokejem začínal v Slovanu Bratislava, kde odehrál své první dvě seniorské sezóny. V roce 2000 byl draftován Anaheimem Mighty Ducks, v 5. kole ze 134. místa. Na farmě tohoto klubu v AHL (Cincinnati Mighty Ducks) odehrál tři sezony, místo v prvním mužstvu si však nevybojoval.\n\nRočník 2003/04 odehrál v české extralize v mužstvech HC Moeller Pardubice a Bílí Tygři Liberec. Další sezónu hrál za Třinec, v jejímž průběhu přestoupil do MsHK Žilina. V ročníku 2005/06 působil v klubu HC Košice a před následujícím ročníkem podepsal smlouvu s mužstvem Frankfurt Lions hrající německou DEL, kde hrál i další slovenský hokejista Peter Smrek. Byl nejlepším střelcem svého klubu z obránců, když v základní části vstřelil 17 gólů, zároveň dosáhl 19 asistencí.\n\nV sezóně 2007/08 hrával v ruském superligovém mužstvu Metallurg Novokuzněck, byl druhým nejproduktivnějším obráncem klubu. Před následujícím ročníkem vznikla KHL, od té doby působí v této soutěži. V květnu 2008 uzavřel smlouvu s mužstvem Torpedo Nižnij Novgorod.\n\nV následujícím ročníku byl hráčem kazašského klubu Barys Astana, další dva roky hrál v HK Dynamo Minsk. V květnu 2012 podepsal kontrakt s ukrajinským nováčkem této soutěže HC Donbassem Doněck, jeho trenérem byl Július Šupler. 21. ledna byl prohlášen za jednoho ze tří nejlepších hráčů KHL v uplynulém týdnu. Za tento klub hraje i v sezóně 2013/14. 7. prosince 2013 byl opět vyhlášen za nejlepšího obránce soutěže v předešlém týdnu, když zaznamenal šest plusových bodů.\n\n\nReprezentoval na MSJ 1999, kde Slovensko vybojovalo bronz. O rok později byl členem slovenského mužstva na seniorském MS 2000 v Petrohradě, kde se Slovensko překvapivě probojovalo až do finále a dosáhlo na stříbrnou medaili. V slovenské reprezentaci spolu odehrál 98 zápasů, vstřelil 9 branek. Nosil reprezentační dres s číslem 37.\n\nTrenér Július Šupler ho nominoval na světový šampionát v Rusku. Ve druhém zápase základní skupiny proti Německu vstřelil v přesilovkách první dva góly střetnutí. Na šampionátu zaznamenal ještě pět asistencí a stal se nejproduktivnějším obráncem Slovenska. Mužstvo vypadlo se Švédskem ve čtvrtfinále a obsadilo 6. místo.\n\nZúčastnil se i MS 2008 v Kanadě. Skóroval v úvodním zápase proti Norsku (5:1). Slovenské mužstvo však prohrálo další dvě střetnutí základní skupiny (s Německem a Finskem), následně sestoupilo do boje o udržení v elitní kategorii. Podhradský ve dvou vítězných zápasech proti Slovinsku nebyl na soupisce, nahradil ho René Povedený.\n\nGlen Hanlon ho nominoval na domácí šampionát. Slovensko nepostoupilo do vyřazovacích bojů a obsadilo 10. místo. Podhradský na akci zaznamenal jednu asistenci.\n\nTrenér Vladimír Vůjtek ho vyloučil z reprezentace po tom, co se v sezóně 2011/12 neúčastnil tří přípravných turnajích. V prvních dvou případech měl zdravotní důvod a v posledním případě bylo důvodem týdenní soustředění FK Dinamo Minsk v Dubaji, kterého se chtěl zúčastnit, protože mu končila v klubu smlouva a snažil se o její prodloužení. Osobně se proto reprezentačnímu trenérovi omluvil, když se setkali na zápase Lva Popradu. Ten se později dozvěděl, že jiní hráči Minsku v téže době reprezentovali Bělorusko. Podhradský vyjádřil zklamání z tohoto rozhodnutí a zdůraznil svou ambici reprezentovat.\n\n"}
{"id": "973393", "url": "https://cs.wikipedia.org/wiki?curid=973393", "title": "Beňatina", "text": "Beňatina\n\nBeňatina je obec na Slovensku. Nachází se v Košickém kraji, v okrese Sobrance. Obec má rozlohu 18,64² a leží v nadmořské výšce 406 m. V roce 2011 v obci žilo 199 obyvatel. První písemná zmínka o obci pochází z roku 1333.\n"}
{"id": "973417", "url": "https://cs.wikipedia.org/wiki?curid=973417", "title": "Kerné pohoří", "text": "Kerné pohoří\n\nKerné pohoří lze definovat jako soustavu hrástí a propadlin (prolomů).\n\nTato pohoří vznikla vyzdvižením zemské kůry a jejím následným rozlámáním. Díky absenci masivního bočního tlaku nedosahují tato pohoří výrazné nadmořské výšky – max. 3000 metrů. Při zlomu zemské kůry může místo poklesu dojít k posunu do strany, poté hovoříme o přesmyku ker.\n\nObdobí jejich vzniku je třetihorní zlomová tektonika. O tom, zda dojde k rozlomení vrásy a tedy vzniku kerného pohoří rozhoduje hlavně tlak, teplota a rychlost posunu hornin.\n\nKrušné hory, Orlické hory, Jeseníky, Rychlebské hory, Krkonoše, Apalačské hory (USA).\n"}
{"id": "973418", "url": "https://cs.wikipedia.org/wiki?curid=973418", "title": "Mojtín", "text": "Mojtín\n\nMojtín ( ) je obec v okrese Púchov na Slovensku. V roce 2015 zde žilo 443 obyvatel. První písemná zmínka o obci pochází z roku 1364.\n\nV blízkosti obce se na okraji náhorní planiny zjistilo púchovské osídlení z doby laténské. Našla se i spona z mladší doby římské. V okolí je několik zaniklých středověkých osad. Obec se poprvé vzpomíná v roce 1364 jako \"Moita\", z roku 1397 je známý název \"Mahtyn\", dále byly zaznamenány také názvy jako \"Moythin\", \"Moyczin\" a v roce 1472 už i nyní aktuální Mojtin. Obec patřila košeckému panství. V 16.–17. století se obec nezmiňuje, pravděpodobně byla opuštěna a znovu osídlena až v 18. století. Z Mojtína pochází známý \"císařský věčný voják\" Ladislav Škultéty-Gábriš, který celých 81 let bojoval v armádě habsburských panovníků.\n\nV obci se nachází lyžařské středisko.\n\nV obci se pořádá multižánrový hudobný festival KONČINY, který se koná v přírodním prostředí Strážovských vrchov.\n\nV obci stojí římskokatolický kostel sv. Cyrila a Metoděje postavený v letech 1858–1861. Interiér kostela zdobí oltářní obrazy J. B. Klemense.\n\nNa území obce je Mojtínská jeskyně\n"}
{"id": "973421", "url": "https://cs.wikipedia.org/wiki?curid=973421", "title": "Bežovce", "text": "Bežovce\n\nBežovce jsou obec na Slovensku. Nachází se v Košickém kraji, v okrese Sobrance. Obec má rozlohu 29,51 km² a leží v nadmořské výšce 105 m. V roce 2011 v obci žilo 996 obyvatel. První písemná zmínka o obci pochází z roku 1214.\n\n"}
{"id": "973425", "url": "https://cs.wikipedia.org/wiki?curid=973425", "title": "Prosinec 2013", "text": "Prosinec 2013\n\n"}
{"id": "973426", "url": "https://cs.wikipedia.org/wiki?curid=973426", "title": "Blatná Polianka", "text": "Blatná Polianka\n\nBlatná Polianka je obec na Slovensku. Nachází se v Košickém kraji, v okrese Sobrance. Obec má rozlohu 9,99 km² a leží v nadmořské výšce 102 m. V roce 2011 v obci žilo 169 obyvatel. První písemná zmínka o obci pochází z roku 1417.\n\n"}
{"id": "973427", "url": "https://cs.wikipedia.org/wiki?curid=973427", "title": "Streženice", "text": "Streženice\n\nStreženice ( ) jsou obec v okrese Púchov na Slovensku. V roce 2015 zde žilo 954 obyvatel. První písemná zmínka o obci pochází z roku 1408.\n\nObec leží poblíž ústí Biele vody do Váhu, v místech, kde se stýká údolí Ilavského potoka s Bílými Karpaty. Nad obcí se tyčí Štepnická skála (420 m n. m.), která nabízí výhled na město Púchov a okolní obce Belušu, Ladce, Dolné Kočkovce a místní část Púchova Horné Kočkovce.\n\nNacházejí se zde dva minerální prameny, jeden je na horním konci obce a druhý, s vysokým obsahem železa, se nachází v místní části Keblie, přibližně 2 km od centra obce.\n\n\n"}
{"id": "973429", "url": "https://cs.wikipedia.org/wiki?curid=973429", "title": "Blatné Remety", "text": "Blatné Remety\n\nBlatné Remety jsou obec na Slovensku. Nachází se v Košickém kraji, v okrese Sobrance. Obec má rozlohu 6,23 km² a leží v nadmořské výšce 103 m. V roce 2011 v obci žilo 627 obyvatel. První písemná zmínka o obci pochází z roku 1340.\n"}
{"id": "973430", "url": "https://cs.wikipedia.org/wiki?curid=973430", "title": "Blatné Revištia", "text": "Blatné Revištia\n\nBlatné Revištia jsou obec na Slovensku. Nachází se v Košickém kraji, v okrese Sobrance. Obec má rozlohu 5,16 km² a leží v nadmořské výšce 107 m. V roce 2011 v obci žilo 215 obyvatel. První písemná zmínka o obci pochází z roku 1244.\n\n"}
{"id": "973431", "url": "https://cs.wikipedia.org/wiki?curid=973431", "title": "Otakar Lobkowicz", "text": "Otakar Lobkowicz\n\nOtakar Karel Lobkowicz (28. ledna 1922, Praha – 1. června 1995, Vídeň), celým jménem Maria Otakar Karel Boromejský Julian Petr Jiří Jan Nepomucký Kašpar princ Lobkowicz pocházel z knížecí mělnicko-hořínské větve šlechtického rodu Lobkoviců.\n\nJako nejstarší syn Jana Adolfa Lobkowicze zdědil roku 1932 po tragické smrti svého bratrance Jiřího Kristiána část rodového majetku, mělnické panství, i titul knížete mělnicko-hořínské větve Lobkoviců. Vzhledem k věku 10 let nad panstvím přebral správu jeho otec. V roce 1940 přešel majetek pod nucenou správu nacistů a rodina se odstěhovala do pronájmu do Prahy. V roce 1945 se majetek vrátil rodině, ale v roce 1948 byl znárodněn a rodina emigrovala přes Bavorsko do Švýcarska. Tam Otakar vystudoval ekonomii a získal z ní doktorát. Pracoval jako bankéř a také pro TESCO v Kongu, odkud se po 4 letech vrátil do Švýcarska zpět. Znárodněný majetek, který zdědil po bratranci i po otci, mu byl v restituci vrácen roku 1991. V roce 1993 ho předal svému synovi Jiřímu Janovi.\n\nOženil se 7. října 1954 v Grundlsee s hraběnkou Zuzanou Széchenyi ze Sárvár-Felsövidéku (* 10. prosinec 1932 Vídeň), dcerou Jánose Széchenyiho ze Sárvár-Felsövidéku (1897-1969) a jeho manželky Juliány Széchenyi ze Sárvár-Felsövidéku (* 1900). Rozvedli se v 1. listopadu 1966 v Curychu. Manželství bylo církevně anulováno 19. prosince 1979 v Sittenu. Narodily se jim tři děti (2 synové – dvojčata, 1 dcera): \n\n\n\n"}
{"id": "973432", "url": "https://cs.wikipedia.org/wiki?curid=973432", "title": "Bunkovce", "text": "Bunkovce\n\nBunkovce jsou obec na Slovensku. Nachází se v Košickém kraji, v okrese Sobrance. Obec má rozlohu 7,79 km² a leží v nadmořské výšce 106 m. V roce 2011 v obci žilo 362 obyvatel. První písemná zmínka o obci pochází z roku 1358.\n\n"}
{"id": "973433", "url": "https://cs.wikipedia.org/wiki?curid=973433", "title": "Prager Secession", "text": "Prager Secession\n\nPrager Secession (1928–1937) byl nejvýznamnější spolek německy hovořících výtvarníků v Praze před druhou světovou válkou. Secese v jeho názvu znamená „vydělení, vymezení ve smyslu exkluzivity členství a také rozchod s oficiálním uměním“, nikoli odkaz k výtvarnému stylu Secese (něm. Jugendstil) a spíše navazuje na podobný spolek v Německu – Berliner Secession, který původně vznikl (1898) jako jakýsi Salon odmítnutých nebo nezávislých.\nJádrem Prager Secession byli členové zaniklého spolku Junge Kunst.\nSpolek přijal poněkud upravené a doplněné česky psané stanovy Junge Kunst a zahájil činnost Valnou hromadou dne 28.11.1928. Novým členem se stal profesor pražské Akademie Willi Nowak.\nVedení tvořilo volené osmičlenné předsednictvo s předsedou Maximem Kopfem, hodnotící výběrovou komisí pro výstavy (Mary Duras, Fritz Kausek, Maxim Kopf, Willi Nowak, Ludwig Püschel, Charlotte (Lotte) Radnitz, Karl Vogel, Karl Wagner) a čtyřčlennou komisí pro instalaci výstav (Mary Duras, Fritz Kausek, Maxim Kopf a Karl Vogel).\n\nDůležitými novými členy spolku byli zakladatelé – vesměs příslušníci vážených šlechtických a podnikatelských rodin (hrabě Colloredo-Mansfeld, Otto Federer, dr. Ernst Kaun, dr. Karl Osthof, dr. Rolf Passer, Rosa Stutzová, Max a Anne Schmiedovi), sochař Karl Vogel a Friedrich Weinmann z Ústí nad Labem. Roku 1930 se k zakladatelům připojila pražská zednářská lóže Adoniram zur Weltkugel a následujícího roku šlechtic Boos-Waldek, bankovní dům Petschek a firma L. & C. Hardmuth z Českých Budějovic. Již od svého založení měl spolek vysoký počet neméně úctyhodných přispívajících členů z řad podnikatelů, bankéřů, sběratelů umění a pražské vědecké a kulturní elity (až 133 v roce 1931).\nVýstavám dodávali respekt a mezinárodní charakter tzv. korespondenční členové, kteří příležitostně obesílali spolkové výstavy.\nZvláštní pozornost přitahovali zvaní hosté, kterých bylo v historii výstav Prager Secession celkem sedm a jejichž výběr a přítomnost dokládá umělecké směřování, ambice a zahraniční kontakty sdružení.\nBěhem let 1929–1937 se na výstavách Prager Secession v Krasoumné jednotě prezentovalo celkem sedmdesát čtyři umělců.\n\n\n\n\nKromě zvaných hostů se výstav zúčastnilo dalších 38 umělců jako hosté, mezi jinými Egon Adler, Jan Alster, Jakub Bauernfreund, Felix Bibus, Edith Fleissner-Plischke, Kurt Gröger, Hella Guth, Karl May, Maria(Mia) Münzer-Thorwart, Endre Nemes, Viktor Planckh, Rudolf Pollak, Gertrude Salus, Ilona Singer-Weinberger, Max Slevogt, Fritz J. Stonner, Inge Thiele-Peschka, Otto Ungar, Oswald Voh.\n\nTéměř všichni mladší členové Prager Secession strávili ve 20. letech nějaký čas v Paříži a byli ovlivněni francouzským uměním. Paralelně s francouzskými vlivy se však v německo-českém umění latentně, ale vytrvale prolínají také německá nová věcnost (August Brömse a skupina Die Pilger) a v určité omezené míře také italské vlivy – pittura metafisica.\nPodle kritika legionářského deníku Národní osvobození (V. Nikodém), který hodnotil první výstavu spolku, »Pražská secese«, je umělecké sdružení s programem moderním, pokrokovým a kvalitním a obrací se od expresionismu, výtvarné abstrakce a surrealismu k jakémusi modernímu výtvarně zainteresovanému realismu, na jedné straně temperamentně robustnímu, na druhé výrazově rafinovanému a kultivovanému“. Snad všichni čeští recenzenti uvedli francouzské příklady, ale téměř nikdo z nich nezmínil analogie v umění německém, které zde bylo cizí.\n\nPrager Secession uspořádala s roční periodou v Praze v letech 1929–1937 celkem devět výstav pod záštitou Krasoumné jednoty ve výstavní síni Pštrossova 12, Praha 1.\nMimopražské výstavy se uskutečnily také v Českých Budějovicích, Brně, Ostravě a Košicích (1931), Teplicích (1933). Členové Prager Secession byli zastoupeni na mezinárodních výstavách v Karlových Varech a v Norimberku (1931), koncem třicátých let také na Zlínských salonech. Poslední podzimní výstava roku 1938 se vzhledem ke společenské atmosféře po Mnichovské dohodě už neuskutečnila.\n\n\n"}
{"id": "973434", "url": "https://cs.wikipedia.org/wiki?curid=973434", "title": "Visolaje", "text": "Visolaje\n\nVisolaje ( ) jsou obec v okrese Púchov na Slovensku. V roce 2015 zde žilo 914 obyvatel.\n\nPoprvé se obec Visolaje vzpomíná pod názvem \"Wizolay\" v roce 1327. V 18. století v obci fungoval pivovar, palírna a papírna. Dominanta obce, kostel sv. Gála, zde stál již v roce 1332. Byl přestavěn v barokním stylu v roce 1786.\n\n"}
{"id": "973435", "url": "https://cs.wikipedia.org/wiki?curid=973435", "title": "Tápiószecső", "text": "Tápiószecső\n\nTápiószecső je obec v Maďarsku v župě Pest v okrese Nagykáta.\n\nMá rozlohu 38,38 km² a v roce 2013 zde žilo 6162 obyvatel.\n\nOsada vznikla už za příchodu starých Maďarů do země. Archeologické nálezy ale ukazují, že byla oblast obydlená už v době bronzové. První písemná zmínka o obci pochází z roku 1264.\n"}
{"id": "973436", "url": "https://cs.wikipedia.org/wiki?curid=973436", "title": "Fekišovce", "text": "Fekišovce\n\nFekišovce jsou obec na Slovensku. Nacházejí se v Košickém kraji, v okrese Sobrance. Obec má rozlohu 4,76 km² a leží v nadmořské výšce 121 m. V roce 2011 v obci žilo 308 obyvatel. První písemná zmínka o obci pochází z roku 1391. \n\nObec Fekišovce leží v severní části Východoslovenské nížiny. Poprvé se připomíná v roce 1391, avšak existovala asi již dříve. Založil ji zeman Fekiš pravděpodobně kolem roku 1300. Od středověku patřila Fekesovcům, později příslušela k panství Michalovce. V roce 1828 zde bylo 38 domů a 327 obyvatel a v roce 1910 415 obyvatel, v roce 2006 311 obyvatel. Obyvatelé se v minulosti zabývali zemědělstvím. Do roku 1918 obec administrativně patřila do Užské stolice. V obci v roce 1730 byl postaven dřevěný kostelík, který se nezachoval. Současný kostel Narození Panny Marie je z roku 1896. Vnitřní zařízení je z období kolem roku 1890, varhany byly vyměněny v roce 1966.\n\nFekišovce se proslavily začátkem roku 2019, kdy se stal virálním sestřih ze zasedání zastupitelstva, díky svéráznému vystupování starostky Miloslavy Fedorové. K 13. 1. 2019 jej vidělo přes 1,5 milionu lidí. Počínání starostky dokonce zaujalo Transparency International. Čtyři z pěti zastupitelů se v lednu 2019 vzdali mandátu. \n\n"}
{"id": "973437", "url": "https://cs.wikipedia.org/wiki?curid=973437", "title": "Max Morawetz", "text": "Max Morawetz\n\nMax Morawetz (19. června 1877 Opava – 17. prosince 1914 Krakov) byl rakouský a český pedagog a politik německé národnosti, na počátku 20. století poslanec Českého zemského sněmu; padl za první světové války.\n\nProfesí byl odborným učitelem ve Falknově.\n\nNa počátku století se zapojil do zemské politiky. Ve volbách v roce 1908 byl zvolen do Českého zemského sněmu v kurii městské (volební obvod Falknov, Vildštejn, Kynšperk, Hazlov). Patřil k Německé radikální straně. Ve sněmu se angažoval v školské komisi. V roce 1912 předložil návrh zákona o nové úpravě učitelské profese a zasadil se o jeho prosazení.\n\nZemřel za první světové války v prosinci 1914 ve vojenském lazaretu v Krakově poté, co byl na severním bojišti těžce raněn do břicha. Dosáhl hodnosti záložního poručíka. Pohřben byl 23. prosince 1914 ve Falknově.\n"}
{"id": "973438", "url": "https://cs.wikipedia.org/wiki?curid=973438", "title": "Vítěz (Bělehrad)", "text": "Vítěz (Bělehrad)\n\nVítěz (srbsky v latince Pobednik, v cyrilici Победник) je název pro sochu, nacházející se na soutoku řek Dunaj a Sáva na pevnosti Kalemegdan. Socha je symbolem srbské metropole Bělehradu. Jejím autorem je chorvatský sochař, Ivan Meštrović. Symbolizuje osvobození města od turecké nadvlády.\n\nSocha vítěze o výšce 14 m drží v levé ruce holubici míru a dívá se směrem na západ, směrem k bývalému území Rakousko-Uherska. V pravé ruce drží meč. Původně měla být socha umístěna na Náměstí republiky, nicméně Kalemegdan byl nakonec zvolen jako důstojnější lokace, neboť je dobře vidět z většiny Bělehradu.\n\nSocha byla slavnostně odhalena v roce 1928 k 10. výročí prolomení Soluňské fronty. Od té doby se objevuje téměř velmi často v souvislosti s Bělehradem. Po dlouhou dobu byla zobrazena při znělce zpravodajské relace Jugoslávské televize.\n"}
{"id": "973440", "url": "https://cs.wikipedia.org/wiki?curid=973440", "title": "Lambertův–Beerův zákon", "text": "Lambertův–Beerův zákon\n\nLambertův-Beerův zákon je matematické vyjádření závislosti absorpce elektromagnetického záření na vlastnostech materiálu, skrze který záření prochází. Zákon byl nezávisle empiricky odvozen fyziky Bouguerem (1729), Lambertem (1760) a Beerem (1852). Lambertův-Beerův zákon platí pouze pro absorpci monochromatického záření.\n\nLambertův-Beerův zákon lze vyjádřit v různých podobách. Samotný empiricky odvozený zákon má exponenciální podobu:\n\"Poznámka:\" součin \"ε·c\" v exponentu se někdy označuje jako absorpční koeficient roztoku \"a\".\n\nNa vyjádření koncentrace se běžně používá molární koncentrace v mol/m resp. mol/dm. Molární absorpční (dřív extinkční) koeficient \"ε\" je závislý na chemické struktuře látky a na vlnové délce procházejícího záření.\n\nPro vyjádření závislosti absorpce záření na koncentraci absorpční složky je vhodné vztah logaritmovat, čímž se z exponenciální závislosti stane lineární. Byly zavedeny bezrozměrné veličiny absorbance \"(A)\" a transmitance \"(T)\":\nAbsorbance \"(A)\" může nabýt hodnoty (0, ∞). Transmitance \"(T)\" (dříve transparence) se často udává v procentech a nabývá hodnoty (0, 100%).\n\nNa Lambertově-Beerově zákoně (tj. absorpci záření) jsou založeny mnohé moderní analytické metody, například celá skupina spektrálních metod (spektrometrie či fotometrie).\n"}
{"id": "973441", "url": "https://cs.wikipedia.org/wiki?curid=973441", "title": "Biblické hnutí", "text": "Biblické hnutí\n\nBiblické hnutí mělo za cíl především zvýšit znalost Bible mezi řadovými věřícími, ale také umožnit její zkoumání pomocí historicko-kritické metody, kterou již dříve rozvíjely protestantské církve. Vzniklo na počátku 20. století v Německu a teprve později se rozšířilo i do některých dalších zemí. V roce 1943 se k němu ve své encyklice Divino afflante Spiritu přihlásil rovněž papež Pius XII. Snahy biblického hnutí byly završeny vydáním apoštolské konstituce Dei verbum v roce 1965 a liturgickou reformou provedenou po druhém vatikánském koncilu, v jejímž rámci došlo mimo jiné k reformě lekcionáře včetně zvýšení počtu biblických čtení při mši o nedělích a slavnostech ze dvou na tři.\n\n"}
{"id": "973442", "url": "https://cs.wikipedia.org/wiki?curid=973442", "title": "Hlivištia", "text": "Hlivištia\n\nHlivištia jsou obec na Slovensku. Nacházejí se v Košickém kraji, v okrese Sobrance. Obec má rozlohu 20,21 km² a leží v nadmořské výšce 262 m. V roce 2011 v obci žilo 380 obyvatel.\nPrvní písemná zmínka o vsi pochází z roku 1448, kdy patřila šlechticům z Michalovců. V místní kronice, vedené kronikářem Leinerem se připomíná, že začátky obce sahají do roku 1418, kdy byla osadou vsi Jasenov. V roce 1449 se připomíná s názvem Hlevischa. Předtím měla název Liuiscze. Název se měnil vícekrát – 1773 jako Hliviscze, 1920 Hlivište a dnešní název je z roku 1927. Vznik Hlivíšť se zřejmě chápe jako založení osady Hliník. Název obce má kořen ve slově hlivieť ( lenošit, hnít) a měl funkci katastrálního názvu. V roce 1549 zde bylo kromě šoltýse 18 poddanských domácností. Deset selských domácností bylo na celých usedlostí, jedenáctá na poloviční usedlosti a zbývajících sedm bylo chalupníky a podruhy. V r. 1567 zde hospodařili 4 sedláci (1 na celé a 3 na poloviční usedlosti). V r. 1599 zde kromě šoltýse žilo 14 poddanských rodin. Na přelomu 16. a 17. století byly Hlivištia středně velkou vesnicí s téměř výlučně poddanským obyvatelstvem. V 17. a začátkem 18. století poddaných ubývalo. Ve druhé polovině 18. století byly Hlivištia vesnicí se slovenským obyvatelstvem. Po Malé válce se stala obec Hlivištia součástí území zabraného Maďary. Obec byla osvobozena Rudou armádou 2. listopadu 1944.\n\nV obci se nachází řeckokatolický chrám Sv. Jiří postavený v roce 1898.\nNachází se zde pamětní deska Juraje Joanika Baziloviče, která byla odhalena u příležitosti 180. výročí jeho smrti.\n\n"}
{"id": "973443", "url": "https://cs.wikipedia.org/wiki?curid=973443", "title": "Dubodiel", "text": "Dubodiel\n\nDubodiel ( ) je obec na Slovensku v okrese Trenčín. V roce 2015 zde žilo 944 obyvatel. První písemná zmínka o obci pochází z roku 1439.\nV obci stojí římskokatolický kostel Nejsvětější Svátosti oltářní z roku 1923 a kaple Panny Marie Lurdské.\n\nV oblasti kóty 396 m n. m. severně od obce leží pozůstatky staršího hradiště se zachovalými obrannými valy.\n\n\n"}
{"id": "973444", "url": "https://cs.wikipedia.org/wiki?curid=973444", "title": "Balázs Orbán", "text": "Balázs Orbán\n\nBalázs Orbán (3. února 1829 – 19. dubna 1890) byl maďarský historik, politik, spisovatel a člen Maďarské akademie věd. Narodil se v Lengyelfalvě v Sedmihradském velkoknížectví (dnešní Feliceni v Rumunsku) a zemřel v Budapešti.\n\nJeho nejdůležitější prací bylo \"Székelyföld leírása\" - encyklopedický popis Sikulska. Dílo bylo poprvé publikováno v Budapešti v roce 1868.\n"}
{"id": "973445", "url": "https://cs.wikipedia.org/wiki?curid=973445", "title": "Černý Štolpich", "text": "Černý Štolpich\n\nČerný Štolpich, někdy zvaný též Velký Štolpich nebo Velký Sloupský potok, je vodní tok tekoucí na severu České republiky, ve Frýdlantském výběžku Libereckého kraje. Pramení na východním svahu Holubníku na severní straně Jizerských hor. Odtud po cca jednom kilometru toku jeho vody prudce padají do skalnaté rokle mezi Krásnou Maří a Ořešníkem. Výškový rozdíl 400 metrů překonává potok na vzdálenosti tří kilometrů. Na počátku tohoto úseku se nachází vysoký vodopád, jenž několika stupni překonává výšku 30 metrů. I v další části této pasáže se nachází v balvanitém korytě několik vodopádů a peřejí. Následně vodní tok i nadále pokračuje severozápadním směrem až k Ferdinandovu, do něhož vstupuje u domu čp. 302. Vesnicí protéká udržujíc si neustále severozápadní směr, až na západní straně vrchu Na Chatkách se stéká s Bílým Štolpichem, čímž vzniká Sloupský potok.\n\n"}
{"id": "973449", "url": "https://cs.wikipedia.org/wiki?curid=973449", "title": "Horňa", "text": "Horňa\n\nHorňa je obec na Slovensku. Nachází se v Košickém kraji, v okrese Sobrance. Obec má rozlohu 20,21 km² a leží v nadmořské výšce 144 m. V roce 2011 v obci žilo 380 obyvatel. První písemná zmínka o obci pochází z roku 1417.\n\n"}
{"id": "973451", "url": "https://cs.wikipedia.org/wiki?curid=973451", "title": "Bílý Štolpich", "text": "Bílý Štolpich\n\nBílý Štolpich, někdy pojmenovávaný též Malý Štolpich nebo Malý Sloupský potok, je vodní tok na severu České republiky, ve Frýdlantském výběžku Libereckého kraje. Pramení na úbočí Hřebínku, jenž se nachází na západním úbočí Holubníku v severních partiích Jizerských hor. Odtud teče severním směrem zpočátku mělkým údolím, ale u Bílé Kuchyně se prudce zahloubí a vytváří divokou skalnatou rokli o délce 3,5 kilometru. Výškový rozdíl, který na této vzdálenosti potok překonává, dosahuje 400 metrů. Asi v polovině této části toku padá voda přes výraznější skalní stupeň, čímž vytváří vodopád. Jižně od Ferdinandova se potok stáčí k severozápadu a udržujíce tento směr obtéká po jižním okraji vlastní vesnici. Za ní, západně od vrchu Na Chatkách, se stéká s Černým Štolpichem a vytváří tak Sloupský potok.\n\nNázev vodoteče je odvozen od štol ( ), ve kterých se v okolí toku těžila chudá železná ruda.\n"}
{"id": "973459", "url": "https://cs.wikipedia.org/wiki?curid=973459", "title": "Choňkovce", "text": "Choňkovce\n\nChoňkovce jsou obec na Slovensku. Nacházejí se v Košickém kraji, v okrese Sobrance. Obec má rozlohu 18,32 km² a leží v nadmořské výšce 218 m.\nObec se nachází na severovýchodním okraji Potiské nížiny, severovýchodně od Sobranců v údolí Choňkovského potoka.\nVes se poprvé písemně připomíná v roce 1409, a to v listině Užského župana, v níž se uvádí jako Hunkolch. Byla součástí Tibavského hradního panství. Královským majetkem se po uherském záboru stala i rozsáhlá oblast pod Vihorlatem. V 12. století se postupně dostala do soukromých rukou a stala se šlechtickým majetkem – vlastnil ji bán Apa a neznámý Tyba. Ale už ve 13. století oba rozsáhlé majetky soustředili do svých rukou šlechticové z Michalovců. Ondřej a Jakub II., synové Jakuba I., si v roce 1290 koupili za 300 marek statek v Tibavě, a tak rozšířili své majetky i do těchto oblastí.\nObyvatelé se zabývali zemědělstvím a dřevorubectvím.\nV obci se nacházejí tři chrámy: řeckokatolický barokní chrám, který je kulturní památkou, římskokatolický kostel a pravoslavný chrám. V Choňkovcích se nachází pošta, kulturní dům s knihovnou, mateřská a základní škola, a dům smutku. V obci jsou vybudovány inženýrské sítě.\nV obci sídlí Zemědělské družstvo Vinohrady, které zaměstnává i obyvatele okolních obcí.\n\n"}
{"id": "973460", "url": "https://cs.wikipedia.org/wiki?curid=973460", "title": "Velké divadlo (Plzeň)", "text": "Velké divadlo (Plzeň)\n\nVelké divadlo je hlavní scénou plzeňského Divadla Josefa Kajetána Tyla a významnou kulturní památkou. Budova byla postavena v novorenesančním stylu v letech 1897–1902 dle návrhu architekta Antonína Balšánka. V letech 1981–1985 proběhla rozsáhlá rekonstrukce pod vedením architekta Pavla Němečka. Budova byla prohlášena kulturní památkou.\n\nPrvní zprávy o divadelních představeních v Plzni pocházejí z přelomu 18. a 19. století, šlo však o představení v němčině. První představení v češtině je doloženo až roku 1818. Hrálo se na různých místech, například na radnici či v hostincích. Až roku 1831 schválila městská rada uvolnění pozemku pro stavbu divadla v dnešní Riegrově ulici. Stavba podle návrhu italského architekta Lorenza Sacchettiho byla financována z výtěžků sbírek a z finančních darů plzeňských pravovárečníků. Divadlo zahájilo provoz koncem roku 1832 a mělo kapacitu 650–800 diváků. Sloužilo jak českým, tak německým divadelním spolkům.\n\nV letech 1868–1869 si německý divadelní spolek \"Deutscher Theaterverein\" vybudoval vlastní divadlo s kapacitou 875–1000 diváků.\n\nS blížícím se koncem 19. století se začaly stále více projevovat národnostní tendence a v městské radě sílily tlaky na výstavbu nového českého divadla. V Plzni žilo již přes 50 000 obyvatel a kapacita starého divadla byla nedostačující. V roce 1896 byla konečně vypsána architektonická soutěž na výstavbu nového divadla. Cena budovy neměla překročit 350 000 zlatých.\n\nSoutěže se zúčastnilo celkem třináct projektů. Městská rada však nakonec místo oceněných návrhů, které prezentovaly především soudobou vídeňskou modernu, upřednostnila konzervativnější novorenesanční návrh Antonína Balšánka.\n\nStavět se začalo v lednu 1899. Kolaudace proběhla 3. září 1902. Divadlo bylo otevřeno 27. září 1902 slavnostním představením opery \"Libuše\" od Bedřicha Smetany. Původní kapacita divadla byla 1 000–1 150 diváků.\n\nV letech 1980–1985 proběhla rozsáhlá rekonstrukce pod vedením architekta Pavla Němečka. V podzemí pod terasami vznikly nové technické objekty – trafostanice atd.). V zadní části divadla vznikla přístavba prodlužující jeviště. Uvnitř budovy došlo jinak především k úpravám technického zázemí a obslužných prostor (šatny, toalety). Byla restaurována vnější i vnitřní výzdoba. Kontroverzní bylo vybavení vnitřních prostor divadla prvky socialistického realismu (keramické stěny, skleněné vitráže apod.) a taktéž necitlivá úprava severních teras.\n\nV letech 2009–2010 proběhla oprava obvodového pláště a teras. Fasáda získala původní světlejší barevnost, jakou měla při svém otevření v roce 1902.\n\nV letech 2014–2015 proběhla rekonstrukce podzemních přístaveb, přilehlých teras a okolí. Především severní terasy se dočkaly rozsáhlých úprav. Zašlé betonové terasy, pozůstatek socialistické architektury, zmizely, místo nich zde vzniklo prostranství s květinovými záhony a byl sem umístěn pomník generála Pattona. Budova bývalé divadelní kotelny pod terasami přišla o svůj mohutný komín a vznikla zde nová prodejna vstupenek.\n\nBudova je umístěna v sadovém okruhu na okraji historického centra Plzně. Od okolních budov se odlišuje diagonální orientací, když průčelí směřuje do křižovatky Klatovské a Husovy ulice, hlavní osa budovy pak s oběma ulicemi svírá úhel 45°.\n\nPřed vstupem se nachází mírně vyvýšená příjezdová rampa, krytá ve střední části terasou nesenou dvěma pilíři. Terasu opticky nadnášejí toskánské sloupy, které nosné pilíře zakrývají. Terasu lemuje kuželkové zábradlí. Nad pilíři stojí litinové kandelábry, dílo plzeňské firmy Vojtěch Šíp. Za terasou jsou tři rozměrná okna foyeru, v horní části půlkruhovitá, lemovaná pilastry. Nad každým oknem se nachází dvojice figurálních reliéfů. Nad okny se nachází další terasa lemovaná kuželkovou balustrádou, za kterou vystupuje horní část budovy. Trojúhelníkový štít je osazen velkým půlkruhovitým oknem, nad kterým je umístěna plastika Apollónovy hlavy. Vrchol štítu je osazen kamennou lyrou. Střední část průčelí je lemována dvojicí rizalitů, nad kterými stojí sousoší \"Drama\" a \"Opera\" pražského sochaře Ladislava Šalouna.\n\nObě boční fasády jsou rozčleněny trojicí rizalitů. Nad skutečnými i falešnými okny v rizalitech na bocích budovy a na průčelí jsou v půlkruhovitých medailonéch umístěny portréty významných osobností české hudby a divadla. Jejich autory jsou sochaři Vilém Amort a František Rous. Takto jsou zde vyobrazeni například Vilém Blodek, František Škroup, Václav Kliment Klicpera, Jan Nepomuk Štěpánek a další.\n\nProstor hlediště je kryt nízkou sedlovou střechou, která je dekorována větrací věžičkou připomínající secesní altán. Nad jevištní částí se nachází vyvýšené prostory provaziště kryté vysokou měděnou střechou neckovitého tvaru. Z jejího vrcholu vystupuje světlík kryty nízkou valbovou stříškou, na které jsou umístěny hromosvody.\n\nZadní část budovy je částečně skryta přistavbou obslužných prostor z doby rekonstrukce v 80. letech 20. století. Této části budovy dominuje široký střední rizalit. Trojúhelníkovitý štít nad ním je podpírán pilastry.\n\nJednoduše pojatá vstupní hala ve tvaru obdélníku se táhne přes celou délku průčelí. Za ní se nacházejí mramorovými balustrádami zdobená schodiště do prvního patra.\n\nFoyer o rozměrech 13×5 metrů je umístěn v patře nad vstupní halou. Stropní výzdoba je dílem pražského malíře Františka Fröhlicha. Alegorie divadelních žánrů \"Hudba\", \"Tanec\", \"Tragédie\" a \"Činohra\" jsou dílem dalšího pražského malíře Františka Urbana. Nástěnné obrazy \"Pohádka\" a \"Pověst\" pochází z dílny plzeňského malíře Josefa Mandla. Ve foyeru jsou umístěny busty významných osobností plzeňského divadelnictví v čele s J. K. Tylem.\n\nVstupní hala a foyer jsou od hlediště odděleny předsálími ve tvaru písmene U, po jejichž stranách se nachází šatny a toalety, v prvním patře pak malý bufet. Z předsálí v přízemí je vstup na boční schodiště vedoucí do druhého patra.\n\nHlediště divadla má půdorys ve tvaru ve tvaru U a je tvořeno přízemím a dvěma balkony. Postranní lóže jsou přístupné z přízemí a z jednotlivých pater. Štuková výzdoba sálu je dílem sochařů Viléma Amorta a Otakara Waltera. Karyatidy zdobící předscéniové lóže jsou dílem sochaře Antonína Poppa. Nad hledištěm upoutá velký bohatě zdobený skleněný lustr, dílo pražské firmy Suda a Kotěšovec. Celková kapacita sálu je v současné době 444 míst k sezení.\n\nJeviště se skládá ze tří částí, forbíny o rozměrech 11x4 m, hlavního jeviště o rozměrech 14×11 m a zadního jeviště o rozměrech 10×10 m. Malba na oponě nese název \"Plzeň vítá uměny na prahu nového divadla\" a je dílem nepomuckého malíře Augustina Němejce.\n\n"}
{"id": "973466", "url": "https://cs.wikipedia.org/wiki?curid=973466", "title": "Inovce", "text": "Inovce\n\nInovce jsou obec na Slovensku v okrese Sobrance.\n\nInovce leží v severní části Popriečného, v erozní kotlině Inovského potoka - přítoku Stežné, při státní hranici s Ukrajinou. Nižší polohy svahů v kotlině jsou odlesněné, jihovýchodní část tvoří svahy Holice (984 m n. m.).\n\nV obci se nachází dřevěný chrám sv. Michala Archanděla z roku 1836, který je prohlášen za národní kulturní památku. Je to srubová stavba tříprostorového typu s presbytářem, lodí se čtvercovým půdorysem a otevřeným prostorem pod věží - babincem. Prostory mají rovné stropy, věž dosedá na konstrukci babince, je situována do přečnívající střechy a podchycena dřevěnými krakorci. Hlavní oltář s představěným ikonostasem má novobarokní ornamenty a pochází z dob stavby cerkve. Ikonostas a oltář jsou dřevěnou polychromovanou architekturou s carskými dveřmi z poloviny 19. století. Ikona Kristus Učitel pochází z let 1760-80. Ikona Pieta je z roku 1842, olejomalba na dřevě, autor Sing. Michal Markovič.\n\nVýznamným rodákem je \"Móric Ballagi\" [-laď] Mór (18. březen 1815 - 1. září 1891), maďarský jazykovědec; akademik maďarské AV (1858). Zabýval se lexikografií a maďarskou gramatikou, sbíral maďarská přísloví, studoval hebrejštinu. Dílo: Úplný slovník jazyka maďarského.\n\n"}
{"id": "973471", "url": "https://cs.wikipedia.org/wiki?curid=973471", "title": "Gyöngyös", "text": "Gyöngyös\n\nGyöngyös je město v Maďarsku v župě Heves v okresu Gyöngyös.\n\nMá rozlohu 55,31 km². V roce 2013 zde žilo 31 018 obyvatel.\n\n\n\n"}
{"id": "973507", "url": "https://cs.wikipedia.org/wiki?curid=973507", "title": "Stanislav Jasečko", "text": "Stanislav Jasečko\n\nStanislav Jasečko (* 5. prosinec 1972, Spišská Nová Ves) je slovenský hokejový obránce momentálně hrající v KLH Vajgar Jindřichův Hradec.\n\nV československé lize debutoval v sezóně 1992/93, kdy působil v HK AutoFinance Poprad. Další rok hrával za Spišskou Novou Ves v rámci nově vytvořené extraligy, pak dva roky v HC Košice, kde pomohl vybojovat dva mistrovské tituly. Následující sezónu působil v nižší zámořské soutěži IHL (Grand Rapids Griffins). Po návratu odehrál další dva roky v Košicích. Před ročníkem 1999/00 uzavřel smlouvu s českým klubem HC České Budějovice. Sezónu 2001/02 začal ve finském Ässät Pori, v jejím průběhu přestoupil do švédského HV71 Jönköping. Následující začal v ruském Nižněkamsku, po dvanácti zápasech se vrátil do Českých Budějovic. Po vypadnutí tohoto klubu z české extraligy posílil před ročníkem 2004/05 HC Oceláři Třinec. Další dva roky hrával ve Vítkovicích. Před sezónou 2007/08 podepsal dvouletý kontrakt s HC Plzeň.\n\nUž po roce však přestoupil do německého týmu EV Duisburg. další dva roky odehrál v HK AutoFinance Poprad, od sezóny 2011/12 hrává za italský druholigový klub EV Bozen 84.\n"}
{"id": "973582", "url": "https://cs.wikipedia.org/wiki?curid=973582", "title": "Ľubomír Hurtaj", "text": "Ľubomír Hurtaj\n\nĽubomír Hurtaj (* 28. listopad 1975, Topoľčany) je slovenský hokejový útočník, hrající na pozici centra.\nS hokejem začínal v rodném městě, v klubu VTJ Topoľčany. Od ročníku 2000/01 hrával za Slovan Bratislava, v druhém roce jeho působení mužstvo získal extraligový titul. V průběhu sezóny 2002/03 přestoupil do českého týmu HC Lasselsberger Plzeň. Od ročníku 2004/05 hrál za HC Energie Karlovy Vary, několik zápasů odehrál i ve finském IFK Helsinky a švýcarském HC Lausanne. Před sezónou 2006/07 se opět vrátil do Slovanu, kde patřil k oporám v útoku a získal další extraligový titul. V sezóně 2007/08 působil v německé DEL v klubu Wolfsburg Grizzly Adams. V ročníku 2008/09 hrál za MHC Martin, následně za Duklu Trenčín. Od sezóny 2010/11 hrává za rumunský klub HSC Csíkszereda v maďarské MOL Lize.\n\nPři své jediné účasti na světovém šampionátu - MS 2000 získal stříbrnou medaili. V slovenské reprezentaci spolu odehrál 55 zápasů, vstřelil 12 branek.\nStatistiky reprezentace na Mistrovstvích světa a Olympijských hrách:\nJe ženatý, má dva syny a dceru, starší syn chytá za Slovan v mládežnických kategoriích.\n\n"}
{"id": "973584", "url": "https://cs.wikipedia.org/wiki?curid=973584", "title": "Mairan (kráter)", "text": "Mairan (kráter)\n\nMairan je impaktní kráter nacházející se zhruba uprostřed pevninského výběžku obklopeného měsíčními moři Oceanus Procellarum (Oceán bouří), Mare Imbrium (Moře dešťů) a Sinus Roris (Záliv rosy) na přivrácené straně Měsíce. Má průměr 40 km, ostré okrajové valy a postrádá centrální vrcholek.\n\nMairan T ležící západně je lunární dóm (typ štítové sopky) s vrcholovým kráterem. Brázda Rima Mairan se vine podél pobřeží výběžku jihozápadně od hlavního kráteru Mairan. Severozápadně se lze nalézt kráter Louville a severovýchodně o něco dále Sharp, který je srovnatelné velikosti jako Mairan.\n\nPojmenován je podle francouzského astronoma a geofyzika Jean-Jacquese d'Ortous de Mairana.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973585", "url": "https://cs.wikipedia.org/wiki?curid=973585", "title": "Miroslav Lipovský", "text": "Miroslav Lipovský\n\nMiroslav Lipovský (* 19. listopadu 1976, Skalica) je slovenský hokejový brankář.\nOdehrál několik sezón v mateřském klubu HK 36 Skalica, později chytal v Žilině a Liptovském Mikuláši. Před ročníkem 2005/2006 se vrátil do Žiliny, jejíž významnou měrou pomohl k premiérovému titulu v české extralize. V úvodu sezony 2006/2007 přestoupil do HC Košice, kde působil tři sezóny. V sezóně 2009/2010 přestoupil do MsHK Žilina a sezónu 2010/2011 odehrál v Popradu, kde získal stříbro. V ročníku 2011/2012 působil v dánské hokejové nejvyšší soutěži v klubu Frederikshavn White Hawks, kde nastoupil v 43 utkáních, v nichž měl 90.14% úspěšnost a 2.94 gólu na zápas. Před sezónou 2012/2013 posílil prvoligový klub HK Spišská Nová Ves (28 zápasů). V prosinci 2012 odešel do extraligové Skalice na střídavý start, opačným směrem putoval Zdenko Kotvan.\n\nV slovenské reprezentaci odchytal 15 zápasů.\n"}
{"id": "973590", "url": "https://cs.wikipedia.org/wiki?curid=973590", "title": "Gruithuisen (kráter)", "text": "Gruithuisen (kráter)\n\nGruithuisen je impaktní kráter nacházející se na rozmezí měsíčních moří Oceanus Procellarum (Oceán bouří) na západě a Mare Imbrium (Moře dešťů) na východě na přivrácené straně Měsíce. Má průměr 16 km. Okrajový val je poměrně pravidelný a zachovalý a vystupuje mírně nad okolní terén. Gruithuisen postrádá centrální vrcholek.\n\nSeverně od kráteru leží dvojice lunárních dómů (což je typ štítové sopky) pojmenovaných Mons Gruithuisen Gamma (γ) a Mons Gruithuisen Delta (δ). Hřbet Dorsum Bucher se vine jižně od hlavního kráteru Gruithuisen. Jiho-jihozápadně se lze nalézt kráter Ångström a jihovýchodně Delisle.\n\nPojmenován je podle německého lékaře a astronoma Franze von Gruithuisena.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973609", "url": "https://cs.wikipedia.org/wiki?curid=973609", "title": "Margaret Sangerová", "text": "Margaret Sangerová\n\nMargaret Higginsová Sangerová (14. září 1879, Corning, New York – 6. září 1966, Tucson) byla americká feministka, bojovnice za sexuální osvětu a práva žen, zejména v oblasti reprodukce.\n\nNarodila se jako sedmá z jedenácti dětí v bigotní katolické rodině. Její matka, Anne Purcellová Higginsová, než zemřela na tuberkulózu a rakovinu děložního čípku, byla osmnáctkrát těhotná (porodila 11 živých dětí). Sangerová navštěvovala dva roky \"Claverack College\" v Hudsonu. Sestry jí platily školu, a když jí už nemohly dále poskytovat finanční podporu, vrátila se roku 1899 domů. Matka zemřela právě v době, kdy se Margaret zapsala do programu pro ošetřovatelky v nemocnici ve White Plains, na předměstí New Yorku.\n\nV roce 1902 se provdala za Williama Sangera a následující rok se jim narodil syn. Později porodila ještě jednoho syna a dceru, která zemřela v dětském věku.\n\nV roce 1912 po ničivém požáru domu se rodina přestěhovala do New Yorku, kde Sanger vstoupila do Sociálně demokratické strany a účastnila se organizování stávek. Stýkala se i s dalšími levicovými newyorskými intelektuály, jako byl John Reed, Upton Sinclair či Emma Goldmanová. Kromě toho začala přispívat do pravidelné rubriky o sexuální výchově pro noviny \"New York Call\" pod názvem \"Co má vědět každá dívka\", její příspěvky však byly pravidelně cenzurovány.\n\nSangerová pracovala jako zdravotní sestra v chudinské čtvrti East Side na Manhattanu. Starala se hlavně o těhotné ženy, se kterými diskutovala o sexualitě. Tyto ženy, které musely ve velké chudobě vychovávat své děti, byly spolu s předčasnou smrtí vlastní matky hlavními příčinami, proč se z ní stala propagátorka antikoncepce. Silně ji též ovlivnila kniha \"The Psychology of Sex\" od Havelocka Ellise, s nímž se setkala i osobně při své cestě po Evropě roku 1914.\n\nRoku 1916 otevřela první kliniku pro plánované rodičovství. Klinika byla žalována a následný proces vzbudil velkou pozornost a vzniklo i hnutí na podporu Sangerové. V roce 1917 začala vydávat výchovný časopis s názvem \"Antikoncepční revue\", v roce 1921 založila \"Americkou ligu pro antikoncepci\" a v roce 1922 \"Národní komisi federální legislativy pro antikoncepci\". Odmítala ovšem potraty. Na rozdíl od moderní sexuologie také odmítala masturbaci, zejména u žen. Kritiku vzbudilo rovněž to, že ve svých úvahách o kontrole porodnosti rovněž přitakala eugenickým snahám, byť protestovala proti eugenice nacistické, řízené státem. Byla též obviněna z rasismu.\n\n\n"}
{"id": "973614", "url": "https://cs.wikipedia.org/wiki?curid=973614", "title": "Ošetřovatelství", "text": "Ošetřovatelství\n\nOšetřovatelství je samostatná vědecká disciplína zaměřená na aktivní vyhledávání a uspokojování biologických, psychických a sociálních potřeb nemocného a zdravého člověka v péči o jeho zdraví.  \n\n\n\n"}
{"id": "973615", "url": "https://cs.wikipedia.org/wiki?curid=973615", "title": "Ján Tršo (1968)", "text": "Ján Tršo (1968)\n\nJán Tršo (* 1. září 1968) je bývalý slovenský fotbalista.\n\nV československé lize hrál za Duklu Banská Bystrica. Nastoupil celkem v 10 ligových utkáních.\n\n\n"}
{"id": "973616", "url": "https://cs.wikipedia.org/wiki?curid=973616", "title": "Peter Bartoš (1973)", "text": "Peter Bartoš (1973)\n\nPeter Bartoš (* 5. září 1973, Martin) je slovenský hokejový útočník.\n\nJe odchovancem martinských hokeje, v místním klubu začínal v 1. SNHL, později zde odehrál pět extraligových sezón. Před ročníkem 1998/99 uzavřel smlouvu s českým mužstvem HC České Budějovice, odehrál tu dva roky. Po úspěšných MS 2000 v Petrohradě ho jako 27letého draftovala Minnesota Wild v 7. kole ze 214. místa a před další sezónou s ním podepsala smlouvu (podobně i s Ľubomírom Sekerášom). V NHL odehrál 13 zápasů a zaznamenal 6 bodů, většinu svého ročního zámořského působení strávil ve farmářském týmu. Po jeho skončení se vrátil do Českých Budějovic. Zde hrával další tři roky, po sezóně 2003/04 však klub vypadl z nejvyšší soutěže. V dalším roce odehrál 12 zápasů v 1. české lize (druhá nejvyšší soutěž), následně ho angažoval HKm Zvolen. Od ročníku 2005/06 odehrál sedm sezón v HC Košice, v dresu kterého oslavoval tři mistrovské tituly, dvakrát získal stříbro a jednou bronz. Před sezónou 2012/13 podepsal smlouvu s polským klubem KH Sanok.\n\nOženil se v roce 1997 během působení v Martině. První manželka Mirka Bartošová zemřela v době, kdy působil v Českých Budějovicích. V roce 2000 se oženil podruhé a získal i české občanství (slovenském si ponechal). S první manželkou má jednu dceru – Viktorii, vyženil druhou dceru Veroniku. S druhou manželkou Veronikou Bartošovou má tři syny – dvojčata Antonína a Jana, a Adama. V rozhovoru pro Protokol Sport v březnu 2009 uvedl, že od konce sezóny 2000/01 není vegetarián, ačkoliv ho tak někde uvádějí.\n\n\n\nV slovenské reprezentaci spolu odehrál 92 zápasů, zaznamenal 23 branek.\n\n"}
{"id": "973618", "url": "https://cs.wikipedia.org/wiki?curid=973618", "title": "Ján Tršo (1953)", "text": "Ján Tršo (1953)\n\nJán Tršo (* 30. srpna 1953) je bývalý slovenský fotbalista.\n\nV československé lize hrál za Inter Bratislava. Nastoupil ve více než 80 ligových utkáních a dal 17 gólů.\n\n\n"}
{"id": "973619", "url": "https://cs.wikipedia.org/wiki?curid=973619", "title": "Carlini (kráter)", "text": "Carlini (kráter)\n\nCarlini je impaktní kráter nacházející se v severozápadní části měsíčního moře Mare Imbrium (Moře dešťů) na přivrácené straně Měsíce. Má průměr 11,4 km. Okrajový val je kruhového tvaru. Vzhledem ke své velikosti postrádá Carlini centrální vrcholek.\n\nCarlini leží v oblasti chudé na větší krátery, jediným významnějším kráterem v okolí je McDonald nacházející se jihovýchodně (ten nesl dříve označení Carlini B). Jižně leží ještě několik drobných kráterů a za nimi se táhne mořský hřbet Dorsum Zirkel.\n\nPojmenován je podle italského astronoma Francesca Carliniho, který přispěl výzkumem v nebeské mechanice.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973622", "url": "https://cs.wikipedia.org/wiki?curid=973622", "title": "Kristinehamn", "text": "Kristinehamn\n\nKristinehamn je město v provincii Värmland na východě Švédska. V roce 2010 mělo 17 839 obyvatel.\nKristinehamn se nachází na severních březích jezera Vänern. Ve městě se nachází říční přístav, jakož i dobré železniční a silniční napojení na zbytek země. Blízká města Karlstad a Karlskoga jsou situovány přesně ve středu trojúhelníku měst Oslo, Stockholm a Göteborg se stejnou vzdáleností 250 km do každého z nich.\n\nVe městě se nachází výstava děl Pabla Picassa a na březích jezera Vänern stojí 15 metrů vysoká socha tohoto umělce. Byla postavena v roce 1965 a je nejvyšší sochou Picassa na světě. Nejstarší runový kámen v provincii Värmland, \"Järsberg\", se nachází přibližně 1 km na sever od města.\n\n"}
{"id": "973623", "url": "https://cs.wikipedia.org/wiki?curid=973623", "title": "Bianchini (kráter na Měsíci)", "text": "Bianchini (kráter na Měsíci)\n\nBianchini je impaktní kráter nacházející se na severním okraji měsíčního moře Sinus Iridum (Záliv duhy) na přivrácené straně Měsíce. Má průměr 38 km a je vklíněný v pohoří Montes Jura, které obepíná Záliv duhy. Na jeho východním okrajovém valu leží malý kráter. Bianchini postrádá centrální vrcholek.\n\nSeverně leží kráter Bouguer a severozápadně Foucault.\n\nPojmenován je podle italského hvězdáře a filosofa Francesca Bianchiniho.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973624", "url": "https://cs.wikipedia.org/wiki?curid=973624", "title": "Gällivare", "text": "Gällivare\n\nGällivare ( nebo , , ) je lokalita a sídlo okresu v provincii Norrbotten s počtem obyvatel 8449 (2010). Město bylo založeno v 17. století. Spolu se sousedními městy Malmberget a Koskullskulle tvoří město souměstí s počtem obyvatel přibližně 15 000. Tato souměstí je po Kiruně druhá nejsevernější významná městská oblastí ve Švédsku.\n\nGällivare se nachází přibližně 100 kilometrů na sever od severního polárního kruhu, v nejdůležitější oblasti těžby železné rudy ve Švédsku, na železniční trati Malmbanan a zároveň na konci železniční tratě Inlandsbanan.\n\nNedaleko Gällivare se nachází lyžařské středisko Dundret, které je vybaveno šesti vleky, konferenčním centrem, hotelem a dalšími deseti upravovanými svahy. Zimní sezóna zde trvá od konce října do začátku května.\n\nMěsto bylo v roce 2008 hostitelem VIVA World Cup.\n\n"}
{"id": "973627", "url": "https://cs.wikipedia.org/wiki?curid=973627", "title": "Arantiův vaz", "text": "Arantiův vaz\n\nArantiův vaz, častěji označovaný , ligamentum venosum, je pozůstatek po žilní spojce \"ductus venosus\", která během nitroděložního vývoje spojuje vrátnicovou žílu s dolní dutou žílou a umožňuje tak krvi obcházet játra.\n\nNachází se na viscerální ploše jater, kde vychází z levé větve vrátnicové žíly, probíhá v zadní části levé sagitální rýhy, zvané též \"fissura umbilicalis\" a končí v místě, kde levá jaterní žíla ústí do dolní duté žíly. Celá levá sagitální rýha tvoří na viscerální ploše jater hranici mezi levým a pravým lalokem, v její přední části probíhá oblý vaz jaterní, \"lig. teres hepatis\", který je pozůstatkem pupeční žíly. Průběh Arantiova vazu tvoří též levé ohraničení ocasatého laloku jater.\n\nDuctus venosus se na svém portálním konci uzavírá do dvou dnů po narození, jeho žilní konec může přetrvávat i v dospělosti jako větev levé jaterní žíly.\n\n"}
{"id": "973630", "url": "https://cs.wikipedia.org/wiki?curid=973630", "title": "Jerónimo Podestá", "text": "Jerónimo Podestá\n\nJerónimo José Podestá (8. srpna 1920, Ramos Mejía, Argentina – 23. června 2000, Buenos Aires, Argentina) byl argentinský katolický kněz a biskup. \n\nDo semináře v La Plata vstoupil v roce 1940, vysvěcen na kněze byl o šest let později. Studoval také na univerzitě Gregoriana v Římě.\n\nV prosinci 1962 byl vysvěcen na biskupa, stal se hlavou diecéze Avellaneda (1962-1967). Zúčastnil se tří zasedání Druhého vatikánského koncilu a byl nadšeným stoupencem jeho závěrů. \n\nPodestá v Argentině čelil nařčením, že udržoval kontakt s příznivci Juana Peróna, který byl hlavou státu v letech 1946 až 1955. Pozdější prezident Juan Carlos Onganía, který se v roce 1966 zmocnil úřadu vojenským pučem zvaným Argentinská revoluce, o rok později označil Jerónima Podestá za jejího úhlavního nepřítele.\n\nV roce 1966 se Podestá poprvé setkal s Clelií Luro, matkou šesti dětí, která již nežila se svým manželem. Navázal s ní osobní vztah, a následujícího roku tak rezignoval na svou funkci. V roce 1972 se s Clelií oženil. Stal se prezidentem Latinskoamerické federace ženatých kněží (\"Federación Latinoamericana de Sacerdotes Casados\").\n\nO dva roky později opustil svou zemi kvůli výhrůžkám smrtí ze strany Argentinské antikomunistické aliance (\"Alianza Anticomunista Argentina\") a vrátil se až roku 1983 po pádu vojenské diktatury.\n\nKe konci svého života byl chudý a téměř zapomenut. Když umíral, jediným představitelem argentinské církve, který jej navštívil v nemocnici, byl arcibiskup Buenos Aires Jorge Mario Bergoglio, pozdější papež František. Podestá zemřel v červnu 2000 v Buenos Aires, Clelia Luro tamtéž v listopadu 2013.\n"}
{"id": "973631", "url": "https://cs.wikipedia.org/wiki?curid=973631", "title": "Ngonidzashe Makusha", "text": "Ngonidzashe Makusha\n\nNgonidzashe Makusha (* 11. března 1987) je zimbabwský atlet, který se věnuje skoku do dálky a sprintu.\nNa Letních olympijských hrách 2008 v Pekingu skončil v disciplíně skok do dálky na čtvrtém místě výkonem 819 cm. K třetímu místu Kubánce Ibrahima Camejo mu chyběl 1 cm a na čtvrtém místě skončil díky lepšímu druhému nejlepšímu skoku, protože s pátým Kubáncem Wilfredem Martinezem měl stejný nejlepší skok – 820 cm.\n"}
{"id": "973633", "url": "https://cs.wikipedia.org/wiki?curid=973633", "title": "Basketbalista roku", "text": "Basketbalista roku\n\nBasketbalista roku je anketa o nejlepšího hráče a hráčku basketbalu. V období Československa ji od roku 1965 vyhlašovala sekce košíkové ÚV ČSTV, od roku 1970 pak Basketbalový svaz ČSTV a od roku 1990 občanské sdružení Česká a slovenská basketbalová federace. Po rozdělení Československa anketu vyhlašují Česká basketbalová federace a Slovenská basketbalová asociácia.\n\nV mužské kategorii je pětinásobným vítězem ankety bývalý československý reprezentant, Slovák Stanislav Kropilák, který je také desetinásobným vítězem (1975–1984) obdobné ankety o nejlepšího basketbalistu Slovenska. Čtyřnásobnými vítězi ankety jsou František Konvička a Zdeněk Kos a v ženské kategorii tři hráčky: Anna Kozmanová, Helena Malotová-Jošková a Milena Jindrová.\n\nČeská basketbalová federace a Asociace ligových klubů v roce 2001 vyhlásily anketu o nejlepšího českého basketbalistu 20. století. Jejím vítězem byl vyhlášen Jiří Zídek st., na druhém a třetím místě skončili Kamil Brabenec a Ivan Mrázek. Nejlepší českou basketbalistkou století byla vyhlášena Milena Jindrová. \nSlovenská basketbalová asociace vyhlásila anketu o nejlepší basketbalisty Slovenska 20. století, jejíž výsledky byly vyhlášeny v prosinci 2000.\n\nAnketa o nejlepšího basketbalistu Československa byla vyhlašována mezi lety 1965 až 1991. Na Slovensku se v letech 1971–1990 konala obdobná anketa, týkající se slovenských hráčů a hráček. Po roce 1992 Česká basketbalová federace a Slovenská basketbalová asociácia vyhlašují samostatné ankety, které se ale v některých letech nekonaly. Výsledky anket:\n\nNejlepší pětky hráčů resp. hráček basketbalové sezóny nebo roku\n\n\n\nNejlepší pětky hráčů resp. hráček basketbalové sezóny nebo roku\n\n"}
{"id": "973638", "url": "https://cs.wikipedia.org/wiki?curid=973638", "title": "Adam Friedrich Oeser", "text": "Adam Friedrich Oeser\n\nAdam Friedrich Oeser (17. února 1717 Bratislava − 18. března 1799 Lipsko) byl německý malíř a sochař. Pracoval a studoval v Bratislavě (student Georga Raphaela Donnera) a ve Vídni na Vídeňské akademii malířství. V roce 1739 odešel do Drážďan, kde maloval portréty, scény pro královskou operu a nástěnné malby na hradě Hubertsburg (1749). Následně v roce 1759 odešel do Lipska a v roce 1764 se stal ředitelem tamní nově založené akademie.\n\nJe kupříkladu autorem oltářních obrazů ve Velkém evangelickém kostele v Bratislavě či v Ježíšově kostele v Těšíně.\n\nByla po něm pojmenována ulice v bratislavském podhradí (Oeserova).\n"}
{"id": "973647", "url": "https://cs.wikipedia.org/wiki?curid=973647", "title": "Kawasaki ZRX 1200", "text": "Kawasaki ZRX 1200\n\nKawasaki ZRX 1200 je motocykl kategorie naked bike, vyvinutý firmou Kawasaki, vyráběný v letech 2001 až 2007, od roku 2008 se dále vyrábí pro Japonsko. Předchůdcem byl Kawasaki ZRX 1100 s nižším obsahem. Jedno barevné schéma bylo replikou závodní Kawasaki Z1 Eddie Lawsona z roku 1982, se kterou má designově podobné znaky, jako trojúhelníkovou zadní kyvnou vidlici, tvar nádrže a celkové vnější rysy. Vyráběl se ve třech provedeních, jako klasický naked-bike, model Kawasaki ZRX 1200R měl typickou hranatou kapotáž světlometu a model ZRX 1200S měl polokapotáž.\n\nŘadový, kapalinou chlazený čtyřválec DOHC o zdvihovém objemu 1164 cm³.\n\n\n"}
{"id": "973649", "url": "https://cs.wikipedia.org/wiki?curid=973649", "title": "Landsteiner (kráter)", "text": "Landsteiner (kráter)\n\nLandsteiner je malý impaktní kráter nacházející se v centrální části měsíčního moře Mare Imbrium (Moře dešťů) na přivrácené straně Měsíce. Má průměr 11,4 km. \n\nLandsteiner leží v oblasti chudé na větší krátery, jediným významnějším kráterem v okolí je Carlini D nacházející se severozápadně. Jižně se táhne mořský hřbet Dorsum Grabau a ještě dále na jih (resp. jiho-jihovýchod) je výrazný kráter Timocharis.\n\nPojmenován je podle rakouského lékaře (patologa) a biologa Karla Landsteinera, laureáta Nobelovy ceny. Než jej v roce 1976 Mezinárodní astronomická unie pojmenovala na současný název, nesl označení Timocharis F.\n\n"}
{"id": "973653", "url": "https://cs.wikipedia.org/wiki?curid=973653", "title": "Ricola", "text": "Ricola\n\nRicola jsou švýcarské bylinné bonbóny z produkce společnosti Ricola AG. Bonbóny podle původní receptury obsahují 13 různých druhů alpských bylin.\n\nPočátky Ricoly se datují do roku 1930, kdy Emil Wilhelm Richterich založil v Laufenu malou pekárnu a společnost Confiseriefabrik Richterich & Co. Laufen.\n\nV roce 1940 Richterich vytvořil bonbóny ze směsi třinácti bylin.\n\nRoku 1967 byla společnost přejmenována na Ricola, což je zkratka z Richterich & Compagnie Laufen.\n\nOd roku 1970 byly bonbóny prodávány také v zahraničí.\n\nOd roku 1980 propaguje Ricola své výrobky v televizních reklamách.\n\nOd roku 1988 jsou bonbóny baleny do typických malých krabiček.\n\nSpolečnost Ricola AG dodnes sídlí v Laufenu a je řízena Felixem Richterichem, vnukem zakladatele. Své produkty exportuje do více než 50 zemí světa včetně České republiky.\n\nHlavní složkou bonbónů Ricola je směs bylin. Klasické bonbóny Ricola obsahují 13 druhů bylinek:\n\nRicola využívá k produkci bonbónů byliny výhradně ze svých bylinkových zahrad nebo z farem. Některé ze zahrad jsou přístupné veřejnosti a při návštěvě je možné získat informace o pěstování bylin v jejich přirozeném prostředí nebo o jejich významu. Zpřístupněny jsou zahrady Kandersteg, Klewenalp, Nenzlingen, Pontresina, Trogberg a Zermatt.\n\n"}
{"id": "973656", "url": "https://cs.wikipedia.org/wiki?curid=973656", "title": "Vládní obvod Kassel", "text": "Vládní obvod Kassel\n\nKassel (německy: \"Regierungsbezirk Kassel\") je jeden ze tří vládních obvodů \"(Regierungsbezirk)\" na jihovýchodě spolkové země Hesensko v Německu. Byl vytvořen v roce 1866, kdy Prusové anektovali území, aby zde vytvořili novou provincii Hesensko-Nasavsko. Pod Kasselský vládní obvod spadá 138 obcí.\n\n\n"}
{"id": "973657", "url": "https://cs.wikipedia.org/wiki?curid=973657", "title": "Jouy (Yonne)", "text": "Jouy (Yonne)\n\nJouy je francouzská obec v departementu Yonne v regionu Burgundsko-Franche-Comté. V roce 2011 zde žilo 511 obyvatel.\n\n\"Počet obyvatel\" \n\n"}
{"id": "973658", "url": "https://cs.wikipedia.org/wiki?curid=973658", "title": "Jasenov (okres Sobrance)", "text": "Jasenov (okres Sobrance)\n\nJasenov je obec na Slovensku. Nachází se v Košickém kraji, v okrese Sobrance. Obec má rozlohu 7,21 km² a leží v nadmořské výšce 114 m. V roce 2011 v obci žilo 313 obyvatel. První písemná zmínka o obci pochází z roku 1279.\n\n20. května 2003 v pozdních večerních hodinách obec Jasenov zasáhlo středně silné zemětřesení, při kterém bylo poškozeno 90 procent rodinných domů a řeckokatolický chrám. Poškozené byly i domy v okolních obcích. K obětem na lidských životech nedošlo.\n"}
{"id": "973662", "url": "https://cs.wikipedia.org/wiki?curid=973662", "title": "TurtleStrike", "text": "TurtleStrike\n\nTurtleStrike je česká videohra z roku 2013. Jedná se o Free to play tahovou strategii určenou pro iOS a Android. Vytvořilo ji studio eeGon Games.\n\nHra kombinuje koncept stolních her jako Lodě s RPG hrami a tahovými strategiemi typu Worms. Hráči začínají s 10 želvami, přičemž s před začátkem bitvy oba hráči vyberou jednu ze 3 formací. Tvary formace lze změnit dokud se želvy dotýkkají. Každá formace se může pohybovat, střílet raketu či torpédo, nebo využít štít či speciální zbraně. Cílem je zničit želvy nepřítele. Každý tah si oba hráči naplánují své pohyby a ty se pak odehrají ve stejný čas. Hra obsahuje módy ladder play a tournament.\n\n"}
{"id": "973663", "url": "https://cs.wikipedia.org/wiki?curid=973663", "title": "Jenkovce", "text": "Jenkovce\n\nJenkovce jsou malá obec v okrese Sobrance. Leží ve východní části Východoslovenské nížiny.\nPoprvé se ves připomíná v roce 1288. Od středověku patřila více pánům, Jenkeyovcům, Leszteméryovcům, Nagymihályiovcům, později v 18. století Horváthovcům, Mokcsayovcům a v 19. století Ibrányiovcům. V roce 1715 žilo v obci 7 poddanských domácností, podle soupisu z roku 1828 zde bylo 83 domů a 725 obyvatel, v roce 1869 měla 788 a v roce 1910 724 obyvatel. Obyvatelé se v minulosti zabývali především zemědělstvím, povoznictvím a domácím řemeslem, tkalcovstvím. Do roku 1918 obec administrativně patřila do Užské stolice. V letech 1938-45 byla připojena k Maďarsku.\n\nV dostupných pramenech na Slovensku ani v zahraničí se nepodařilo najít obecní pečeť s originálním znamením. V Altenburgerově sbírce pečetí v Uherském zemském archivu v Budapešti se taková pečeť nenachází a stejně neúspěšný byl i výzkum v archivu Slovenského ústavu kartografie a geodézie v Bratislavě. Vzhledem k těmto skutečnostem a nedochování druhotných zpráv, poukazujících na existenci staršího pečetidla s pečetním obrazem, se přistoupilo k tvorbě zcela nového znaku. Vycházelo se při tom z tradičního zaměstnání obyvatelstva v minulosti, kterým bylo zemědělství, na což poukazuje i dodnes stojící funkční mlýn ze začátku 19. století, který nové pečetní znamení alespoň symbolicky znázorňuje.\n\nObecní znak tvoří: V zeleném poli štítu stříbrný bílý mlýn se zlatým (žlutým) kolem a střechami, pod ním dva zkřížené zlaté (žluté) svazky obilních klasů. Pozdněgotický štít byl zvolen pro jeho jednoduchost a velkou rozšířenost v městské a obecní heraldice.\n\nŘeditelka zdejší pobočky základní umělecké školy /ZUŠ/ Alžbeta Mišleyová pravidelně každý rok organizuje koncerty žáků ZUŠ. Jedním z nejznámějších absolventů této ZUŠ je A. Kokos, který je posluchačem VŠMU v Bratislavě obor dirigent.\n\nV obci pracuje živnostník Jan Bercik, který se zabývá výrobou historických zbraní.\n\n"}
{"id": "973667", "url": "https://cs.wikipedia.org/wiki?curid=973667", "title": "Sbor dobrovolných hasičů Rakvice", "text": "Sbor dobrovolných hasičů Rakvice\n\nSDH Rakvice je sbor dobrovolných hasičů v obci Rakvice. Založen byl v roce 1885 a řadí se tak mezi nejstarší sbory na Moravě. V obci Rakvice je nejstarším spolkem, který stále nepřetržitě pracuje. Za celou dobu trvání se vystřídala celá řada generací, které bez rozdílu měly snahu vždy pomáhat spoluobčanům a rozvíjet i osvětovou činnost v obci. Dobrovolný hasičský sbor procházel období radostná, kdy se práce dařila, ale potýkal se i s překážkami a obtížemi. Vždy se našlo několik nadšenců, kteří dokázali získat další členy a společným úsilím překonat problémy a dovést sbor k dnešnímu postavení.\n\nNa jaře roku 1885 se v obci Rakvice objevila myšlenka zřídit spolek hasičů, ale až po třech velkých požárech téhož roku obec zřídila peněžitou sbírku, která vynesla 97 zlatých. Z této sbírky a z doplatku obce byla zakoupena ruční stříkačka od firmy Smékal a Syn v Praze v hodnotě 650 zlatých. První schůze výboru Dobrovolné jednoty hasičské v Rakvicích se konala 16.12.1885 a prvním náčelníkem (velitelem) byl zvolen Josef Krčka. Nově založený sbor neměl žádné zkušenosti, a proto byl najat cvičitel hasičských sboru Heřman Braš, který během října 1886 provedl výcvik za 25 zlatých.\n\nJednotka sboru dobrovolných hasičů obce Rakvice je zařazena do integrovaného záchranného systému jako JPO III a v současnosti má 16 členů. Velitelem jednotky byl jmenován Jaroslav Konečný mladší.\n\nJednotka má v současnosti k dispozici mimo jiné tuto techniku:\n\n"}
{"id": "973670", "url": "https://cs.wikipedia.org/wiki?curid=973670", "title": "Koňuš", "text": "Koňuš\n\nKoňuš je obec na Slovensku. Nachází se v Košickém kraji, v okrese Sobrance. Obec má rozlohu 23,23 km² a leží v nadmořské výšce 272 m. V roce 2011 v obci žilo 355 obyvatel. První písemná zmínka o obci pochází z roku 1414.\n"}
{"id": "973672", "url": "https://cs.wikipedia.org/wiki?curid=973672", "title": "Hector Tubonemi", "text": "Hector Tubonemi\n\nHector Tamunoibiton Tubonemi (* 5. září 1988, Port Harcourt) je fotbalový útočník z Nigérie, který od března 2015 hostuje ve slovenském klubu 1. FC Tatran Prešov z FO ŽP ŠPORT Podbrezová.\n\nPo letech strávených na Slovensku mluví plynně slovensky.\n\nNa Slovensko přišel v roce 2008, a sice do klubu Blava Jaslovské Bohunice. Poté hrál za MFK Dubnica a od roku 2011 za ŠPORT Podbrezová. V sezoně 2012/13 se stal s 19 góly nejlepším kanonýrem slovenské 2. ligy.\n\nV lednu 2014 byl na zkoušce v prvoligovém celku FK Dukla Banská Bystrica, se kterým odjel na soustředění do Prahy. Nakonec strávil jaro 2014 na hostování v FC ŠTK 1914 Šamorín, kde se však příliš neprosadil.\n\n\n"}
{"id": "973673", "url": "https://cs.wikipedia.org/wiki?curid=973673", "title": "Korjacká sopka", "text": "Korjacká sopka\n\nSopka Korjackaja, či Korjacká sopka () je masivní stratovulkán, nacházející se v jižní části poloostrova Kamčatka. Spolu se svým sousedem, vulkánem Avačinskaja tvoří dominantu nad hlavním městem Kamčatského kraje Petropavlovsk-Kamčatskij. Je zapsána do tzv. Decade Volcanoes - seznamu 16 nejnebezpečnějších sopek světa.\n\nStáří vulkánu se odhaduje na pozdní pleistocén, je o něco starší než sopka Avačinskaja. Korjacká sopka není velmi aktivní sopka, za posledních 10 000 let se odehrály jen tři větší erupce a několik menších. Erupce byly v převážné míře efuzívní, doprovázené výlevy andezitových, resp. čedičových láv a uvolňováním pyroklastických proudů a lahar, emise sopečných plynů a popela byly v menšině. První z velkých erupcí se odehrála v intervalu 9000 až 7250 př. Kr., druhá v intervalu 6500 až 5700 př. Kr. a třetí přibližně před 4800 lety.\n\nV 19. a 20. století sopka eruptovala jen třikrát, největší erupce byla poslední, která začala na konci roku 1956 a skončila se v létě následujícího roku. Šlo o středně silnou podzemní erupci. V současnosti jsou jediným projevem sopečné činnosti fumaroly, ale počátkem roku 1994 byl zaznamenán enormní nárůst seismické aktivity s epicentrem pod masivem vulkánu, což může indikovat přísun magmatu do magmatického krbu sopky.\n\n"}
{"id": "973674", "url": "https://cs.wikipedia.org/wiki?curid=973674", "title": "Jacques Secrétin", "text": "Jacques Secrétin\n\nJacques Secrétin (* 18. března 1949, Carvin, Pas-de-Calais) je bývalý francouzský stolní tenista. Na reprezentační úrovni hrál od roku 1964 do roku 1986, po ukončení kariéry se živí trénováním a vystupováním v exhibičních zápasech. Působil v klubech US Kremlin-Bicêtre, AS Pontoise-Cergy TT a Levallois SC. Byl jmenován Rytířem Čestné legie, ve městě Seclin je po něm pojmenována pingpongová hala. Vydal autobiografickou knihu \"Je suis un enfant de la balle\" (2007).\n\n\n"}
{"id": "973675", "url": "https://cs.wikipedia.org/wiki?curid=973675", "title": "Viljučinskij", "text": "Viljučinskij\n\nViljučinskij ( \"Вилю́чинский\") je neaktivní stratovulkán, nacházející se v jižní části poloostrova Kamčatka, asi 25 km jihozápadně od Avačského zálivu a města Viljučinsk pojmenovaného podle něj. Svahy vulkánu pokrývají hluboko erodovaná údolí a u jeho základny se nachází několik čedičových struskových kuželů a lávových dómů. Stáří stratovulkánu se odhaduje na pleistocén, ale sopečná činnost skončila až začátkem holocénu, přibližně před 10 000 lety.\n\n"}
{"id": "973676", "url": "https://cs.wikipedia.org/wiki?curid=973676", "title": "Koromľa", "text": "Koromľa\n\nKoromľa je malá vesnice v okrese Sobrance. Leží v podhůří Popričného vrchu v údolí Koromlianského potoka při státní hranici s Ukrajinou. Střed obce se nachází v nadmořské výšce 280 m n. m. Samotná obec se nachází v nadmořské výšce od 215 do 850 m n. m. Je vzdálena asi devět kilometrů jihovýchodně od okresního města Sobrance.\nObec patří do povodí Laborce a dílčího povodí Koromlianského potoka.\nV katastru obce se nacházejí různé půdní druhy a půdní typy. Odlesněnou jihozápadní část katastru tvoří hnědé lesní půdy a ilimerizované půdy. V dolinách severovýchodní části Popričného svahu se nacházejí těžké jílovité půdy a podzoly.\nVes se poprvé připomíná v roce 1337. Patřila rodu Drugethovců a panství Tibava. Obyvatelé se věnovali zemědělství.\n\nPodle ústní tradice byli prvními usedlíky obce Koromľa dřevorubci a uhlíři. Rozsáhlé bohaté lesy umožňovaly výrobu dřevěného uhlí ve velkém. Proto se v usedlosti a v jejím okolí ustavičně kouřilo. Za dřevěným uhlím sem přicházeli i Maďaři, kteří prý osadu pojmenovali \"Koromlak\". \"Korom\" znamená saze, \"lak\" obydlí. Zanedbáním koncové souhlásky vznikla poslovenštělá forma Koromľa.\n\nRok 1365 - Korumlia, 1366 - Korumlya, 1418 - Koromlya, 1437 - Koromplya, 1599 - Koromlya, 1715 - Koromlay, Koromľa, Korumla, 1808 - Korompla, 1920 - Koromľa\nV obci působí \"Sdružení pro rozvoj turismu v mikroregionu Koromľa a okolí\"\n"}
{"id": "973678", "url": "https://cs.wikipedia.org/wiki?curid=973678", "title": "Queer studia", "text": "Queer studia\n\nQueer studia () představují interdisciplinární (mezioborovou) vědní a studijní disciplínu, jejímž středem zájmu je sexuální orientace a genderová identita. Obvykle se zaměřuje na lesby, gaye, bisexuální, transgender a intersexuální osoby a LGBT kulturu. Někdy jsou queer studia univerzitami nazývána jako studia sexuální diverzity (), studia sexualit (\"\") nebo LGBTQ studia (kde Q značí „“ či „“).\n\nPůvodně se soustředila zejména na LGBT historii a literární teorii, později při svém zájmu o identitu, život, historii a přijímání queer lidí expandovala také do oblastí biologie, sociologie, antropologie, filosofie, psychologie, sexuologie, politologie, etiky a dalších věd. Profesorka Marianne LaFrance z Yaleovy univerzity \nk tomu uvádí: „Nyní se neptáme už jen na to, co způsobuje homosexualitu, ale také co způsobuje heterosexualitu a proč je sexualita pro některé lidi tak důležitá.“\n\n"}
{"id": "973680", "url": "https://cs.wikipedia.org/wiki?curid=973680", "title": "Tolmačov Dol", "text": "Tolmačov Dol\n\nTolmačov Dol ( \"Толмачёв Дол\"; pozor na záměnu s blízkou sopkou Vulkan Tolmačova/gora Tolmačova) je název vulkanického komplexu, nacházejícího se v jižní části Kamčatky, severovýchodně od kaldery Opala. Komplex se skládá z většího počtu struskových kuželů pleistocénního až holocénního stáří, které leží v lokální depresi mezi vulkány Opala a Gorelyj, po obou stranách jezera Ozero Tolmačova. Poslední větší erupce komplexu se odehrála před 4600 lety, místem erupce byl kráter \"Časa\" v severní části komplexu. Absolutně poslední erupce proběhla před 1700 až 1600 lety opět v severní části komplexu.\n\n"}
{"id": "973684", "url": "https://cs.wikipedia.org/wiki?curid=973684", "title": "Krčava", "text": "Krčava\n\nKrčava je obec na Slovensku. Nachází se v Košickém kraji, v okrese Sobrance. Obec má rozlohu 23,23 km² a leží v nadmořské výšce 272 m. V roce 2011 v obci žilo 355 obyvatel. První písemná zmínka o obci pochází z roku 1414.\n"}
{"id": "973689", "url": "https://cs.wikipedia.org/wiki?curid=973689", "title": "Gorelyj", "text": "Gorelyj\n\nGorelyj ( \"Горелый\") je název vulkanického komplexu sestávajícího z 9 × 13,5 km široké kaldery a pěti překrývajících se stratovulkánů, nacházející se v jižní části poloostrova Kamčatka, asi 20 km severozápadně od komplexu Mutnovskaja. Komplex křižují tři riftové zóny a celkový počet kráterů přesahuje 40. Několik kráterů je zalito vodou se zvýšeným pH.\n\nKaldera vznikla přibližně před 38 až 40 000 lety během mohutné erupce, při které se uvolnilo asi 100 km³ tefry. Pozdější erupce komplexu by se daly charakterizovat jako středně silné freatické erupce. Poslední začala v létě roku 1984 a skončila začátkem podzimu 1986.\n\n"}
{"id": "973692", "url": "https://cs.wikipedia.org/wiki?curid=973692", "title": "ŠK Blava Jaslovské Bohunice", "text": "ŠK Blava Jaslovské Bohunice\n\nŠK Blava Jaslovské Bohunice (celým názvem: Športový klub Blava Jaslovské Bohunice) je slovenský sportovní klub, který sídlí v obci Jaslovské Bohunice. Založen byl v roce 1928 (letopočet založení je i v klubovém logu), fotbalový oddíl svoje domácí utkání hraje na stadionu s kapacitou 2 000 diváků, z toho 700 míst je k sezení. Klubové barvy jsou modrá a žlutá.\n\nMimo fotbalu provozuje i tenis, stolní tenis, silový trojboj a vodáctví.\n\nZdroj: \n\n\n\nZdroj: \n\n\n\nZdroj: \n\n"}
{"id": "973694", "url": "https://cs.wikipedia.org/wiki?curid=973694", "title": "Áron Tamási", "text": "Áron Tamási\n\nÁron Tamási (vlastním jménem János Tamás) (20. září 1897 – 26. května 1966) byl maďarský spisovatel. Stal se známým díky příběhům ze sikulského prostředí.\n\nNarodil se do sikulské rodiny ve Farkaslace (dnešní Lupeni v Harghitské župě), vystudoval práva a obchod na univerzitě Babeș-Bolyai. V roce 1923 emigroval do USA, brzy poté se stalo jeho rodné Sedmihradsko částí Rumunska. Tady napsal jeho první román (psal v maďarštině), která byla publikována v Kluži. Domů se vrátil v roce 1926 a v Sedmihradsku žil až do roku 1944, kdy se přestěhoval do Budapešti. Tam žil až do své smrti v roce 1966. Na své přání byl pohřben na území Sikulska.\n\n\n"}
{"id": "973696", "url": "https://cs.wikipedia.org/wiki?curid=973696", "title": "Zdeněk Palcr", "text": "Zdeněk Palcr\n\nZdeněk Palcr (3. září 1927, Svitávka u Brna – 12. července 1996, Praha), byl český sochař, restaurátor, výtvarný teoretik a typograf.\n\nZa války byl totálně nasazen a pracoval jako dělník, navštěvoval večerní krzy na Obchodní akademii v Brně.\n\nRoku 1945 se Zdeněk Palcr nejprve neúspěšně ucházel o studium na AVU a poté začal studovat na VŠUP v ateliéru profesora Josefa Wagnera. Jeho spolužáky byli Eva Kmentová, Olbram Zoubek, Věra a Vladimír Janouškovi, Alina Szapocznikow, Miloslav Chlupáč, Vladimír Preclík a Zdena Fibichová. Nejstarší a všemi respektovaný Miloslav Chlupáč inicioval založení studentského spolku Volné sdružení veselých umělců, který vystavil své práce roku 1946. Školní rok 1948–49 strávil Zdeněk Palcr na stáži u prof. Lazarova v sofijské Akademii.\n\nPo úspěšném ukončení studia musel Palcr absolvovat v letech 1950–52 základní vojenskou službu a poté spolu s prof. Wagnerem a svými spolužáky Podhrázským a Chlupáčem pracoval dva roky na Slovensku při restaurování sgrafit na zámku Fričovce. Zde se také seznámil se Zuzanou Kurucovou, která se za něj provdala.\n\nNásledující roky (1955–56) pracoval jako restaurátor na jihu Čech společně se Stanislavem Podhrázským a Mikulášem Medkem. Roku 1957 se stal členem tvůrčí skupiny Máj 57 a vystavoval na všech jejích skupinových výstavách až do roku 1964.\n\nV roce 1960 vystavil sochy společně s kresbami S. Podhrázského v Alšově síni UB, ale svou první samostatnou výstavu měl až v roce 1970 v Nové síni. Roku 1964 pracoval na sochařském symposiu v St. Margarethen v Rakousku a zúčastnil se rovněž dvou sympozií ve Vyšných Ružbachoch na Slovensku (1966, 1967). V letech 1969–72 byl členem výboru sekce malířů, sochařů a grafiků SČVU a kurátorem několika výstav. Byl vybrán pro světovou výstavu Expo v Montrealu (1967) a roku 1970 byl pozván do Ósaky, aby zde realizoval spolu s arch. Rudišem rozměrný reliéf (60 x 4,5 m) z litého betonu v Československém výstavním pavilonu.\n\nOd roku 1974 pracoval jako restaurátor sgrafit zámku v Litomyšli spolu se Stanislavem Podhrázským, Olbramem Zoubkem a Václavem Boštíkem. Jeho vlastní dílo vznikalo pouze za zimní přestávky v restaurátorské práci. Věnoval se návrhům filmových plakátů a sochařské tvorbě v malém ateliéru na Letné. Od roku 1971 postupně přestavěl stodolu ve Zdibech a zřídil zde svůj druhý ateliér. V sedmdesátých letech podnikl cesty do Paříže (1977) a do Polska (1978). Ve spolupráci s architektem Rudišem vytvořil v 80. letech reliéfní stěnu v Brně-Lesné (1982) a pískovcovou sochu pro sídliště v Brně-Líšni (1988). Své ateliérové práce odmítal vystavovat a zúčastnil se pouze jediné výstavy v Městském muzeu v Litomyšli (Boštík, Palcr, Podhrázský, Zoubek, 1986). Roku 1996 potvrdil ochotu uskutečnit retrospektivní výstavu svého díla v Městské knihovně v Praze, plánovanou na rok 1997 k jeho sedmdesátinám. Retrospektivní výstava se nakonec uskutečnila roku 1997 v SGVU v Náchodě a následujícího roku byla přenesena do SGVU v Litoměřicích a Muzea v Litomyšli.\nTěchto výstav se sochař nedožil, neboť 12. července 1996 v Praze zemřel.\n\nZdeněk Palcr přišel studovat na VŠUP s vlastní představou o soše a přestože si profesora Wagnera vážil, jeho lyrická abstrakce mu byla cizí, stejně jako oblost nebo měkkost sochy.. Inspiraci hledal u Oty Gutfreunda a v 50. letech ho zkoumání stavby, kompozice a tělesnosti Gutfreundových soch zaujalo natolik, že vytvořil několik volných variací na jeho díla. Podobně ho inspirovaly plastiky pařížských sochařů Henri Laurense, Raymonda Duchampa-Villona, Alexandera Archipenka, Constant Permekeho nebo Charlese Despiau (Hlava, 1955). Kromě kompaktní stavby sochy v řádu kubizujícího tvarosloví bylo jeho snahou do povrchu promítnout neklid a expresivní prvek v podobě šrafů, vrypů nebo hrubší modelace.\nPodle Kapusty byla základní charakteristikou Palcrových ženských figur – stojících, ležících, sedících i portrétů – plnost a vyváženost tělesných objemů rozvržených v ploše, zřetelná obrysovost, harmonie proporčních vztahů, ozřejmování se části v rámci soudržného lineárního, kubizujícího sochařského celku. (Sedící žena (mramor) 1962, GHMP)\n\nNa počátku 60. let se Palcrovo pojetí sochy vyvíjí ke zploštění objemu, geometrizaci tvaru a monumentalizaci. Prvky tělesnosti figury a její atributy ustupují a nakonec mizí až ke konečnému tvaru abstraktní stély. Pohyb je někdy naznačen zvlněním (Stojící torzo, 1965), tělesné znaky jsou postupně redukovány a nahrazeny geometrickým narušením plochy v podobě válce nebo římsy (Stojící figura II, 1966), až nakonec zcela opuštěny a figura zůstává volně naznačena jen v obrysu ploché stély – monolitu s horizontální základnou (Stojící figura, 1976). Palcrovy sochy nepřestaly být figurální, ale při určení pro frontální pohled se jejich hlavní účinek soustředil na působení proporcí, obrysu a modelaci povrchu, který měl být nositelem významů (určitost/neurčitost, uvolnění/utužení, vláčnost/pevnost). Pro sochaře byl důležitý princip stání nebo vztyčení figury, ztělesnění hmotnosti, vztah k základu (svázanost se zemí v původním i přeneseném smyslu), uzavřenost vlastního prostoru sochy. Sochy, kde převažoval nějaký vedlejší význam jako opření o něco, podepření, vzepření něčemu, později zničil.\n\nPalcr byl intelektuál, který o sochařství hluboce přemýšlel a sochu považoval za „ztělesněnou přítomnost duchovního světa“ . Během 80. let, podporován i diskusemi s filosofem Petrem Rezkem, si vytvořil nekompromisní názor na to co je a není sochou a vymezoval se vůči pracím svých kolegů, kteří se zabývali objekty a instalacemi.\n\nPro něj samotného měl stále složitější filosofický náhled na vlastní tvorbu tragický důsledek v tvůrčím znejistění, které mu bránilo rozhodnout o definitivním vzhledu svých soch. Uzavřenost vůči okolí a chybějící reflexe jeho tvorby ze strany publika a kritiků jeho situaci komplikovala. Ve svém ateliéru ponechával z tohoto důvodu od konce 70. let všechny sochy v sádře a některé znovu upravoval a přepracovával, aniž by byl schopen celý proces ukončit alespoň patinací, jestliže odlití do bronzu nebylo z finančních důvodů proveditelné. Ze stejného důvodu odmítal (s jedinou výjimkou v roce 1986) od roku 1970 vystavovat.\n\nSochařova tvorba z 80. a 90. let zůstala téměř neznámá a posledním zveřejněným svědectvím, které je ale spíše uměleckým fotografickým dokumentem o vztahu světla a bílých sádrových monumentů v sochařově ateliéru, jsou fotografie Jana Svobody z roku 1975. V rozhovoru, který roku 1990 vedl s Karlem Srpem, hovoří o návratu k objemu a modelaci postavy jako o budování celku ze sestavy reliéfů a rozvíjení plastičnosti objemu z plochy. Přestože v abstrakci tvaru dospěl do stadia, kdy už pro něj bylo zdánlivě obtížné vrátit se zpět k figuře, jeho poslední realizace v Brně (Sedící žena, 1988) takové východisko naznačuje.\n\nKoncem 90. let se podařilo inventarizovat a dokumentovat sochy uskladněné v sochařově ateliéru a alespoň zčásti je časově zařadit. Palcr dokončil patinací několik bust, kde tvar ploché stély určené pro frontální pohled, oživuje drobnými naznačenými detaily úst nebo ruky. Přestože sochař záměrně odmítal modelaci v hlíně a svá díla tvořil nanášením sádry na kovovou kostru, jeho poslední nedokončené figurální studie opouštějí kubistická východiska a vracejí se k oblým tvarům.\nKromě sochařské tvorby se Zdeněk Palcr od 60. let zajímal o film a je autorem oceňovaných filmových plakátů.\n\n\n\n\n\n\n\n\n\n\n"}
{"id": "973698", "url": "https://cs.wikipedia.org/wiki?curid=973698", "title": "Orol", "text": "Orol\n\nOrol ( , 1118 m n. m.) je hora v Kysuckých Beskydech (na polské straně Beskid Żywiecki) na slovensko-polské státní hranici. Nachází se v hlavním hřebeni mezi vrcholy Malá Rača (1153 m) na severozápadě a Veľká Červenková (1131 m) na východě. Malá Rača je oddělena Sedlem pod Orlom (1060 m), Veľká Červenková sedlem Zrubitá (980 m). Na jih z hory vybíhá rozsocha směřující k vrcholu Kýčera (1005 m) a sevřená mezi údolí Veľkého potoka na východě a Klubinskou dolinu na západě. Severní svahy hory klesají do údolí potoka Racza. Na této straně vede po úbočí červeně značená dálková turistická trasa Główny Szlak Beskidzki. Přes vrchol prochází Hlavní evropské rozvodí.\n\n\n"}
{"id": "973700", "url": "https://cs.wikipedia.org/wiki?curid=973700", "title": "Opala", "text": "Opala\n\nOpala ( \"Опала\") je název vulkanického komplexu nacházejícího se v jižní části Kamčatky, východně od masivu Bolšaja Ipelka, největší vulkanické struktury v této oblasti. Komplex sestává z masivní, 12 × 14 km široké kaldery a stratovulkánu, nacházejícího se na severním okraji kaldery. Kaldera má stáří 40 000 let, stáří stratovulkánu se odhaduje na pleistocén. Vrchol stratovulkánu je ukončen 2,5 km širokým kráterem ve kterém se nachází sopečný dóm. Poslední větší erupce se odehrála před 1500 lety, kdy došlo k vymrštění asi 10 km³ ryolitové tefry.\n\n"}
{"id": "973701", "url": "https://cs.wikipedia.org/wiki?curid=973701", "title": "ÉF Bastia", "text": "ÉF Bastia\n\nÉF Bastia (celým názvem Étoile Filante Bastiaise) je francouzský fotbalový klub z města Biguglia poblíž Bastie na ostrově Korsika hrající amatérskou ligu Championnat de France amateur 2. Klub byl založen v roce 1920 (letopočet založení je i v klubovém logu) a jeho domácím hřištěm je stadion Stade François Monti s kapacitou 1 000 míst.\n\n"}
{"id": "973703", "url": "https://cs.wikipedia.org/wiki?curid=973703", "title": "Mutnovskaja sopka", "text": "Mutnovskaja sopka\n\nMutnovskaja sopka nebo Mutnovskij ( \"Мутновская сопка\" nebo \"Мутновский\") je název vulkanického komplexu, nacházejícího se v jižní části Kamčatky. Je to jedna z nejaktivnějších sopek této oblasti, jen v 20. století bylo zaznamenáno přibližně 15 erupcí. Většina erupcí měla explozivní charakter, intenzita erupcí byla středně silná. Komplex se skládá ze čtyř částečně se překrývajících stratovulkánů převážně čedičového složení a jeho vrchol tvoří soustava kráterů.\n\n"}
{"id": "973709", "url": "https://cs.wikipedia.org/wiki?curid=973709", "title": "Vysokij (2161 m)", "text": "Vysokij (2161 m)\n\nVysokij ( \"Высокий\") je v současnosti neaktivní stratovulkán, nacházející se ve východní vulkanické zóně poloostrova Kamčatka, asi 30 km severovýchodně od Kronockého vulkánu, jako poslední člen řetězu stratovulkánů probíhajícího od komplexu Gamčen. Masiv 2161 m vysoké sopky leží na východním svahu staršího, pleistocénního štítového vulkánu \"Bogdanovič\". Sopka byla aktivní převážně v holocénu – poslední aktivita se odehrála přibližně 50 let před začátkem našeho letopočtu.\n\n"}
{"id": "973711", "url": "https://cs.wikipedia.org/wiki?curid=973711", "title": "Vysokij (1234 m)", "text": "Vysokij (1234 m)\n\nVysokij ( \"Высокий\") je v současnosti neaktivní stratovulkán, nacházející se v jižní části poloostrova Kamčatka, mezi sopkami Asača a Mutnovskij. Ve stavbě masivu převládají bazalty. Doba poslední erupce vulkánu Vysokij není známa, ale odhaduje se na holocén.\n\n"}
{"id": "973713", "url": "https://cs.wikipedia.org/wiki?curid=973713", "title": "Kristy (okres Sobrance)", "text": "Kristy (okres Sobrance)\n\nKristy jsou obec na Slovensku. Nacházejí se v Košickém kraji, v okrese Sobrance. Obec má rozlohu 7,9 km² a leží v nadmořské výšce 108 m. V roce 2011 v obci žilo 312 obyvatel. První písemná zmínka o obci pochází z roku 1333.\n"}
{"id": "973714", "url": "https://cs.wikipedia.org/wiki?curid=973714", "title": "Golaja sopka", "text": "Golaja sopka\n\nGolaja sopka ( \"Голая\") je menší, v současnosti neaktivní stratovulkán, nacházející se v jižní části Kamčatky, asi 10 km jižně od komplexu Asača. Masiv sopky je tvořen převážně bazalty a v jeho širším okolí se nachází několik menších struskových kuželů a štítových sopek. Doba poslední erupce není známa, ale odhaduje se na konec pleistocénu až začátek holocénu.\n\n"}
{"id": "973717", "url": "https://cs.wikipedia.org/wiki?curid=973717", "title": "Lekárovce", "text": "Lekárovce\n\nLekárovce jsou obec na Slovensku. Nacházejí se v Košickém kraji, v okrese Sobrance. Obec má rozlohu 12,27 km² a leží v nadmořské výšce 108 m. V roce 2011 v obci žilo 962 obyvatel. První písemná zmínka o obci pochází z roku 1400.\n\nDo roku 1945 byla obec součástí Podkarpatské Rusi jako výběžek této země do území Slovenska. Poté, kdy SSSR obsadil nejvýchodnější část tehdejšího Československa, byly Lekárovce připojeny ke Slovensku jako náhradu za 250 km území v okresech Kráľovský Chlmec a Veľké Kapušany s obcí Ašvaň, Batva, Čop, Galoč, Komárovce, Malé Slemence, Palaď, Palov, Rátovce, Surty, Šalamúnová, Téglás.\n\n"}
{"id": "973719", "url": "https://cs.wikipedia.org/wiki?curid=973719", "title": "Moscazzano", "text": "Moscazzano\n\nMoscazzano je italská obec v provincii Cremona v oblasti Lombardie.\n\nV roce 2012 zde žilo 817 obyvatel.\n\nBertonico (LO), Credera Rubbiano, Montodine, Ripalta Cremasca, Ripalta Guerina, Turano Lodigiano (LO)\n\nZdroj: \n\n"}
{"id": "973720", "url": "https://cs.wikipedia.org/wiki?curid=973720", "title": "Otdělnyj", "text": "Otdělnyj\n\nOtdělnyj ( \"Отдельный\") je název vulkanického komplexu, nacházejícího se v jižní části poloostrova Kamčatka, východně od řeky Savan, jejíž je zdrojnicí.\n\nKomplex sestává z několika menších štítových sopek a struskových kuželů čedičového složení a holocénního stáří, který leží na starším, pleistocénním štítovém vulkánu \"Savan\". Dominantními centry komplexu jsou sopky \"Otdělnyj\" a \"Tundrovyj\", nacházející se na jeho západním okraji. Stáří poslední erupce komplexu Otdělnyj není známo, ale odhaduje se na konec pleistocénu až holocén.\n\n"}
{"id": "973723", "url": "https://cs.wikipedia.org/wiki?curid=973723", "title": "Ostaněc", "text": "Ostaněc\n\nOstaněc ( \"Останец\") je název vulkanického masivu, nacházejícího se v jižní části poloostrova Kamčatka. Masiv tvoří tři štítové vulkány, dva starší, pleistocénního stáří (\"Savan\" a \"Igolki\") a mladší štítová sopka \"Ostaněc\", která se nachází jižně od Savana. Ostaněc je obklopen větší skupinou holocénních struskových kuželů, přibližně stejné stáří má i druhá skupina, nacházící se severně a východně od sopky Igolki. Doba poslední erupce není známa.\n\n"}
{"id": "973724", "url": "https://cs.wikipedia.org/wiki?curid=973724", "title": "Nižná Rybnica", "text": "Nižná Rybnica\n\nNižná Rybnica je obec na Slovensku. Nachází se v Košickém kraji, v okrese Sobrance. Obec má rozlohu 9 km² a leží v nadmořské výšce 118 m. V roce 2011 v obci žilo 412 obyvatel. První písemná zmínka o obci pochází z roku 1333.\n\n"}
{"id": "973726", "url": "https://cs.wikipedia.org/wiki?curid=973726", "title": "Piratkovskij", "text": "Piratkovskij\n\nPiratkovskij ( \"Пиратковский\") je menší, 1322 m vysoký, v současnosti neaktivní stratovulkán, nacházející se v jižní části poloostrova Kamčatka, severovýchodně od kommplexu Chodutka. Mladší vulkanická stavba překrývá starší, pleistocénní struktury a vrchol je ukončen menší kalderou. Doba poslední erupce není známa, ale odhaduje se na holocén.\n\n"}
{"id": "973727", "url": "https://cs.wikipedia.org/wiki?curid=973727", "title": "Troyes AC", "text": "Troyes AC\n\nTroyes AC (celým názvem Espérance Sportive Troyes Aube Champagne) je francouzský fotbalový klub z města Troyes. Klub byl oficiálně založen v roce 1986 (letopočet založení je i v klubovém logu) a jeho domácím hřištěm je stadion Stade de l'Aube s kapacitou 20 400 diváků. Je třetím profesionálním klubem v Troyes v historii (po ASTS a TAF).\n\nV sezóně 2012/13 obsadil 19. místo v Ligue 1 a tím pádem sestoupil do nižší Ligue 2. V sezóně 2014/15 si účast v Ligue 1 opět vybojoval, když skončil na celkovém 1. místě ve druhé francouzské lize.\n\n\"Aktuální k lednu 2014\n\n"}
{"id": "973729", "url": "https://cs.wikipedia.org/wiki?curid=973729", "title": "Nižné Nemecké", "text": "Nižné Nemecké\n\nNižné Nemecké je obec na Slovensku. Nachází se v Košickém kraji, v okrese Sobrance. Obec má rozlohu 7,25 km² a leží v nadmořské výšce 115 m. V roce 2011 v obci žilo 321 obyvatel. První písemná zmínka o obci pochází z roku 1353.\n"}
{"id": "973730", "url": "https://cs.wikipedia.org/wiki?curid=973730", "title": "Chodutka", "text": "Chodutka\n\nChodutka ( \"Ходутка\") je název stratovulkanického komplexu, nacházejícího se v jižní části ruského poloostrova Kamčatka. Komplex tvoří soustava dvou stratovulkánů, několika maarů, struskových kuželů a lávových dómů. Novější vulkanická stavba vulkánu \"Chodutka\", která se vytvořila během pozdního pleistocénu až holocénu, částečně překrývá starší struktury stratovulkánu \"Prjemyš\". Nejmladší maar \"Chodutkinskij\" vznikl přibližně před 2800 lety. Na severozápadním svahu vulkánu Prjemyš se nacházejí i termální prameny.\n\n"}
{"id": "973734", "url": "https://cs.wikipedia.org/wiki?curid=973734", "title": "Ozernoj", "text": "Ozernoj\n\nOzernoj ( \"Озерной\") je menší, 562 m vysoký, v současnosti neaktivní štítová sopka, nacházející se v jižní části poloostrova Kamčatka, asi 10 km severozápadně od stratovulkánu Ksudač. V horninové stavbě vulkánu převládají bazalty. Doba poslední erupce není známa.\n\n"}
{"id": "973750", "url": "https://cs.wikipedia.org/wiki?curid=973750", "title": "Orechová", "text": "Orechová\n\nOrechová je obec na Slovensku. Nachází se v Košickém kraji, v okrese Sobrance. Obec má rozlohu 3,4 km² a leží v nadmořské výšce 135 m. V roce 2011 v obci žilo 250 obyvatel. První písemná zmínka o obci pochází z roku 1299.\n"}
{"id": "973758", "url": "https://cs.wikipedia.org/wiki?curid=973758", "title": "Ksudač", "text": "Ksudač\n\nKsudač ( \"Ксудач\") je v současnosti neaktivní stratovulkán, nacházející se v jižní části poloostrova Kamčatka. Masiv vulkánu je tvořen převážně čedičově-andezitovými lávami, částečně přeměněnými a dacitovými pyroklastiky. Jeho vrchol je ukončen pěti překrývajícími se kalderami, ve východní části kalderového komplexu se nachází několik jezer (\"Bolšoje\" a \"Kratěmoje ozero\").\n\nTři mladší kaldery vznikly v posledních 10 000 letech (v letech 7900, 5000 a 240 před Kr.) Poslední erupce (240 př. Kr.) byla jedna z největších na Kamčatce během holocénu, objem vyvržené tefry dosáhl 15 km³ a objem pyroklastických proudů 3 až 4 km³. Historicky zaznamenaná erupce na jaře roku 1907 také nebyla, co se týče objemu vyvržených sopečných produktů, nejmenší - 2,4 km³ tefry.\n\n.\n"}
{"id": "973782", "url": "https://cs.wikipedia.org/wiki?curid=973782", "title": "Beleňkaja", "text": "Beleňkaja\n\nBeleňkaja ( \"Беленькая\") je menší, 892 m vysoký stratovulkán, nacházející se v jižní části poloostrova Kamčatka, jihozápadně od stratovulkánu Ksudač a severozápadně od komplexu Kellja. V horninovém složení vulkánu převládají bazalty. Doba poslední erupce není známa, ale odhaduje se na holocén.\n\n"}
{"id": "973786", "url": "https://cs.wikipedia.org/wiki?curid=973786", "title": "Ostrov (okres Sobrance)", "text": "Ostrov (okres Sobrance)\n\nOstrov je obec na Slovensku. Nachází se v Košickém kraji, v okrese Sobrance. Obec má rozlohu 11,12 km² a leží v nadmořské výšce 100 m. V roce 2011 v obci žilo 292 obyvatel. První písemná zmínka o obci pochází z roku 1336.\n\n"}
{"id": "973787", "url": "https://cs.wikipedia.org/wiki?curid=973787", "title": "Montodine", "text": "Montodine\n\nMontodine je italská obec v provincii Cremona v oblasti Lombardie.\n\nV roce 2012 zde žilo 2 589 obyvatel.\n\nBertonico (LO), Castelleone, Castiglione d'Adda (LO), Gombito, Moscazzano, Ripalta Arpina, Ripalta Cremasca, Ripalta Guerina\n\nZdroj: \n\n"}
{"id": "973788", "url": "https://cs.wikipedia.org/wiki?curid=973788", "title": "Kellja", "text": "Kellja\n\nKellja ( \"Келля\") je název skupiny menších stratovulkánů, nacházejících se v jižní části Kamčatky, severně od stratovulkánu Želtovskij. Komplex se skládá ze tří, částečně se překrývajících kalder s průměrem 3,5 km, několika lávových dómů a stratovulkánů, které leží ve starší, pleistocénní kaldeře \"Prizrak\". Doba poslední erupce komplexu není známa, ale odhaduje se na holocén.\n\n"}
{"id": "973789", "url": "https://cs.wikipedia.org/wiki?curid=973789", "title": "Mediální manipulace", "text": "Mediální manipulace\n\nMediální manipulace je vědomě vytvářené mediální zkreslení s cílem prosadit v masových sdělovacích prostředcích něčí agendu a manipulovat názory veřejnosti. Zahrnuje řadu souvisejících technik, kterými stoupenci vytvářejí obraz nebo argument upřednostňující jejich partikulární zájmy. \n\nTaková taktika zahrnuje i použití argumentačních klamů a propagandistických technik.\n\nAktivismus má tendenci být tvořen jednotlivci. Skládá se ze snahy nařídit, bránit, nebo se snaží o přímé sociální změny. Může mít celou řadu podob a to od psaní dopisů či novin, politických kampaní, ekonomického aktivismu jako jsou bojkoty nebo pouliční pochody ale také stávky nebo hladovky.\nKomerční reklama je tvořena společnostmi na podporu svých výrobků nebo služeb. Nekomerční společnosti, které platí reklamu na jiné položky než zboží zahrnují politické strany, zájmové skupiny, náboženské organizace a vládní agentury. \nNejčastěji požadovaný výsledek je řídit chování spotřebitelů ve vztahu k obchodním nabídkám. Reklamní zprávy jsou obvykle hrazeny sponzory a pomocí tradičních médií, včetně hromadných sdělovacích prostředků jako jsou noviny, časopis, televizní reklamy, rozhlasové reklamy, nová média, blogy, webové stránky apod.\n\nPropaganda je forma komunikace, která má za cíl ovlivnit postoj společenství. Během jednoho dne se setkáváme s několika informacemi, proto přestáváme rozlišovat kdy se jedná o pouhé podání informace a kdy jde o cíl ovlivnit myšlení o daném tématu, propagovat určitou myšlenku apod. Propaganda se snaží prosadit svůj názor bez ohledu a názorů druhých. \n\nPsychologická válka je v některých případech synonymní s propagandou. Hlavní rozdíl je, že k propagandě běžně dochází v rámci národa (státu), zatímco psychologická válka obvykle probíhá mezi národy (státy) a to například během války. Cílovou skupinou může být vláda, organizace, skupiny ale i jednotlivci. \n\nZ lat. \"censor\" = odhadce, posuzovatel v oblasti médií a sdělovacích prostředků, je to nástroj který kontroluje a určuje informace určené k veřejnému šíření.\n"}
{"id": "973790", "url": "https://cs.wikipedia.org/wiki?curid=973790", "title": "Petrovce (okres Sobrance)", "text": "Petrovce (okres Sobrance)\n\nPetrovce jsou obec na Slovensku v okrese Sobrance.\n\nV odlesněné kotlině pohoří Popričné leží v nadmořské výšce 290 m obec Petrovce. Obec je obklopena listnatými lesy vhodnými na sběr hub a myslivost. Ve vesnici je sportovní areál a dva rybníky, vhodné na turistiku nebo sportovní rybolov.\n\nLyžařský vlek, který se nachází v katastru obce, v nedávné minulosti sloužil veřejnosti, ale především dětskému domovu v Koromli - v současnosti je tento vlek mimo provoz.\n"}
{"id": "973791", "url": "https://cs.wikipedia.org/wiki?curid=973791", "title": "Želtovskij", "text": "Želtovskij\n\nŽeltovskij ( ) je v současnosti neaktivní stratovulkán, nacházející se v jižní části poloostrova Kamčatka. Vulkán leží na starších, pleistocénních strukturách a současný tvar byl vytvořen sopečnou činností v holocénu. Základnu tvoří kaldera s rozměry 4 × 5 km, která vznikla přibližně před 8000 lety. Pozdější erupce vyformovaly vrcholový kráter s průměrem 1,6 km, ve kterém se nacházejí i čtyři lávové dómy. Na svazích vulkánu, převážně na jeho severovýchodní straně se nachází i několik struskových kuželů. V historické době byly zaznamenány jen dvě erupce, první v roce 1923 a druhá začátkem jara 1972.\n\n\n"}
{"id": "973793", "url": "https://cs.wikipedia.org/wiki?curid=973793", "title": "Iljinskij (sopka)", "text": "Iljinskij (sopka)\n\nIljinskij ( ) je v současnosti neaktivní stratovulkán, nacházející se v jižní části poloostrova Kamčatka, na severovýchodním okraji Kurilského jezera. Sopka leží na starší kaldeře s průměrem 4 km a vznikla asi před 7600 lety během mohutné erupce, která vytvořila i současnou podobu Kurilského jezera. Další větší erupce proběhly před 4850 a 2000 lety. Jediná historicky zaznamenaná erupce se odehrála v roce 1901, šlo o menší podzemní erupci z parazitického kráteru na východním svahu.\n\nZápadní svah vulkánu je pokryt četnými parazitickými krátery, na východním se nachází pouze výše zmíněný jeden kráter. Z geologického hlediska se sopka skládá z mnoha různých hornin, od čedičů přes andezity až po dacity. Nachází se zde vrstvy tefry i lávové proudy.\n\n\n"}
{"id": "973794", "url": "https://cs.wikipedia.org/wiki?curid=973794", "title": "Iljinskij", "text": "Iljinskij\n\nIljinskij může být:\n\n"}
{"id": "973812", "url": "https://cs.wikipedia.org/wiki?curid=973812", "title": "Seznam svatořečení a blahořečení papežem Františkem", "text": "Seznam svatořečení a blahořečení papežem Františkem\n\nToto je seznam svatořečených a blahořečených osobností a také prohlášených za ctihodné papežem Františkem.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "973814", "url": "https://cs.wikipedia.org/wiki?curid=973814", "title": "Dikij Grebeň", "text": "Dikij Grebeň\n\nDikij Chrebet ( ), nebo též Dikij Grebeň (\"Дикий Гребень\") je komplex lávových dómů, nacházejících se ve středu vulkanotektonické deprese (kaldery) \"Paužetka\" v jižní části poloostrova Kamčatka.\n\nKaldera má rozměry 20× 25 km a vznikla koncem pleistocénu, asi před 250 000 lety. Dikij Grebeň, jakož i východněji položená kaldera Kurilské jezero jsou mladší, vulkanická činnost se začala přibližně před 7 600 lety. Hlavní fáze vulkanismu se odehrála před 1 600 lety, čehož pozůstatkem je skoro 10 km³ dacitových a 3 km³ andezitových láv a tefry datované do této doby.\n\n"}
{"id": "973820", "url": "https://cs.wikipedia.org/wiki?curid=973820", "title": "Košelev", "text": "Košelev\n\nKošelev ( \"Кошелев\") je v současnosti neaktivní stratovulkanický komplex, sestávající ze čtyř stratovulkánů seřazených v linii východ-západ, nacházející se v jižní části ruského poloostrova Kamčatka. Komplex leží na starším, pleistocénním štítovém vulkánu. Na západním svahu samotného vulkánu Košelev (který je zároveň nejvyšším bodem komplexu) a v okolí vrcholového kráteru struskového kužele \"Valentin\" se nacházejí četná hydrotermální pole. Jediná zaznamenaná erupce se datuje na konec 17. století.\n\n"}
{"id": "973824", "url": "https://cs.wikipedia.org/wiki?curid=973824", "title": "Kambalnyj", "text": "Kambalnyj\n\nKambalnyj ( ) je stratovulkán, nacházející se na poloostrově Kamčatka. S výškou 2156 m je to nejvyšší vulkán jižní části poloostrova.\n\nDoba nejvyšší erupční aktivity není známa, ale patice struskových kuželů a jejich lávové proudy, nacházející se na západním a jihovýchodním svahu sopky, jsou poměrně mladé a také depozita horninových sesuvů, které byly uvolněny při kolapsu stavby vulkánu, mají podle radiometrického datování pouze 6 300 let. Na svazích vulkánu se vyskytují i aktivní fumaroly, což všechno inklinuje k tomu, že poslední erupce se odehrála jen před pár tisíci lety. Neověřené jsou záznamy o erupci v roce 1767.\n\nK poslední erupci sopky došlo v březnu 2017.\n\n"}
{"id": "973825", "url": "https://cs.wikipedia.org/wiki?curid=973825", "title": "Klášter Horezu", "text": "Klášter Horezu\n\nKlášter Horezu (rumunsky \"Mănăstirea Hurezi\") je pravoslavný monastýr v rumunském Valašsku (rum. Oltenia, v župě Vâlcea) na úpatí Jižních Karpat. Klášter dal v roce 90. letech 17. století postavit valašský kníže Constantin Brâncoveanu (1654-1714). Jeho jméno je pravděpodobně odvozeno od křiku sov (rumunsky \"„huhurezi\"\") žijících v okolních lesích. Na pahorku vystavěný, 3 ha rozlehlý, klášterní komplex byl od roku 1827 vícekrát restaurován. V roce 1993 byl zapsán na seznam světového kulturního dědictví UNESCO.\n\nJe zřejmě nejvýznamnějším příkladem tzv. Brâncoveanského stylu (rumunské renesance). Je známý pro svou architektenickou čistotou a rovnováhou, bohatou sochařskou a kamenickou výzdobu a mnohé nástěnné fresky.\n\n"}
{"id": "973826", "url": "https://cs.wikipedia.org/wiki?curid=973826", "title": "Galerie Nová síň", "text": "Galerie Nová síň\n\nGalerie Nová síň je moderní funkcionalistická výstavní síň v Praze 1, Voršilská 139/3, kterou roku 1934 financoval a postavil umělecký spolek Jednota umělců výtvarných.\n\nJednota umělců výtvarných, založená už roku 1895, neměla vlastní výstavní prostory ani spolkové místnosti. Od roku 1913 sídlila v domě U Vejvodů a spolu s ostatními uměleckými spolky k výstavám využívala sály Obecního domu.\nSpolek shromažďoval prostředky na stavbu vlastní budovy, ale ty nepostačovaly na zakoupení pozemku v centru města. Možnost získat pozemek se naskytla až roku 1933, kdy byla uzavřena smlouva s řádem sv. Voršily o pronájmu nevyužívané parcely v Ostrovní ulici.\nPlány na stavbu moderní budovy se dvěma výstavními sály s proskleným zastřešením a přirozeným horním světlem, kancelářemi, spolkovou místností a příslušenstvím zhotovil člen JUV architekt Jaroslav Rössler, žák Jana Kotěry, stavbu provedl arch. Fr. Strnad, rovněž člen JUV.\nVolba místa byla významná i ze symbolického hlediska, protože se nachází v bezprostřední blízkosti Národního divadla. Autoři výzdoby Národního divadla Josef Václav Myslbek, František Ženíšek, Václav Brožík, Vojtěch Hynais, Mikoláš Aleš, a Jindřich Bubeníček byli zakládajícími členy spolku.\nStavba byla zahájena koncem května 1934, a ještě v září téhož roku kolaudována. Původní velmi omezený rozpočet byl dodržen a spolku nevznikl žádný dluh. Zahájení první výstavy předcházela slavnostní členská schůze v nové klubovně JUV dne 9. října, kterou uváděl předseda Oldřich Blažíček a zúčastnil se jí předseda Akademie věd a umění J.B. Foerster. Další společenské událostí spojené s otevřením nového domu JUV navštívili novináři, ministr školství a osvěty Jan Krčmář, čestný předseda JUV Alfons Mucha, primátor Karel Baxa.\nNa slavnostním večeru v sále Autoklubu účinkovali členové opery Národního divadla.\nV předvečer státního svátku 27. října byla výstavní síň slavnostně otevřena jubilejní 70. členskou výstavou JUV.\n\nSoupis výstav JUV uvádí\nV 50. letech byla činnost všech spolků utlumena nebo zakázána, výstavní síń převzal státem řízený podnik Dílo. Přesto se zde uskutečnily výstavy několika významných umělců: \nSkupina M 57, Milan Grygar, Alois Vitík, Julie Winterová-Mezerová, Mary Duras, Ladislav Čepelák, Jiří Corvin, Miloslav Chlupáč, František Tichý.\n\nK uvolnění došlo až v polovině 60. let, kdy se Nová síň stala jednou z nejprestižnějších výstavních galerií. Jako přelomová je vnímána Výstava D na jaře roku 1964, kde prezentovali svá díla Jiří Balcar, Vladimír Boudník, Josef Istler, Čestmír Janošek, Jan Koblasa, Mikuláš Medek, Karel Nepraš, Robert Piesen, Zbyněk Sekal, Jiří Valenta, Aleš Veselý.\n\nNásledovaly výstavy:\nTvůrčí skupina Máj, Tvůrčí skupina UB 12, Jiří Schmidt, Mikuláš Medek, Josef Jíra, Andrej Bělocvětov, Alois Vitík, Jiří John, Jan Smetana, Vladimír Janoušek, Stanislav Kolíbal, Stanislav Hanzík, František Ronovský, Karel Trinkewitz, Václav Boštík, Vojtěch Preissig, Josef Klimeš, Ladislav Zívr, Oldřich Smutný, Jiří Sopko, Jaroslav Paur, Skupina 42, Eva Švankmajerová, Zdeněk Palcr, Miloš Ševčík, Jiří Seifert.\n\nPo okupaci Československa Novou síň opět ovládl normalizační SČVU a výstavy, které zde probíhaly, měly často jednoznačné politické zabarvení:\nK výročí osvobození Československa Sovětskou armádou, K Mezinárodnímu roku ženy, K výročí založení Mezinárodního svazu studentstva, K 30. výročí Vítězného února, Vyznání životu a míru.\nJen zřídka se podařilo prosadit autorské výstavy významných výtvarníků:\nTheodor Pištěk (1978), Josef Jíra (1979), František Ronovský (1980), Čestmír Kafka (1989)\nV 70. a 80. letech měl v budově sídlo Klub přátel výtvarného umění\n\nPo roce 1989 slouží Nová síň opět výstavám členů JUV a jejich hostů.\nSoučástí výstavního programu se staly autorské výstavy významných českých malířů:\nZaostalí, Stanislav Podhrázský, Zdeněk Sýkora, Jiří Sozanský, Jiří Sopko, Pavel Nešleha, Josef Hampl, Bedřich Dlouhý, Otakar Slavík, Ivan Ouhel, Petr Pavlík, Zdenek Hůla, Adriena Šimotová, Zbyšek Sion, Miroslav Štolfa\na konceptuálních projektů vytvořených přímo pro prostory Nové síně:\nJoska Skalník, Adéla Matasová, Ivan Kafka, Ivana Hejduková\n\nGalerie pravidelně vystavuje sochařská díla:\nAleš Veselý, Vojtěch Adamec, Václav Frydecký, Jiří Kačer, Marius Kotrba, Michal Blažek, Jasan Zoubek, Antonín Kašpar\nkeramiku:\nJindřiška Radová, Jiří Laštovička, Eva Slavíková, Tomáš Proll\numělecké sklo:\nZdeněk Lhotský, Eliška Rožátová, František Vízner, Oldřich Plíva, Marián Karel, Aleš Vašíček, Ján Zoričák, Eva Fišerová\ndává prostor mladší generaci výtvarníků:\nJan Pištěk, Jiří David, Petr Kvíčala, Vladimír Kokolia, Xénia Hoffmeisterová, Petr Fiala, Jiří Mikeska\na zve hosty ze zahraničí:\nJiří Hilmar, Franta (František Mertl), Juraj Meliš, Kari Huhtamo, Mimmo Roselli, Tony Cragg, Gordon Matta-Clark, Jürgen Drescher, Philippe Ramette, Jacques Monory, Nancy Davidson, Larry Clark, H B Staub\nPodrobný přehled výstav:\n\nDnes je Nová síň územně součástí kláštera a ve vlastnictví Komunity Římské unie řádu sv. Voršily v Praze. Výstavní činnost Galerie Nová síň zajišťuje pro soukromého provozovatele manažerka galerie Markéta Poláková. Nová síň je také místem předaukčních výstav přední české aukční síně Prague Auctions.\n\n"}
{"id": "973829", "url": "https://cs.wikipedia.org/wiki?curid=973829", "title": "Podhoroď", "text": "Podhoroď\n\nPodhoroď je obec na Slovensku. Nachází se v Košickém kraji, v okrese Sobrance. Obec má rozlohu 16,61 km² a leží v nadmořské výšce 339 m. V roce 2011 v obci žilo 388 obyvatel. První písemná zmínka o obci pochází z roku 1406.\nPoprvé se ves připomíná v roce 1406 jako podhradní osada. Již od 13. století dominoval obci Tibavský hrad, ze kterého je dnes už jen zřícenina. Její obyvatelé byli většinou zemědělci, pastýři, pálili vápno, uhlí a pracovali v místních lesích. O prosperitě vesnice svědčila existence mlýna v 18. století.\n\n"}
{"id": "973831", "url": "https://cs.wikipedia.org/wiki?curid=973831", "title": "Champion of Champions (snooker)", "text": "Champion of Champions (snooker)\n\nChampion of Champions je profesionální nebodovaný snookerový turnaj, který se poprvé konal v roce 1978 a v roce 2013 byl znovu obnoven společností Matchroom sport. Úřadujícím mistrem z roku 2016 je John Higgins.\n\nTurnaj se poprvé uskutečnil v roce 1978 ve Wembley Conference Centre v Londýně, zúčastnili se ho čtyři hráči a trval jeden den. V roce 1980 se uskutečnil druhý ročník v New London Theatre, kterého se účastnilo již deset hráčů. Poté se od turnaje z důvodu slabé návštěvnosti a finanční neúspěšnosti upustilo.\n\nTurnaj byl obnoven v roce 2013 společností Matchroom sport, nahradil v kalendáři Premier League Snooker a od té doby se jej účastní 16 hráčů světové top třídy.\n\n"}
{"id": "973832", "url": "https://cs.wikipedia.org/wiki?curid=973832", "title": "Maškovcev", "text": "Maškovcev\n\nMaškovcev ( \"Машковцев\") je nejjižnější položený vulkán na Kamčatce, nacházející se na malém poloostrově u pobřeží Ochotského moře na jižním okraji Kamčatky. Čedičový stratovulkán má výšku jen 503 m, doba poslední erupce není známa. Dva postglaciální struskové kužely se nacházejí severně od základny sopky, což indikuje jejich holocénní stáří.\n\n"}
{"id": "973833", "url": "https://cs.wikipedia.org/wiki?curid=973833", "title": "Konvalinkový vrch (přírodní památka)", "text": "Konvalinkový vrch (přírodní památka)\n\nKonvalinkový vrch je bývalá samostatná přírodní památka ev. č. 183 ležící na stejnojmenném kopci v okrese Česká Lípa severozápadně od obce Staré Splavy. Západním směrem se nacházela v přímém sousedství přírodní rezervace Slunečný dvůr. Obojí je, resp. bylo v evidenci Agentury pro ochranu přírody a krajiny Ústí nad Labem a pod správou Krajského úřadu Libereckého kraje. Od května 2012 se stupeň ochrany zvýšil, celé území bylo zahnuto do národní přírodní památky Jestřebské slatiny a průvodní přírodní památka a přírodní rezervace byly zrušeny.\n\nSamotný \"Konvalinkový vrch\" s nadmořskou výškou 260 - 291 metrů geomorfologicky spadá do celku Ralská pahorkatina, podcelku Dokeská pahorkatina, okrsku Jestřebská kotlina a podokrsku Jestřebská rovina.\n\nRozloha chráněného území vedeného nyní jako přírodní památka je nyní 3,02 ha, výška je od 260 do 291 m n. m., nad okolním terénem je 30 metrů. Roste zde borový les s výskytem borovice lesní, modřínu opadavého, smrku ztepilého a břízy bělokoré. Z květeny mimo rojovníku zde roste tučnice česká a prstnatec český. Ze zástupců fauny zde bylo zaznamenáno 20 druhů ptáků, dále zmije obecná a ještěrka živorodá. Louky v okolí jsou od roku 1990 koseny. Vrch půdorysně oválného tvaru je z třetiny na katastru 659 061 obce Jestřebí, zbytek v katastru 628 212 Doksy u Máchova jezera.\n\nProtože na úpatí vrchu navazují chráněné louky Slunečného dvora, mají obě chráněná území společnou informační tabuli. Na vrcholu skály jsou dobře patrné vytesané otvory po stavbě hradu.\n\nStátní přírodní rezervací byl \"Konvalinkový vrch\" vyhlášen Ministerstvem kultury dne 20. srpna 1954 pod číslem 57.407/54.\n\nDne 29. listopadu 1988 byla provedena novelizace seznamu chráněných území (včetně SPR Konvalinkový vrch) výnosem Ministerstva kultury č. 14.200/88. Ochrana se týkala rozlohy 1 ha na pomezí katastrálních území Doksy u Máchova jezera a Jestřebí. Důvodem ochrany byl a je ojedinělý výskyt rojovníku bahenního na pískovci.\nPo zřízení národní přírodní památky (NPP) Jestřebské slatiny v roce 2012 byly k 10. květnu 2012 zrušeny přírodní památky a rezervace na jejím území, protože NPP má vyšší stupeň ochrany. To se týkalo jan Konvalinkového vrchu, tak sousedního Slunečního dvora.\n"}
{"id": "973835", "url": "https://cs.wikipedia.org/wiki?curid=973835", "title": "Podprahová reklama", "text": "Podprahová reklama\n\nPodprahová reklama (v angličtině subliminal advertising) je typ reklamy, který využívá tzv. podprahového signálu k ovlivňování podvědomí příjemců této reklamy.\n\nPojem podprahová reklama je nám znám již od 20. let 20. století. V roce 1917 byla armáda Spojených států amerických obviněna, že používala podprahové signály v reklamách, které měly americkou mládež přimět k tomu, aby se hromadně nechávala odvést do války.\n\nV šedesátých letech 20. století provedl Hale Becker pokus, v jehož rámci pouštěl v jednom obchodním domě zákazníkům do reproduktorů hudbu, která jim měla zpříjemnit nakupování. Tato hudba ovšem obsahovala dvě zprávy, které měly působit na podvědomí zákazníků. Tyto zprávy zněly: „Jsem čestný“ a „Nebudu krást“. Během následujících šesti měsíců údajně klesl počet krádeží v tomto obchodním domě o celých 75%.\n\nZnámý je také „pokus“ Jamese Vicaryho z roku 1957. Vicary tvrdil, že do filmu, promítaného v kině, vložil dva vzkazy: „Pijte coca colu“ a „Máte hlad? Jezte popcorn“. Prodej coca-coly tento pokus měl zvýšit o 18%, zatímco prodej popcornu se měl zvýšit o celých 58%. V roce 1962 se ale James Vicary přiznal, že si celý tento pokus vymyslel. K vyššímu prodeji coly a popcornu vážně došlo, ale bylo to spíše způsobeno zlevněním těchto výrobků a tématem filmu, který se odehrával na poušti. Lidé tak měli žízeň přirozeně.\n\nV průběhu let se podprahová reklama stala velmi diskutovaným tématem a začala se objevovat nejen ve filmech a samotných reklamách, ale také například v populární hudbě (v tomto ohledu je asi nejznámější případ píseň od skupiny Led Zeppelin „Stairway to Heaven“, ve které má zpěvák vzývat Satana, pokud je píseň hrána pozpátku).\n\nPodprahová reklama funguje na bázi ovlivňování podvědomí. Příjemce podprahového sdělení si ho velmi často ani nemá možnost vědomě všimnout. Pokud je například vložen vzkaz do filmu, nebo se v reklamě objeví zakódované slovo či tvar, příjemce ho nemusí mít šanci vědomě přečíst nebo dekódovat, ale jeho podvědomí to dokáže a uloží si informaci, která byla v daném podprahovém sdělení řečena. Obecná teorie o podvědomí člověka vyplývá z představy, že podvědomí přebírá kontrolu, pokud je vědomí člověka zahlceno informacemi. Přesně k tomuto dochází, pokud je zpráva příliš rychlá.\n\nRozeznáváme tři formy podprahové reklamy:\n\nPodprahová reklama bývá spojována s politickou propagandou totalitních režimů. Zdaleka ale nemusí sloužit jen pro tyto účely. Různých forem podprahové reklamy využívají i reklamní agentury pro komerční účely.\n\nČastým způsobem, jak se reklamní agentury snaží zaujmout podvědomí příjemce, jsou přitom sexuální motivy či falické symboly, které jsou šikovně zakomponovány do reklamního sdělení. Jako příklad tohoto případu si například můžeme uvést logo Staropramenu Cool Hořký pomeranč, které bylo vyvedeno jako falický symbol. V historii reklamního průmyslu by se přitom takových případů našlo několik desítek.\n\nZnámým příkladem zakomponování určitého symbolu do loga firmy pak je obrázek velblouda, který využívá značka cigaret Camel. Při pozorném hledání lze ve velbloudovi najít známou bruselskou sochu čůrajícího panáčka.\n\nTyto tajné vzkazy samozřejmě nemusí mít pouze sexuální motiv. Důkazem toho je například logo Tour de France, které při delším sledování samo o sobě vypadá jako cyklista jedoucí na kole.\n\nV dnešní době je podprahová reklama ve většině zemí světa zakázána zákonem. V České republice ji zakazuje Zákon o regulaci reklamy. Evropská směrnice podprahovou reklamu nezakazuje. O tom, zda je podprahová reklama skutečně účinná, či nikoli, se vedou dlouhé debaty a dodnes se ani jedno ani druhé nepodařilo zcela jistě prokázat. Podprahová reklama a podprahové signály se využívají například k politické propagandě, ale lze je samozřejmě využít i pro komerční účely. Ve druhém případě se prodejci často uchylují především k zakomponování erotiky, slova „sex“ nebo falických symbolů do reklamy, loga, či výrobku. Věří se, že tím je reklama účinnější.\n"}
{"id": "973836", "url": "https://cs.wikipedia.org/wiki?curid=973836", "title": "Arcidiecéze vaduzská", "text": "Arcidiecéze vaduzská\n\nArcidiecéze vaduzská je římskokatolická arcidiecéze římského ritu se sídlem v lichtenštejnském hlavním městě Vaduzu.\n\nArcidiecéze vaduzská byl založena 2. prosince 1997 papežem Janem Pavlem II. vydělením z území churské diecéze. Jejím prvním arcibiskupem se stal Mons. Wolfgang Haas, bývalý biskup churský. Nepatří do žádné církevní provincie (je \"exemptní\" diecézí), tzn., že není metropolitní arcidiecézí a podléhá přímo Svatému stolci. Jejím hlavním chrámem je katedrála svatého Florina (\"Kathedrale Pfarrkirche St. Florin\") ve Vaduzu. K roku 2014 měla 27 280 věřících (z 35 890 obyv.,tj.76 %), 23 diecézních kněží, 12 řeholních kněží (35 celkem), 12 řeholníků, 47 řeholnic a 10 farností.\n\n\nHlavní patronkou diecéze je Panna a Matka Boží Marie s hlavním svátkem Narození Panny Marie (8. září). Spolupatrony jsou sv. mučedník Lucius a sv. Florin.\n\nVaduzská arcidiecéze se dělí do dvanácti farností:\n\n"}
{"id": "973839", "url": "https://cs.wikipedia.org/wiki?curid=973839", "title": "Piazzi Smyth (kráter)", "text": "Piazzi Smyth (kráter)\n\nPiazzi Smyth je impaktní kráter nacházející se ve východní části měsíčního moře Mare Imbrium (Moře dešťů) poblíž nultého poledníku na přivrácené straně Měsíce. Má průměr 12,8 km, jeho okrajový val je pravidelného kruhového tvaru. Vzhledem ke své velikosti postrádá centrální vrcholek.\n\nJihozápadně leží kráter Kirch a jihovýchodně osamocená hora Mons Piton. Severovýchodně na pobřeží Moře dešťů se rozkládá pohoří Montes Alpes (Alpy).\n\nPojmenován je podle britského královského astronoma pro Skotsko Charlese Piazzi Smytha.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "973840", "url": "https://cs.wikipedia.org/wiki?curid=973840", "title": "Porostov", "text": "Porostov\n\nPorostov je obec na Slovensku v okrese Sobrance. Porostov leží v severovýchodní části Východoslovenské nížiny.\nPrvní písemná zmínka o obci je z roku 1412. Obec patřila panství Michalovce - Tibava. V roce 1427 měla 31 statků. V 18. století se vylidňovala útěky poddaných, takže v roce 1715 bylo zaznamenáno pouze 9 usedlostí. V roce 1828 měl Porostov 45 domů a 436 obyvatel.\n\nV 19. století vlastnili zdejší statky Tomcsányiovci, Vécseyovci, Tibayovci. V letech 1870 - 1880 bylo největší vystěhovalectví.\n\nObyvatelstvo se zabývalo zemědělstvím, ovocnářstvím a prací v lesích. Za první ČSR se obyvatelé živili i tkalcovstvím. V letech 1939 - 1944 byla obec připojena k Maďarsku.\nDnes obyvatelé pracují v okolních podnicích a firmách. Obyvatelé obce Porostov jsou většinou řeckokatolického vyznání.\n\nDominantou obce je řeckokatolický chrám postavený v novoklasicistní stylu v roce 1868. Chrámovým svátkem je 14. září - Povýšení sv. úctyhodného kříže Ježíše Krista nad celým světem.\n\nVýchodní řeckokatolická církev chrám rozděluje na předsíň, loď a svatyni. Svatyně a loď jsou rozděleny ikonostasem. Ikonostas je stěna obrazů. Ikonostas v chrámě je z roku 1892.\n"}
{"id": "973842", "url": "https://cs.wikipedia.org/wiki?curid=973842", "title": "Pomník Maryčky Magdónovy", "text": "Pomník Maryčky Magdónovy\n\nPomník Maryčky Magdónovy se nachází při hřbitovní zdi ve Starých Hamrech, nad vodní nádrží Šance. Přístupný je od kostela sv. Jindřicha. Začíná tady trasa NS Gruň – Bílý Kříž. Od roku 1964 je chráněn jako kulturní památka.\n\nAutorem pomníku je ostravský sochař Augustin Handzel, který jej zhotovil na objednávku starohamerského oddílu Sokola. Místo pak bylo vybráno symbolicky, neboť u ohradní zdi hřbitovů bývali pohřbíváni sebevrahové. K jeho odhalení došlo 14. srpna 1933 při příležitosti 65. narozenin Petra Bezruče. Pomník je pak připomínkou jedné z literárních postav Petra Bezruče, Maryčky Magdónovy, která byla hlavní postavou básně Maryčka Magdónova ze sbírky Slezské písně.\n\n"}
{"id": "973844", "url": "https://cs.wikipedia.org/wiki?curid=973844", "title": "Porúbka (okres Sobrance)", "text": "Porúbka (okres Sobrance)\n\nPorúbka je obec na Slovensku. Nachází se v Košickém kraji, v okrese Sobrance. Obec má rozlohu 10,76 km² a leží v nadmořské výšce 172 m. V roce 2011 v obci žilo 431 obyvatel. První písemná zmínka o obci pochází z roku 1411.\n"}
{"id": "973845", "url": "https://cs.wikipedia.org/wiki?curid=973845", "title": "Dolná Súča", "text": "Dolná Súča\n\nDolná Súča ( ) je obec na Slovensku v okrese Trenčín. V roce 2015 zde žilo 3 067 obyvatel. V obci stojí římskokatolický kostel sv. Alžběty Uherské z roku 1753 a kaple Panny Marie Lurdské z roku 1889.\n\nDolná Súča leží v Trenčínské kotlině na podhůří Bílých Karpat. Nejvyšším bodem katastru je vápencové bralo Krasín s nadmořskou výškou 516 m n. m., které je zapsáno do seznamu území evropského významu Natura 2000. K obci patří 2 osady – Polníky a Repákovci.\n\nPrvní písemná zmínka o obci pochází z roku 1208. V roce 1244 patřila do panství Súča, které se v 16. století připojilo k panství Trenčín. Hrad Súča je doložen v 14. a 15. století. Patřil nejprve králi, od roku 1475 panství Trenčín. Stal se střediskem hradního panství Súča, ke kterému patřily obce Dolná a Horná Súča, Horné Srnie, Kolačín a Súčanské Podhradie. Podle záznamů byl hrad již v roce 1582 zbořený.\n\nV minulosti se obyvatelé zabývali zemědělstvím, pěstováním chmele, vařením piva a obchodováním s dřevem. Za první republiky se obyvatelé zabývali košíkářstvím, tkalcovstvím a ovocnářstvím.\n\n\n"}
{"id": "973849", "url": "https://cs.wikipedia.org/wiki?curid=973849", "title": "Psychedelické umění", "text": "Psychedelické umění\n\nPsychedelické umění je umění, které je inspirováno zvláštními stavy mozku při požití některých halucinogenních drog, jako jsou LSD, meskalin, psilocybin a dimethyltryptamin. Slovo \"psychedelický\", které bylo poprvé použito britským psychologem jménem Humphry Osmond, znamená něco ve smyslu \"projevení mysli\", \"mysl otevírající\". Dle této definice by veškeré umělecké snahy zachytit vnitřní svět psychiky mohly být považovány za psychedelické. Obvykle, když mluvíme o psychedelickém umění, myslí se tím především umělecká tvorba 60. let. Koncertní plakáty, obaly desek, nástěnné malby, komiksy, undergroundové noviny a další odrážely nejen kaleidoskopicky vířící vzory a terče typické pro LSD halucinace, ale také revoluční politické, sociální a duševní poznatky získané právě z těchto nových psychedelických stavů vědomí.\n\nPsychedelické umění, nebo jinak umění pod vlivem halucinogenů, má několik typických vlastností. Jedná se o metafyzické, kaleidoskopické a fantaskní tvary, světlé, nebo naopak vysoce kontrastní barvy, extrémní soustředěnost na detaily, spirály, soustředné kruhy, typické je také opakování motivů, ruční nápisy a inovativní typografie, deformace vnímání prostoru.\n\nOdrazovým můstkem pro zkoumání psychedelického umění bylo s největší pravděpodobností objevení LSD Albertem Hofmannem počátkem 40. let. S touto látkou se dlouho experimentovalo; LSD tak, jak ho známe dnes, bylo až 25. derivací původní látky, a sám Hofmann vůbec netušil, že mu pod rukama vzniká zatím jeden z nejvýznamnějších halucinogenů. Umělci začali s touto drogou provádět pokusy a zjistili, že jim to pomáhá otevřít svou mysl novým poznatkům, zkušenostem a vjemům, a svoje zážitky vyjadřovali právě uměleckou tvorbou. Největší boom byl v 60. letech, a to v San Franciscu. Spolu s technikou se vyvíjí i psychedelické umění. Dnes se dají vytvářet různé animace a grafiky v počítači, světelné show, známe mnoho programů, ve kterých si i každý laik může vytvořit vlastní hudební skladby bez pomoci jakýchkoli hudebních nástrojů.\n\n\n\n\n\n\n"}
{"id": "973852", "url": "https://cs.wikipedia.org/wiki?curid=973852", "title": "Ocenění československých basketbalistů", "text": "Ocenění československých basketbalistů\n\nOcenění basketbalistů dosáhli českoslovenští reprezentanti zejména na Mistrovství Evropy v basketbale mužů.\n\nJako nejlepší hráči (\"MVP\") Mistrovství Evropy v basketbale mužů byli vyhlášeni Ivan Mrázek v roce 1951, Jiří Baumruk v roce 1957 a Jiří Zedníček v roce 1967. Nejlepším střelcem celého Mistrovství Evropy v basketbale byl Ivan Mrázek v roce 1951 a Miroslav Škeřík v roce 1955. Do nejlepší pětky hráčů Mistrovství Evropy byli vybráni Jiří Zídek a Jiří Zedníček v roce 1967 a Stanislav Kropilák v roce 1983.\n\nV letech 1964 až 1995 výběr hráčů Evropy odehrál 29 zápasů na oficiálních soutěžích \"FIBA Festivals\" pořádaných evropskou sportovní organizací FIBA Europe a dalších 18 exhibičních utkání proti reprezentačním družstvům a předním klubům Evropy. Z toho dvě utkání s výběrem Evropy se odehrála v roce 1979 v Prievidzi proti reprezentačnímu družstvu Československa. Mezi trenéry výběru Evropy byli Miloslav Kříž v 9 zápasech a Pavel Petera ve 3 zápasech. Za výběr Evropy nastoupilo jedenáct českých a jeden slovenský basketbalista. Z nich Slovák Stanislav Kropilák odehrál celkem 14 utkání (z toho 6 za juniory Evropy), Jiří Zedníček 10 utkání, Jiří Zídek, František Konvička a Vladimír Pištělák 4 utkání, Jan Bobrovský, Jiří Ammer, Jiří Růžička, Bohumil Tomášek, Kamil Brabenec a Zdeněk Kos 2 utkání a Robert Mifka 1 utkání. Rozhodčím jednoho zápasu výběru Evropy byl v roce 1981 Milan Jahoda.\n\nV letech 1972 až 1985 do výběru Evropy žen Evropská basketbalová federace FIBA zařadila osm československých hráček basketbalu – všechny z klubu Sparta Praha, 2 utkání hrály Hana Doušová-Jarošová (1972, 1976) a Zora Brziaková (1985), jedno utkání Martina Pechová-Jirásková (1972), Ivana Kořínková-Kolínská (1976), Dana Klimešová-Ptáčková a Hana Brůhová-Peklová (1978), Jana Stibůrková-Menclová a Ivana Třešňáková (1981).\n\n\nOficiální zápasy výběru Evropy s účastí československých hráčů resp. trenéra.\n\nZápasy výběru Evropy s účastí československých hráčů resp. trenérů.\n\nVýběr juniorů Evropy, v jehož sestavě byl Stanislav Kropilák, v roce 1974 hrál šest zápasů v USA s bilancí dvou vítězství a čtyř porážek.\n\nZápasy výběru Evropy žen s účastí československých hráček.\n\nČeský a slovenský basketbal dosáhl významného ocenění tím, že jeho hráči byli vybráni do nejpopulárnější profesionální basketbalové soutěže světa. Do NBA byli draftováni tito basketbalisté:\n\n\n\n\n\n\n\n"}
{"id": "973855", "url": "https://cs.wikipedia.org/wiki?curid=973855", "title": "Vlastislav (hradiště)", "text": "Vlastislav (hradiště)\n\nVlastislav (též \"Na Šancích\") je raně středověké hradiště u stejnojmenné obce v Českém středohoří v okrese Litoměřice. Nachází se severně od vesnice na ostrožně nad údolím potoka Modly v nadmořské výšce až 320 m. Kromě raně středověkého osídlení je na lokalitě doloženo osídlení z období neolitu, eneolitu a doby bronzové. Od roku 1964 je chráněno jako kulturní památka.\n\nPodle Kosmovy kroniky byl bájným zakladatelem hradiště kníže Vlastislav z kmene Lučanů. Zaniknout mělo během Lucké války. Podle archeologických nálezů byla lokalita osídlena již v eneolitu a lidem mohylových kultur ve střední době bronzové. Slovanské nálezy pocházejí již ze druhé poloviny devátého století, ale opevnění bylo postaveno až v první polovině desátého století a nejpozději na počátku jedenáctého století zaniklo. Hradiště bylo pravděpodobně součástí linie obranných opevněných sídel na středním a dolním toku Ohře, do které zřejmě patřily také hradiště Hradec u Kadaně, Drahúš, Levousy, Klapý a Litoměřice.\n\nOstrožna se svažuje směrem k jihozápadu. Zatímco západní svah je velmi strmý, svahy na východě jsou mnohem mírnější a na severu chybí úplně. Celý obvod trojdílného hradiště s rozlohou 3,2 hektarů byl chráněn opevněním. Dominovaly mu tři obloukovité příčné hradby, které hradiště chránily na nejpřístupnější severní straně a které zároveň hradiště dělily na tři prostory. Dochovaly se po nich valy, z nichž střední a vnitřní jsou natolik poškozené zemědělskou činností, že se projevují pouze jako nevýrazné terénní vlny. Vnější val je dosud dva metry vysoký. Dřevohlinitá hradba byla tvořena dřevěnými rošty a komorami vyplněnými hlínou a kamením, čelo hradby bylo zpevněno kamennou zdí z opuky širokou 86 centimetrů. Vnitřní stěna byla postavena z vodorovně uložených klád. Celková šířka hradby byla asi pět metrů. Chránil ji navíc devět metrů široký příkop. Další dvě hradby byly postaveny podobným způsobem. Jejich příkopy dosahovaly hloubky až 2,5 metru a do jejich dna byly zaraženy kůly.\n\nArcheologický výzkum odkryl bránu vnitřního prostoru. Tvořila ji úzká ulička vytvořená protažením hradby směrem dovnitř areálu. Nad vstupem do uličky stála dřevěná věž. Jedním z nálezů v prostoru brány je železný čep se dvěma panty pro zavěšení vrat.\n\nNejvíce osídlenou částí hradiště byl vnější areál v severní části s rozměry 180 × 110 metrů. Byly v něm odkryty zahloubené stavby s ohništi, zásobní jámy, kůlové a srubové nadzemní stavby. Střední areál má rozměry 60 × 120 metrů a vnitřní 110 × 80 metrů. Součástí hradiště bylo také raně středověké pohřebiště.\n\n\n\n"}
{"id": "973863", "url": "https://cs.wikipedia.org/wiki?curid=973863", "title": "Priekopa", "text": "Priekopa\n\nPriekopa je obec na Slovensku. Nachází se v Košickém kraji, v okrese Sobrance. Obec má rozlohu 12,66 km² a leží v nadmořské výšce 285 m. V roce 2011 v obci žilo 297 obyvatel. První písemná zmínka o obci pochází z roku 1418.\n\nObec Priekopa leží na západním úpatí Popriečného vrchu, její katastr hraničí s Ukrajinou. Patřila šlechticům z Michalovců, později byla součástí Tibavského panství. V první polovině 15. století byl v obci vodní mlýn. V roce 1599 měla obec 24 domů, v roce 1828 bylo v obci 37 domů a 289 obyvatel. Řeckokatolický chrám (Cerkev) byl postaven v roce 1913. Obec je známá vinicemi a vinařstvím, vinné hrozny jsou ve znaku obce.\n\n"}
{"id": "973868", "url": "https://cs.wikipedia.org/wiki?curid=973868", "title": "Skogskyrkogården", "text": "Skogskyrkogården\n\nSkogskyrkogarden je lesní hřbitov a krematorium v Stockholmu. Je dílem architekta Erika Gunnara Asplunda a Sigurda Lewerentze z let 1935-1940. Jeho rozloha je přibližně 1 km². Erik Gunnar Asplund byl pověřen vytvořením krematoria na lesním hřbitově v Stockholmu, které se ve výrazné míře zabývalo i krajinou a krajinnými úpravami, jeho práce na tomto projektu začala v roce 1915. Lesní hřbitov byl založen v roce 1917. Návštěvníci přicházejí chodníkem z lomového kamene na vyhlídku, prostor odkud mohou pozorovat krajinu. Kamennou rampou se pak dostávají k samotnému objektu krematoria.\n\nDo exteriéru otevřená část objektu s jednoduchým sloupovím tvoří nejvýraznější kompoziční prvek. Je propojena s exteriérem a tvoří mezičlánek mezi prostorami krematoria a krajinným prostředím. Budova obsahuje dvě menší a jednu velkou kapli, které jsou propojeny technickým zařízením ve spodním podlaží. Kaple mají symbolické názvy - je zde kaple svatého kříže, kaple naděje a kaple víry. Aby se navzájem nerušily jednotlivé kaple, architekt mezi ně vložil prostory menších zahrad. Monumentalita zde byla podle slov Asplunda vyhrazena „biblické“ krajině. Asplund a Lewerentz se inspirovali posvátnými místy antických Řeků, a Římanů, je tu cítit obrácení se k přírodě.\n\nLesní krematorium ve Stockholmu bylo v roce 1994 zařazeno do seznamu světového kulturního dědictví UNESCO.\n\nProjekt krematoria s lesním hřbitovem od Asplunda s Lewerentzem se stal jedním z inspiračních zdrojů pro krematorium v ​​Bratislavě od architekta Ferdinanda Milučkého, kde se moderní architektura podobně snaží najít symbiózu s krajinným prostředím.\n\n"}
{"id": "973872", "url": "https://cs.wikipedia.org/wiki?curid=973872", "title": "Ruská Bystrá", "text": "Ruská Bystrá\n\nRuská Bystrá je obec na Slovensku. Nachází se v Košickém kraji, v okrese Sobrance. Obec má rozlohu 11,96 km² a leží v nadmořské výšce 453 m. V roce 2011 v obci žilo 114 obyvatel. První písemná zmínka o obci pochází z roku 1405.\n\nV obci se nachází Chrám Přenesení ostatků svatého Mikuláše z roku 1730, který je od roku 2008 zapsán v Seznamu světového kulturního dědictví UNESCO.\n\n"}
{"id": "973878", "url": "https://cs.wikipedia.org/wiki?curid=973878", "title": "Miloslav Volf", "text": "Miloslav Volf\n\nMiloslav Volf (15. února 1902 Mirovice – 3. května 1982 Praha) byl český historik a archivář.\n\nStudoval na filosofické fakultě Univerzity Karlovy historii a zeměpis v letech 1921–1925, zároveň absolvoval třetí kurz Státní archivní školy. Během studií byl členem KSČ, redaktorem \"Rudého práva\" a \"Komunistické revue\", v roce 1925, kdy proběhla „bolševizace“ se vrátil do československé strany demokratické. Pracoval v letech 1930–1959 v Archivu země České, respektive Státním ústředním archivu, poté až do roku 1964 ve Státním archivu Praha na pracovištích Buštěhradu, Brandýsi a Praze.\n\n\n"}
{"id": "973883", "url": "https://cs.wikipedia.org/wiki?curid=973883", "title": "Ferdinand Milučký", "text": "Ferdinand Milučký\n\nFerdinand Milučký (26. září 1929 – 26. července 2019) byl slovenský architekt a projektant.\n\nVěnoval se občanské a bytové výstavbě, jakož i výstavnictví. Je autorem krematoria v Bratislavě, spoluautorem sídliště Trávniky v Bratislavě, Domu umění v Piešťanech, budovy bývalého československého velvyslanectví v Římě apod. Získal Cenu Dušana Jurkoviče (1964, 66, 67, 72, 88), Řád Ľudovíta Štúra II. třídy (1. září 2005).\n\nFerdinand Milučký se narodil v Rajci. Jeho otec byl klempíř. Formovala ho historie rodného města i lidová architektura okolních vesnic.\n\nPo absolvování gymnázia se zapsal na Slovensku vysokou školu technickou (dnes Slovenská technická univerzita) a postupně se dostával do kontaktu s moderní architekturou. Jeho profesorem byl Jan E. Koula. Jako jeho asistent se Milučký zúčastnil na výzkumech lidové architektury. Zřejmě právě zde se mu podařilo proniknout do nejhlubší podstaty lidové architektury, což později hojně využíval ve svých dílech.\n\nZískal čestné občanství města Rajec, pro které v roce 1991 rekonstruoval renesanční radnici na Náměstí SNP. Žil v Bratislavě ve vlastním domě, na kterém lze poznat mnohé charakteristické prvky jeho tvorby.\n\nTvořivě byl blízký s Emilem Bellušem, se kterým se jako jeho asistent zúčastnil soutěžních projektů bratislavského Slavína a velvyslanectví v Pekingu. V roce 1958 začal tvořit v Krajském projektovém ústavu v Bratislavě. Od roku 1970 ve Sdružení projektových ateliérů a nakonec se vrátil do Stavoprojektu. Ve své tvorbě si často zval umělce galandovské skupiny. Na začátku spolupracoval s Vojtechem Vilhanem. Podařilo se mu úspěšně vyhnout socialistickému realismu. V tomto období dělal zejména výstavy Expo 67 v Montrealu, interiér Bratislavské restaurace a Slovenské koliby, výstava Družstevní byt v Bratislavě (1958)\n\nV 60. letech přichází jeho první velká příležitost – první krematorium na Slovensku. Na projektu začal pracovat v roce 1962. V 70. letech navrhl Dům umění v Piešťanech. Celá 80. léta pracoval v prostředí památkové zóny Bratislavy – historické jádro a Hradní vrch. Jeho návrhy však zůstaly z velké většiny nerealizovány. Ve spolupráci s architekty Peterem Boudou, Ivanem Masárem a akademickým sochařem, docentem Askoldem Zackou navrhuje v druhé etapě obnovy bratislavského hradního areálu expozici Klenoty dávné minulosti Slovenska.\n\nZ další tvorby: Výstavní pavilony PKO (1975), sídliště Trávniky (1968) a Park Andreje Hlinky (1978), které jsou součástí bratislavské městské části Ružinov.\n"}
{"id": "973891", "url": "https://cs.wikipedia.org/wiki?curid=973891", "title": "Krematorium a urnový háj v Bratislavě", "text": "Krematorium a urnový háj v Bratislavě\n\nKrematorium a urnový háj v Bratislavě je krematorium na Hodonínské ulici 44 v Bratislavě a první krematorium na Slovensku.\n\nPostaveno bylo v letech 1967–68 podle projektu architekta Ferdinanda Milučkého z roku 1962–63. Nachází se na západě Bratislavy, na svazích Malých Karpat v řídkém lese. Staré duby a borovice tvoří kontrast s jeho vodorovnými liniemi, umístěnými nad loukou na kopci.\n\nKrematorium je navrženo v duchu severské moderny, která se podobným způsobem spojovala s přírodou. Celý komplex je navržen s velkým citem pro krajinu a také umístění architektury do ní. Je to kultovní stavba a její hodnoty jsou hlavně duchovní. Patří k nejlepším dílům poválečné architektury na Slovensku.\n\nProstředí této architektury vznikalo opačně, než bývá zvykem. Nesázely se stromy kolem novostavby, ale architektura se umístila mezi staré borovice a duby.\n\nV areálu se nachází hlavní stavba, provozní vedlejší stavba a urnový háj, dotvořený plastikami.\n\nHlavní stavba se skládá ze soustavy bílých vodorovných stěn, které vymezují základní vnitřní prostory, a příčných celozasklených stěn z čirého skla. Skládá se z suterénu (provozní část) a obřadních prostor vyvýšených na terase. Rozprostírá se na kopci nad loukou. V obřadních prostorách se nachází předsíň (čekárna), obřadní místnost rozloučení blízkých příbuzných a hlavní obřadní sál. Z hlavního obřadního sálu je působivý pohled do lesa se starými borovicemi a duby. Z exteriéru (ze zahrady) přechází dřevěná stěna do interiéru (obřadní místnosti), jako znak spojení člověka s přírodou.\n\nAreál dotváří totemová plastika od Vladimíra Kompánka, která se nachází se na hlavní louce a je inspirována dřevěnými kříži vesnických hřbitovů a hálkami lidových dřevěnic, které se objevovaly na Slovensku. Nachází se zde i travertinová Uhrova fontána před hlavní sálem, Tóthova socha \"Smutek v urnovém háji\" (později odstraněna) a Milučkého pohřebiště významných představitelů.\n\n„Vyžaduje se prostředí, které nemá s konvenčním pojetím hřbitova nic společného, prostředí uklidňující, vyvážené, harmonické.“ Slova Ferdinanda Milučkého.\n\nV roce 1962 se začaly tvořit první skici krematoria. Už sám přístup po dlouhém obloukovém chodníku podél hlavní louky s totemem je obřadem příjezdu k místu rozloučení. Hlavní obřadní prostory se nacházejí na terase nad svahem a jakoby jen volně spojené s vodorovnými stěnami. Mezi nimi lze kdykoliv uniknout, jen čiré příčně sklo určuje vnitřní prostor. Zdi z interiéru pronikají přes zasklení daleko do exteriéru a dlažba spojuje interiér s okolím.\n\nV dubnu 2000 byla dokončena rekonstrukce a vyměněna zastaralá technologie.\n\n„To všechno, ztvárněné zákoutí přírody, prostor, architektura, má svou přísnou zákonitost, svou čistotu. Je výrazem nesentimentální pojetí lidského osudu. Je to stále jeviště kultu, které má svůj jasný rituál. Odbočuje z cesty, Zastav a odejdeš.“ Autorem těchto slov je Dominik Tatarka.\n\n„Odešel do lesů. Tak říkali staří Slované, když někdo zemřel. Lesy a smrt, odchod s tohoto života do věčného šumění lesů, rozloučení se zesnulým v přírodě, věčný koloběh života, návrat do něj po smrti.“ Tak začíná svou stať o Milučkého krematoriu jeho někdejší učitel profesor Jan E. Koula.\n\nUž sám přístup po dlouhém obloukovém chodníku, začínajícím u brány a končícím při stavbě hlavní, je část obřadu, symbol-pouť k poslední rozloučení. Truchlící příbuzné přivádí do světa jiných hodnot, vyvede je z koloběhu života a města. I v tom je toto dílo skvostem. Milučký zde poukázal svůj cit pro detail, jehož strohost na sebe neupozorňuje, ale dovoluje se věnovat rozloučení se zemřelými.\n\n\n"}
{"id": "973897", "url": "https://cs.wikipedia.org/wiki?curid=973897", "title": "Trávniky", "text": "Trávniky\n\nTrávniky jsou místní část v Bratislavě v městské části Ružinov v okrese Bratislava II.\n\nLokalita je přibližně ohraničená ulicemi a komunikacemi Bajkalská, Ružinovská, Tomášikova, Prievozská a Gagarinova.\n\nNachází se zde Nemocnice s poliklinikou Ružinov, Poliklinika Ružinov, Zimný štadión Vladimíra Dzurilly, Obchodní akademie apod.\n"}
{"id": "973898", "url": "https://cs.wikipedia.org/wiki?curid=973898", "title": "Ruskovce (okres Sobrance)", "text": "Ruskovce (okres Sobrance)\n\nRuskovce jsou obec na Slovensku. Nachází se v Košickém kraji, v okrese Sobrance. Obec má rozlohu 6,63 km² a leží v nadmořské výšce 143 m. V roce 2011 v obci žilo 268 obyvatel. První písemná zmínka o obci pochází z roku 1418.\n\n"}
{"id": "973899", "url": "https://cs.wikipedia.org/wiki?curid=973899", "title": "Dům umění Piešťany", "text": "Dům umění Piešťany\n\nDům umění Piešťany je kulturní a společenské středisko v Piešťanech.\nDům umění (Nábřeží Ivana Kraska) je první mimobratislavská účelová stavba divadla po druhé světové válce, realizovaná v letech 1974–1979 (v užívání od r. 1980) podle projektu architekta Ferdinanda Milučkého. Autor, jak se sám vyjádřil, zužitkoval \"inspirační podněty z naší historické i lidové architektury\" a vytvořil dílo, které je příkladem jednoty exteriéru a interiéru.\n\nDům umění v lázeňském městě Piešťany je největším architektonickým dílem Ferdinanda Milučkého. Architektonická idea se začala rodit již v roce 1958 v soutěži kde první cenu získal kolektiv Š. Ďurkovič, F. Milučký a V. Ružek. O deset let později se dostal F. Milučký k definitivnímu projektu. Teď už ne na původním místě v centru města, ale na okraji starého piešťanského parku blízko Váhu, jako osamocený ostře řezaný solitér. Zdejší scenérie architektovu naturelu velmi konvenovala: malebně roztroušené prastaré topoly a za nimi zrcadlící se hladina Váhu. Ani stopy po znečišťujícím působení - pouze parkovými úpravami esteticky kultivovaná příroda a čistá vodní hladina.\n\nZde stojí expresivně komponovaná stavba, kde se princip abstraktní jednoduchosti utvrzuje výraznou formou (často z pohledového betonu), nebo mnohonásobným opakováním (rastrové a lamelové pohledy). Dílo, které důkladně po novém přepracovává každou konvenční souvislost:\nTo jsou osvědčené metody moderny (plus tradiční spojování interiéru s exteriérem), které budují konzistentní obraz abstraktního artefaktu vloženého do výtvarně čistého prostředí. Mohutné provaziště dává stavbě jemnou dojmově labilitu. Připomíná lodní nástavbu a opět evokuje klasický modernistický motiv zaoceánského parníku.\n\nDo budovy nás přivádí široké schodiště z volného nástupního prostranství s plastikou Venkova - výborným dynamickým kontrapunktem ke stavbě. Dům je tvořen dvěma bočními stěnami, na vstupní straně mírně vyhnutými. Na hlavním průčelí dominuje zešikmený kubus nad vstupem, který svým tvarem připomíná lomenice dřevěnic, ačkoli je z holého betonu.\n\nTady, ale i na budově slovenského velvyslanectví v Římě, jehož autorem je Jozef Chovanec, nacházíme zejména princip nejzákladnější, mnohokrát opakovaný - dominanci podélné stěny. Stěna vychází do exteriéru, aby potvrdila svůj význam. I interiéry jsou prostory mezi dvěma plochami pronikající se navzájem velkými otvory nebo úzkými štěrbinami. Rumělkově červený roštový strop proniká od podhledu markýzy přes vestibul a šatnový prostor až do podhledů v hlavním sále.\n\nOdkazy na význam materiálů a tvarů jsou udržovány v abstraktní rovině. Týká se to i barevnosti. Výraznou červenou a modrou na podkladě převažující šedé nebo krémové cítí Milučký jako ozvěnu barevnosti ve slovenském lidovém stavitelství.\n\nJeviště a hlavní sál pro 630 lidí s lóží pro tělesně postižené (kteří mají samotný bezbariérový přístup) jsou určeny především pro koncertní produkci Slovenské filharmonie. Pořádají se zde i divadelní představení a podobně. Před stavbou je foyer s průhledem přes celozasklenou stěnu do prostoru před hlavním vstupem. V arkýřově vysunuté hmotě směrem k Váhu je umístěn bufet. Přízemí obsahuje malou výstavní síň, trochu pošmournou pod stínícím vstupním schodištěm - a malý sál pro 80 diváků. Do zadní fasády jsou orientovány šatny účinkujících a příslušné vybavení zázemí. Kartézská dispoziční skladba koresponduje s tvarovou čistotou a jasností celkového výrazu stavby.\n\n\"Nakonec vždy i proti své vůli docházím k jednoduchosti. Bělost a kolorit lidové architektury jsem se snažil přeložit do moderní betonové stavby. Jsem posedlý jednoduchostí, hranami, přesností ... Můj otec dělal s kovem, stal se klempířem a já jsem mu pomáhal. Pohyboval jsem se po střechách kostelů, byly to prudké šikmé střechy, kde se člověku formovala nejen optika, ale i charakter. Myslím, že tam jsem nabyl odvahu. Nikdy nezapomenu jako otec dbal, aby byla místa, kde se setkaly jednotlivé plochy, absolutně přesná, rovná. Svět jsem začal vnímat přes tabuli plechu. Dnes si uvědomuji, že tam se pro mě stala dominantní stěna. Stěnu chápu tak, že musí vyústit do hrany a tu hranu musí být v prostoru cítit. Proto mám všechny domy s vytaženými stěnami. Bohužel výtvarná syntéza z díly tehdy nežádoucích umělců, se zde z politických důvodů nepodařila.\" F. Milučký vlastními slovy\n\nDům umění v současnosti organizuje koncerty během sezóny a je jedním z hlavních spolupořadatelem mezinárodního Piešťanského festivalu, který probíhá každoročně během letních měsíců již od roku 1955. Dům umění Piešťany je však nejen dějištěm koncertního života, ale i dalších rozmanitých kulturně-společenských aktivit: divadla, filmu, televizních show, kongresů, výstav apod. Kromě toho je mnohonásobně ověřeným ideálním prostorem pro pořádání pracovních soustředění uměleckých těles (Mládežnický orchestr Gustava Mahlera, Bundesjugendorchester - SRN), mistrovských kurzů pro velký počet účastníků a různých kongresů a sympozií. Vybavení moderní divadelní technikou, světelným parkem, kvalitním koncertním křídlem i koncertními varhanami, velkým jevištěm i hledištěm, baletní sálem, moderními šatnami a zejména odborným a nadšeným personálem dodává Domu umění všechny předpoklady pro úspěšné provozování tohoto kulturně-společenského centra. Pobyt v něm - krátce či dlouhodobě - brzy přesvědčí všechny uživatele i návštěvníky o kvalitě prostředí, okolí i poskytovaných služeb.\n\n"}
{"id": "973901", "url": "https://cs.wikipedia.org/wiki?curid=973901", "title": "Ópusztaszer", "text": "Ópusztaszer\n\nÓpusztaszer [ópustaser] (do roku 1974 \"Sövényháza\") je obec v Maďarsku v župě Csongrád v okrese Kistelek.\n\nMá rozlohu 59,50 km² a v roce 2013 zde žilo 2292 obyvatel. V obci se nachází známý Historický národní park Ópusztaszer.\n\nPrvní zmínky o obci pocházejí z doby kolem roku 1200, tehdy se místo jmenovalo \"Scerii\". V roce 1318 se zde dokonce zdržoval uherský král Karel I. Robert. Jméno \"Sövényháza\" bylo poprvé zmíněno v roce 1348.\n"}
{"id": "973903", "url": "https://cs.wikipedia.org/wiki?curid=973903", "title": "Ruský Hrabovec", "text": "Ruský Hrabovec\n\nRuský Hrabovec je obec na Slovensku. Nachází se v Košickém kraji, v okrese Sobrance. Obec má rozlohu 16,82 km² a leží v nadmořské výšce 280 m. V roce 2011 v obci žilo 324 obyvatel. První písemná zmínka o obci pochází z roku 1567.\n\nV obci má řeckokatolický chrám sv. Velemučedník Jiří. Chrám byl postaven v polovině 19. století. V obci je rovněž pravoslavný chrám.\n"}
{"id": "973906", "url": "https://cs.wikipedia.org/wiki?curid=973906", "title": "Kostel svatého Jindřicha (Staré Hamry)", "text": "Kostel svatého Jindřicha (Staré Hamry)\n\nKostel svatého Jindřicha stojí na okraji Starých Hamrů, nad vodní nádrží Šance. Od roku 2007 je chráněn jako kulturní památka České republiky.\n\nAž do výstavby zdejšího kostela spadaly Staré Hamry pod farnost Borová v Malenovicích. Pro značnou vzdálenost jej však místní obyvatelé téměř nenavštěvovali a docházeli do Ostravice. Vratislavský biskup kardinál Diepenbrock starohamerské obyvatele nutil k výstavbě kostela, ti ale na stavbu odmítali přispívat. V roce 1847 nechal borovský kaplan na Gruni vystavět dřevěnou kapli, která položila základ dnešnímu kostelíku Panny Marie. Dne 12. července 1863, jak dokládá datum vytesané na zdi kostela u vchodu do kostela, byl položen základní kámen novogotického kostela sv. Jindřicha na vrchu Porubaný, jehož stavba podle kroniky trvala 1000 dní. K jeho dostavění došlo v roce 1865. Tento kostel se stal farním pro Staré Hamry a okolní osady. Po výstavbě vodní nádrže nejsou kostel, hřbitov, ani okolní stavby udržovány. V roce 1994 byla farnost zrušena a připojena k farnosti Ostravice.\n\nJedná se o jednolodní kostel s polygonálně zakončeným presbytářem. Prosté kamenné stěny doplňují mělké opěráky. Průčelí zakončuje malá věž. Nedaleko kostela se rozprostírá hřbitov s litinovými kříži z místních železáren. V blízkosti hřbitovní zdi je od roku 1933 pomník Maryčky Magdonové.\n\nNa hlavním oltáři kostela je na obraze zachycen sv. Jindřich. Obraz doplňuje čtveřice soch evangelistů – sv. Matouš, sv. Marek, sv. Lukáš a sv. Jan. Vpravo od obětního stolu stojí sošky Panny Marie a pražského Jezulátka. Na bočním oltáři vlevo je vyobrazen Ježíš Kristus s beránkem na ramenou v (Dobrý Pastýř). Na pravém bočním oltáři je socha sv. Františka. Při vstupu se nachází obraz sv. Máří Magdaleny. Schody u zpovědnice pokračují na kúr k varhanům a do věže.\n\n"}
{"id": "973908", "url": "https://cs.wikipedia.org/wiki?curid=973908", "title": "Mojo (časopis)", "text": "Mojo (časopis)\n\nMOJO je populární hudební časopis vydávaný měsíčně ve Spojeném království. Původně byla jeho vydavatelem společnost Emap, od ledna 2008 je vydávaný společností Bauer Media Group. Společnost Emap chtěla následovat úspěch časopisu \"Q\" a vytvořit časopis, který by uspokujil rostoucí zájem o klasický rock. \"MOJO\" bylo poprvé vydáno v listpoadu 1993 a na obálce tohoto vydání byl Bob Dylan a John Lennon. Časopis proslul svými podrobnými články o populárních a kultovních kapelách a tím se stal inspirací pro \"Blender\" a \"Uncut\". Psalo pro něj mnoho známých hudebních kritiků, například Charles Shaar Murray, Greil Marcus, Nick Kent nebo Jon Savage. Prvním šéfredaktorem byl Paul Du Noyer, mezi jeho následovníky patří například Mat Snow, Paul Trynka a Pat Gilbert.\n\nAčkoliv \"MOJO\" píše i o novějších kapelách, někteří tento časopis kritizují pro jeho přílišný zájem o klasické rockové skupiny a hudebníky, jako jsou The Beatles nebo Bob Dylan. \n"}
{"id": "973909", "url": "https://cs.wikipedia.org/wiki?curid=973909", "title": "Sejkov", "text": "Sejkov\n\nSejkov je obec na Slovensku. Nachází se v Košickém kraji, v okrese Sobrance. Obec má rozlohu 7,03 km² a leží v nadmořské výšce 135 m. V roce 2011 v obci žilo 194 obyvatel. První písemná zmínka o obci pochází z roku 1412.\n\n"}
{"id": "973910", "url": "https://cs.wikipedia.org/wiki?curid=973910", "title": "Mojo", "text": "Mojo\n\nMojo může být:\n\n"}
{"id": "973911", "url": "https://cs.wikipedia.org/wiki?curid=973911", "title": "Walter Dubislav", "text": "Walter Dubislav\n\nWalter Dubislav (20. září 1895, Berlín − 17. září 1937, Praha) byl německý filozof a teoretik vědy, jehož ovlivnil Bernard Bolzano a myšlenkově byl spjat s filozofickými postoji Vídeňského kroužku.\n\nZabýval se mimo jiné problémem vědeckého definování, přičemž rozvíjel názory Gottloba Fregeho.\n"}
{"id": "973913", "url": "https://cs.wikipedia.org/wiki?curid=973913", "title": "Spolek architektů Slovenska", "text": "Spolek architektů Slovenska\n\nSpolek architektů Slovenska ( \"Spolok architektov Slovenska\"), zkratka SAS, se konstituoval jako dobrovolné, společenské, kulturně-umělecké sdružení architektů a příznivců architektury. Jeho prvořadým cílem je popularizovat architekturu, rozšiřovat architektonickou osvětu veřejnosti a podílet se na tvorbě celistvé architektonické kultury. Před listopadem 1989 Svaz architektů Slovenska.\nSpolek architektů Slovenska zastává důležitý stupeň v kulturně-společenském dění v oblasti architektury. Různé prezentace, přednášky, diskuze, vernisáže nebo výstavy, dokonce zahraniční zájezdy, mohou poskytnout, především začínajícím architektům, mnoho kontaktů a informací důležitých pro tvorbu. V galerii spolku lze prezentovat i své konkrétní dílo nebo seznámit se s tvorbou předních slovenských a zahraničních architektů. Proto je možné vedle tvůrčí práci architekta, působením v této organizaci jako člen, dosáhnout výrazně širšího rozhledu a vědomí. Vzájemné sdílení informací a výměny zkušeností jsou už jen doplňkem příjemné atmosféry ve společnosti odborné veřejnosti.\n\nSpolek má prezidenta, tří viceprezidenty (pro západní, střední a východní Slovensko), prezidium, revizní komisi, a regionální rady (pro západní, střední a východní Slovensko)\n\nPrezidenti spolku : \n\nSpolek architektů Slovenska uděluje \"Cenu Dušana Jurkoviče\" od roku 1991 autorovi nebo autorskému kolektivu za realizované architektonické nebo urbanistické dílo, které přispívá ke zvýšení úrovně a prestiže architektonické nebo urbanistické tvorby na Slovensku. \"Cena Dušana Jurkoviče\" je nejvyšším oceněním, které uděluje Spolek architektů Slovenska za realizované dílo v oblasti architektury. Cena je udělována každoročně, udělují se i nominace a může být udělena i \"in memoriam\". Dušan Jurkovič byl v roce 1946 zvolen čestným předsedou Spolku architektů Slovenska a je jeho patronem jakož je i patronem české moderní architektury.\n\n"}
{"id": "973915", "url": "https://cs.wikipedia.org/wiki?curid=973915", "title": "Svätuš", "text": "Svätuš\n\nSvätuš je obec na Slovensku. Nachází se v Košickém kraji, v okrese Sobrance. Obec má rozlohu 3,85 km² a leží v nadmořské výšce 105 m. V roce 2011 v obci žilo 113 obyvatel. První písemná zmínka o obci pochází z roku 1386.\n\n"}
{"id": "973916", "url": "https://cs.wikipedia.org/wiki?curid=973916", "title": "Igor Palčo", "text": "Igor Palčo\n\nIgor Palčo je slovenský architekt. Zabývá se obytnými i občanskými stavbami.\n\nNarodil se v roce 1967 v Bratislavě. Po studiu na Střední průmyslové škole uměleckého průmyslu SUPŠ v roce 1985 (R. Filla, V. Kordoš a M. Bockau), pokračoval v roce 1992 studiem na Vysoké škole výtvarných umění v Bratislavě. Absolvoval obor architektury (R. Janák, D. Kuzma, J. M. Bahna). V roce 1992 získává cenu prof. J. Lacka.\n\nPo absolvování vysoké školy pracoval v ateliéru J. M. Bahny. Zde spolu s kolegy pracoval na návrhu centrály VÚB, za kterou v roce 1997 získal cenu Dušana Jurkoviče (J. M. Bahna, Ľ. Závodný a F. Starý).\n\nV roce 2000 založil samostatnou kancelář. Ve svém ateliéru se věnuje různým návrhům s realizacemi, ale i architektonickým studiím, které zkoumají tvary architektury a urbanismu a jejich uplatnění v praxi.\n\nJe členem Slovenské komory architektů, SA, a SFVU.\n\nV současnosti se jeho ateliér spolupodílí na projektování komplexu River Park v Bratislavě.\n\n\n\n"}
{"id": "973918", "url": "https://cs.wikipedia.org/wiki?curid=973918", "title": "Tašuľa", "text": "Tašuľa\n\nTašuľa je obec na Slovensku. Nachází se v Košickém kraji, v okrese Sobrance. Obec má rozlohu 6,02 km² a leží v nadmořské výšce 104 m. V roce 2011 v obci žilo 205 obyvatel. První písemná zmínka o obci pochází z roku 1288.\n"}
{"id": "973920", "url": "https://cs.wikipedia.org/wiki?curid=973920", "title": "Schovanec", "text": "Schovanec\n\nSchovanec může znamenat\n\n\n"}
{"id": "973922", "url": "https://cs.wikipedia.org/wiki?curid=973922", "title": "Akrobatické lyžování na Zimních olympijských hrách 2002 – akrobatické skoky muži", "text": "Akrobatické lyžování na Zimních olympijských hrách 2002 – akrobatické skoky muži\n\nSoutěž v akrobatických skocích mužů na Zimních olympijských hrách 2002 v Salt Lake City se konala v areálu Deer Valley v Park City ve dnech 16. února (kvalifikace) a 19. února 2002 (finále). Do finále postoupilo prvních dvanáct závodníků z kvalifikace. Z Čechů se soutěže účastnil Aleš Valenta, který zde získal zlatou medaili díky druhému finálovému skoku, v němž předvedl trojné salto s pěti vruty. Tento náročný a vysoce hodnocený prvek skočil Valenta poprvé v závodě o měsíc dříve ve Světovém poháru, ostatní lyžaři jej v té době vůbec neskákali.\n\n"}
{"id": "973927", "url": "https://cs.wikipedia.org/wiki?curid=973927", "title": "Márius Žitňanský", "text": "Márius Žitňanský\n\nMárius Žitňanský (* 1. června 1952) je slovenský architekt a pedagog na Fakultě architektury Slovenské technické univerzity v Bratislavě.\n\nSvé dětství prožil střídavě v městském prostředí Prahy a na venkově v okolí Piešťan. Během studia na matematickém Gymnáziu Juraja Hronca v Bratislavě se projevil jeho výrazný výtvarný talent a zájem o studium architektury. Na počátku jeho kariéry stál jeho děd, který byl stavitel a později známý slovenský sochař a pedagog Ludwik Korkoš.\n\nV roce 1976 absolvoval Slovenskou vysokou školu technickou na Fakultě architektury v Bratislavě pod vedením doc. Antona Rokošného. Spolupráce s architektem Antonem Krajčovičem mu přiblížila filmovou scénografii a později pracoval v ÚĽUVu.\n\nArchitekt Ernest Krampl objevil jeho talent a Žitňanský se dostal přes Státní projektový a typizační ústav do Projektového ústavu kultury / PUK / v Bratislavě, kde spolupracoval při projektování a realizaci Divadla Andreje Bagara v Nitře, pod vedením architekta Juraje Hlavici (1978 projekt, 1991 realizace).\n\nBěhem působení na PUK v rámci plnění socialistických závazků vytvořil a stál při realizaci dvou sakrálních staveb sborový dům Církve Bratrské v Staré Turé (1978-1982 projekt, 1982-1983 realizace) a sborový dům Církve Bratrské v Levicích (1983-1985 realizace), za který získal po listopadu 1989 cenu Dušana Jurkoviče. Těmito realizacemi vytváří hranici mezi obdobím pozdní moderny a postmoderny na Slovensku.\n\nPádem socialistického režimu v roce 1989 ukončil spolupráci s PUK. Od tohoto období až po současnost vytvořil a spolupracoval na řadě projektů, z nichž nejvýznamnějším je sídlo firmy Montex, a.s. v Rovince (1999-2002 a 2002-2006) s množstvím ocenění: cena časopisu ARCH, Stavba roku, Cena za architekturu.\n\n\nSlovenská architektúra od Jurkoviča po dnešok, Matúš Dulla, vydavatelství Perfekt, 2007\n\n"}
{"id": "973931", "url": "https://cs.wikipedia.org/wiki?curid=973931", "title": "Tibava", "text": "Tibava\n\nTibava je obec na Slovensku. Nachází se v Košickém kraji, v okrese Sobrance. Obec má rozlohu 10,66 km² a leží v nadmořské výšce 130 m. V roce 2011 v obci žilo 549 obyvatel. První písemná zmínka o obci pochází z roku 1282.\nObyvatelé byli povětšinou zemědělci. Koncem 19. století byla vesnice postižena vystěhovalectvím.\nDominantou obce je římskokatolický kostel ze 14. století s renesančním epitafem a barokními obrazy.\n"}
{"id": "973932", "url": "https://cs.wikipedia.org/wiki?curid=973932", "title": "Sborový dům Církve bratrské (Levice)", "text": "Sborový dům Církve bratrské (Levice)\n\nSborový dům církve Bratrské v Levicích je církevní stavba. Jeho výstavba probíhala během let 1983 - 1985. V roce 1991 byl oceněn Cenou Dušana Jurkoviče (cena byla odsouhlasena ještě před listopadem 1989, ale protože šlo o církevní objekt, nemohla být autorovi v té době předána). Sborový dům stojí nedaleko centra okresního města, v zástavbě rodinných domů, ve zlomu atypické ulice S. Chalupky tvaru L. \n\nKdyž začátkem osmdesátých let minulého století na místě původního sborového domu církve bratrské byla plánována výstavba hotelu, hledalo se místo pro nový sborový dům. Ve městě nebyl k dispozici žádný vhodný pozemek, proto se místem pro novou modlitebnu stal rodinný dům a části vedlejších parcel příslušníků církve.\n\nAutor projektu Márius Žitňanský, vycházel z tradiční architektury římskokatolických kostelů, původně navrhl umístit v popředí štíhlou zvonici a střední část objektu, hlavní sál, kupolovitě zastřešit. Takový návrh však tehdejší místní úřady neschválily a ani tehdejší podmínky nedovolily stavět církevní objekty tak monumentálně. Kostel proto dostal tvář málo nápadné, ale velmi konzistentní architektury.\n\nSborový dům vznikl za třináct měsíců. Stavbu si hradili členové církve sami a sami ji i brigádně stavěli. Jelikož to nebyli žádní odborníci, jejich neodmyslitelnou pomůckou při realizaci projektu byl důkladný rozebíratelný model připravený architektem. Model stavitelům co nejblíže přiblížil architektonický návrh a pomohl rozvrhnout postup prací. \n\nHmota bývalého rodinného domu, ležícího vpravo od vstupu, zůstala zachována. Je mírně oddělena a vysunuta do popředí. Slouží jako byt správce sborového domu. Vlastní objekt se rozkládá do hloubky nevelkého pozemku. Architekt byl při návrhu limitován nejen úředním omezením, ale i malou rozlohou plochy určené na výstavbu. Podařilo se mu však zrealizovat konzistentní, charakteristickou architekturu, koncepčně stojící na hranici pozdní moderny.\n\nTrojice hmot při vstupu do objektu je rozvržena asymetricky, čímž náměstíčko před ním získalo symbolický kalichový tvar. Dále je již stavba souměrná podle podélné osy. Materiálově a barevně je objekt harmonický. Na průčelích budovy se objevuje tlumená symbolika kříže, a to na rozměrných oknech. Vytvářejí ji zvýrazněné dřevěné příčky, díky čemuž jsou kříže zřetelné a nic neztrácejí ze své kultivovanosti. Ušlechtilý materiál použitý na oplechování - měď - vyvolává iluzi dob dávno minulých.\n\nPřízemí část kromě bytu správce tvoří foyer obklopující malý sál. Zároveň obklopuje i za ní propojitelně umístěný velký sál. Jelikož rozměr obou sálů byl limitován 400 místy, zasklené stěny oddělující foyer umožňují i ​​většímu počtu věřících účastnit se obřadů.\n\nHlavní sál je formován osmiúhelníkově, dominuje mu vějířovitý dřevěný strop. Dalším dominantním prvkem sálu je válcovité horní osvětlení nad těžištěm prostoru eliminující stísněnost prostoru. Reformační tradice zachovává polokruhovité sezení kolem kazatelny a stolu v centrální poloze.\n\nPodobně jako ostatní protestantské církve, i Církev bratrská preferuje rodinný charakter a soudržnost svých příslušníků. Bohoslužby nejsou vázány pouze na sakrální prostory. Uplatňovat tyto atributy pomáhají vedlejší prostory sborového domu. Na patře se nachází zasedací místnost, pokoj pro hosty, chór hlavního sálu se zvukovou a překladatelskou kabinkou, jakož i byt kazatele. Horní osvětlení jako duchovní symbolika je využita i v zasedací místnosti a v dětském fóru. Stylizovaný strom života umocňuje hloubku prožitků dětí a mládeže v této části kostela. Ve zvýšeném suterénu je umístěna prostorná jídelna opticky oddělená od moderně vybavené kuchyně.\n\nInteriér je řešen jednoduše. Bílé omítky spolu s tmavohnědými lavicemi a dřevěnými doplňky spojují v sobě patřičnou vážnost objektu i teplo přírodního materiálu. Hlavní dlažby jsou kamenné. \n\n"}
{"id": "973940", "url": "https://cs.wikipedia.org/wiki?curid=973940", "title": "Veľké Revištia", "text": "Veľké Revištia\n\nVeľké Revištia jsou obec na Slovensku, která vznikla spojením obcí Vyšné Revištia a Gajdoš. Nachází se v Košickém kraji, v okrese Sobrance. Obec má rozlohu 10,19 km² a leží v nadmořské výšce 110 m. V roce 2011 v obci žilo 543 obyvatel. První písemná zmínka o obci pochází z roku 1335.\n\n"}
{"id": "973941", "url": "https://cs.wikipedia.org/wiki?curid=973941", "title": "Noah and the Whale", "text": "Noah and the Whale\n\nNoah and the Whale byla britská hudební skupina, založená v Londýně v roce 2006. Vůdčí osobností skupiny je zpěvák a kytarista Charlie Fink. Své první album nazvané \"Peaceful, the World Lays Me Down\" skupina vydala v roce 2008 a do roku 2013 následovala další tři studiová alba. První album se umístilo na páté příčce žebříčku UK Albums Chart a získalo převážně pozitivní reakce kritiků. Svou činnost skupina ukončila v roce 2015 s tím, že se její členové budou věnovat vlastním projektům.\n\n\n"}
{"id": "973943", "url": "https://cs.wikipedia.org/wiki?curid=973943", "title": "Vojnatina", "text": "Vojnatina\n\nVojnatina je obec na Slovensku. Nachází se v Košickém kraji, v okrese Sobrance. Obec má rozlohu 7,69 km² a leží v nadmořské výšce 128 m. V roce 2011 v obci žilo 238 obyvatel. První písemná zmínka o obci pochází z roku 1336.\n"}
{"id": "973944", "url": "https://cs.wikipedia.org/wiki?curid=973944", "title": "Kra", "text": "Kra\n\nKra může být:\n\n\n"}
{"id": "973947", "url": "https://cs.wikipedia.org/wiki?curid=973947", "title": "Vyšné Nemecké", "text": "Vyšné Nemecké\n\nVyšné Nemecké (maď. \"Felsőnémeti\", ukr. \"Вишнє Німецьке\", rusínsky \"Вышнє Нїмецьке\") je obec na východě Slovenska. Nachází se v Košickém kraji, v okrese Sobrance. Obec má rozlohu 4,63 km² a leží v nadmořské výšce 124 m. V roce 2011 v obci žilo 247 obyvatel. První písemná zmínka o obci pochází z roku 1372. Dříve obec patřila do Užské župy. Dnes leží na hranici s Ukrajinou jen několik km od Užhorodu, je zde hlavní silniční hraniční přechod mezi Slovenskem a Ukrajinou.\nObec sousedí na Slovensku s obcemi Nižné Nemecké a Krčava, na Ukrajině s administrativním centrem v Užhorodě v Zakarpatské oblasti. Leží na okraji Východoslovenské nížiny, na úpatí Vihorlatských vrchů.\nVyšné Nemecké leží na mezinárodní dálkové silnici Košice–Užhorod (evropská silnice E50 a E58). Zdejší hraniční přechod je jediný na celé slovensko-ukrajinské hranici, který je otevřen i pro kamionovou dopravu. V minulosti se jednalo o vůbec jediný silniční přechod mezi Československem a SSSR.\n\n"}
{"id": "973949", "url": "https://cs.wikipedia.org/wiki?curid=973949", "title": "Brehy", "text": "Brehy\n\nBrehy jsou obec na Slovensku v okrese Žarnovica v Banskobystrickém kraji. Podle statistik zde na konci roku 2011 žilo 1073 obyvatel. Starostou obce je od roku 2010 Juraj Tencer.\nV obci se nachází římskokatolický kostel sv. Josefa z roku 1786.\n\nJe to řadová vesnice, jíž protéká potok. Většina domů pochází z konce 19. století (po požáru v roce 1845) a ze začátku 20. století (regulace Hronu z let 1930-1933). Domy jsou zděné s valbovými střechami a se znaky doznívající secese na oknech.\nPrvní písemná zmínka o obci Brehy se datuje do roku 1283. V roce 1393 daroval obec král Zikmund nemocnici sv. Alžběty v Nové Bani, která později přešla do majetku města.\n"}
{"id": "973950", "url": "https://cs.wikipedia.org/wiki?curid=973950", "title": "Kra (geologie)", "text": "Kra (geologie)\n\nKra je v geologii těleso zemské kůry ohraničené dislokacemi. Může být různých rozměrů, od malých desek v rámci tzv. blokové stavby (= blok) až po globální tektonické kry.\n\nKry vznikají tektonickým a lokálním namáháním zemské kůry. Jednotlivé kry jsou charakterizovány relativně jednotnou litologií. Kry o velikosti kontinentu se nazývají mikrokontinenty. Protože namáhání má většinou souvislost s tektonickým pohybem desek, jsou pohyby mezi krami vesměs vodorovné, tedy rovnoběžné se zemskou kůrou. Na druhé straně mnohem dramatičtější dopady má vertikální pohyb ker. Georeliéf (hory, kopce, hřebeny, jezera, údolí apod.) se někdy tvoří, když dojde ve zlomu k velkému svislému posunu. V místech sousedství vyvýšených ker (horstev) a nižších ker (příkopové propadliny) se mohou tvořit vysoké srázy. Pohyb ker je často doprovázen jejich ukláněním, a to v důsledku stlačení nebo protažení kůry v daném místě.\n\nVýsledkem tektonické napjatosti bývají kerná pohoří. Mohou být malá nebo tvořit rozsáhlé brázdy, jako je například Údolí smrti nebo Východoafrická příkopová propadlina.\n"}
{"id": "973952", "url": "https://cs.wikipedia.org/wiki?curid=973952", "title": "Projevy emocí", "text": "Projevy emocí\n\nEmoce jsou jedním z hlavních subjektivních projevů stavu lidské mysli. Stavu mysli z toho důvodu, že emoce jako taková vzniká v mozku. Emoce je například štěstí, smutek, hněv atd. Antonio R. Damasio definuje pojem emoce jako „uspořádaný soubor chemických a neurálních odpovědi mozku na emočně kompetentní podnět“. Každý člověk prožívá odlišně naprosto stejný vjem, např. první jedinec projeví neúspěch u zkoušky výbuchem vzteku a zlostí, kdyžto druhý projeví pouze lítost a zklamaní. Ještě větší rozdíly v projevu emoci lze pozorovat napříč kulturami. Říhnutí u jídla v některých kulturách je projevem pozitivní reakce na chuť jídla, projevem vyjádření spokojeností s konzumovaným pokrmem. V jiných kulturách ovšem stejné říhnutí by evokovalo negativní emoce.\n\nPřes rostoucí zájem o emoce a emoční inteligenci v posledních dvou desetiletích jsou globální mezery v chápání a zvládání emoci překvapivé. Pouze 36 procent testovaných lidí bylo schopno přesně definovat své emoce ve chvíli, kdy se projevily. To znamená, že dvě třetiny z lidí jsou typicky ovládány emocemi, aniž by je zatím dokázaly rozpoznat a využít ve svůj prospěch.\n\nČastým důvodem k udělování nálepek k emocím je příslušnost k mužskému či ženskému pohlaví. Taková zobecnění navěsila na ženy cedulky od „slušnějšího pohlaví“ až po „nadměrně emocionální“ a na muže všechno možné od „citově rezervovaných“ po „explozivní“. Ve skutečností je pravda někde jinde. Ženy mají v průměru o čtyři body vyšší skóre emoční inteligence než muži. Tento rozdíl dostatečně ospravedlňuje tvrzení, že ženy při využití emocí ve svůj prospěch obecně projevují (nezaměňovat s tím, že je automaticky mají) více dovedností. Ženy převyšují muže, ve třech ze čtyř dovedností emoční inteligence, včetně sebeovládání, sociálního uvědomění a řízení vztahů. Sebeuvědomění je jedinou dovedností, u níž jsou skóre u obou pohlaví stejná. Největší rozdíl je v řízení vztahů, kde ženy dosahují o 10 bodů více než muži.\n\nZ hlediska skupinové dynamiky se o emocích předpokládá, že pomáhají jedinci definovat skupinové hranice a identifikovat členy skupiny. Kolektivní extáze může dát členům skupiny pocit komunitní identity, zatímco strach, nenávist a znechucení vůči nečlenům skupiny může více vymezovat skupinové hranice. V souladu s těmito spekulacemi se při experimentální indukci strachu ze smrti ukázalo, že vnitroskupinová solidarita a odmítání nečlenů se zvýšilo. Sociální úzkost navíc motivuje jedince k tomu, aby se vyhýbali chování, které by se vzdávalo normám skupiny strach „z nepřítele“ je velmi dobře znám pro zvyšování soudružností skupin a manipulaci veřejného mínění (viz hledání „obětního beránka“ mimo většinovou společnost při ekonomické recesi: za problémy nemůžeme „my“, ale „oni“).\n\nZe stejného důvodu také reaguji odlišně různé kultury na stejný vjem. Nemusí se jednat o ekonomickou recesi, ale jakýkoliv jiný podnět pro projev názoru. Jako příklad může posloužit kauza karikatur proroka Mohameda publikované v dánském deníku \"Jyllands-Posten\" 30. září 2005. Kdy po následných protestech muslimů po celém světě přišlo o život nejméně 139 lidí, několik redakci a ambasád bylo vypáleno. Osobní důsledky postihly rovněž šéfredaktora deníku France Soira, který přišel kvůli nepokojům o práci. Vyústění celé situace skončilo tím, že několik muslimských redakcí vyhlásilo soutěž v psaní a kreslení „humorných“ článků na adresu křesťanského světa. Tyto kroky vzbudily u Evropanů „pouze“ vlnu solidarity a podporu Dánska a zboží dováženého z Dánska, nikoliv však oběti na životech. Celou tuto situaci vystihuje výrok šéfredaktora \"Charlie Hebdo\", který karikatury uveřejnil rovněž ve svém francouzském listě. „Je svoboda tisku provokace? Zveřejňujeme karikatury o všech a každý týden. Když to ale uděláme s prorokem, je to nazýváno provokace. Pobouření tak vzniká pouze u těch, kteří pobuřování chtějí být“.\n\nNěkdy se lze setkat s jevem, kdy v naprosto odlišných kulturách vidíme znaky prožití stejných emocí při působení stejných podnětů. Jinak řečeno, pokud stejné událostí vyvolají stejné emoce, v různých kulturách můžeme mluvit o mezikulturní shodě či blízkosti. Ta nastává v poslední době díky efektu zvaném globalizace. V dnešní době celý svět, až na malé výjimky, je ovlivněn externími podněty. Malé výjimky tvoří některé kmeny v džungli střední Afriky, které žijí v naprosté izolaci od okolního světa. Proto k mezikulturní shodě dochází a bude docházet čím dál častěji. Největší rozmach zaznamenává globalizace v posledních dvaceti letech. Je to ovlivněno zejména rychlostí přenosů informaci a celkové přeměny sdílení informaci do digitální podoby.\n\nTento proces má ovšem i negativní vlivy. Jako příklad nám poslouží přílišná odlišnost některých kultur, která se projevuje jako nestabilita v určitých zemích. Typickým příkladem jsou přistěhovalci v západní Evropě. Přistěhovalci se sdružuju do skupin a vytvářejí své vlastní území v již zabydleném světě. Okolní většina reaguje na tyto skupiny negativně a tak vznikají nepokoje mezi „starousedlíky“ a přistěhovalci. Funguje to ale i obráceně, kdy se obyvatele západních zemí stěhují za obchodními příležitostmi na Dálný východ a mění tak konzervativní islámskou společnost. Jako příklad lze uvést Istanbul. Bývalý Konstantinopol prošel v posledních dekádách velkými změnami. Dříve silně náboženské město a jeho obyvatelé přebírají nové zvyky a trendy ze západního světa. Mladé ženy chodí čím dál tím více odhalené a muži konzumuji alkohol v daleko větším množství než kdy dřív. Dříve by toto chování vyvolávalo u kolemjdoucích emoce znechucení a opovržení a dnes můžeme pozorovat pouze známky závisti, případně souhlasu s novým moderním trendem.\n\nStejný význam má slovní spojení kulturní determinanty citů, neboť kultura determinuje především vývoj nových obsahů (modalit) cítění a fyziologickým složkám emocí vyhrazuje spíše jen podmínky jejich projevů (např. kdy je vhodný a kdy nevhodný smích, kdy muži smí plakat apod.). Kultura vytvořila nejen nové city, ale staré emoce také nově interpretovala, přičemž v různých kulturách tomu bylo různě, stejně jako v téže kultuře v různých dobách. Příkladem je stud, ale pokud se týká intimních částí těla, existuje v různých kulturách různá míra přípustného obnažování.\n\nKřesťanství a islám, západní a východní civilizace. Mezi těmito kulturami vždy byly a vždy budou určité rozdíly v projevech emocí. V globálním měřítku se ale rozdíly postupně snižují. Nelze s přesností určit jak bude vypadat civilizace 21. století v budoucností – zda se planeta Země spojí v jeden obrovský národ, nebo se rozpadne na ještě víc států než současných 193 nezávislých států uznaných Organizací spojených národů. Ale dokud člověku zůstane svoboda projevu a biologický počítač v hlavě (mozek), můžeme nadále pozorovat zajímavé odchylky v chování každého jedince, ať už pochází odkudkoliv.\n\n"}
{"id": "973955", "url": "https://cs.wikipedia.org/wiki?curid=973955", "title": "Vyšné Remety", "text": "Vyšné Remety\n\nVyšné Remety jsou obec na Slovensku. Nacházejí se v Košickém kraji, v okrese Sobrance. Obec má rozlohu 5,36 km² a leží v nadmořské výšce 208 m. V roce 2011 v obci žilo 413 obyvatel. První písemná zmínka o obci pochází z roku 1418.\n\nObec v nejvýchodnější části Slovenska, leží ve Východoslovenské pahorkatině pod výběžky Vihorlatských vrchů.\n"}
{"id": "973964", "url": "https://cs.wikipedia.org/wiki?curid=973964", "title": "Most Márie Valérie", "text": "Most Márie Valérie\n\nMost Márie Valérie ( ) je most postavený v roce 1895 přes řeku Dunaj, spojující slovenské Štúrovo a maďarský Ostřihom. Jméno získal po nejmladší dceři císaře Františka Josefa I. Marii Valerii Habsbursko-Lotrinské. V roce 1919 byl jeden z mostních oblouků zničen, k obnově mostu došlo v roce 1925. Za druhé světové války v roce 1944 vyhodila ustupující německá armáda tři střední oblouky mostu do povětří. Znovu opraven a otevřen byl až v roce 2001.\n\nPoloha mostu Marie Valérie byla vytyčena přibližně o 120 metrů proti proudu řeky od osové čáry původního pontonového mostu. Hlavním důvodem bylo to, aby se doprava nejkratší cestou nasměrovala do centra Ostřihomi. Most leží na 1718,5 říčním kilometru řeky Dunaj.\nPrůzkum podloží pro zakládání mostních pilířů byl proveden mezi 3. listopadem 1893 a 16. lednem 1894. Četnými vrty se zjistila tato charakteristika a mocnost vrstev podloží Dunaje:\n\nZ estetického hlediska byly aplikovány mostní pole s různými délkami. Původní nápad patří maďarskému architektovi Jánosi Feketeházymu, který navrhl i silniční most v Komárně. K přemostění bylo navrženo 5 mostních polí v celkové délce 496 metrů.\n\nNejstarší písemná zmínka pochází z římského období, z druhé poloviny druhého století našeho letopočtu. Císař Marcus Aurelius vedl vojenské výpravy na dolní Pohronie a předpokládá se, že římské legie procházely Dunaj právě v tomto místě.\nPo obsazení Ostřihomi Turky v roce 1543 byl v roce 1585 vybudován pontonový most, který téměř 100 let zabezpečoval spojení mezi oběma břehy Dunaje. Most byl v roce 1663 zničen a následně obnoven. Nicméně v roce 1683 byl most definitivně zničen během bitvy u Párkány.\nV roce 1762 byla dána do provozu nová mobilní konstrukce, takzvaný \"létající most\". Létající most je plovoucí zařízení (kompa), které bylo pomocí asi 400 metrů dlouhého lana položeného na 7 loďkách v 50 metrových vzdálenostech. Most byl během revoluce v Uhersku zničen, ale následně i opraven.\n"}
{"id": "973972", "url": "https://cs.wikipedia.org/wiki?curid=973972", "title": "Bulíř", "text": "Bulíř\n\nBulíř je české příjmení, mezi jehož nositele patří:\n\n"}
{"id": "973973", "url": "https://cs.wikipedia.org/wiki?curid=973973", "title": "Orovnica", "text": "Orovnica\n\nOrovnica je malá obec na Slovensku v okrese Žarnovica v Banskobystrickém kraji. Dle statistik z konce roku 2011 zde žilo 547 obyvatel. Starostkou Orovnice je od roku 2010 Katarína Forgáčová.\n\nPrvní písemná zmínka o obci pochází z roku 1209, v roce 1934 byl dokončen římskokatolický kostel sv. Don Boska.\n"}
{"id": "973974", "url": "https://cs.wikipedia.org/wiki?curid=973974", "title": "Hochtief", "text": "Hochtief\n\nHochtief, plným názvem Hochtief Aktiengesellschaft, je německá stavební společnost se sídlem v Essenu. Jedná se o největší německou stavební společnost, její působnost je celosvětová. Ve Spojených státech amerických patří prostřednictvím dceřiné společnosti Turner Contruction také k největším společnostem působícím v oblasti stavebnictví. V Austrálii vlastní 53,43 % podílu ve společnosti Leighton Holdings. Své zastoupení má také v Česku, a to prostřednictvím dceřiné společnosti Hochtief CZ. V roce 2010 zaměstnávala po celém světě více než 66 tisíc zaměstnanců, v Evropě byla třetí největší stavební společností a celosvětově pátou největší. Ve stejném roce společnost Hochtief vydělala více než 23,23 miliard eur a více než 85 % zakázek plnila mimo Německo.\n\nNa konci roku 2010 vlastnila španělská stavební společnost Grupo ACS 30% podíl ve společnosti Hochtief a pokoušela se získat vyšší podíl. 29. listopadu 2010 byla nabídka schválena a společnost Grupo ACS zvýšila v červnu 2011 podíl ve společnosti Hochtief na 50,16 %.\n\nMezi významné realizované stavební projekty patří například:\n\n"}
{"id": "973978", "url": "https://cs.wikipedia.org/wiki?curid=973978", "title": "Hodina hudby", "text": "Hodina hudby\n\nHodina hudby (nizozemsky \"De muziekles\") – obraz Jana Vermeera datovaný do let 1659-1664. Plátno je signováno (\"IVMeer\"); signatura se nachází vpravo, na rámu zachyceného obrazu.\n\nPrvní zmínka o obraze se objevuje v roce 1696, kdy byl prodán spolu s dalšími Vermeerovými díly jako součást sbírky holandského typografa Jacoba Dissiuse. Později, v roce 1718, ho získal benátský malíř Giovanni Antonio Pellegrini, jehož celou sbírku posléze koupil britský konzul Joseph Smith.\nObraz je v současné době součástí britských královských sbírek (\"The Royal Collection\") a nachází se v Buckinghamském paláci v Londýně. Pro královské sbírky ho zakoupil britský král Jiří III., ovšem jako přívažek k souboru knih, jehož byl součástí a jež krále více zajímaly. Kvůli špatné interpretaci signatury byl obraz původně označen jako dílo Franse van Mierise staršího (1635-1681), teprve roku 1866 v něm francouzský historik umění a sběratel Étienne Thoré-Bürger rozpoznal dílo Jana Vermeera.\n\nNa obraze (olej na plátně, výška 73,3 cm, šířka 64,5 cm) je znázorněn výjev odehrávající se v bohatém, jasně osvětleném interiéru poblíž oken. Výjev je vzdálen od diváka; v popředí stojí stůl, pokrytý pestrobarevným kobercem (turecké koberce byly v té době příliš vzácné, než aby jimi byla pokryta podlaha), za ním pak židle s modrým čalouněním. Na stole stojí na plochém stříbrném talíři džbánek z bílého porcelánu se stříbrným víčkem, vedle stolu leží na podlaze z velkých černých a bílých mramorových dlaždic viola da gamba. U stěny proti divákovi stojí druhý hudební nástroj – virginál, spinet či klavesin, na němž hraje stojící žena, která je k divákovi obrácená zády, jejíž obličej je však vidět v zrcadle, zavěšeném nad klavesinem. Na otevřeném víku nástroje je zřetelně vidět latinský nápis: \"MUSICA LETITIAE CO[ME]S / MEDICINA DOLOR[IS]\" (\"Hudba je společnicí v radosti a lékem na bolest\"). Další osobou, již malíř na obraze zachytil, je elegantně oblečený muž, naslouchající hudbě, jehož šerpa a vycházková hůl naznačují jeho vysoké společenské postavení.\n\nNa stěně vpravo je vidět část obrazu, nejpravděpodobněji \"Caritas Romana\" (\"Římské milosrdenství\") ve stylu Caravaggia. Výjev představuje uvězněného, k smrti hladem odsouzeného Cimona, jehož krmí vlastním mlékem jeho dcera Pero.\n\n\n"}
{"id": "973979", "url": "https://cs.wikipedia.org/wiki?curid=973979", "title": "Andreas Gabalier", "text": "Andreas Gabalier\n\nAndreas Gabalier (* 21. listopadu 1984, Graz) je rakouský zpěvák lidové hudby.\n\nAndreas Gabalier pochází ze Štýrska a původně studoval práva, lidové hudbě věnuje od roku 2009. V Rakousku se stal známým již svým debutovým albem \"Da komm’ ich her\" (2009). Jeho další alba (\"Herzwerk\", \"Volks-Rock'n'Roller\", \"Home Sweet Home\") se stala nejprodávanějšími deskami v Rakousku. V roce 2013 vyhrál Amadeus Award v kategorii lidové hudby.\n"}
{"id": "973980", "url": "https://cs.wikipedia.org/wiki?curid=973980", "title": "Levousy (hradiště)", "text": "Levousy (hradiště)\n\nHradiště Levousy je raně středověké a snad i pravěké hradiště jižně od obce Křesín v okrese Litoměřice. Nachází se v polohách \"Na Šancích\" a \"Na Hradbách\" na ploché ostrožně na pravém břehu řeky Ohře.\n\nLokalita byla osídlena již v pravěku. Z neolitu pochází nálezy keramiky kultury s lineární keramikou, kultury s vypíchanou keramikou a lengyelské kultury z přelomu neolitu a eneolitu. Z eneolitu pochází keramika kultury kulovitých amfor. Dále byly nalezeny artefakty únětické kultury ze starší doby bronzové, mohylové kultury ze střední doby bronzové a štítarské kultury z pozdní doby bronzové. Později zde existovalo osídlení v době halštatské, laténské a době hradištní.\n\nHradiště je rozděleno dvěma souběžnými valy na akropoli a dvě předhradí. Celková rozloha hradiště činí 12,1 hektaru. Největší plochu s rozlohou 7,7 hektaru zabírá předhradí vnější, které je z nejpřístupnější jižní strany chráněno valem. Tento vnější val je velmi dobře zachován, místy dosahuje výšky 3,5 metru a je lemován dva metry hlubokým příkopem. Střední val je výrazně poničen orbou a vnitřní val dosahuje 2–3,5 metru. V roce 1967 byl proveden průzkumný řez vnitřním valem, který odhalil pozůstatky dřevohlinité hradby roštové a komorové konstrukce opatřené kamennou plentou, původní výška byly odhadnuta až na devět metrů. Střepový materiál datoval hradbu od konce devátého do desátého století.\n\n"}
{"id": "973981", "url": "https://cs.wikipedia.org/wiki?curid=973981", "title": "47 Tucanae", "text": "47 Tucanae\n\n47 Tucanae (též NGC 104, ξ Tucanae či Caldwell 106) je jasná kulová hvězdokupa v souhvězdí Tukana. V roce 1751 ji objevil francouzský astronom Nicolas-Louis de Lacaille. Nachází se ve vzdálenosti 14 700 světelných let od Země. Jedná se o druhou nejjasnější kulovou hvězdokupu po Omega Centauri. Její průměr je 120 světelných let. Označení 47 Tucanae nepochází z Flamsteedova katalogu, ale z málo známého katalogu \"Allgemeine Beschreibung und Nachweisung der Gestirne nebst Verzeichniss\", který vydal v roce 1801 Johann Elert Bode.\n\nNa obloze se nachází v jihovýchodní části souhvězdí, pouze pár stupňů západně od Malého Magellanova oblaku. Při své magnitudě 4 je viditelná pouhým okem. 3° severovýchodním směrem leží kulová hvězdokupa NGC 362 a 35' severně se nachází nejjasnější kulová hvězdokupa Malého Magellanova oblaku s názvem NGC 121.\n\nTento objekt byl díky své velké jasnosti nejprve považován za hvězdu. Kvůli její velké jižní deklinaci hvězdokupa unikala pozornosti evropských pozorovatelů. Až v roce 1751 rozeznal Nicolas-Louis de Lacaille, že jde o mlhavý objekt, ale považoval ji za jádro jasné komety.\n\nV květnu 2015 bylo v této hvězdokupě vůbec poprvé pozorováno probíhající hmotové rozdělení.\n\n47 Tucanae je na obloze druhá nejjasnější kulová hvězdokupa (jasnější je pouze Omega Centauri) a vyznačuje se velmi jasným a hustým středem. Je to také jedna z nejhmotnějších kulových hvězdokup v Galaxii, obsahuje miliony hvězd. Za vhodných pozorovacích podmínek je zdánlivý rozměr hvězdokupy na obloze srovnatelný s rozměrem Měsíce v úplňku. Na obloze zdánlivě sousedí s Malým Magellanovým oblakem, který se ovšem nachází ve více než desetinásobné vzdálenosti (kolem 200 000 světelných let).\n\nJádro hvězdokupy bylo předmětem velkého hledání exoplanet, když Hubbleův vesmírný dalekohled hledal částečná zatmění hvězd jejich planetami. Nebyla ovšem nalezena žádná exoplaneta, i když se na základě četnosti exoplanet u hvězd v okolí Slunce předpokládalo, že jich bude nalezeno 10 až 15. Z toho se dá usoudit, že se planety v kulových hvězdokupách vyskytují pouze vzácně.\nTaké následné pozemní pozorování řidších vnějších oblastí hvězdokupy nedokázalo najít žádné planety, i když zde opět byly očekávány. Předpokládá se tedy, že nedostatek exoplanet v kulových hvězdokupách není způsoben velkým zhuštěním v jejich středu, ale spíše nízkou metalicitou prostředí.\n\nHustý střed hvězdokupy obsahuje mnoho zvláštních hvězd, kterými se zabývají vědci. Hvězdy v kulových hvězdokupách jsou často uspořádané tak, že se nejhmotnější hvězdy vyskytují v jejich středu.\n47 Tucanae ve svém středu obsahuje přinejmenším 21 modrých opozdilců.\nObsahuje také stovky zdrojů rentgenového záření, mezi nimiž jsou dvojhvězdy se zvýšenou činností v chromosféře, kataklyzmické proměnné hvězdy (bílí trpaslíci nasávající hmotu od druhé hvězdy v dvojhvězdném systému) a málo hmotné rentgenové dvojhvězdy, obsahující neutronovou hvězdu, která v současnosti nehromadí další hmotu, ale může být pozorována pomocí rentgenového záření vyzařovaného z jejího horkého povrchu.\nVe hvězdokupě je známo 25\nmilisekundových pulzarů, což je druhý nejvyšší počet pulzarů ze všech známých kulových hvězdokup.\nO takových pulzarech se předpokládá, že je roztočila akrece hmoty z jejich hvězdného společníka v předchozí fázi rentgenové dvojhvězdy. Společník jednoho z těchto pulzarů, který má označení 47 Tucanae W, pravděpodobně ještě stále posílá svou hmotu směrem k neutronové hvězdě, což by dokazovalo, že tato soustava dokončuje přechod z rentgenové dvojhvězdy na milisekundový pulzar.\nRentgenová observatoř Chandra zjistila přítomnost rentgenového záření u většiny milisekundových pulzarů v 47 Tucanae a pravděpodobně jde o záření z povrchu neutronové hvězdy.\nDružice Fermi pak u těchto pulzarů zjistila také přítomnost záření gama a 47 Tucanae se tak stala první kulovou hvězdokupou, u které bylo záření gama objeveno.\n\nDne 9. února 2017 byla publikována zpráva o důkazu existence středně hmotné černé díry (IMBH, Intermediate-Mass Black Hole) v centru hvězdokupy. Je prvním potvrzeným zástupcem svého druhu. Odhad její hmotnosti činí 2200-násobek hmotnosti Slunce. Předchozí vymezení hmoty předpokládané černé díry bylo provedeno na základě pozorování Hubbleovým vesmírným dalekohledem, které její velikost určilo původně na méně než 1 500 hmotností Slunce.\n\n\n"}
{"id": "973984", "url": "https://cs.wikipedia.org/wiki?curid=973984", "title": "Hopman Cup 2008", "text": "Hopman Cup 2008\n\nHopman Cup 2008 byl 20. ročníkem Hopman Cupu, turnaje smíšených družstev v tenisu. Účastnilo se ho 8 týmů Světové skupiny včetně vítěze asijské kvalifikace.\n\nTurnaj se konal od 3. do 9. ledna 2009 v australském Perthu.\n\nObhájcem z roku 2007 bylo družstvo Ruska.\n\n"}
{"id": "973987", "url": "https://cs.wikipedia.org/wiki?curid=973987", "title": "Agresivní motivace a násilí", "text": "Agresivní motivace a násilí\n\nAgrese je jedno z klíčových témat, v němž se střetává psychologie se sociologií, kulturní antropologií, paleontologií, ale i ekonomií a politologií, a zdá se, že na počátku 21.století dochází k plodné interdisciplinární spolupráci.\n\nAgresivitu ve svém okolí můžeme vnímat denně. Jak se zmiňuje Erich Fromm ve své knize Anatomie lidské destruktivity, agrese je vrozený pud, který lze usměrnit, ale nelze mu zcela zamezit. Agresivita se rozlišuje na obrannou, která slouží člověku a zvířeti k zachování života, a ničivou, která je specificky lidská a znamená touhu týrat a zabíjet. Toto členění se opírá o nejdůležitější údaje z neurofyziologie, paleontologie, antropologie a zvířecí psychologie a objasňuje základní předpoklady lidské existence.\n\nAgrese může být zaměřena vůči jednotlivým osobám, vůči určité skupině obyvatel nebo vůči společnosti jako celku.\nPro pojem agrese neexistuje jednoznačná definice. Nelze tvrdit, že agrese je vyloženě negativní aspekt, protože v podstatě vede člověka v určité situaci k pudu sebezáchovy. Na druhé straně se může projevit jako zcela iracionálnímu chování. \nObecně platí, že agrese, vyplývající z biologické adaptability, nemá negativní důsledky a agrese, vycházející z lidské destruktivity, je ničivá a krutá. \n\nPro agresivní chování je typické destruktivní zaměření. Z hlediska společenské nebezpečnosti je důležité rozlišovat různé druhy, které souvisí s motivací,aktuálními podněty a potřebami aktéra. Jinak bude hodnocena agresivita související s obranou, agresivita vycházející z nenávisti agresivita založená na touze po ublížení a způsobení bolesti.\n\n\"1. Zlostná agresivita\"\n\nJedná se o reaktivní formu agresivního chování. Může se jednat o vyjádření nevole. Jde spíše o impulzivní výraz afektu s minimální nebezpečností. Pokud se však jedná o odplatu, jež je také reaktivní, jde již o jednání, které je společensky nebezpečné. Patří sem projevy zášti a nenávisti, cílené způsobování bolesti, přinášející aktérovi vnitřní uspokojení.\n\n\"2. Instrumentální agresivita\"\n\nV tomto případě se jedná vždy o prostředek k dosažení cíle. Pokud je toto agresivní chování reaktivní, nemusí být hodnoceno jako sociálně patologický jev. Jedná se o případy odvracení škod a nebezpečí. Cílem tedy může být vlastní ochrana nebo ochrana blízkých. V případě, že se jedná o aktivní jednání zaměřené na uspokojení potřeb, může být hodnoceno negativně.\n\n\"3. Spontánní agresivita\"\n\nMíra reaktivity a aktivity při tomto typu jednání není spolehlivě prozkoumána. Patologií je bezpochyby agresivní chování, kdy způsobení bolesti přináší emocionální uspokojení a uspokojení potřeb, někdy potřeb, které jsou abnormální a patologické. \n\nNěkteří autoři užívají místo pojmu agrese pojem násilí, zde však je chápeme jako synonyma. \nExistují čtyři typy násilí:\n\n\"1. Zlostné násilí\"\n\nProjevuje se, když prožíváme zlostné a vzpurné stavy. Jedinec tak reaguje na jednání proti své osobě, které považuje za nečestné. Vysoký stupeň aktivace je interpretován jako zlost a jedinec se tak bouří proti očekáváním.\n\n\"2. Vzrušené násilí\"\n\nObjevuje se, když prožíváme hravé a vzpurné stavy. Máme příjemné pocity z vysokého stupně aktivace i z toho, že provokujeme a bouříme se proti normám. Agresivní chování je jen „z legrace“.\n\n\"3. Mocenské násilí\"\n\nVychází z vážných a mocenských postojů. Záměrem je ovládnout protivníka a dosáhnout konkurenčního cíle. Mocenské násilí bývá zpravidla promyšleným konáním. \n\n\"4. Hravé násilí\"\n\nHravé násilí se objevuje, když prožíváme hravé a mistrovské stavy. Těší nás pocity nadřazenosti nad ostatními, ale vzhledem k hravému stavu nemáme úmysl jim způsobit újmu. Pošťuchování ve skupince kamarádů je takovým hravým násilím. Kamarádi se s potěšením snaží navzájem jeden druhého ovládnout, ale nechtějí si ublížit. \n\nV anglickém znění slovo motivace (motivation) vychází ze stejného základu jako slovo impuls neboli „motion“. Znamená to, že motivace přináší podněty a povzbuzení k efektivnějšímu dosažení předem stanovených cílů. \nMotivaci lze definovanou i jako psychologický proces, který aktivuje naše chování a dává mu účel a směr. Je to interní hnací síla, ženoucí nás k uspokojení našich nenaplněných potřeb. Je to vůle něčeho dosáhnout. Sama motivace nezaručuje vysoký výkon, pokud však motivace chybí, výkon nenastane. \nMotivace se často zaměňuje se stimulací, která z vnějšku působí na vnitřní motivaci člověka a až ta působí na jeho jednání.\nMotivace je spojená s agresí a vede k prosazení vlastních zájmů. Agresivitu lze interpretovat také jako vykročení za určitým cílem bez zbytečného váhání, pochybností nebo strachu.\n\n1. Vážný a hravý stav\n\n\"1.1. Vážný stav\" \n- v tomto stavu chceme dosahovat smysluplných cílů, dáváme přednost nízkému stupni aktivace a uvědomujeme si následky svého chování, příkladem je student, připravující se na zkoušku.\n\n\"1.2. Hravý stav\" \n- v tomto stavu nás těší vysoký stupeň aktivace. Chceme si užít danou chvíli, být spontánní a nemyslet na dlouhodobé následky, např. sportovec, který si užívá zábavnou hru při tréninku. \n\n2. Mistrovský stav a stav soucítění\n\n\"2.1. Mistrovský stav\" \n- v tomto stavu se zaměřujeme na soutěžení, tvrdost, sílu, dominanci a kontrolu, např. obchodní vyjednávání s cílem vyjednat výhodu a uzavřít kontrakt.\n\n\"2.2. Stav soucítění\" \n- v tomto stavu se zaměřujeme na spolupráci, starost, péči a podporu, které poskytujeme sami nebo prostřednictvím druhých, např. vyspělý stát nabízející pomoc rozvojovému státu.\n\n3. Stav Já a stav druzí\n\n\"3.1. Stav “Já”\" \n- v tomto stavu se zaměřujeme na uspokojování vlastních potřeb, ať už se týkají podpory, utěšení nebo soutěžení a pocitu kontroly, např. přihlížející člověk nevstoupí do konfliktu mezi dvěma cizími lidmi, aby nebyl vystaven nebezpečí i on sám. \n\n\"3.2. Stav „Druzí“\" \n- v tomto stavu se zaměřujeme na uspokojování potřeb jiných, na snahu podpořit je, povzbudit nebo poradit nebo jim pomoci k úspěchu, např. sociální agentura vytvářející strategii na začlenění cizinců do dané kultury.\n\n4. Rebelující stav a Stav konformity\n\n\"4.1. Rebelující stav\" \n- v tomto stavu se chceme bouřit proti pravidlům, normám nebo očekáváním a možná chceme provokovat nebo být nekonvenční, např. minorita nedodržující pravidla a normy majoritní společnosti.\n\n\"4.2. Stav konformity\" \n- v tomto stavu chceme dodržovat pravidla, normy a očekávání, zapadat mezi ostatní a být jimi přijímáni, např. imigrant splňující náležitosti dané země (např. pracovní povolení). \n\nRůzné kultury se liší ve svých postojích vůči hněvu.Obecným základem pro určení agresivní motivace v jednotlivých zemích je způsob výchovy dětí v dané kultuře. Kultura ovlivňuje jak témata, s nimiž se lidé potýkají, tak i způsoby jejich řešení, které pokládají za vhodné či nevhodné. Agresivní motivace je ovlivněna biologickým (testosteron) a environmentálním (sociální učení) faktorem. Interkulturní psychologové objevili odlišnosti v mnoha úrovních agrese mezi různými kulturami. Například američtí psychologové zjistili, že Japonci upřednostňují přímý verbální konflikt na rozdíl od Američanů a Španělů. Některé studie naznačují, že Američané mají větší sklon k agresivitě než jiné kultury, což může být atribut konkurenceschopného kapitalismu. Lidé by měli být schopni ve společnosti přijmout určitou míru agresivity (nazýváno „normativním myšlením“). Média agresi v současnosti normalizují a z toho důvodu je agrese chápána jako přirozený jev. Obecně muži mají větší sklony k fyzické agresivitě než ženy, ačkoliv ženy mají tendence k emocionální agresi v partnerském soužití apod. ve všech kulturách. \n\nAgresivita není jednotlivý rys, ale je součástí syndromu. Nalézáme ji ve společnostech spolu s dalšími podstatnými rysy, jako je přísná hierarchie, dominance, třídní protiklady atd. Jinými slovy je třeba v agresi spatřovat součást charakteru společnosti a ne izolovaný rys chování. Ruth Benediktová, Margareta Meadová, G. P. Murdock a C. M. Turnbull zkoumali třicet společností a dospěli ke třem rozdílným, jasně rozlišeným systémům společnosti (A, B, C). Liší se vzájemně nejen mírou agrese nebo míru mírumilovnosti, ale také svým charakterem, tedy řadou rysů. \n\nSystém společnosti A vykazuje kladný životní postoj. V tomto systému jsou ideály, zvyky a instituce zaměřené na podporu a růst života ve všech jeho podobách. Lidé jsou jen v minimální míře nepřátelští, násilničtí a krutí. Nevyskytují se tvrdé tresty, zločiny jsou vzácné a válka jako jev chybí úplně nebo hraje jen velmi okrajovou úlohu. S dětmi se zachází vlídně, tvrdé tělesné tresty neexistují a ženy jsou postaveny na úroveň mužů. Do této kategorie kladného životního postoje jsou zařazeni polární Eskymáci či Zunové. \n\nSystém společnosti B je nedestruktivně - agresivní společnost. Stejně jako systém A není destruktivní a liší se v tom, že agresivita a válka sice nemají ústřední význam, ale jsou normální. Pravidelně se tu setkáváme s rivalitou, hierarchií a individualismem, zatímco v systému A převládá kolektivismus. Společnosti typu B nejsou prolnuty destruktivitou, krutostí nebo extrémní podezíravostí, ale také v nich nevládne přátelství a důvěra, charakteristické pro systém A. Systém B je naplněn duchem mužské agresivity, individualismem a přáním opatřovat si věci a plnit úkoly. Do systému B jsou zařazeni Grónští Eskymáci, Hotentoti apod. \n\nSpolečnosti systému C mají výrazně odlišný charakter. Vyznačují se velkou měrou násilí mezi jednotlivci, potěšením z agrese a krutosti jak uvnitř společnosti, tak i navenek, radostí z války, záludností a zradou. Celkové ovzduší je naplněno nepřátelstvím, napětím a strachem. Obvyklá je velká rivalita. Důležitou roli hraje soukromý majetek, vládne přísná hierarchie a časté jsou války. K systému C řadíme společnosti, jako jsou Dobu, Hajda, Aztékové. \n\nZ této klasifikace vyplývá, že kultura významně ovlivňuje míru agrese, která je motivována až k samotnému násilí. Uvedenou klasifikaci do systémů lze zpochybňovat, avšak nejedná se o statistické, nýbrž o kvalitativní tvrzení. Na individuální úrovni hraje bezpochyby důležitou roli prostředí, ve kterém člověk vyrůstá a k čemu je člověk celý život veden. \n"}
{"id": "973988", "url": "https://cs.wikipedia.org/wiki?curid=973988", "title": "Theaetetus (kráter)", "text": "Theaetetus (kráter)\n\nTheaetetus je impaktní kráter nacházející se na východním okraji měsíčního moře Mare Imbrium (Moře dešťů) na přivrácené straně Měsíce. Má průměr 25 km, jeho okrajový val je nepravidelného polygonálního (mnohoúhelníkového) tvaru. Vzhledem ke své velikosti postrádá centrální vrcholek. U Theaeteta byly v minulosti zaznamenány měsíční přechodné jevy.\n\nJihozápadně leží výrazný kráter Aristillus, severo-severozápadně rovněž větší kráter Cassini. Východně se rozkládá pohoří Montes Caucasus (Kavkaz), jižně se táhne v délce cca 50 km síť brázd Rimae Theaetetus.\n\nPojmenován je podle starořeckého matematika a filosofa Theaitéta, přítele Platóna.\n\n"}
{"id": "973989", "url": "https://cs.wikipedia.org/wiki?curid=973989", "title": "Jang Siou-li", "text": "Jang Siou-li\n\nJang Siou-li (čínsky:杨秀丽, Pchin-jin: Yang Xiuli), (* 1. září 1983 Fu-sin) je bývalá čínská zápasnice – judistka, olympijská vítězka z roku 2008.\n\nS judem začínala v 15 letech v rodném Fu-sinu. Připravovala se v Šen-jangu pod vedením trenéra Liou Jung-fua. V čínské ženské reprezentaci se prosadila v roce 2006 v polotěžké váze do 78 kg potom co překonala zranění kolene z roku 2004. V roce 2008 vybojovala nominaci na olympijské hry v Pekingu. Před domácím publikem se předvedla ve výborné formě. Ve finále svedla vyrovnaný zápas s Kubánkou Yalennis Castillovou a po hantei (verdikt sudích praporky) získala zlatou olympijskou medaili. Po olympijských hrách jí v přípravě na vrcholné turnaje brzdila vleklá zranění. V roce 2011 přerušila na půl roku sportovní kariéru a podrobila se operaci ramene. V roce 2012 s přehledem potvrdila kvalifikaci na olympijské hry v Londýně, kde nestačila ve druhém kole na Francouzku Audrey Tcheuméovou a obsadila konečné 7. místo. Sportovní kariéru ukončila v roce 2014.\n\n\n\n"}
{"id": "973992", "url": "https://cs.wikipedia.org/wiki?curid=973992", "title": "Povstání knížete z An-chua", "text": "Povstání knížete z An-chua\n\nPovstání knížete z An-chua je označení pro vzpouru Ču Č’-fana, knížete komanderie z An-chua, proti vládě mingského císaře Čeng-te. Povstání s centrem v Ning-sia, velitelství jedné z devíti vojenských oblastí na hranici čínské říše Ming s Mongolskem, začalo 12. května a zhroutilo se po 18 dnech 30. května 1519, kdy skupina provládních vojáků v čele s generálem Čchiou Jüem, která se předstíraně přidala k povstalcům, obsadila palác knížete z An-chua a jeho samého zajala.\n\nČu Č’-fan byl člen dynastie Ming. Patřil k potomkům Ču Čana, knížete z Čching a šestnáctého syna Chung-wua, zakladatele a prvního císaře říše Ming. Roku 1492 zdědil titul knížete komanderie z An-chua. Sídlil v Ning-sia, centru jednoho z pohraničních regionálních velitelství podél hranic říše Ming s Mongolskem. V Ning-sia byl jedním ze šesti knížat komanderie a mezi několika stovkami potomků Ču Čana žijícími v Ning-sia patřil mezi nejvýše postavené.\n\nV čele členů císařského rodu v Ning-sia stál kníže z Čching. Celkové velení v Ning-sia měli regionální velitel (voják), velký obránce (eunuch) a velký koordinátor (civilní úředník). Poslední dva též dohlíželi na členy císařského rodu. Rozdělení mocí a vzájemný dozor bylo prevencí před přílišnou nezávislostí regionu.\n\nEunuch Liou Ťin, který byl od roku 1507 nejvlivnějším mužem mingské vlády, inicioval finanční reformy, jejichž cílem bylo zvýšení státních příjmů. Mezi jinými i organizoval důsledné vymáhání daňových nedoplatků a zvyšovaní povinností a odvodů placených vojenskými domácnostmi, což v severním pohraničí říše Ming vyvolávalo neklid. \n\nČu Č’-fan mezi svými důvěrníky Liou Ťina kritizoval, nicméně do roku 1510 zůstalo jen u slov. Důvěrníci knížete byli vesměs důstojníky posádky Ning-sia, například Che Ťin (), který dosáhl povýšení na regionálního vojenského komisaře pomocí příspěvku odevzdaném státu (270 \"liangů\", 10 kg, stříbra), na který si půjčil od knížete. Dalším byl Čou Ang (), který dosáhl stejné hodnosti stejnou cestou (tentokrát šlo o 200 \"liangů\"). K okruhu kolem knížete patřili též členové džentry: student místní konfuciánské školy Sun Ťing-wen () a několik bývalých studentů; kníže naslouchal i šamankám.\n\nV březnu 1510 přijeli o Ning-sia pověřenci vlády, místopředseda Velkého odvolacího soudu Čou Tung (), eunuch Li Ceng () a velký koordinátor An Wej-süe (), kteří měli za úkol revizi (to jest zvýšení) daňových povinností vojenských domácností. Che Ťin a Sun Ťing-wen v tom viděli příležitost k získání podpory pro revoltu a skutečně přesvědčili řadu důstojníků, mimo jiné Sü Čchina ().\n\nVzpouru Ču Č’-fan zahájil 12. května 1510, když pozval nejvyšší civilní a vojenské představitele oblasti – Li Cenga, regionálního velitele Ťiang Chana () a eunucha pro dozor nad střelnými zbraněmi () Čeng Kuanga () na banket ve svém paláci, při němž je knížecí ozbrojenci zabili. Týž den vzbouřenci obsadili důležité úřední budovy ve městě a zabili Čou Tunga, An Wej-süea, regionálního vojenského komisaře Jang Čunga () a další hodnostáře; osvobodili také vězně v městské věznici. Někteří níže postavení úředníci uprchli, zastrašená většina však od 13. května začala sloužit knížeti. Ču Č’-fan též vyzval k poslušnosti velitele posádek v okolí, především zástupce regionálního velitele Jang Jinga () a velitele jezdeckého sboru Čchiou Jüea (). Oba stáli před nelehkým rozhodováním – jejich rodiny se totiž nacházely ve městě. Čchiou Jüe se týž den vrátil do města, předal své vojáky pod velení Čou Anga, Che Ťina, a Ting Kuanga (, další z důstojníků z okolí knížete), aby získal důvěru rebelů, načež se prohlásil nemocným a zůstal doma. \n\nKníže zatím zabral úřední pokladnice a vybral nemalé příspěvky od přítomných členů císařského rodu. Také vydal prohlášení, které vysvětlovalo vzpouru jako vystoupení na obranu dynastie a říše proti zrádnému Liou Ťinovi, a rozšiřoval je po okolí. Ve městě udržoval pořádek – popravil několik důstojníků a vojáků za plenění.\n\nVládní oddíly zahájily akce 20. května – regionální velitel Cchao Siung () přivedl přes 2400 jezdců do Ling-čou (odděleném od Ning-sia Žlutou řekou), Další oddíl se usadil naproti městu Ning-sia na opačném (lingčouském) břehu Žluté řeky a zablokoval přepravu po řece. V Jen-suej (velké posádce na východě, v provincii Šen-si) 20. května tamní generálové rozhodli o soustředění 5000 vojáků k potlačení vzpoury. Dne 21. května vybraná skupina z oddílu strážícího Žlutou řeku ji překročila, zaútočila na jednotku vzbouřenců strážící přístav Ning-sia, ukořistila 17 lodí a zbraně a vrátila se na lingčouský břeh.\n\nČchiou Jüe zatím předstíral nemoc a dával dohromady skupinu věrných důstojníků. Snažil se též přesvědčit (mimo jiné falešnými zprávami jeho důstojníků) knížete a jeho důvěrníky, že hrozí nebezpečí útoku vládních vojsk. Ti proto rozptýlili většinu svých oddílů podél Žluté řeky a na přístupech k městu, přičemž ve městě samém zůstalo jen málo vojáků. \n\nČchiou Jüe 30. května opět odmítl přijít ke knížeti, ten k němu vyslal na kontrolu Čou Anga. Čchiou Jüe ho zabil a se stovkou mužů zaútočil na knížecí palác, který obsadil, přitom zabil několik tuctů rebelů, včetně Sun Ťing-wena. Kníže padl do zajetí, řadoví povstalci se vzdali. Zajetí knížete Čchiou Jüe neprodleně oznámil i loajalistům (Cchao Siungovi) i povstalcům, aby podlomil jejich morálku. Che Ťin, Ting Kuang a několik dalších se rozhodli uprchnout do Mongolska, ale byli 31. května zajati hlídkou. Sü Čchin stejný den padl na útěku. Týž den vojáci Jang Jinga překročili Žlutou řeku a vstoupili do města, 1. června se přes řeku přeplavily i jednotky Cchao Siunga a v boji vyčistily město od povstalců. Likvidace všech povstaleckých oddílů v okolí však zabrala ještě několik dní.\n\nPoté, co zpráva o vzpouře dospěla do Pekingu, císař Čeng-te po poradě se sekretáři a ministry přijal komplexní soubor opatření. K řízení boje proti vzpouře vyslal na místo Šen Jinga (), hraběte z Ťing-jang (), a ředitele kontrolního úřadu Jang I-čchinga (). Oba dlouho a úspěšně sloužili na severozápadních hranicích i přímo v Ning-sia a vláda očekávala, že využijí své znalosti prostředí i osobní svazky s místními důstojníky. Současně císař povýšil řadu důstojníků ningsiaské oblasti, včetně Čchiou Jüea. Také vydělil 300 tisíc \"liangů\" (11,2 tuny) stříbra pro vojáky z Ning-sia, s tím, že každý povstalecký voják, který se vrátí na stranu vlády, dostane jeden \"liang\" (37,3 g); 2. června vyhlásil rozsáhlou amnestii pro vzbouřence (netýkala se několika nejtěžších zločinů), zrušil nové úpravy daní pro vojenské rolníky v Ning-sia a odpustil jim dlužné daně. Také amnestoval méně závažné trestné činy knížat v celé říši. Téhož 2. června pověřil eunucha Čang Junga dohledem nad vojenskými záležitostmi Ning-sia a vyslal ho tam v čele 30 tisíc mužů z posádky metropole. Bylo to poprvé v říši Ming, co měl eunuch samostatné velení nad armádou. Současně na doporučení Jang I-čchinga byl do Süan-fu, Ta-tchungu, a Jen-suej poslán milion \"liangů\" stříbra na úhradu nákladů spojených s pohyby vojsk. \n\nO zajetí knížete se vláda v Pekingu dozvěděla 15. června ze zprávy Cchao Siunga. Jang I-čching se o konci vzpoury dozvěděl ještě během cesty na místo, a z obavy, že nyní nepotřebné pekingské vojsko způsobí víc škody než užitku, naléhal na jeho odvolání, což císař schválil 23. června. 14. července se Jang I-čching a Čang Jung setkali v Ling-čou na cestě do Ning-sia. Zorganizovali rozsáhlé vyšetření okolností vzpoury, během něhož zatkli několik set lidí. Přijali řadu opatření k uklidnění situace, včetně odškodnění rodin obětí (po pěti \"lianzích\" stříbra) a zraněných (třemi \"liangy\").\n\nČang Jung zajaté vzbouřence odvezl do Pekingu, kam přijel 13. září. Necelá stovka rebelů byla popravena, 190 (včetně rodinných příslušníků popravených) odesláno do vzdálených pohraničních posádek. Ču Č’-fanovi císař Čeng-te dovolil spáchat sebevraždu. Kníže z Čching podle vyšetřování nesplnil své povinnosti hlavy rodu v místě, naopak byl loajální k Ču Č’-fanovi a daroval mu 10 tisíc liangů stříbra; císař přesto knížeti z Čching zachoval přízeň a daroval mu nemalé množství zlata a stříbra. Později však císař názor změnil a donutil ho k vrácení darů. Navíc zrušil jeho osobní gardu a omezil jeho příjmy a příjmy níže postavených členů císařského rodu z Ning-sia. Vojáci podílející se na likvidaci povstání byli odměněni, Čchiou Jüe obdržel titul hraběte z Sien-ning ().\n\nBěhem tažení Jang I-čching přesvědčil Čang Junga k vystoupení proti Liou Ťinovi (namluvil mu, že je ve smrtelném nebezpečí, protože Liou Ťin připravuje převrat). Čang Jung pak v září 1510 ve spojení s dalšími eunuchy Liou Ťina svrhl.\n"}
{"id": "973995", "url": "https://cs.wikipedia.org/wiki?curid=973995", "title": "Bajany", "text": "Bajany\n\n"}
{"id": "973996", "url": "https://cs.wikipedia.org/wiki?curid=973996", "title": "Beša (okres Michalovce)", "text": "Beša (okres Michalovce)\n"}
{"id": "973997", "url": "https://cs.wikipedia.org/wiki?curid=973997", "title": "František Norbert Drápalík", "text": "František Norbert Drápalík\n\nRmus.D. Norbert František Drápalík, O.Praem. (23. září 1861 Kroměříž – 25. ledna 1920 Svätá Chrasť (dnes Vinohrady nad Váhom)) byl v letech 1909–1912 opatem kanonie premonstrátů v Nové Říši na Moravě.\nNarodil se jako František Drápalík v Kroměříži. Při vstupu do premonstrátského řádu přijal řeholní jméno Norbert, dle zakladatele tohoto řádu. Po smrti novoříšského opata Karáska byl zvolen do čela kanonie jako nový opat. Snažil se pro klášter získat duchovní správu farností Kostelní Vydří a Bílkov. Přátelil se s Otokarem Březinou, kterému umožnil studovat fondy klášterní knihovny. Opat se rovněž snažil o modernizaci klášterního velkostatku a klášterní areál byl za jeho působení elektrifikován. V klášteře se poměrně často konávaly různá duchovní cvičení a sjezdy katolické mládeže.\n\nOpat se ale záhy dostal do vleklých sporů s představiteli obce Nová Říše. Napjaté vztahy s obcí ilustruje průběh oslav 700. výročí kláštera v roce 1911. Tehdy se místní starosta odmítl účastnit vítání církevních hodnostářů, kteří na oslavy přijeli. Další spory měl opat s poslancem Františkem Staňkem. Ten nakonec docílil toho, že se proti Drápalíkovi postavili i někteří jeho vlastní spolubratři z kláštera, v čele s P. Hugo Černým. Po vyostření sporů došlo mezi Drápalíkem a Černým (dle vzpomínek Otokara Březiny) bezmála k fyzické potyčce. V důsledku toho opat během vizitace kláštera (vizitoval jej strahovský opat Metod Zavoral) rezignoval.\n\nV době následující po rezignaci se Drápalík uchýlil na Slovensko, kde žil v obci Svätá Chrasť (dnes Vinohrady nad Váhom) u své sestry. V tisku byl nadále dehonestován (objevovaly se v něm informace, že odjel za svou milenkou do Ameriky). Ve Sväté Chrasti zemřel emeritní opat Drápalík 25. ledna 1920. Příčiny smrti nejsou zcela jasné (uvádí se otrava krve po špatně aplikované injekci). Ve Sväté Chrasti byl rovněž pohřben.\n\n\n"}
{"id": "973999", "url": "https://cs.wikipedia.org/wiki?curid=973999", "title": "Bracovce", "text": "Bracovce\n"}
{"id": "974001", "url": "https://cs.wikipedia.org/wiki?curid=974001", "title": "Klen v Mezihorské", "text": "Klen v Mezihorské\n\nKlen v Mezihorské je památný strom solitérní javor klen (\"Acer pseudoplatanus\"), který roste v Mezihorské (osadě obce Jindřichovice), na jižním okraji osady, v místě rozdvojení luční cesty. \n\nStrom má válcovitý kmen, krátké, mohutné kořenové náběhy, je u něj patrná růstová asymetrie, kdy velmi silná spodní větev se po počáteční vodorovné fázi náhle obloukovitě stáčí vzhůru do pozice druhého vrcholu a koruna stromu připomíná lyru.\nObvod kmene měří 310 cm, koruna stromu dosahuje do výšky 21,5 m (měření 2004). Za památný byl strom vyhlášen v roce 2004 jako esteticky zajímavý strom, významný vzrůstem. \n\n"}
{"id": "974002", "url": "https://cs.wikipedia.org/wiki?curid=974002", "title": "Zagyva", "text": "Zagyva\n\nZagyva [zaďva] je řeka v severním a středním Maďarsku. Pramení v Karancských horách (slovenská část hor se nazývá Mučínska vrchovina) v blízkosti města Salgótarján v župě Nógrád. Délka toku je 179 kilometrů. Plocha povodí zabírá rozlohu 5 677 km². Protéká městy Bátonyterenye, Pásztó, Hatvan a Jászberény. V Szolnoku se vlévá zprava do Tisy.\nZagyva je oblíbeným místem rybářů. Hlavními druhy ryb, které se zde vyskytují, jsou štika obecná (\"Esox lucius\"), kapr obecný (\"Cyprinus carpio\"), jelec tloušť (\"Leuciscus cephalus\"), jelec jesen (\"Leuciscus idus\"), sumec velký (\"Silurus glanis\"), candát obecný (\"Sander lucioperca\") a lín obecný (\"Tinca tinca\").\n"}
{"id": "974006", "url": "https://cs.wikipedia.org/wiki?curid=974006", "title": "Sviňák", "text": "Sviňák\n\nSviňák může být:\n\n"}
{"id": "974008", "url": "https://cs.wikipedia.org/wiki?curid=974008", "title": "Havelock Ellis", "text": "Havelock Ellis\n\nHenry Havelock Ellis (2. února 1859, Croydon – 8. července 1939, Hintlesham) byl anglický průkopník sexuologie, spisovatel, sociální reformátor a stoupenec progresivismu.\n\nVe své sedmidílné práci \"Studies in the Psychology of Sex\" (1897–1928) položil základy moderní medicínské sexuologie a definoval řadu pojmů užívaných v oblasti sexuality dodnes, přestože své medicínské vzdělání nikdy zcela nedokončil. První díl práce čelil v Británii žalobě, další díly raději vydal v USA, a i tam se do roku 1935 směly prodávat jen osobám s medicínským vzděláním. Bývá mu často připisováno první užití pojmu homosexualita, avšak on to popíral a pojem odmítal, sám homosexuální vztahy nazýval \"sexuální inverzí\". Hojně se zaobíral fenomény transgenderismu a transvestitismu, pro něž ovšem volil vlastní termíny (\"sexuálně-estetická inverze\", \"eonismus\" apod.) Jeho knihy silně ovlivnily Sigmunda Freuda, který z Ellise čerpal poznání o sexuálních perverzích a navazoval zejména na Ellisovy pojmy autoerotismu a narcisismu (Freud však začal užívat zkráceninu narcismus).\n\nByl i překladatelem, roku 1895 například přeložil do angličtiny Zolův \"Germinal\". Psal též básně a eseje.\n\nByl členem organizace \"Fellowship of the New Life\", která usilovala o sociální reformu (z ní se později odštěpila známá \"Fabian society\", podle níž vznikl termín fabiánský socialismus).\n\nSilně podporoval eugenické snahy, byl dokonce místopředsedou \"Eugenics Education Society\". Někdy mu bývá též vyčítáno, že ve svých knihách neodsuzoval sexuální vztahy s dětmi.\n\n\n\n"}
{"id": "974010", "url": "https://cs.wikipedia.org/wiki?curid=974010", "title": "HTMS Krabi", "text": "HTMS Krabi\n\nHTMS Krabi je oceánská hlídková loď Thajského královského námořnictva. Konstrukce vychází z britských oceánských hlídkových lodí třídy \"River\". Po plavidlech \"Pattani\" a \"Narathiwat\" je třetí thajskou válečnou lodí této kategorie. \"Krabi\" je největší válečná loď postavená v Thajsku.\n\nV lednu 2016 Thajsko objednalo licenční stavbu sesterské lodě \"Krabi\".\n\nKonstrukce \"Krabi\" vychází z britské třídy \"River\", kterou navrhla loděnice Vosper Thornycroft (nyní BAE Systems). Thajsko na loď zakoupilo licenci a počítá se stavbou až šesti lodí. Hlídkovou loď \"Krabi\" s britskou pomocí postavila thajská loděnice BVT Bangkok Dock. Kýl plavidla byl založen roku 2010 a trup byl spuštěn na vodu dne 3. prosince 2011. Poté byla loď dokončena loděnicí Royal Thai Navy Mahidol Dockyard v Sattahipu. Dne 26. srpna 2013 byla zařazena do operační služby.\n\nVýzbroj plavidla tvoří jeden 76mm kanón OTO Melara Super Rapid v dělové věži na přídi a dva 30mm kanóny DS30M. Na zádi se nachází přistávací paluba pro vrtulník AgustaWestland AW139. Pohonný systém tvoří dva diesely MAN 16V 28133D. Lodní šrouby jsou dva. Nejvyšší rychlost dosahuje 24 uzlů.\n"}
{"id": "974011", "url": "https://cs.wikipedia.org/wiki?curid=974011", "title": "Vakoplch trpasličí", "text": "Vakoplch trpasličí\n\nVakoplch trpasličí (\"Burramys parvus\") je jediný druh rodu Burramys a patří k nejvíce ohroženým vačnatcům. Ze všech australských savců je jediný, který trvale žije ve vysokohorském prostředí, v místech kde pravidelně sněží. Je, vzdor svému jménu, největší z pěti druhů vakoplchů a pouze on upadá do zimního spánku.\n\nPůvodně byl popsán v roce 1896 jako vyhynulý druh na základě vykopávek fosílií z období středního miocénu (asi před 16 mil. let). Prvý živý příslušník druhu byl pozorován až v roce 1966.\n\nŽije v nadmořské výšce od 1400 do 2230 m na východě Austrálie v nejvyšším australském pohoří Australské Alpy. Vyskytuje se v místech plných skalních sutí a na rozpraskaných kamenitých polích ve třech od sebe oddělených oblastech. Prvá se nachází v okolí nejvyšší hory Austrálie Mount Kosciuszko, hory Mount Townsend a lyžařského střediska Blue Mount Cow v národním parku Kosciuszko National Park, druhá v okolí hor Mount Bogong a Mount Higginbotham v národním parku Alpine National Park a třetí poblíž hory Mount Buller; prvá oblast je ve státě Nový Jižní Wales a ostatní ve státě Victoria.\n\nPodnebí, ve kterém celoročně žijí, je chladné a vlhké, v průběhu léta tam často prší a vanou silné větry a přes zimu od června do září pravidelně sněží. Následkem hojných dešťů a mrazů dochází k silnému zvětrávání a rozpadu kamenných bloků a tím ke vzniku mnoha trhlin, které slouží jako úkryt před predátory a k vytvoření hnízd.\n\nVakoplch trpasličí je vačnatec schovající se snadno do dlaně, bývá velký asi 11 cm a má chápavý ocas dlouhý okolo 14 cm. Váha mu kolísá od 60 gramů před zimním spánkem po 30 g po probuzení, samci jsou o málo větší. Jeho jemná hustá srst je na hřbetní straně barvy šedě hnědé s tmavšími místy u hlavy a na břišní krémovou až světle šedou, dlouhý ocas je řídce osrstěný. Samec mívá v období páření vespod těla oranžovou skvrnu. Krátký špičatý čenich je růžový a okolo dopředu směřujících očí jsou tmavé kroužky. Chrup je typicky diplodontní, tři páry řezáků a dva páry premolárů. Samici vyrůstá na spodní části těla dopředu se otevírající vak se čtyřmi mléčnými bradavkami. Drobnými předními tlapkami dokáže držet i obratně manipulovat s potravou, na zadních tlapkách má pohyblivý palec pomáhající při lezení.\n\nJedná se o klidného společenského živočicha, který jen málo s jinými soupeří o potravu nebo území. V podstatě je mlčenlivý, jen v nebezpečí řídce vydává hrdelní zvuky. Je nočním zvířetem, které během dne spí stočeno do klubíčka a v noci vychází za potravou. Přestože je převážně pozemním živočichem, dokáže dobře šplhat na keře.\n\nV průběhu roku žijí samci a samice od sebe odděleně. Samice žije na společném území, kde má i hnízdiště až s deseti jinými, opouští je pouze v noci při hledaní potravy. Samci, žijící v nižší nadmořské výšce, která je na potravu chudší, nemají svá území a soustavně cestují za potravou.\n\nV zimním období, asi od května do září, vakolpch trpasličí spí při sníženém metabolismu stočený v chráněné skalní rozsedlině, dostatek sněhu ho chrání před zimou. Někdy se během spánku probudí a žere nashromážděná semena, je to jediný vačnatec dělající si zásobu potravy. Po probuzení se v průběhu druhé poloviny roku vykrmuje, hromadí si podkožní tuk nutný pro další zimní spánek, jehož délka závisí na průběhu zimy.\n\nVakoplch trpasličí je všežravec, který se v průběhu roku živí různorodou potravou. Po probuzení žere nejčastěji živočišnou potravu, nejvíce můry osenice \"Agrotis infusa\", které do hor každoročně přilétají se rozmnožovat a dále housenky, brouky, pavouky, mnohonožky apod. Později přechází na stravu rostlinnou skládající se zejména z listů a nektarů květů a nakonec žere hlavně semena a různé plody, ze kterých si vytváří tukové zásoby pro příští období spánku.\n\nTato polygamní zvířata se rozmnožují pouze jednou ročně v říjnu a listopadu po probuzení ze zimního spánku, kdy je hojnost potravy. Tehdy se samci žijící normálně v nižších nadmořských výškách stěhují výše do hor na území, kde žijí samice. Po přivolení říjné samice proběhne vlastní několikaminutové páření, po něm samec buď sám odchází nebo je samicí odehnán. Asi po 14 až 16 dnech březosti se v hnízdě ve skalní štěrbině rodí obvykle čtyři a více droboučkých mláďat, která samice přesune do vaku. Tam se každé přisaje k bradavce, ty jsou čtyři a na které mládě nezbude, to zahyne. Ve vaku zůstávají po dobu asi 3 týdnů a pak se v hnízdě zdržují další 3 až 4 týdny. Odstaveny jsou v 9. až 10. týdnu věku. Brzy nato jsou mladí samci ze samičích území vypuzeni, někdy odcházejí i mladé samice, pářit se budou již příštím rokem.\n\nPouze jeden vrh ročně a poměrně malý počet mláďat je vyvážen na tak malého živočicha poměrnou dlouhověkostí. Dožívají se ve volné přírodě průměrně 4 a v zajetí 7 let, z toho samice žijí mnohem déle. Samci jsou při svých toulkách více vystavení dravcům, žijí v prostředí, kde je méně potravy a šanci přežít zimu mají čtyřikrát menší než samice.\n\nCelkový počet vakoplchů trpasličích je odhadován na přibližně 1700 dospělých samic a 550 samců. Jejich malé areály rozšíření jsou dále rozdělovány pozemními stavbami, jejichž počet se zvyšuje s rozvojem infrastruktury pro sjezdové lyžování, nejvíce jsou omezováni samci při hledání potravy nebo při stěhování za samicemi. Dále jsou ohrožování divokými kočkami a liškami a rezidui pesticidů, které jsou nacházeny v jejích oblíbené potravě můrách, které v době výskytu tvoří asi třetinu potravy. Domovské oblasti dále zarůstají plevelnými rostlinami i stromy, které vytlačují druhy pro jejich výživu nezbytné.\n\nPodle hodnocení IUCN je tento endemit vakoplch trpasličí hodnocen jako druh kriticky ohrožený (CR).\n\n\n"}
{"id": "974014", "url": "https://cs.wikipedia.org/wiki?curid=974014", "title": "Velké divadlo (rozcestník)", "text": "Velké divadlo (rozcestník)\n\nVelké divadlo se užívá pro různé divadelní domy a soubory:\n\n"}
{"id": "974015", "url": "https://cs.wikipedia.org/wiki?curid=974015", "title": "Velké divadlo (Šanghaj)", "text": "Velké divadlo (Šanghaj)\n\nVelké divadlo v Šanghaji (: ) je divadelní budova stojící v čínském městě Šanghaj. Nachází se na severní straně Lidového náměstí ve čtvrti Chuang-pchu. Je sídlem několika divadelních souborů včetně šanghajské opery.\n\nDivadlo bylo otevřeno 27. srpna 1998. Návrh budovy vypracovalo studio ARTE Charpentier, založené francouzským architektem Jean-Marcem Charpentierem. Uvnitř jsou tři divadelní sály pro 1800, 600 a 300 diváků.\n\n"}
{"id": "974016", "url": "https://cs.wikipedia.org/wiki?curid=974016", "title": "Waldemar Legień", "text": "Waldemar Legień\n\nWaldemar Legień (* 28. srpna 1963 Bytom, Polsko) je bývalý polský zápasník–judista, olympijský vítěz z roku 1988 a 1992.\n\nS judem začínal v 9 letech v rodné Bytomi. Připravoval se v klubu Czarni Bytom pod vedením Józefa Wiśniewskiho. V polské seniorské reprezentaci se pohyboval od roku 1983. V roce 1984 byl v přípravě na olympijské hry v Los Angeles, o kterou nakonec polský tým přišel kvůli bojkotu. V roce 1988 startoval na olympijské hry v Soulu. V semifinále vyřadil na praporky (hantei) Sověta Bašira Varajeva a ve finále porazil obhájce zlaté olympijské medaile Němce Franka Wienekeho na ippon technikou seoi-nage a získal zlatou olympijskou medaili. Od roku 1990 přešel do vyšší střední váhy do 86 kg, ve které startoval na olympijských hrách v Barceloně v roce 1992. Dobrého nalosování využil k postupu do finále, ve kterém porazil na juko Francouze Pascala Tayota a získal druhou zlatou olympijskou medaili. Vzápětí ukončil sportovní kariéru. Před popularitou v Polsku utekl do Francie, kde pracoval jako manažér judistického klubu Racing Club de France.\n\nWaldemar Legień byl pravoruký, komplexně technicky vybavený judista. Jeho osobní technikou byla pravá uči-mata a levé drop seoi-nage.\n\n\n"}
{"id": "974018", "url": "https://cs.wikipedia.org/wiki?curid=974018", "title": "Římskokatolická farnost – děkanství Jirkov", "text": "Římskokatolická farnost – děkanství Jirkov\n\nŘímskokatolická farnost – děkanství Jirkov () je územní společenství římských katolíků v Jirkově a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nJedná se o \"starou farnost\". Matriky jsou vedeny od roku 1645. Od 22. prosince 1783 byla farnost povýšena na děkanství, avšak někdy je děkanství uváděno až od roku 1789.\n\nDěkanství bylo, jakožto duchovní centrum, zvláště od 50. let 20. století do 31. prosinec 2012, středem tzv. jirkovského farního obvodu, z něho byly v různých etapách spravovány okolní farnosti. Před zánikem jirkovského farního obvodu jimi byly farnosti: Blatno u Chomutova, Boleboř, Ervěnice, Kalek, Nové Sedlo nad Bílinou a Sušany.\n\nOd 1. ledna 2013 jirkovské děkanství afilovalo všechny farnosti jirkovského farního obvodu s výjimkou farnosti Ervěnice, kterou afilovalo děkanství Most – in urbe.\n\nDo farnosti náleží území obcí:\n\nVe farnosti se nacházejí také další drobné sakrální stavby a pamětihodnosti. Historicky se na území farnosti, včetně afilovaných farností, nacházelo větší množství kostelů, kaplí, kapliček a dalších sakrálních objektů. Velká část z nich byla zbořena nebo poškozena v 2. polovině 20. století. S výjimkou jirkovské farnosti (do 31. prosince 2012) jsou seznamy těchto objektů na stránkách zaniklých farností.\n\n\n"}
{"id": "974023", "url": "https://cs.wikipedia.org/wiki?curid=974023", "title": "Marína Čeretková-Gállová", "text": "Marína Čeretková-Gállová\n\nMarína Čeretková-Gállová (26. září 1931 Zbehy – 22. října 2017 Nitra) byla slovenská spisovatelka. \n\nV roce 1957 absolvovala Filozofickou fakultu Univerzity Komenského v Bratislavě. Po promoci nastoupila do literárně-dramatické redakce v Československém rozhlase. Pro její zásadní občanské postoje dostala k 31. prosinci 1970 výpověď. V důsledku toho pracovala v letech 1971 – 1978 jako kulturně-propagační referentka v \"Odevných závodoch\" v Košicích, později po změně bydliště jako kulturní referentka na \"Strednej priemyselnej škole potravinárskej\" v Nitře. V současnosti žije v Nitře.\n\nDebutovala v roce 1962 sbírkou novel \"Koniec líšky\". Vyjadřuje v ní citový život žen, protkaný erotickými motivy. V jejích dalších dílech se opakují stejné motivy – nešťastná láska, odcizení mezi mužem a ženou, mezi dětmi a rodiči. Kromě prózy napsala přes deset rozhlasových her.\n\n\n\n"}
{"id": "974025", "url": "https://cs.wikipedia.org/wiki?curid=974025", "title": "Sítař", "text": "Sítař\n\nSítař čili řešetář je staré řemeslo, jehož provozovatel vyráběl síta, ale i tkací hřebeny. Síta vyráběl z vlasů či strun, a to včetně dřevěných součástí.\n"}
{"id": "974028", "url": "https://cs.wikipedia.org/wiki?curid=974028", "title": "Bohumil Novák", "text": "Bohumil Novák\n\nBohumil Novák (15. října 1869 Přistoupim – 26. srpna 1953 Praha, pohřben Přistoupim) byl rakouský a český statkář a politik, na počátku 20. století poslanec Českého zemského sněmu.\n\nProfesí byl rolníkem v rodné Přistoupimi. V roce 1909 se uvádí jako místopředseda agrární organizace \"Ústřední jednota řepařů\".\n\nNa počátku století se zapojil i do zemské politiky. V doplňovacích volbách roku 1903 byl zvolen do Českého zemského sněmu v kurii venkovských obcí, obvod Černý Kostelec, Český Brod. Mandát zde obhájil v řádných volbách v roce 1908. Politicky se uvádí coby člen České agrární strany. Kvůli obstrukcím se ovšem sněm po roce 1908 fakticky nescházel. V roce 1918 byl okresním starostou politického okresu Český Brod a z titulu své funkce zde 28. října 1918 vyhlašoval vznik Československa.\n"}
{"id": "974029", "url": "https://cs.wikipedia.org/wiki?curid=974029", "title": "Sny v umění", "text": "Sny v umění\n\nSny v umění (též Dream art) je jakákoliv forma umění, jejímž základním materiálem je sen, nebo která používá sen jako metaforu.\n\nOdkazy na sny v umění jsou stejně staré jako literatura sama: Příběh o Gilgamešovi, Bible a Ilias, to všechno popisuje sny hlavních postav a jejich významy.\n\nNicméně, sny jako umění byly vyvinuty až později, přestože neexistuje žádný způsob jak zjisit, zda v moderních dílech není právě sen základem k tvorbě.\n\nV evropské literatuře zdůraznilo význam emocí a iracionální inspiraci romantické hnutí. Vize, ať už ze snů nebo intoxikace, sloužila jako surovina a byla pojata jako reprezentace umělcova nejvyššího kreativního potenciálu. \n\nV pozdním 19. století a začátkem 20. století, Symbolismus a Expresionismus představil svá \"\"snová díla\"\" ve výtvarném umění. Expresionismus byl také literárním hnutím a zahrnoval pozdější práci dramatika Agusta Strindberga, který prosazoval termín \"dram play\", což používal pro styl vyprávění, který neodlišuje fantazii mezi realitou. \n\nV současnosti diskuze o snech dosáhla nové úrovně v povědomí veřejnosti v západním světě, a to zejména kvůli práci Sigmunda Freuda, který zavedl pojem podvědomí jakožto pole vědeckého bádání. Freud výrazně ovlivnil Surrealisty 20. století, kteří kombinovali vizionářské podněty Romantiků a Expresionistů se zaměřením na podvědomí, brané jako tvůrčí nástroj. Předpokládá se, že zdánlivě iracionální obsah může zahrnovat významný smysl, dokonce snad víc než racionální obsah. \n\nVynález filmu a animace přinesl nové možnosti pro živé zobrazení nereálných událostí, ale přesto filmy, které se opírají zejména o sny a metafory zůstaly avantgardní raritou. Komické knihy a komiksy zkoumaly sny o něco častěji, počínaje Winsorem McCayem. V alternativních komiksech v roce 1980 můžeme vypozorovat vzrůst a šíření umělců malující jejich vlastní sny.\n\nVe sbírce \"The Committee of Sleep\", Harvardský psycholog Deirdre Barrett identifikuje moderní umění inspirované sny (Dream art), jako obrazy např. \"Vlajka\" od Jaspera Johnse, dále práce Jima Dine a \"Salvadora Dalího\"', romány v rozsahu od \"Sophiiny volby\" do děl Anne Rice a Stephena Kinga a také filmy zahrnující \"Tři ženy\" Roberta Altmana, \"Bratr z jiné planety\" od Johna Saylese a Bergmanovy \"Lesní jahody\".\n\nMateriál pramenící ze snů má pokračování a je používán širokým spektrem současných umělců a slouží k různým účelům. Nad touto praktikou někteří zvažují, zda by neměla mít psychologickou hodnotu pro nezávislé umělce, jako součást jejich umělecké hodnoty s docílením výsledků, jakožto součástí disciplíny práce se sny.\n\nMezinárodní asociace pro studium snů pořádá každoroční přehlídku \"dream art\". \n\n"}
{"id": "974030", "url": "https://cs.wikipedia.org/wiki?curid=974030", "title": "Jindřich Pavlíček", "text": "Jindřich Pavlíček\n\nJindřich Pavlíček (14. července 1862 Týn nad Vltavou – 22. ledna 1935 Praha) byl rakouský a český podnikatel a politik, na počátku 20. století poslanec Českého zemského sněmu a starosta Týna nad Vltavou.\n\nVychodil školu v rodném Týně nad Vltavou a studoval německojazyčnou reálku v Českých Budějovicích, kterou ovšem nedokončil. Od roku 1878 až do roku 1911 působil jako obchodník s koloniálním a železářským zbožím. V letech 1901–1911 zastával úřad starosty Týna nad Vltavou, přičemž od roku 1899 zasedal v městské radě.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii městské, obvod Třeboň, Lišov a Týn n. Vltavou. Politicky se uvádí coby člen mladočeské strany. Kvůli obstrukcím se ovšem sněm po roce 1908 fakticky nescházel.\n\nPozději působil jako místopředseda správní rady firmy \"Papirografie\" v Praze.\n\nZemřel v lednu 1935 v Praze-Dejvicích. Pohřben byl v rodném Týně nad Vltavou.\n"}
{"id": "974031", "url": "https://cs.wikipedia.org/wiki?curid=974031", "title": "Horné Srnie", "text": "Horné Srnie\n\nHorné Srnie ( ) je obec na Slovensku v okrese Trenčín. V roce 2015 zde žilo 2 802 obyvatel.\nPrvní písemná zmínka o obci pochází z roku 1439.\n\nV obci stojí římskokatolický kostel sv. Jana Nepomuckého z roku 1832.\n\nV minulosti byla součástí obce i osada Sidonie, která je dnes součástí České republiky.\n\n"}
{"id": "974033", "url": "https://cs.wikipedia.org/wiki?curid=974033", "title": "Porn studies", "text": "Porn studies\n\nPorn studies je anglický termín popisující poměrně mladou mezioborovou vědní a studijní disciplínu, jejímž středem zájmu je pornografie. Zkoumá mimo jiné systémy pornografické produkce, textuální podobu porna, příčiny a možné způsoby jeho recepce. Zapadá do společnosti mediálních studií, kulturologie, genderových studií a dalších vědních disciplín.\n\nMichal Bočák uvádí rostoucí zájem a význam akademického studia porna také v souvislosti s tzv. \"pornografizací kultury\", kdy dochází nejen k jeho pronikání do jiných mediálních žánrů (reklama, hudební klipy), ale i k ovlivňování mnoha jiných sociálních prostředí (oblečení a pohyby na diskotékách, amatérská videa, sexuální projevy). Jonathan Lillie hovoří o tzv. \"post-pornografické éře\" jako o „technologické a diskurzivní éře, v níž definice pornografie expandovala za hranice vlastní deskriptivní koherence“. Porn studies tak mimo jiné kladou otázku, jaký (by) byl sex bez porna.\n\nMezi výrazné osobnosti v oboru patří Linda Williamsová, profesorka filmové vědy a rétoriky Kalifornské univerzity v Berkeley, autorka či editorka knih \"Hard Core: Power, Pleasure, and the „Frenzy of the Visible“\" (1989), \"Porn Studies\" (2004) a \"Screening Sex\" (2008). \n\nBritské profesorky Feona Attwoodová z Middlesex University v Londýně a Clarissa Smithová z University of Sunderland přišly v roce 2013 se záměrem vydávat akademický recenzovaný časopis \"Porn Studies\" zaměřený na reprezentaci lidské sexuality, což vyvolalo řadu polemik.\n"}
{"id": "974034", "url": "https://cs.wikipedia.org/wiki?curid=974034", "title": "Hrabičov", "text": "Hrabičov\n\nHrabičov ( ) je obec na Slovensku v okrese Žarnovica v Banskobystrickém kraji. Na konci roku 2011 zde dle statistik žilo 589 stálých obyvatel. Starostou je od roku 2010 Ján Adámik (ĽS-HZDS). V obci se nachází římskokatolický kostel sv. Panny Marie Sedmibolestné z roku 1950.\n\nPrvní písemná zmínka o obci Hrabičov se datuje do roku 1828, tehdy byla poprvé uvedena jako samostatná obec. V lednu roku 1945 byla obec v důsledku nacistického teroru po potlačení povstání vypálena.\n\nNázev obce je odvozen od nejběžnějšího stromu v okolních lesích – habru (slovensky hrab) – tento strom je vyobrazen i na znaku Hrabičova; žlutá paže svírající sazeničku habru na zeleném štítě.\n"}
{"id": "974035", "url": "https://cs.wikipedia.org/wiki?curid=974035", "title": "Penitenciál", "text": "Penitenciál\n\nPenitenciál neboli zpovědní kniha je středověká příručka pro kněží, která obsahuje seznam hříšných jednání spolu s údajem o tom, jaké pokání má být za dotyčný hřích uloženo. První penitenciály vznikly v 6. století v Irsku, odkud se díky iroskotským misiím rozšířily do velké části Evropy (ve franckých zemích už od konce 6. století, v Anglii koncem 7. století, v Itálii patrně v 8. století a na Pyrenejském poloostrově na počátku 9. století). Na Velké Moravě před rokem 867 vznikl staroslověnsky psaný Velkomoravský penitenciál, v Čechách v polovině 11. století penitenciál označovaný jako Někotoraja zapověď. Z poloviny 12. století pocházející Homiliář opatovický obsahuje penitenciál ve své poslední části. Penitenciály se používaly zhruba do 15. století. V pravoslaví jsou obdobou penitenciálů příručky zvané kanonarion.\n\n\n"}
{"id": "974044", "url": "https://cs.wikipedia.org/wiki?curid=974044", "title": "Parléř", "text": "Parléř\n\nParléř je počeštěná forma německého \"Parler\" (z franc. \"parleur\", mluvčí) a může znamenat:\n\n"}
{"id": "974052", "url": "https://cs.wikipedia.org/wiki?curid=974052", "title": "Pavel Kravař", "text": "Pavel Kravař\n\nPavel Kravař (kolem r. 1391, pravděpodobně v Kravařích, Slezsko – 23. července 1433, St Andrews, Skotsko) byl husitský emisař, jeden z reformátorů církve, kteří za své úsilí reformace byli pod záminkou kacířství upáleni.\n\nNarodil se pravděpodobně v Kravařích nedaleko Opavy. Jeho příslušnost k rodu pánů z Kravař není příliš pravděpodobná, byť není vyloučena. Studoval medicínu na univerzitě v Montpellier a umění v Paříži, kde promoval v roce 1415 a později též v Praze, která byla v té době baštou husitského smýšlení. Okolo roku 1421 v době, kdy univerzita upadala, opustil Prahu a stal se lékařem ve službě polského krále Vladislava II. Jagella (Jogaila). Pravděpodobně před rokem 1432 se na nějaký čas vrátil do Prahy, ale poté vyrazil do Skotska.\n\nJeho cesta do St Andrews, v té době církevního centra Skotska a jediného místa s univerzitou, byla s největší pravděpodobností podniknutá v marné snaze získat podporu a spojence (snad mezi stoupenci Lollardů) pro husity ohledně Basilejského koncilu, na kterém bylo požadováno smíření mezi husity a katolickou církví. Naopak, jeho agitace vzbudily nelibost u tamní vrchnosti, zejména biskupa ze St Andrews, Henryho Wardlawa, který ho obvinil z šíření kacířských myšlenek Jana Husa a Johna Wyclifa. Došlo k soudu, u kterého se sám obhajoval (údajně zdatně a s odvahou), ale přesto byl shledán vinným a upálen. Podle presbyteriána Johna Knoxe mu před smrtí byla zacpána ústa mosaznou kuličkou, aby nemohl mluvit. Jeho upálení se pravděpodobně odehrálo uprostřed náměstí, kde se konaly trhy, poblíž tamního jarmarečního sloupu, který je nyní označen červenými kameny posazenými do vydlážděné cesty. Pamětní deska, s nápisem v angličtině a češtině, je umístěna na budově poblíž.\n\n"}
{"id": "974054", "url": "https://cs.wikipedia.org/wiki?curid=974054", "title": "George David Low", "text": "George David Low\n\nGeorge David Low (19. února 1956 Cleveland, Ohio, USA – 16. března 2008 Reston, Virginia, USA) byl americký kosmonaut. Ve vesmíru byl třikrát.\n\nVystudoval střední školu Langley High School v McLean ve Virginii, pak absolvoval vysokoškolská studia na několika univerzitách.\n\nV roce 1984 byl přijat do NASA, v letech 1984 až 1985 absolvoval výcvik a poté byl zařazen do oddílu astronautů. V něm zůstal do února roku 1996. Potom přešel do společnosti \"Orbital Sciences Corp., Launch Systems Group, Dulles.\"\n\nOženil se s JoAnn Andochickovou a měli spolu tři děti. Zemřel 16. března 2008 v nemocnici v Restonu na rakovinu střev.\n\nNa oběžnou dráhu se v raketoplánech dostal třikrát a strávil ve vesmíru 29 dní, 18 hodin a 5 minut. Absolvoval též jeden výstup do volného vesmíru (EVA) a strávil zde 5 hodin a 50 minut. Byl 225. člověkem ve vesmíru.\n\n\n"}
{"id": "974058", "url": "https://cs.wikipedia.org/wiki?curid=974058", "title": "Zoltán Breuer", "text": "Zoltán Breuer\n\nZoltán Breuer (* 20. prosince 1956) je bývalý slovenský fotbalista. Po skončení aktivní kariérů působí jako trenér na regionální úrovni.\n\nV československé lize hrál za Tatran Prešov. Nastoupil ve 13 ligových utkáních. V nižší soutěži hrál za Slavoj Trebišov, Baník Rožňava a ZŤS Malacky.\n\n\n"}
{"id": "974061", "url": "https://cs.wikipedia.org/wiki?curid=974061", "title": "Kostel svatého Jindřicha", "text": "Kostel svatého Jindřicha\n\nKostel svatého Jindřicha může být:\n\n\nSvatému Jindřichu je i spoluzasvěcováno:\n\n\n"}
{"id": "974062", "url": "https://cs.wikipedia.org/wiki?curid=974062", "title": "Gustave Schlumberger", "text": "Gustave Schlumberger\n\nGustave Schlumberger (17. října 1844 Guebwiller – 9. května 1929 Paříž) byl francouzský historik a numismatik.\n\nJako vítěz stipendia studoval Schlumberger medicínu v Paříži, během prusko-francouzské války (1870–1871) působil jako zdravotník. Po dokončení studia se nestal lékařem, ale věnoval se historickému a numismatického studiu. Cestoval do Říma a na Blízký východ, též do Německa. Jeho výzkum byl zaměřen na křižácké výpravy a Byzantskou říši. V roce 1884 se stal členem Académie des Inscriptions et Belles-Lettres jako nástupce archeologa Alberta Dumonta a byl členem Société des Antiquaires de France. Od roku 1878 byl také rytířem Řádu Čestné legie. V roce 1906 se stal členem-korespondentem Bavorské akademie věd.\n\n\n"}
{"id": "974063", "url": "https://cs.wikipedia.org/wiki?curid=974063", "title": "Quintus Curtius Rufus", "text": "Quintus Curtius Rufus\n\nQuintus Curtius Rufus byl římský spisovatel a historik, autor zábavného historického románu \"Historiae Alexandri Magni\" (Dějiny Alexandra Velikého), který pojednává o dobrodružstvích Alexandra Makedonského během jeho výprav v Orientu.\n\nCurtius Rufus zůstává spornou historickou osobou, o jejímž životě nemáme ve starověkých pramenech sebemenší záznam. Historikům chybí dokonce i jakýkoliv časový údaj, který by jim umožnil zasadit ho přesněji do římských dějin. Podle narážek v textu jeho díla se dnes předpokládá, že mohl žít během vlády císaře Claudia (41 – 54 n. l.).\n\nJiž v helénistické době byla postava velkého vojevůdce Alexandra Makedonského předmětem řady literárních děl historického i zábavného charakteru. Jeho bájemi a legendami opředené dobrodružství dávali vzniknout fantastickým románům, ve kterých se objevovaly magické bytosti a realita se mísila s mýtem. S průnikem řecké vzdělanosti a literatury do Říma v 2. století př. n. l. si románový Alexander podmanil i Římany. Alexandrova herioická osobnost získala na popularitě obzvláště během císařství, kdy se mnozí z římských císařů stylizovali do role tohoto starověkého vojevůdce. Řecké zábavné romány o Alexandrovým činech nepřestávali být čteny a oblibu získalo i jejich nové, latinské zpracování – jedno z nich vytvořil právě Curtius Rufus.\n\n\"Historiae Alexandri Magni\" se skládala z 10 knih. Z nich první dvě se ztratily a v ostatních chybí některé části. Curtius Rufus použil jako zdroje pro své dílo jednak historické práce (sám uvádí Řeky Kleitarcha a Timagena), jednak díla spadající do zábavné literatury. \"Historiae\" se přiklánějí spíše k druhé kategorii – jsou psány poutavým, pestrým stylem, ale objevují se v nich nedostatky v chronologii, geografii, etnografii i vojenství. Na některých místech si Curtius Rufus výslovně protiřečí, což jen dokazuje, že jeho záměrem bylo čtenáře ne poučit ale pobavit.\n\nCurtiovo dílo je jedním z mála dochovaných starověkých románů o Alexandrovi Velkém. Výrazně ovlivnil pozdější Alexandrovskou literaturu, která se dále rozvíjela v pozdní antice a během středověku.\n\n\n"}
{"id": "974067", "url": "https://cs.wikipedia.org/wiki?curid=974067", "title": "Guillaume de Lorris", "text": "Guillaume de Lorris\n\nGuillaume de Lorris (asi 1200, Lorris, Francie – asi 1238) byl středověký francouzský básník. Je autorem první části známého středověkého románu ve verších Roman de la Rose s 4058 verši, které nechal nedokončené. Dílo dokončil Jean de Meung o čtyřicet let později. Dílo bylo čteno na královském dvoře před dvořany asi r. 1230. Autor čerpal uměleckou inspiraci od provensálských trubadúrů a jejich básní zvaných sirventès. Kromě místa jeho narození a šlechtického stavu o jeho životě není nic známo. Byl chráněncem hraběte de Poitiers.\n"}
{"id": "974068", "url": "https://cs.wikipedia.org/wiki?curid=974068", "title": "Ludvík Pazderka", "text": "Ludvík Pazderka\n\nLudvík Pazderka (9. května 1868 Lošany – 10. října 1951 Praha) byl rakouský a český statkář a politik, na počátku 20. století poslanec Českého zemského sněmu.\n\nProfesí byl statkářem v rodných Lošanech. Publikoval odborné studie. Zaměřoval se na otázky rozvoje cukrovarnictví, řepařství a chovu koní. V roce 1916 se uvádí jako viceprezident Agrární banky.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii venkovských obcí, obvod Kolín, Kouřim, Uhlířské Janovice. Politicky se uvádí coby člen České agrární strany. Kvůli obstrukcím se ovšem sněm po roce 1908 fakticky nescházel. V roce 1911 je Pazderka zmiňován jako člen zemské školní rady.\n\nPůsobil jako agronom, po vzniku Československa byl odborovým přednostou ministerstva zemědělství.\n"}
{"id": "974069", "url": "https://cs.wikipedia.org/wiki?curid=974069", "title": "Vojtěch Prášek", "text": "Vojtěch Prášek\n\nVojtěch Prášek (10. dubna 1866 Plánice – 1920) byl rakouský a český pedagog a politik, na počátku 20. století poslanec Českého zemského sněmu.\n\nPůsobil jako pedagog na zemědělských školách. V letech 1894–1896 byl ředitelem rolnické školy v Klatovech, pak zastával ředitelskou funkci na podobné škole v Mladé Boleslavi. V letech 1900–1910 byl ředitelem zimní hospodářské školy v Sedlčanech. Roku 1911 byl jmenován ředitelem zimní hospodářské školy v Českém Brodě. Později působil coby zemský inspektor hospodářských škol v Čechách. Podporoval zakládání rolnických družstev a publikoval v odborném tisku.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii venkovských obcí, obvod Votice, Sedlčany. Politicky se uvádí coby člen České agrární strany. Kvůli obstrukcím se ovšem sněm po roce 1908 ve svém plénu fakticky nescházel.\n"}
{"id": "974071", "url": "https://cs.wikipedia.org/wiki?curid=974071", "title": "C2H6OS", "text": "C2H6OS\n\nVzorec CHOS může označovat:\n\n"}
{"id": "974074", "url": "https://cs.wikipedia.org/wiki?curid=974074", "title": "Václav Prunar", "text": "Václav Prunar\n\nVáclav Prunar (25. září 1875 Klatovy – prosinec 1938 Klatovy) byl rakouský a český novinář a politik, na počátku 20. století poslanec Českého zemského sněmu a Říšské rady.\n\nProfesí byl novinářem a politikem. Žil v Klatovech. Roku 1907 byl aktérem aféry, kdy se účastnil akce České strany radikálně pokrokové, při níž agitoval proti zabrání Pražského hradu vojenským erárem a dožadoval se obnovení českého státního práva. Byl potom degradován z hodnosti důstojníka rakousko-uherské armády. Byl členem zemské zemědělské rady. Zastával funkci koncipisty Ústřední matice školské a byl členem ústředního výboru Národní jednoty pošumavské.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii venkovských obcí, obvod Klatovy, Plánice. Politicky se uvádí coby kandidát spojených českých státoprávních stran (Česká strana státoprávně pokroková, vzniklá roku 1908). Kvůli obstrukcím se ovšem sněm po roce 1908 ve svém plénu fakticky nescházel.\n\nVe volbách roku 1911 nastoupil též do Říšské rady (celostátní zákonodárný sbor), kam byl zvolen za obvod Čechy 69. V parlamentu se zapojil do poslaneckého klubu Jednota nezávislých pokrokových poslanců Čech a Moravy.\n\nV roce 1916 patřil mezi několik málo českých politiků, kteří odmítli přistoupit k Českému svazu coby střechové organizaci spojující všechny české politické proudy v Rakousku-Uhersku. V květnu 1917, při obnovení činnosti Říšské rady, na ní přednesl spolu s dalším poslancem (Antonín Kalina) projev, který na rozdíl od prohlášení většiny českých poslanců byl orientován jasně protirakousky a žádal obnovu samostatného českého státu.\n\nPo vzniku Československa v parlamentních volbách roku 1920 kandidoval za vlastní formaci Neodvislá strana lidu malého, která ale získala jen 5 252 hlasů do Poslanecké sněmovny a nezískala mandát. V letech 1919 až 1933 vydával týdeník \"Neodvislý republikán\" s podtitulem: \"týdeník na obranu lidí malých: malorolníků, domkářů a chalupníků, živnostníků a obchodníků, malých gážistů, dělníků a bezzemků : věstník neodvislé strany lidu malého\".\n\nV září 1908 se v Hůrce u Klatov oženil s Milčou Kobernovou, dcerou bývalého starosty a rolníka z Novákovic.\n"}
{"id": "974077", "url": "https://cs.wikipedia.org/wiki?curid=974077", "title": "Javorina (Kysucké Beskydy, 1117 m)", "text": "Javorina (Kysucké Beskydy, 1117 m)\n\nJavorina (1117 m n. m.) je hora ve slovenské části Kysuckých Beskyd. Nachází se v jižní rozsoše vrcholu Bugaj (1140 m), od kterého je oddělena výrazným sedlem. Rozsocha se zde dělí na dvě větve: jihovýchodní, která směřuje k vrcholům Talapkovo Solisko (827 m) a Grúň (718 m), a jihozápadní, která směřuje k vrcholům Bryzgalky (972 m) a Hričovský vrch (728 m). Východní svahy hory spadají do údolí potoka Kašubova Kolíska, západní do údolí Veľkého potoka a jižní do údolí potoka Holienkov.\n\n\n"}
{"id": "974078", "url": "https://cs.wikipedia.org/wiki?curid=974078", "title": "Apollo (podnik)", "text": "Apollo (podnik)\n\nApollo byla rakousko-uherská akciová společnost na výrobu minerálních olejů se sídlem v Prešpurku.\n\nV roce 1895 bylo v Budapešti rozhodnuto vybudovat rafinerii v Bratislavě u \"Mlynské zahrady\". Ropná rafinerie Apollo byla uvedena do provozu v roce 1896.\n\nNový a moderní závod patřil svou rozlohou k druhé největší rafinérii minerálních olejů v monarchii. Vyráběl benzín, petrolej, parafín, svíčky, vazelínu, asfalt, dokonce i umělý led. Areál rafinerie, lidově zvané „Apollka“ se nacházel v místech současného severního nájezdu na most Apollo. Po vzniku Československé republiky se spojil s Moravskou těžební společností a s Rafinériemi Šumperk a provozoval svou vlastní obchodní společnost Apollo-Nafta. V době Slovenské republiky (1939–1945) závod vlastnila Dynamit Nobel AG Bratislava a IG Farben, později Deutsche Erdöl Aktiengesellschaft (= DEA). Dne 16. června 1944 podlehlo 80 % závodu bombardování amerického letectva. Po znárodnění roku 1946 jej komunisté začlenili do národního podniku „Slovenské rafinérie minerálnych olejov” (česky \"Slovenská rafinerie minerálních olejů\"). Od roku 1949 nesl označení národní podnik Slovnaft (dnes Slovnaft a. s.) Na původním místě se rafinérie Apollo nacházely až do roku 1963, kdy následovalo přeložení výroby z lokality Mlýnské Nivy do nové za městem ve Vlčím hrdle.\n\nRakousko-uherské ropné rafinérie se zakládaly jednak přímo v místě těžby, v místech železničních uzlů nebo v blízkosti nejlevnější dopravní možnosti – říčních přístavů podél toku Odry, Labe a Dunaje (např. Naphtha-Aktiengesellschaft „Galicia“, Petroleum-Licht- und Kraft-Gesellschaft „Limanova”, Maschinenöl- und Paraffinfabrik Gartenberg & Schreiner „Niegłowice” (Jasło), David Fanto & Co v „Pardubice”). Starší rafinérie se nacházely v přístavu Fiume a Terst. V roce 1903 byla založena obchodní kartelová společnost „Petrolea AG”. V roce 1911 vlastnilo Rakousko-Uhersko 25 ropných rafinerií, jen na území Haliče (Galizien) se jich nacházelo 14, 11 větších pak v Uhersku.\n\nNejstarší továrna na stearinové svíčky fungovala od roku 1834 v Paříži, druhá od roku 1835 v Berlíně (firma Milly & Motard). V roce 1837 založil G. de Milly první továrnu na výrobu stearinových svíček také v habsburské monarchii – v Liesingu u Vídně (od roku 1858 firma F. A. Sarg). Jako první v Rakousku zavedla rovněž v roce 1837 tovární výrobu stearinových svíček firma „Gebrüder Schrader” ve Steinhofu u Vídně (od roku 1839 firma Apollo). V roce 1845 se nacházelo v habsburské monarchii již devět továren na výrobu stearinových svíček. Ale značky „Milly” a „Apollo” ovládaly do poslední čtvrtiny 19. století většinu trhu. Nástup levného parafínu a cenově dostupných parafínových svíček je spojen až se začátkem druhé poloviny 19. století, kdy byl získáván z ropných frakcí. V nalezištích ropy (zejména doly Boryslaw a Dzwieniasz, Ploješť-Slănic), se vyskytoval ozokerit k výrobě ceresinu, jehož užitné vlastnosti parafín předčily. Ten také začala využívat k výrobě svíček i firma „Erste Österreichische Seifensieder-Gewerke-Gesellschaft Apollo“, která v roce 1911 fúzovala s firmou Schicht na výrobu mýdla („Erste österreichische Seifensieder-Gewerksgesellschaft APOLLO Ges.m.b.H.“, 1943 Oesterreichische Schicht AG Werk Simmering).\n\nDne 9. dubna 1895 se konala v Budapešti v budově akciové společnosti „Vaterländische Bank” zakládající valná hromada společnosti „Apollo-Mineralöl-Raffinerie A. G.” s počátečním kapitálem 2 miliony korun a 10 000 akciemi, na které bylo zvoleno představenstvo (generální rada) a dozorčí rada. Gen. ředitelem byl zvolen župan (maďarsky \"főispán\", německy \"Obergespan\") Julius v. Szalavßky. V této době měla společnost v Prešpurku (Bratislavě) u Dunaje zakoupený pozemek a započala se stavbou.\n\nV srpnu 1895 (při zahájení provozu) kotvilo v přístavišti 6 tankerů, vyrobených Maďarskou lodní stavitelskou a strojírenskou společností „Danubia” (Ungarische Schiffbau- und Maschinenfabriks-Aktiengesellschaft „Danubia”), jež měly přivážet po Dunaji ruskou ropu (z Batumi) z černomořského přístavu Sulina. Po železnici přepravovalo 108 vlakových cisteren haličskou (Borislaw-Tustanovice, Schodnica-Krosno) a rumunskou ropu (Policiori-Glodeni, Campina-Buștenari-Moreni).\n\nV roce 1896 nesměl chybět její stánek (č. 112) na Tisícileté výstavě v Budapešti (Budapester Millenniumsausstellung 1896), kdy si Maďaři připomínali tisícileté výročí příchodu do Karpatské kotliny. Prešpurská ropná rafinérie „Apollo” patřila v té době k druhé největší v monarchii.\n\nKaždá denní zásilka ropy se přečerpávala do 11 velkých nádrží (jedna pojala 35 000 metrických centů, celkem 385 000 q ropy). Odsud se stáčela do deseti destilačních zařízení. Destiláty se uchovávaly ve 20 podzemních nádržích, vedle nichž stály parní pumpy, strojovna a vlastní elektrárna. Na vlastní rafinérnu s dvěma věžemi (kolonami) navazovala expedice benzínu a petroleje. Další průmyslová zařízení sloužila k uchování a zpracování ropného odpadu.\n\nV centru továrny se nacházela velká parní kotelna se 77 m vysokým komínem (tehdy nejvyšším v monarchii). Samostatnou skupinu budov tvořily rafinérie mazacích olejů (Schmieröle) se skladovacími cisternami. Celý areál zásobovala vodou vodárenská věž s mohutnou vodní nádrží. Všech 64 továrních budov pokrýval z protipožárních důvodů vlnitý plech. Budovy k výrobě parafínu se nacházely ve výstavbě. Posledním výrobním zařízením pro zpracování ropného odpadu byla výrobna asfaltu a koksu.\n\nCelý závod se skladištěm, výrobou modře natřených barelů a expedicí propojovaly trojité koleje. Nechyběly ani administrativní budovy a obytné domy pro vedení, úředníky a dělníky. „Apollo” se rozprostíralo na ploše 160.000 m², přičemž přiléhající část nezastavěného pozemku měla sloužit k budoucímu rozšíření výroby. V říjnu 1897 byla zahájena výroba parafínu a svíček. V roce 1902 závod vyhořel.\n\nPo vzniku Československé republiky zůstaly na jejím území rakouské rafinérie: Rafinérie David Fanto a spol. – Pardubice (zal. r. 1889), Bohumínská rafinérie, a. s. – Nový Bohumín (zal. r. 1888), Přívozská rafinérie minerálních olejů – Přívoz (za. r. 1889), Rafinérie minerálních olejů Lederer a spol. – Kralupy (zal. r. 1900), Rafinérie minerálních olejů Šumperk (zal. r. 1895), Kolínská rafinérie petroleje – Kolín (zal. r. 1901) a na Slovensku Rafinérie Apollo – Bratislava, tzv. bratislavská Apollka (zal. r. 1895).\n\nVedení akciové společnosti Apollo, rafinérie minerálních olejů („Apollo” Mineralöl-Raffinerie Aktien-Gesellschaft) svolalo do bratislavského závodu na 1. prosince 1921 své 25. valné shromáždění na desátou hodinu dopoledne a 26. valné shromáždění na jedenáctou hodinu dopoledne. Valných hromad se mohli zúčastnit jen ti akcionáři, kteří nejpozději 8 dní před 1. prosincem 1921 svoje akcie uložili v podnikové pokladně společnosti Apollo v Bratislavě nebo u filiálky „Moravské agrární a průmyslové banky” v Bratislavě.\n\n\n\nV roce 1917 vyjednal notář L. Odstrčil s jednatelem polské společnosti Juliem Muscolinim prodej části svých kutisek u Hodonína. Společnost „Vulkan\" („Vulkan\" Rohöl-Bergbau Ges. m. b. H.) pod vedením Hermanna Rosenblatta (Wien, Bellariastraße 6) a Julia Muscoliniho (Wien, Strozzigasse 1.) předala těžební práva dceřiné společnosti „I. Mährische Bergbau Gesellschaft” (I. Moravská těžařská společnost s r. o.) se sídlem ve Vídni. Ta po vzniku Československa převedla sídlo firmy na čsl. území do Brna a v letech 1919–1925 prováděla těžbu na Hodonínsku.\n\nMoravská těžařská společnost, z poloviny majetek rakouský („Schodnica” Aktiengesellschaft für Petroleum-Industrie) a z poloviny švýcarský („EOS”, Erdöl-Syndikat, nyní EOS Holding SA), nemohla těženou ropu zpracovávat v bývalých rakouských (haličských) rafinériích ve Schodnice (Schidnyzja u Lvova), takže začala vyjednávat s čsl. rafinériemi Apollo v Bratislavě. V roce 1925 akciová společnost „Rafinérie Apollo” se sídlem v Bratislavě fúzovala s „I. Moravskou těžařskou společností” a převzala všechna její kutiska u Hodonína. Akcionáři I. Mor. spol. dostali za svá pole a práva od Apolla 25.000 akcií firmy Apolla.\n\nAkciovými společníky tehdejších rafinérií Apolla byli:\n\nV nové správní radě takto fúzované společnosti Apollo, rafinerie minerálních olejů, a. s. Bratislava, závodní správa dolů v Hodoníně („Apollo Mineralöl-Raffinerie A.G., Pressburg-Göding”) zasedali: předseda Petit Jean Pavel v Paříži a její členové:\n\nNa počátku 30. let 20. století pracovalo na moravských nesytských ropných polích asi 28 vrtných věží. Provozovat je však firma mohla pod podmínkou, že nebude ropu vyvážet do zahraničí. Největší čsl. ropné doly se ale nacházely u obce Gbely na západním Slovensku.\n\nFirma Apollo, rafinérie minerálních olejů, a. s. Bratislava se stala na Hodonínsku nástupkyní Moravské těžařské společnosti a majitelkou kutisek nejen v oblasti, rozprostírající se mezi Dubňany a Hodonínem, ale i státem smluvně propůjčeného státního kutiskového území, rozprostírajícího se jižně od naftových dolů Nesyt mezi železniční tratí Břeclav-Přerov a řekou Moravou až po Kostice. Vedle toho těžila zemní plyn, využívaný k pohonu důlních strojů a generátorů k osvětlování dolů. Nafta se čerpala do velkých nádrží na okraji města u dráhy, odkud se přečerpávala přímo do cisteren.\n\nNa výrobu výbušnin, sody, dusíkatých látek, umělého hedvábí, destilaci dřeva a zejména výrobu nafty měl v ČSR značný vliv zahraniční kapitál. Vedoucí postavení ve zpracování nafty držela společnost Apollo-Nafta, v níž největší podíl akcií patřil „Société Française des Pétroles de Tchécoslovaquie”, která však byla kontrolována společností „Société Française Industrielle et Commerciale des Pétroles”, holdingovou společností největšího olejářského koncernu „Standart Oil Company”.\n\nRopná a palivová společnost „Nova” s ručením omezeným (založená v roce 1919 ve Vídni) se 31. prosince 1923 přeměnila na akciovou společnost (registrace 29. ledna 1924). Na valné hromadě 29. února 1928 rozhodla o fúzi: akciové společnosti „Schodnica” („Schodnica” Actien-Gesellschaft für Petroleum-Industrie), společnosti s ručením omezeným „Karpathia” (Petroleum-Vertriebs-Gesellschaft m. b. H. „Karpathia”) pod novým názvem společnosti „Nova” Öl- und Brennstoffgesellschaft AG. „Nova”, ropná a palivová akciová společnost patřila koncernu Credit General v Paříži, který mimo jiných kontroloval společnosti: „Malopolska” (sloučené Galizische Karpathen Petroleum A. G., Lemberg, Fanto A. G., Lemberg, „Nafta\" A. G., Lemberg, „Premier\", Lemberg; Apollo Mineralöl-Raffinerie A. G., Bratislava, Mineralölraffinerie Mähr. Schönberg G. m. b. H., Mähr. Schönberg, Vaterländische Mineralölindustrie A. G., Budapest, atd.)\n\nPo první světové válce se haličská naftová akciová společnost Dombrowa (Dąbrowa AG) dostala do francouzských rukou („Société des Pétroles de Dabrowa in Paris”). V roce 1921 se holdingová společnost Dombrova, které patřila většina akcií haličské „Karpathen AG”, začala zajímat také o akcie ve společnosti Apollo, která ve skupině „Karpathen AG” držela majoritu („Apollo-Mineralöl-Raffinerie- und Kerzen-Fabrik-Aktien-Gesellschaft” in Preßburg, „Galizische Karpathen-Petroleum-Aktien-Gesellschaft”, Vaterländische Mineralöl-Industrie-Aktien-Gesellschaft in Budapest)..\n\nDne 18. února 1924 se v Praze konala ustavující valná hromada firmy „Dombrova, naftová akc. společnost”, náležející ke koncernu firmy „Société des Petroles de Dobrowa”, zabývající se prodejem výrobků ze šesti rafinerií náležejících ke koncernu »Dobrowa«. Mimo to hodlala obchodovat s čsl. rafinériemi »Apollo«, náležejícím k témuž koncernu. Do správní rady byli zvoleni: prezidentem Georges Pollet-Tiberghien, prezident Société des Pétroles de Dabrowa v Paříži, 1. viceprezidentem Ing. dr. Josef Kavan, civilní inženýr, docent technické vysoké školy v Praze, 2. viceprezidentem dr. Arnold Segal, petrol. průmyslník ve Lvově, členy generál Otakar Husák, ministr národní obrany a generální ředitel čsl. továrny na látky výbušné v Semtíně u Pardubic, Jacques Théry, administrateur délegué Société des Pétroles de Dubrowa v Paříži, Dr. Karel Loevenstein, generální ředitel firmy Škodovy závody, Praha, inž. Antonín Mikšíček (1861–1947), cukrovarnický národohospodář a ředitel Ústecké rafinerie cukru, a. s., Ing. Adolf Epler, ředitel firmy Měďárny-Čechy v Doksanech (dříve Kupferwerke Oesterreichs Actien-Gesellschaf v Neštědice-Povrly u Ústí nad Labem,) Karl Gottsttein, petrol. průmyslník, Vídeň. Ředitelem byl jmenován pan Evžen Fleischner z Prahy.\n\nSlučování v polském petrolejovém průmyslu zasáhlo i na území Československé republiky. Společnost „Malopolska”, která již před tím pohltila skupinu „Premier” (Rafinérie Šumperk), postupně převzala polské „Fantovy závody”, společnost „Naftu” a skupinu „Dombrowa” (Rafinérie Apollo). Toto sloučení vyvolalo další fúzi rafinérie Apollo v Bratislavě s rafinerií v Šumperku.\n\nV listopadu roku 1928 došlo k další koncentraci kapitálu skupiny „Credit Generale des Petroles” v Paříži. Na mimořádné valné hromadě akciové společnosti „Dombrova-Nafta” (Dombrowa-Naphtha AG) došlo k fúzi dosud samostatných olejářských prodejních společností: obchodní společnosti Apollo-Nafta v Bratislavě („Apollo-Naphtha” Handelsgesellschaft m. b. H. in Preßburg) a „Premier” v Šumperku („Premier” Mineralölprodukte-Vertriebsgesellschast m. b. H. in Mähr.-Schönberg). Tímto sloučením byl veškerý domácí prodej prováděn koncernem „Dombrova”. Název společnosti zněl: „Apollo-Nafta, obchodní akciová společnost” v Praze (Apollo-Naphtha Handels-A. G. in Prag). Ředitelem byl zvolen Norbert Feith.\n\nV srpnu 1930 společnost „Dombrowa” (Societe des Petroles de Dabrowa) na mimořádné valné hromadě rozhodla o fúzi s olejářskou obchodní a finanční společností „Credit General des Petroles”, které předala všechny své akcie. Ty pak nástupní společnost rozdělila v poměru 5:1. Aktiva společnosti „Dombrowa” sestávala především z akcií společnosti „Malopolska” (Société Française des Pétroles de Malopolska). Credit General se tak stala druhou největší akciovou společností koncernu „Malopolska” a skrze fúzi získala hlavní vliv na její podniky v Československu. Credit General v Československu kontroloval rafinérie Apollo v Bratislavě (Apollo-Mineralöl. A. G.).\n\nDne 1. dubna 1932 konaly obě olejářské společnosti „Credit General” a „Malopolska” mimořádnou valnou hromadu, na které bylo rozhodnuto o převzetí společnosti Malopolska akciovou společností „Credit General des Petroles” v Československu (Société Française des Pétroles de Tchécoslovaquie, Paris), o navýšení kapitálu a rozpuštění společnosti Malopolska. V roce 1934 získala „Credit General des Petroles” v Československu většinu akcií v Apollo, rafinérie minerálních olejů v Bratislavě. V dubnu 1936 se podařilo dokončit reorganizaci obou koncernů\n„Credit General des Petroles” a „Malopolska”, kdy skupina francouzských, belgických a švýcarských průmyslníků převzala společnost Société Française Industrielle et Commerciale des Pétroles, kontrolovala tak svoji dceřinou společnost v Československu. Société Française des Pétroles Tchecoslovaquie vlastnila celý kapitál obchodní akciové společnosti Apollo-Nafta (Apollo-Nafta Handels AG. in Prag), která měla majoritu v rafinériích Apollo v Bratislavě.\n\nŘeditelství akciové společnosti Apollo, rafinerie minerálních olejů v Bratislavě („Apollo, Mineralölraffinerie A. G., Bratislava, Slovakia”) svolalo do své kanceláře v Bratislavě na Čulenově ul. 3 na 28. prosince 1928 v 11.00 hod. mimořádnou valnou hromadu, na níž se projednávalo zvýšení akciového kapitálu z 12 mil. Kč na 18 mil. Kč, fúze a převzetí majetku firmy „Rafinerie minerálních olejů Šumperk, spol. s r. o.” (Mineralöl-Raffinerie Mährisch-Schönberg G. m. b. H. in Mährisch-Schönberg) od 1. ledna 1928 a příslušná úprava stanov.\n\nAkcionáři, kteří se chtěli zúčastnit valné hromady, měli své akcie nejpozději do 20. prosince 1928 včetně uložit:\n\nApollo-rafinérie minerálních olejů se závody Bratislava („Apollo Mineralölraffinerie A. G., Preßburg”) a Šumperk-Vikýřovice („Apollo, Mineralölraffinerie A. G., Weikersdorf”) se správou dolů v Hodoníně provozovala vlastní obchodní akc. společnost „Apollo-Nafta”, se sídly v Praze, Brně a Bratislavě. Československý průmysl minerálních olejů kryl převážnou část své potřeby ze surovinové základny v Rumunsku. Firma Apollo-Nafta v Bratislavě, jako majitelka velkých důlních oblastí na jižní Moravě, investovala proto do vyhledávání nových ložisek ropy a její těžby téměř 50 milionů Kč. Ropa těžená na území čsl. republiky neobsahovala látky, z kterých bylo možné vyrobit benzín. K tomu bylo zapotřebí chemického procesu metodou »štěpování« (krakování). V roce 1936 firma investovala do stavby vlastního krakovacího zařízení a započala s výrobou benzínu z tuzemské suroviny, těžené v Hodoníně a Gbelích. Ve stejném roce uvedla na trh nový benzin „Apollo-Oktan”.\n\nV roce 1928 se síť „tmavě-modrých” čerpacích stanic „Apollo-Benzin” rozprostírala hlavně na jižní a jihozápadní Moravě: v Brně, Hodoníně (Göding), Velkém Meziříčí (Groß Meseritsch), Třebíči (Trebitsch), Bedřichově u Jihlavy (Friedrichsdorf), Třešti (Triesch), Telči (Teltsch), Dačicích (Datschitz), Slavonicích (Zlabings), Jemnici (Jamnitz), Vranově (Frain), Moravských Budějovicích (Mährisch Budwitz), Hrušovanech (Grusbach), Moravském Krumlově (Mährisch Kromau), Břeclavi (Lundenburg) a ve Znojmě (Znaim) na ulicích: Wienerstraße a Prager Straße. Skladiště a zastoupení měla ve městech: Břeclav, Znojmo (J. Kwiatkowski, Brandstraße 4), Dačice.\n\nFirma Apollo nabízela rumunský benzín a její logo znělo: „Autobenzin rumänisch, Autoöl pennsylvanisch” (APOLLO-BENZIN, PENNOIL-MOTOROIL).\n\nPražská »Apollo« držela od roku 1928 ve svých rukách odbyt bratislavské rafinérie a dodávala oleje do Čech a na Moravu. Většinu akcií Apolla měl až do roku 1934 koncern „Société Française des Pétroles de Tchécoslovaquie”, který ji toho roku předal pražské společnosti »Apollo«, jež za tím účelem zvýšila svůj akc. kapitál ze 2 na 20 mil. Kč. Bratislavská »Apollo« vlastnila kromě moderně vybavené a v roce 1936 rozšířené rafinerie vlastní naftové těžební podniky na Slovensku. Rafinovala hlavně zahraniční naftu.\n\nV roce 1938 se akciová společnost „Apollo Mineralölraffinerie A.-G., Preßburg” nacházela z valné části pod francouzskou kontrolou (Crédit Général des Pétroles S. A., Paris). Od jara 1939 se začalo v benzinářských kruzích proslýchat, že se již delší dobu jedná mezi říšskoněmeckými zájemci o převzetí akcií rafinerie Apollo v Bratislavě a její prodejní společnosti Apollo-Nafta v Praze. V odstoupeném pohraničí převzal celou řadu chemického průmyslu německý koncern I. G. Farben, což byl po zřízení Slovenské republiky případ i Apollo-Raffinerie v Bratislavě.\n\nNa konci roku 1939 se tak Apollo-Nafta v Bratislavě dostala skrze berlínskou Deutsche Länderbank AG do německých rukou. Její akcie si rozdělily: 40% I. G. Farben a 60% Dynamit Nobel AG Bratislava (po znárodnění „Chemické závody Juraja Dimitrova”, r. 1995 Istrochem, a.s., r. 2006 Duslo a.s. v holdingu Agrofert). Spolupráce mezi Dynamit Nobel, Troisdorf (nepřímo i Dynamit Nobel, Bratislava) a IG Farben započala ale již v roce 1926, kdy se kartelově sloučily a započaly s budováním svých podniků v méně vyspělých státech střední a jihovýchodní Evropy.\n\nDynamit Nobel měla brzy rozhodující podíl v chemických závodech nejen v ČSR a Rakousku, ale také v Jugoslávii, Švýcarsku, Maďarsku a Rumunsku. Němečtí investoři zaujali v meziválečné době k bratislavské Dynamit Nobel v podstatě \"vyčkávající\" postoj. Již 14. října 1938 podepsala Dynamit Nobel, Bratislava a německá IG Farben v Budapešti smlouvu o budoucím prodeji podílů ve svých rakouských a dceřiných firmách.\n\nNad čsl. ropným sektorem v Protektorátu Čechy a Morava převzala správu „Deutsche Erdöl-Aktiengesellschaft” (DEA), od roku 1943 pak z nařízení říšského protektora její dceřiná společnost „Deutscher Mineralöl-Verkaufsverein” GmbH se sídlem v Berlíně, do které spadaly mimo BZ (Bratři Zikmundové), též rafinérie v Kralupech, Apollo, Fantovy závody a Vacuum Oil Company. Již 5. září 1939 vydal protektorátní zmocněnec pro hospodaření s minerálními oleji vyhlášku č. 3, podle které mohly být pohonné látky odebírány v přidělených rajonech vybranými distribučními firmami:\n\nPohonné látky mohly být prodávány z čerpadel, zásobovaných těmito firmami, a určených k dalšímu prodeji spotřebitelům. Výdej a odběr jinými firmami byl dnem 25. září 1939 zakázán. Válečná poptávka po pohonných hmotách vedla na území bývalého Československa k říšskoněmeckým investicím do produkce, do provádění hloubkových průzkumných vrtů a hloubkové těžby ropy.\n\nNa Slovensku si „Deutsche Erdöl Aktiengesellschaft” (= DEA, od r. 1970 Deutsche Texaco AG, r. 1988 RWE-DEA, r. 2015 Deutsche Erdöl AG) zajistila výhradní právo na průzkum a těžbu ropy a za tímto účelem si pronajala ropná pole u Gbel, později od „I.G. Farben” získala i bratislavské rafinérie Apollo, stejně jako její rafinérie v nedalekém rakouském Schwechatu.\n\nNa základě Benešových dekretů byla většina německých naftařských společností znárodněna. V roce 1945 vznikl nový ústřední státní podnik Československé doly, národní podnik, Praha s národními podniky:\n\nOblastní orgán (společný pro hornictví a pro průmysl výroby železa a barevných kovů): Bane a hute na Slovensku, národný podnik, Bratislava:\n\nV roce 1958 těžilo na jižní Moravě 45 vrtných souprav. V roce 1968 se „Československé naftové doly” federativně rozdělily na: národní podnik „Moravské naftové doly Hodonín” (MND, od r. 1977 k.p.12 sdružený pod koncernem NPP Bratislava) a národní podnik „Slovenské naftové závody” — Nafta Gbely (SNZ), kdy Moravské naftové doly měly na starost průzkum a těžbu Nafta Gbely.\nRafinérie a distribuční společnosti byly začleněny pod Československé chemické závody:\nOblastním orgánem se staly: „Chemické závody na Slovensku”, národný podnik, Bratislava se nár. podniky:\n\nRafinerie minerálních olejů”, Pardubice (Ramo n. p.) se od roku 1951 nacházely pod centrálním národním podnikem „Benzinol” (r. 1953 národní podnik Chema, r. 1958 Benzina). Vybombardované bratislavské rafinérie Apollo se staly součástí národního podniku „Slovenské rafinérie minerálnych olejov”, v roce 1949 přejmenovaný na národní podnik Slovnaft (Slovnaft, a.s., r. 2000 v holdingu MOL).\n\nOd roku 1955 odebírala ČSSR ropu výhradně ze SSSR. Výstavba ropovodu Družba byla svěřena národnímu podniku Benzina. První úseky vedly do rafinerií v Kralupech, Litvínově (Chemické závody Záluží) a Bratislavě (Slovnaftu). K distribuci pohonných hmot využívala Benzina produktovodu mezi Chemickými závody Záluží a skladem Benziny v Roudnici nad Labem, později vedl produktovod též z bratislavského Slovnaftu do Loukova a Šlapanova. Jižní Moravu zásoboval od 70. let velkosklad v Kloboukách a ve Střelicích u Brna (nyní Čepro). Na jaře 1994 proběhla likvidace státního podniku Benzina, který se začlenil do holdingu Unipetrol. Produktovody převzala akciová společnost Čepro.\n\n"}
{"id": "974080", "url": "https://cs.wikipedia.org/wiki?curid=974080", "title": "Budince", "text": "Budince\n\nBudince jsou obec na Slovensku. Nacházejí se v Košickém kraji, v okrese Michalovce. Obec má rozlohu 1,96 km² a leží v nadmořské výšce 104 m. V roce 2011 v obci žilo 222 obyvatel. První písemná zmínka o obci pochází z roku 1332.\n"}
{"id": "974081", "url": "https://cs.wikipedia.org/wiki?curid=974081", "title": "Čičarovce", "text": "Čičarovce\n\nČičarovce jsou obec na Slovensku. Nacházejí se v Košickém kraji, v okrese Michalovce. Obec má rozlohu 26,63 km² a leží v nadmořské výšce 106 m. V roce 2011 v obci žilo 901 obyvatel. První písemná zmínka o obci pochází z roku 1263.\n"}
{"id": "974086", "url": "https://cs.wikipedia.org/wiki?curid=974086", "title": "Čierne Pole", "text": "Čierne Pole\n\nČierne Pole jsou obec na Slovensku. Nacházejí se v Košickém kraji, v okrese Michalovce. Obec má rozlohu 5,17 km² a leží v nadmořské výšce 108 m. V roce 2011 v obci žilo 302 obyvatel. První písemná zmínka o obci pochází z roku 1422.\n"}
{"id": "974088", "url": "https://cs.wikipedia.org/wiki?curid=974088", "title": "Drahňov", "text": "Drahňov\n\nDrahňov je obec na Slovensku. Nachází se v Košickém kraji, v okrese Michalovce. Obec má rozlohu 17,57 km² a leží v nadmořské výšce 105 m. V roce 2011 v obci žilo 1371 obyvatel. První písemná zmínka o obci pochází z roku 1262.\n"}
{"id": "974092", "url": "https://cs.wikipedia.org/wiki?curid=974092", "title": "Technisches Museum Wien", "text": "Technisches Museum Wien\n\nTechnisches Museum Wien ( doslovně \"Technické muzeum Vídeň\") je muzeum ve Vídni. Obsahuje exponáty a modely z historie techniky, se zvláštním ohledem na rakouskou spoluúčast na technologickém vývoji.\n\nMuzeum se nachází ve vídeňské čtvrti Penzing na Mariahilfer Straße 212 u parku Gustava Jägera.\n\nO vybudování muzea bylo rozhodnuto v roce 1908 u příležitosti 60. výročí nástupu Františka Josefa I. na rakouský trůn. V následujícím roce byly zahájeny stavební práce a muzeum bylo pro veřejnost otevřeno 6. května 1918.\n\n"}
