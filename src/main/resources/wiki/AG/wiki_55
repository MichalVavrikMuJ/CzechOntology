{"id": "1068307", "url": "https://cs.wikipedia.org/wiki?curid=1068307", "title": "Jarmanka", "text": "Jarmanka\n\nJarmanka (\"Astrantia\") je rod planě rostoucích i šlechtěných okrasných rostlin z čeledi miříkovitých. Jarmanky jsou typickým představitelem volně rostoucích trvalek které jsou pro své květy vhodné pro pěstování na záhonech. Ve volné přírodě České republiky se vyskytuje jediný druh toho rodu jarmanka větší.\n\nRod pravděpodobně pochází z oblasti která se rozkládá od střední a jižní Evropy přes východní až po okolí Kavkazu. Asi čtyři druhy mají původ převážně v Evropě a šest druhů v eurokavkazské oblasti. Postupně byly rozšířeny do západní i severní Evropy, stejně jako do Severní Ameriky.\n\nVe Střední Evropě je jarmanka v současnosti vzácnější, vyskytuje se nestejně intenzivně a místy zcela chybí. Rostlinám se nejlépe daří na vlhkých místech s propustnou a výživnou půdou, nejlépe v mírném polostínu. Vyskytuje se hlavně na lesních mýtinách a v lužních společenstvech.\n\nVytrvalé rostliny vyrůstající ze silně aromatických oddenků které postupně dřevnatí. Mají sympodiálně se větvící přímé lodyhy vysoké až 1 m s dlanitolaločnými, pilovitě vyřezávanými listy. Na vrcholech lodyh rostou drobné květy v jednoduchých okolících sestavených do vrcholičnatých květenství. Květy jsou pětičetné a jsou lemované bílými nebo barevnými listeny které mohou být stejně dlouhé nebo delší než okvětí. Vytrvalé kališní lístky jsou někdy delší než korunní, stejnou délku mívá i pět tyčinek a dvě čnělky. Květy jsou opylovány létajícím hmyzem hledajícím nektar.\n\nPlodem jsou silně žebernaté dvounažky s nezřetelným karpoforem poltící se ve zralosti ve dvě úzce eliptické nažky které jsou asi 5 mm dlouhé a na hřbetní straně mají po pěti osténkatých žebrech. Na vrcholu plodu je zbytek po čnělce a kališních lístcích. Rostlina se rozšiřuje nažkami které dozrávají od konce srpna do podzimu, nové rostlinky se objevují od dubna dalšího roku a příštím rokem již vykvetou. Nažky se rozšiřují větrem nebo i vodou po které vydrží plavat i po několik dnů.\n\nNěkteré druhy bývají vysazovány na zahradní záhony kde jsou oblíbené pro svou nenáročnost a dlouhou dobu kvetení i možnost použít k řezu. Nejlépe se hodí na částečně zastíněná místa, například pod nově vysázené stromy s ještě řídkou korunou nebo po jejich okrajích. Mají rády polostín, ve stínu špatně kvetou. V zahradnických závodech bývají šlechtěny na intenzivně zbarvená okvětí a listeny. Protože při množení ze semen obvykle nemívají nové rostliny vyrovnané vlastnosti, množí se jarmanky také dělením trsů nebo jsou pěstovány in vitro.\n\nJe rozlišováno osm až deset druhů:\n\n"}
{"id": "1068310", "url": "https://cs.wikipedia.org/wiki?curid=1068310", "title": "Grosdemange", "text": "Grosdemange\n\nGrosdemange (\"Pyrus communis\" 'Grosdemange') nebo také Čistecká banánová je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v prosinci, skladovatelné jsou do ledna.\n\nByla vyšlechtěna ve Francie v roce 1905, ve školce Charles Baltet v Troyes.\n\nOdrůda je cizosprašná. Vhodnými opylovači jsou odrůdy Boscova lahvice, Konference, Madame Verté. Je dobrým opylovačem.\n\nRůst odrůdy je středně bujný později slabý. Habitus koruny je pyramidální.\n\nPlodí časně, hojně a pravidelně.\n\nPlod je lahvicovitý, střední. Slupka suchá, šedozelená, později žlutě zbarvená, někdy s líčkem, rzivá. Dužnina je bělavá, jemná, se sladce navinulou chutí, dobrá. V horších podmínkách se chuť horší.\n\nOdrůda je považována za středně odolnou proti strupovitosti ale i proti rzivosti.Je dosti odolná proti mrazu. Stejně jako ostatní odrůdy není odolná proti spále.\n\nJe vhodná ke skladování a přímému konzumu. Odrůdu lze použít do středních a teplých poloh s dostatkem vláhy a do propustných půd.\n"}
{"id": "1068313", "url": "https://cs.wikipedia.org/wiki?curid=1068313", "title": "LGBT práva v Chorvatsku", "text": "LGBT práva v Chorvatsku\n\nPráva leseb, gayů, bisexuálů a transsexuálů (LGBT) v Chorvatsku zažívají v poslední době vzrůst, i tak se ale LGBT Chorvati můžou setkávat s některými obtížemi, se kterými se heterosexuální obyvatelé nepotýkají. Mužská i ženská stejnopohlavní sexuální aktivita je zde legální od r. 1977. Podle zprávy Mezinárodní LGBTI asociace (ILGA) z r. 2014 se Chorvatko v otázce LGBT práv zařazuje na 12. místo ze 49 pozorovaných zemí. Chorvatsko rovněž patří mezi jednu z 11 členských zemí, které mají velmi rozsáhlou anti-diskriminační legislativu.\n\nPo uzákonění registrovaného partnerství v r. 2014 mají homosexuální páry zcela stejná práva jako heterosexuální, kromě adopčních. Nicméně existují zákony umožňující jakousi soft-verzi osvojení dítěte svého registrovaného partnera v podobě poručenství. Chorvatsko rovněž jako první uznalo neregistrované soužití stejnopohlavních párů žijících ve společné domácnosti r. 2003 a jeho legislativa zakazuje veškerou anti-gay diskriminaci. V r. 2013 se tu konalo referendum o změně Ústavy, které mělo za následek ústavní definici manželství coby trvalého svazku muže a ženy, čímž je momentálně nemožné uzákonit stejnopohlavní manželství.\n\nLGBT práva mají v politice podporu levicových, středolevicových a zelených stran. Naopak mezi jejich odpůrce patří pravicové strany, středopravicové strany a některé nevládní organizace, např. „Ve jménu rodiny“ a římskokatolická církev.\n\nV r. 2015 Mezinárodní LGBTI asociace (ILGA) zařadila Chorvatsko v rámci svého výzkumu situace LGBT práv ve 49 evropských zemích jako páté, což lze chápat jako výrazný postup, neboť mu v předchozím roce připadlo dvanácté místo. Země nadále také patří mezi 11 členských států výrazně se angažujících v boji proti násilí a diskriminaci LGBT menšiny v rámci OSN.\n\nNeexistují žádné zprávy o postoji Chorvatského království existujícího v letech 925–1102 až do vstupu do personální unie s Uherskem k homosexualitě. Ani pozdější trestní zákoník přijatý 27. května 1852 v Chorvatském království v době, kdy bylo součástí Rakouska-Uherska, nenahlížel na homosexualitu přímo jako trestný čin. Nicméně po vzniku autonomního území Chorvatsko-slavonského království byl předložen návrh novely trestního zákoníku trestající mužskou homosexualitu až 5 lety vězení, nikdy ale neprošel.\n\nAni během 2. světové války, doby kdy se mnoho homosexuálů stalo oběťmi nacismu, nepřijala fašistická vláda Nezávislého státu Chorvatsko žádnou anti-gay legislativu. Nicméně jsou známy případy poprav komunistických jugoslávských partyzánů provedených po odhalení jejich homosexuality.\n\nV době, kdy se Chorvatsko stalo součástí Socialistické federativní republiky Jugoslávie, byla mužská homosexuální pohlavní aktivita ilegální a trestána až dvouletým vězením podle trestního zákoníku z 9. března 1951. I tak se ale dá říct, že represe homosexuálů definitivně skončila koncem války. Homosexuálům označeným komunisty za „nepřátele státu“ bylo znemožněno vstupovat do Komunistické strany Jugoslávie.\n\nTato situace se změnila, když Chorvatsko a ostatní republiky získaly větší kontrolu nad svoji legislativou. Ústavní reformy Jugoslávie v r. 1974 zrušily federální trestní zákony a umožnily všem jugoslávským socialistickým republikám mít svůj vlastní právní řád. Chorvatská socialistická republika si své vlastní trestní zákony dovytvořila r. 1977 a dekriminalizovala homosexuální aktivitu. Chorvatská lékařská komora vyškrtla homosexualitu ze seznamu duševních poruch v r. 1973 – čtyři roky před vznikem nového trestního řádu a sedmnáct let před tím, než Světová zdravotnická organizace učinila totéž. Ačkoliv byla Jugoslávie považována za socialistickou zemi, nikdy nespadala pod železnou oponu, což ji činilo relativně otevřenou zemí Východního bloku.\n\nV 80. letech začala viditelnost LGBT komunity razantně stoupat a v r. 1985 se Toni Maroševíć stal první otevřeně homosexuální veřejnou osobou moderující radio show v Omladinski radiu, což mělo za následek nepatrné socio-politické šarvátky. Později uvedl, že byl v Lize komunistů dotazován, zda se pokusí zformovat LGBT frakci ve straně. První lesbická asociace Lila initiative byla v Chorvatsku založená r. 1989, ale ihned o rok později svoji činnost ukončila.\n\n90. léta a s nimi související válka v Jugoslávii však vývoj LGBT práv zpomalila. V průběhu chorvatské války za nezávislost většina LGBT Chorvatů, vč. feministek, mírových a environmentálních organizací vedlo kampaň proti válce v Chorvatsku. Po vzniku samostatného Chorvatska r. 1991 byla založená první LGBT asociace LIGMA fungující až do r. 1997, kdy zanikla na pozadí špatného socio-politického klimatu v oblasti LGBT problematiky. Za jediný posun v oblasti LGBT práv lze považovat sjednocení legálního věku způsobilosti k pohlavnímu styku pro obě orientace r. 1998. Situace spíše stagnovala až do r. 2000, kdy se konaly chorvatské parlamentní volby, po nichž zvítězily převážně středo-levicové strany v čele s Ivicou Račanem za HDZ.\n\nPočátek 21. století znamenal ohromný rozmach v chorvatské LGBT historii počínající založením několika LGBT asociací (LORI r. 2000 a ISKORAK r. 2002 byly první), přiznáním práva homosexuálních párů žít v neregistrovaném soužití, kriminalizací veškeré anti-LGBT diskriminace (vč. uznání trestných činů spáchaných z motivu jiné sexuální orientace nebo genderové identity oběti coby zločinů z nenávisti) a konáním prvního festivalu gay pride v Záhřebu r. 2002. LGBT právům se dostávalo podpory několika politických stran, vč. obou přímo zvolených prezidentů. Někteří z nich se dokonce i osobně zúčastňovali festivalů.\n\n10. léta 21. století se vyznačovaly konáním druhého ročníku festivalu hrdosti ve Splitu a třetího v Osijeku po návratu vlády koalice středo-levicových stran po osmileté vládě konzervativní HDZ v letech 2003-11. V r. 2013 se zde konalo chorvatské ústavní referendum r. 2013, které mělo rozhodnout o tom, zda se má nazývat manželstvím pouze svazek muže a ženy a o uzákonění registrovaného partnerství garantujícího homosexuálním párům veškerá práva plynoucí z manželství, mimo adopce..\n\nK vykonání referenda byl dán impuls ze stany organizace „Ve jménu rodiny“ volající po ústavní změně, která by zakazovala stejnopohlavní manželství. V politické kampani hrála klíčovou roli také římskokatolická církev v čele s kardinálem Josipem Bozaníćem, který důrazně trval na tom, aby se lidu připomínalo, že manželství je „jedinečný svazek vedoucí k rozmnožování“. Následně vyvolané referendum se konalo 1. prosince 2013 a chorvatský lid si v něm ústavní změnu odhlasoval. Franko Dota, známý gay aktivista referendum kritizoval a označil jej za „ponížení gay populace a odpor proti vývoji poslední dekády“. Na druhou stranu Stephen Bartulica, podporovatel referenda, zase argumentoval tím, že se jednalo o snahu ukázat, že je v zemi velká opozice proti stejnopohlavnímu manželství a adopcím dětí homosexuálními páry. Premiér Zoran Milanovic nebyl konáním referenda příliš nadšený a okomentoval jej slovy: „Myslím si, že nás toto vůbec nečiní lepšími, chytřejšími a hezčími.\n\nStejnopohlavní sexuální aktivita byla dekriminalizovaná v r. 1977 s rozdílným věkem způsobilosti pro homosexuály (18 let) a pro heterosexuály (16 let). Ten byl sjednocen v r. 1998 na 14 let pro všechny; později se po přijetí nového trestního zákoníku 1. ledna 2013 zvýšil pro homosexuály i heterosexuály na 15 let. V případě snadno zaměnitelných osob se počítá s limitem tří let.\n\nV r. 2003 krátce po konání prvního festivalu LGBT pride přijala vládnoucí koalice složená převážně ze středolevicových stran zákon částečně uznávající stejnopohlavní svazky. Zákon garantuje osobám žijící ve stejnopohlavní společné domácnosti nejméně 3 roky stejná práva jako mají nesezdané heterosexuální páry ve věcech dědictví a vzájemné vyživovací povinnosti. Nicméně možnost adopce nebyla zahrnutá, zrovna tak jako další práva a povinnosti plynoucí z rodinného práva. Namísto přijetí konkrétního zákona se pouze vyřešily výše uvedené záležitosti. Stejnopohlavní svazek tedy nešlo úředně stvrdit a nebyla mu přiznání ani rovná daňová práva, společné vlastnictví, zdravotní pojištění, pozůstalostní důchody atd. Na začátku r. 2005 zamítnul Sabor návrh zákona o registrovaném partnerství předložený poslancem strany SDP Šime Lučin a poslancem bez politické příslušnosti Ivo Banacem. Poslankyně Lucija Čikeš za vládnoucí HDZ vyzvala parlament k odmítnutí návrhu s odůvodněním, že veškerá podstata celého vesmíru i lidské existence závisí na heterosexualitě - od atomu po nejmenší částici, od mouchy ke slonovi. Jiný člen parlamentu za HDZ se k této záležitosti vyjádřil tak, že 85 % populace se hlásí k římskokatolickému vyznání, a že církev rovnost homosexuality s heterosexualitou odmítá.\n\nNicméně veškerá odborná veřejnost i média tyto postoje odsuzovaly s poukazem na to, že členové Saboru jsou povinni hájit práva občanů garantovaná ústavou, která zakazuje diskriminaci jiných sexuálních orientací.\n\n11. května 2012 se chorvatský premiér Zoran Milanovič rozhodl výrazně zlepšit právní postavení párů stejného pohlaví prostřednictvím nového zákona, který by nahradil tehdejší legislativu o neregistrovaném soužití. Sabor následně tento zákon o životním partnerství 15. července 2014 přijal. Nový zákon zcela zrovnoprávnil homosexuální páry ve všech právech a povinnostech, vyjma rodičovství a adopce.\n\nPrvní životní partnerství uzavřeli v Záhřebu 5. září 2014 dva muži. Do roku po přijetí zákona o životním partnerství jej uzavřelo 80 párů.\n\nChorvatsko nepřiznává homosexuálním párům rovná adopční práva. Nicméně životní partner se může stát poručníkem dítěte svého protějšku. Homosexuální svobodný jednotlivec smí osvojit.\n\nZákon o životním partnerství garantuje partnerovi rodiče získat vůči svému nevlastnímu dítěti rodičovská práva a povinností prostřednictvím institutu \"přechodného\" a \"trvalého poručenství\". Díky tomuto můžou rodiče nebo jeden rodič svěřit své dítě do \"přechodného\" poručenství svého životního partnera, a tím na něj přenést svá rodičovská práva. Pokud tato situace má trvat déle než 30 dní, musí být tento právní akt stvrzen notářem. V situacích, kdy rodič nebo rodiče přenesou svá rodičovská práva a povinnosti na svého životního partnera, jsou všichni povinni se podílet na jeho výchově a v souladu s dobrem a nejlepším zájmem dítěte se kolektivně rozhodovat na podstatných záležitostech jeho života. V případě rozvodu má právo bývalý životní partner (nevlastní rodič) právo na styk se svým poručencem, pokud opatrovnický soud dojde k závěru, že je to z hlediska nejlepšího zájmu dítěte prospěšně.\n\nInstitut poručenství partnera je mechanismus upravený v zákoně o životním partnerství, který umožňuje životnímu partnerovi rodiče získat \"trvalá rodičovská práva\" vůči svému nevlastnímu dítěti, a je tudíž velmi podobný institutu přiosvojení. Pokud biologický rodič dítěte zemře spolu s druhým rodičem, anebo pokud je druhý rodič neznámý, případně je omezen ve výkonu rodičovské zodpovědnosti, pak tento právní vztah mezi poručníkem a poručencem zůstává, případně o něm ještě může dodatečně rozhodnout opatrovnický soud. Partner rodiče může také požádat o vznik poručenství, pokud biologický rodič souhlasí, a druhý je buď neznámý, anebo omezen ve výkonu rodičovské zodpovědnosti.\n\nPoručenství garantuje partnerovi výkon plné rodičovské zodpovědnosti zrovna tak jako přiosvojení a je zaznamenáno v rodném listě dítěte, kde je poručník přímo zmíněný. Poručník je ve vztahu k poručenci v \"trvalém\" vztahu blízké osoby jako, kdyby byl jeho rodič. První případ vzniku takového právního vztahu byl zaznamenán v červenci 2015.\n\nZměna pohlaví je v Chorvatsku přípustná s možností vydání nového rodného listu. Až do června 2013 obnášela změna pohlaví záznam v rodném listu o chirurgickém zákroku. Nicméně 29. května 2012 oznámila chorvatská vláda, že podnikne důležité kroky k ochraně transsexuálů a transgender. Podle nového zákona nesmí být podstoupená operativní změna již nadále zaznamenávána v rodném listě s tím, že takové informace jsou citlivé, a že by měly míst status důvěrnosti. Toto se týká i těch, kteří ještě nepodstoupili chirurgickou změnu, ale mají za sebou již hormonální terapii. Tento nový zákon navrhla koalice Kukuriku již v r. 2010, kdy byla opoziční stranou, ale vládnoucí pravicová HDZ jej odmítla. Nový zákon se stal účinný 29. června 2013.\n\nV r. 2009 přijala vládnoucí HDZ kontroverzní zákon povolující přístup k asistované reprodukci pouze manželským a heterosexuálním párům, které prokáží, že žijí ve společné domácnosti nejméně tři roky. Strana se zpočátku snažila přístup k tomuto zákroku omezit pouze na manželské páry, ale z důvodu silného odporu ustoupila a umožnila jej i nesezdaným heterosexuálním párům. Katolická církev aktivně podporovala první návrh s argumentací, že by asistovaná reprodukce měla aplikovat pouze na manželské páry. Chorvatské demokratické společenství se prezentuje jako křesťanskodemokratická strana. Ministr zdravotnictví a sociální péče Darko Milinović indikoval, že vláda k této věci zaujímá ryze církevní postoj.\n\nV prosinci 2011 deklarovala nově zvolená vládní koalice Kukuriku ve svých prioritách modernizaci zákona o asistované reprodukci. Součástí těchto inovací bylo i zpřístupnění této procedury svobodným ženám. Další změny se týkaly zmražování embryí a fertilizace vajíček. Katolická církev se proti tomu ostře postavila s tím, že se ale odmítá takových absurdních veřejných diskusí vůbec zúčastňovat, ačkoliv by to mělo spadat do jejích morálních povinností. Následně vypsala petici proti nové legislativě. Ministr zdravotnictví Rajko Ostović se jí však odmítl zabývat. „Zákony budou přijaty nekompromisně,“ prohlásil. „Být gay je v pořádku!“, takto odpověděl Ostojić na otázku ohledně přístupu lesbických párů k asistované reprodukci.\n13. července 2012 byl nový zákon přijat v parlamentu. 88 poslanců hlasovalo pro, 45 proti a 2 se zdrželi. Poslanci HNS, kteří byli taktéž členy vládnoucí koalice chtěli do nového zákona explicitně zahrnout i lesbické páry. K odmítavému postoji v Saboru vyjádřili zklamání. Vláda se k tomu vyjádřila tak, že legislativa má řešit výhradně problém neplodnosti.\n\nAnti-diskriminační zákony zahrnují sexuální orientaci a genderovou identitu do diskriminačních důvodů pro přístup k veřejným i soukromým službám a styk s úřady.\n\nJiné anti-diskriminační směrnice se od r. 2003 promítají i do dalších právních předpisů:\n\nV r. 2009 našla část Evropské komise pro sociální práva několik diskriminačních textů v učebnici biologie, která je součástí povinné literatury na chorvatských školách. Bylo rozhodnuto, že odporují chorvatským závazkům vyplývajícím z Evropské sociální charty.\n\nV listopadu 2010 došla Evropská komise při příležitosti každoročního zhodnocení situace v Chorvatsku, tehdy ještě kandidátské země pro vstup do EU, k závěru, že by mělo efektivněji bojovat s homofobně motivovanými trestnými činy, jelikož v něm byl statisticky zaznamenán vysoký počet takových incidentů. Rezoluce Evropského parlamentu z r. 2010 vyjádřila pohoršení „nad záští“ chorvatské veřejnosti k LGBT minoritě a homofobně motivovanými útoky na účastníky pochodu LGBT hrdosti v Záhřebu. Urgovala, aby chorvatští politici nejen odsoudili takové chování, ale aby i přijali okamžitá opatření. V poslední větě vyzývala chorvatskou vládu k přijetí anti-diskriminačního zákona.\n\nV červenci 2012 řešil městský soud v Varaždinu případ homofobní diskriminace profesora fakulty organizace a informatiky záhřebské univerzity. Případ byl první soudní kauzou posuzovanou na základě platného anti-diskriminačního zákona. Soud došel k závěru, že se jednalo o diskriminaci a pracovní šikanu, a že by měla fakulta přestat s dalším přehlížením profesorovy odborné činnosti.\n\n1. března 2013 oznámil ministr vědy, vzdělávání a sportu Željko Jovanović, že během své vlády odstraní veškerou homofobní rétoriku z učebnic používaných na základních a středních školách. Jeho slova směřovala převážně na literaturu s náboženským obsahem (hodiny náboženství nejsou v Chorvatsku součástí povinné výuky).\n\nV březnu 2014 udělilo Chorvatsko první azyl osobě pronásledované kvůli jiné sexuální orientaci – mladému muži z Ugandy, který emigroval ze své vlasti kvůli přijetí anti-homosexuálního zákona.\n\nHlavní město Záhřeb je centrem největší gay scény v zemi, včetně několika gay klubů, barů a jiných míst, která mají status gay friendly. Taktéž se jedná o místo vzniku prvního chorvatského LGBT centra a organizace „Queer Zagreb“, která kromě svých jiných dalších aktivit podporuje rovnoprávnost prostřednictvím festivalu Queer Zagreb, Queer MoMenti (měsíc trvající filmový festival v LGBT biografu). Druhé chorvatské LGBT centrum bylo oficiálně otevřeno 24. května 2014 ve Splitu a třetí v Rijece 16. října 2014 pod názvem \"LGBTIQ+ Druga Rijeka\". Dalšími místy, kde se konají LGBT párty, a v nichž se nachází gay friendly místa jako jsou bary, kluby a pláže jsou Rijeka, Osijek, Hvar, Rab, Rovinj, Dubrovník atd.\n\nPrvní pochod hrdosti se v Chorvatsku konal 29. června 2002 v hlavním městě Záhřebu. Veřejná podpora roste zrovna tak jako počet účastníků rok, co rok. Nicméně pochody se setkaly i s násilným veřejným odporem. V r. 2006 měl pochod regionální charakter. Směřoval na ty, kteří pocházejí ze zemí, kde je konání takových manifestací zakázané. Manifestace v r. 2011 byla tou dobou největším veřejným shromážděním v Chorvatsku a obešla se bez násilí. Byl zaznamenán pokles policistů dohlížejících na bezpečnost během konání celé akce ve srovnání s dřívějšími ročníky. V r. 2013 se jednalo o zatím největší akci s 15 000 zúčastněnými.\n\nPrvní pochod LGBT hrdosti se ve Splitu konal 11. června 2011. Ten se však neobešel bez násilných protestů, během nichž muselo být několik účastníků odvedeno do bezpečí. Důsledkem incidentu byla zřejmě nedostatečně zajištěná bezpečnost. Několik stovek anti-gay protestujících bylo zatčeno a celý průvod byl přerušen. Brzy poté vyjádřilo několik místních médií podporu LGBT účastníkům, včetně těch, kteří se hodlali zúčastnit nadcházejícího pochodu Zagreb Pride. Druhý pokus o konání v r. 2012 byl mnohem úspěšnější, poté co získal podporu chorvatských médií, národních celebrit a politiků. Akce se zúčastnilo pět ministrů a dalších osobností. V r. 2013 se pochod obešel bez sebemenších incidentů a poprvé se jej zúčastnil i starosta.\n\nPrvní pochod LGBT hrdosti se v Osijeku konal 6. září 2014. Zorganizovala jej osijecká LGBT asociace LiberOs. Proběhl bez incidentů a zúčastnilo se jej cca 300 lidí. Mezi účastníky byli také ministr ekonomie, srbští a řečtí LGBT aktivisté.\n\n9. června 2012 pochodovalo několik účastníků Rijekou, třetím největším chorvatským městem. Pochod byl zorganizován na podporu Split Pride.\n\n27. května 2013 se asi 1500 lidí zúčastnilo záhřebského pochodu na podporu manželské rovnosti, který začínal v parku Zrinjevac da končil na Náměstí Svatého Marka, před sídlem chorvatské vlády, chorvatským parlamentem a Ústavním soudem.\n\n30. listopadu 2013 den před konáním ústavního referenda pochodovalo asi 1000 lidí Záhřebem na podporu manželské rovnosti. Podobné akce se konaly také v Pule, Splitu a Rijece. Zúčastnilo se jich dohromady 100 lidí.\n\nBývalý chorvatský prezident Ivo Josipović patřil spolu s několika dalšími populárními osobnostmi a středo-levicovými stranami jako jsou SDP, HNS, HSLS a ORaH a Strana práce mezi hlavní podporovatele plného zrovnoprávnění LGBT komunity. Po svém zvolení se Josipović několikrát setkal s několika LGBT asociacemi. 1. června 2012 vyjádřil v médiích veřejnou podporu konání festivalu Split Pride 2012 a další expanzi LGBT práv. Taktéž odsoudil veškeré násilnosti, k nimž během konání předchozího ročníku. „Takové věci jsou neomluvitelné a já pevně doufám, že se letošní Split Pride obejde bez podobného scénáře,“ řekl Josipović. V říjnu 2013 slavnostně uvítal na recepci v prezidentském paláci nově zvoleného finského velvyslance a jeho partnera.\n\nVesna Pusićová, členka HNS, je v rámci chorvatské LGBT komunity taktéž velmi oblíbená. Na rozvoji LGBT práv se v době svého působení v několika vládách aktivně podílela. Bývalá členka SDP, současná předsedkyně ORaH a bývalá ministryně životního prostředí a ochrany přírody v koalici Kukuriku Mirela Holiová byla taktéž dlouhodobou podporovatelkou LGBT práv a účastnicí několika festivalů LGBT práv.\n\nDalšími příznivci LGBT práv v Chorvatsku jsou Rade Šerbedžija, Igor Zidić, Slavenka Drakulićová, Vinko Brešan, Severina Vučković, Nataša Janjićová, Josipa Lisacová, Nevena Rendeliová, Šime Lučin, Ivo Banac, Furio Radin, Darinko Kosor, Iva Prpić, Đurđa Adlešič, Drago Pilsel, Lidija Bajuk, Mario Kovač, Nina Violić, vdova po bývalém premiérovi Račanovi Dijana Pleštinová, Maja Vučić, Gordana Lukač-Koritnik, E.N.I. popová skupina atd.\n\nDamir Hršak, člen Strany práce, gay a dlouholetý LGBT aktivista, je první otevřeně homosexuální politik, který taktéž kandidoval u příležitosti chorvatských voleb do Evropského parlamentu konaných v dubnu 2013. Ve své politické kampani kritizoval vládnoucí koalici Kukuriku za nedostatečnou pozornost LGBT komunitě a slíbil, že jeho strana bude bez ústupků tato práva, včetně práva na uzavření sňatku, prosazovat.\n\nPřiznávání určitých práv homosexuáním párům podporují i někteří konzervativci jako je například Ruža Tomašićová a současná chorvatská prezidentka Kolinda Grabarová Kitarovićová. Ta je sice proti stejnopohlavnímu manželství, ale zákon o životním partnerství podporuje a považuje jej za rozumný kompromis. Sexuální menšiny podpořila i ve svém inauguračním projevu a řekl, že by podpořila svého syna, kdyby byl gay. Během referenda v r. 2013 hlasovala bývalá konzervativní premiérka Jadranka Kosorová pro jeho přezkoumání Ústavním soudem a proti změně ústavy. Z její strany se jednalo o radikální změnu názoru, neboť právě její dřívější názory na homosexualitu a stejnopohlavní manželství, jakož i veškerou expanzi LGBT práv, byly natolik nepříznivé, že jí byla dokonce udělená i anticena „homofob roku“, když v r. 2010 řekla, že je homosexualita proti přírodě, a že by se stejnopohlavní manželství nemělo nikdy legalizovat. Taktéž podporuje zákon o životním partnerství. 16. června 2011 vyjádřilo 73 profesorů a asociací Právnické fakulty v Záhřebu prohlášení o podpoře iniciované profesorem Mihajlem Dikou konání festivalu Zagreb Pride 2011 a všech autorit, které budou efektivně a zodpovědně bojovat proti jakýmkoli přístupům, jež by mohly ohrozit rovná a základní práva chorvatských občanů. Taktéž odsoudili chování chuligánů a vandalů, kteří napadali účastníky festivalu Split Pride 2011.\n\nNejvětší chorvatská konzervativní strana HDZ zastává ve věci LGBT práv stále odmítavý postoj. Poslanci za HDZ hlasovali jak proti přijetí zákona o neregistrovaném soužití, tak i proti zákonu o životním partnerství. Po získání nezávislosti získala HDZ v 6 z 8 parlamentních voleb (1992, 1995, 2003, 2007, 2015 a 2016) většinu v Saboru. Strana každopádně podpořila přijetí několika zákonů proti homofobní a transfobní diskriminaci, které tvoří součást podmínek členství v EU. Chorvatská demokratická aliance Slavonije a Baranje (HDSSB), je regionalistická a pravicová populistická strana zformovaná v r. 2006 a odmítající LGBT práva. Během parlamentní debaty na téma zákona o životním partnerství se poslanec HDSSB Dinko Burić vyjádřil takto: „Pro nás pro všechny není v pořádku být gay!\"“\" Zároveň dodal, že takto zní politika jeho strany ve věci otázky LGBT práv. Přesto poslanci HDSSB podpořili referendum v r. 2013 se slovy „PRO“ na svých laptopech v parlamentu. V reakci na to se rozhodl předseda HDSSB Dragan Vulin v rámci parlamentních voleb 2016 vyjádřit podporu zcela rovným právům homosexuálních párů, vyjma adopce dětí.\n\nRuža Tomašić, předsedkyně Chorvatské konzervativní strany, se vymezila proti stejnopohlavnímu manželství s poukazem na převážně katolické vyznání chorvatské populace. Zároveň ale podpořila rovná práva párů stejného pohlaví, vyjma adopcí. Její bývalý zástupce ze Strany práv Dr. Ante Starčeviće na to řekl, že tento chorvatský politik zvolený v 19. století se po vzniku své strany taktéž nevymezoval proti LGBT právům, a že by tudíž strana měla podpořit stejnopohlavní manželství. Jeho slova směřovala na mládežnickou část strany organizující anti-gay protest. Skupina na Kovačevićův odpor zareagovala otevřeným dopisem deklarujícím její rozhořčení.\n\nŘímskokatolická církev je v Chorvatsku předním a hlasitým odpůrcem rozšiřování LGBT práv. Po konání prvního pochodu LGBT hrdosti ve Splitu v r. 2011 se někteří katoličtí duchovní pokoušeli ospravedlňovat násilí, k němuž při této příležitosti docházelo. „Dostali, co si zasloužili,“ tak se vyjádřil k napadeným účastníkům Dr. Adalbert Rebić. Spolu s ním požadoval Ante Mateljan, profesor katolické teologické univerzity, po lynčování účastníků.\n\nKatolická církev se angažovala i na poli politickém, zejména veřejnou a hlasitou podporou konání referenda v r. 2013 o definici manželství, jehož účelem bylo potvrzení existujícího zákazu manželství mezi osobami stejného pohlaví. Aktivně se podílela na sbírání podpisů pod petici za změnu ústavy. Kardinál Josip Bozanić vyjádřil podporu navržené novele ústavy v dopise, který sám o sobě přečetl ve všech kostelech, v nichž kázal. Stálo v něm, že heterosexuální manželství je jediným institutem, který zaručuje přirozené plození dětí, a který si proto zaslouží úctu.\n\nIniciátorem referenda v r. 2013 byla konzervativní skupina „Ve jménu rodiny“, založená ve stejném roce. Skupina odmítá jak stejnopohlavní manželství, tak i jakékoli jiné právní úpravy stejnopohlavních svazků. Željka Markičová, jedna z nejvýraznějších členů skupiny, odmítá zákon o životním partnerství s tím, že se v podstatě jedná o stejnopohlavní manželství pouze pod jiným názvem, a že tudíž odporuje ústavě. Za nejproblematičtější a nejkontroverznější část zákona považuje poručenství partnera. Ministr administrativy Arsen Bauk na to odpověděl, že se vláda nehodlá zabývat změnou zákona v této části. Zdůraznil rovněž, že Ústavní soud sice potvrdil jasnou definici manželství jako trvalého svazku jednoho muže a jedné ženy, ale že ústava neobsahuje žádné ustanovení, které by zakazovalo jakákoli jiné právní úpravy stejnopohlavního soužití odlišné od manželství.\n\nChorvatsko patří mezi gay friendly turistické destinace zejména v oblasti jadranského pobřeží a ostrovů Hvar a Rab. Rab je znám jako ryze naturistická a gay friendly destinace. Hvar rovněž patří mezi místa, která jsou magnetem homosexuálních turistů.\n\nV červnu 2012 chorvatský ministr cestovního ruchu Veljko Ostolić oficiálně oznámil, že gay turisté přinášejí chorvatské ekonomice velké zisky, a zároveň vyjádřil svoji podporu festivalu Split Pride.\n\nPodle výsledků chorvatského referenda 2013 je patrné, že mezi nejliberálnější města patří ty na pobřeží Istrie. Především Labin a jeho místní část Rabac, Pula, Rovinj či Umag. Mezi další města, která hlasovala z více jak 50 % proti manželství vymezeném pouze mezi mužem a ženou patří například Rijeka a okolí, Varaždin či centrum Zagrebu.\n\n"}
{"id": "1068318", "url": "https://cs.wikipedia.org/wiki?curid=1068318", "title": "Avranšská", "text": "Avranšská\n\nAvranšská (\"Pyrus communis\" 'Avranšská') nebo také Dobrá Louisa, je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy letních hrušek, sklízí se od září do října probírkou. Hodí se ke konzumaci a zpracování.\n\nByla vyšlechtěna ve Francii, je známa od 18. století.\n\nRůst odrůdy je bujný později slabý. Habitus koruny je pyramidální, řez nutný.\n\nPlodí hojně a pravidelně.\n\nPlod je protáhle kuželovitý, střední. Slupka hladká, žlutozelená s líčkem. Dužnina je nažloutlá jemná, se sladce navinulou chutí, aromatická, velmi dobrá.\n\nOdrůda trpí strupovitostí.\n\nNení vhodná ke skladování, sklízí se probírkou, slouží k přímé konzumaci. Odrůdu lze použít do všech poloh.\n"}
{"id": "1068324", "url": "https://cs.wikipedia.org/wiki?curid=1068324", "title": "Anna Barkovová", "text": "Anna Barkovová\n\nAnna Alexandrovna Barkovová, rusky \"Анна Александровна Баркова\" (16. července 1901, Ivanovo, Ruské impérium – 29. dubna 1976, Moskva, Sovětský svaz) byla ruská sovětská básnířka, dramatička a novinářka, která strávila téměř třicet let svého života v gulagu nebo ve vyhnanství.\nNarodila se jako dcera školníka na gymnáziu a díky tomu mohla na této škole také studovat. Matka jí brzy zemřela. Od roku 1918 spolupracovala v rodném městě s novinami \"Рабочий край\" (\"Kraj dělníků\") pod vedením Alexandra Voronského. Roku 1922 se na pozvání lidového komisaře pro vzdělávání Anatolije Lunačarskího odstěhovala do Moskvy a začala pracovat v jeho sekretariátu. V tom samém roce vydala v Petrohradě svou prvotinu, sbírku básní s názvem \"Женщина\" (\"Žena\"). Sbírka získala uznání Alexandra Bloka, Valerie Brjusova, Alexandra Voronského a především Anatolije Lunačarského, který ke sbírce napsal předmluvu a básnířce předpovídal velkou budoucnost. Roku 1923 vydala své další dílo, divadelní hru \"Настасья Костёр\" (\"Nastasja Oheň\") odehrávající se v 17. století. \n\nV prostředí přepychově si žijící bolševické nomenklatury však Barkovová dlouho nevydržela. Po konfliktu vyvolaném jejími komentáři týkajícími se panského života kremelské smetánky se rozešla s Lunačarským. Leninova sestra Marie Uljanovová jí pak roku 1924 pomohla najít práci v komunistickém deníku Pravda, kde působila další tři roky, a pak pracovala v zemědělském nakladatelství \"Сельколхозгиз\". Roku 1926 vydala fantastickou povídku \"Стальной муж\" (\"Ocelový muž\"). V první polovině dvacátých let 20. století tak byla plně uznávána ze strany sovětských orgánů a její básně z tohoto období se stávají všeobecně známými. Hovořilo se o ní jako o \"\"proletářské Achmatovové\"\" a o mluvčí ženské tváře ruské revoluce. \nOdklon od základní sovětské komunistické linie byl však stále jasnější a v roce 1927 jí noviny přestávaly zveřejňovat příspěvky. Navíc se nikdy netajila svou lesbickou orientací. V prosinci roku 1934 byla v souvislosti se stalinským terorem, vyvolaným vraždou Sergeje Kirova, poprvé zatčena. Důvodem byla její náhodně vyslovená věta \"Zabili prý nesprávnou osobu\" (\"Yбили, дескать, не того, кого надо\"). Byla odsouzena na čtyři roky, které v letech 1935-1939 strávila v pracovním táboře (gulagu) \"Karlag\" (\"Карагандинский исправительно-трудовой лагерь\") v Karagandském kraji. Po vynesení rozsudku požádala lidového komisaře vnitra Jagodu o trest smrti, v čemž jí nebylo vyhověno. Napsala: \"Mám velmi chatrné zdraví – tuberkulózu plic, neustále zvýšenou teplotu, chudokrevnost a srdeční slabost. Vzhledem k mému zdravotnímu stavu a naprosté bezradnosti v praktickém životě bude pro mě trest ve formě vyhnanství (například) znamenat pomalou smrt. Žádám proto trest nejvyšší.\"\nPo propuštění žila pod policejním dohledem v různých městech, pracovala jako vrátná a druhou světovou válku přežila v Kaluze. Roku 1947 byla znovu zatčena a roku 1948 odsouzena za kontrarevoluční činnost (jako důkaz posloužily i její básně) k deseti letům vězení v pracovním táboře v Intě. Propuštěna byla v lednu roku 1956 díky amnestii. V době, kdy byla podruhé na svobodě, napsala především tři fantastické novely (všechny z roku 1957) \"Восемь глав безумия\" (\"Osm hlav šílenství\"), \"Как делается луна\" (\"Jak se dělá měsíc\") a \"Освобождение Гынгуании\" (\"Osvobození Gynguany\"). \n\nPřes Chruščovovo odsouzení stalinismu byla roku 1957 znovu zatčena (důvodem byl na poště zachycený satirický příběh o vysokých sovětských funkcionářích) a jako recidivistka znovu odsouzena na deset let do sibiřského gulagu \"Ozerlag\" (\"Озёрный исправи́тельно-трудово́й ла́герь\") poblíž Tajšetu. Roku 1965 jí byl zbytek trestu změněn na vyhnanství v Domě tělesně postižených ve vesnici Potma v Mordvinské autonomní sovětské socialistické republice. Roku 1967 jí bylo na přímluvu Alexandra Tvardovského a Konstantina Fedina umožněno vrátit se do Moskvy, kde obdržela místnost v komunálním bytě (коммунальная квартира) a dostala důchod 75 rublů. \nV následujících letech psala i nadále verše, z nichž mnohé dosahují velké umělecké síly a patří k nejdůležitějším z tzv. \"lágrové literatury\" sovětského období. Již nikdy se nezbavila strachu z dalšího zatčení a kromě toho ji velice skličovalo, že její básně nemají šanci být zveřejněny. Učinila několik pokusů publikovat je a vždy byla odmítnuta, některé z nich však vyšly v samizdatu. Zemřela 29. dubna roku 1976 na rakovinu hrdla. Teprve čtrnáct let po její smrti začaly být vydávány její knihy. \n\nJejí básně z prvního tvůrčího období jsou ještě plné revolučního nadšení, Vyznačují se abstraktní romantikou a jsou hluboce originální. Obratně a bohatě využívají poetickou techniku a plné a účinně vyjadřují vzpurné aspirace bojující ženy. Její pozdější literární dílo bylo nalezeno v archivech KGB, neboť sloužilo jako důkaz proti ní v politických procesech. Od konce dvacátých let patří mezi její hlavní témata hladomor a všeobjímající strach ze zatčení. Pozdější poezie psaná v gulagu a ve vyhnanství nabývá niternější, reflexivnější podoby. Obsahuje kritiku uniformity a lidské stádnosti a vyzdvihuje ideál absolutní individuální svobody. Zároveň se v něm projevují pocity naprosté nezakotvenosti, absurdity, vyvržení a prázdnoty. Je výpovědí o velkém pekle jejího života a o šíleném náporu zloby, kterému musela čelit, o utrpení ženy v otrokářském světě násilí, hladu a sexuálního ponižování.\n\nOsud Barkovové zachytila ve filmu pojmenovaném podle její povídky \"8 hlav šílenství\" režisérka Marta Nováková, která jej dle vlastního scénáře natočila v letech 2012-2017. Hlavní roli hraje zpěvačka Aneta Langerová.\n\n"}
{"id": "1068325", "url": "https://cs.wikipedia.org/wiki?curid=1068325", "title": "Blanka (hrušeň)", "text": "Blanka (hrušeň)\n\nBlanka (\"Pyrus communis\" 'Blanka') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy raně zimních hrušek, sklízí se v říjnu, dozrává v listopadu, skladovatelné jsou do ledna.\n\nByla vyšlechtěna v ČR v roce 2004, ve šlechtitelské stanici v Těchobuzicích. Odrůda je křížencem odrůd 'Boscova lahvice' a 'Drouardova'.\n\nOdrůda je cizosprašná, kvete brzy. Vhodnými opylovači jsou odrůdy Laura, Milka, Alfa, Grosdemange, Dita.\n\nRůst odrůdy je střední. Habitus koruny je pyramidální.\n\nPlodí časně, hojně a pravidelně.\n\nPlod je kuželovitý, velký. Slupka hladká, žlutozeleně zbarvená s výraznými lenticelami. Dužnina je bílá, jemná, se sladce navinulou chutí, aromatická.\n\nOdrůda je považována za dostatečně odolnou proti strupovitosti a mrazům. Stejně jako ostatní odrůdy není odolná proti spále.\n\nOdrůdu lze použít do všech poloh na stanoviště zásobená živinami a vláhou.\n"}
{"id": "1068327", "url": "https://cs.wikipedia.org/wiki?curid=1068327", "title": "Hardyho", "text": "Hardyho\n\nHardyho (\"Pyrus communis\" 'Hardyho') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy podzimních hrušek, sklízí se v září, dozrává v listopadu, skladovatelné jsou do ledna.\n\nRůst odrůdy je bujný později slabý. Habitus koruny je úzce pyramidální. Plodí na krátkých větévkách.\n\nPlod je kuželovitý, střední. Slupka hladká, žlutozelená. Dužnina je bílá jemná, šťavnatá, se sladce navinulou chutí, aromatická.\n\nOdrůda je považována za středně odolnou proti strupovitosti a rzivosti.\n"}
{"id": "1068332", "url": "https://cs.wikipedia.org/wiki?curid=1068332", "title": "V boj", "text": "V boj\n\nV boj (celým názvem V boj - Družstvo v prvním sledu, někdy též jako imperativ V boj!) byl název ilegálně vydávaného časopisu v Protektorátu Čechy a Morava v letech 1939 až 1941. Samotný časopis vycházel z tradice stejnojmenného legionářského periodika. Tuto ilegální tiskovinu začalo vydávat Družstvo v prvním sledu, označované také jako první redakční garnitura. Když bylo jeho jádro tehdejší oficiální mocí rozbito, ve vydávání začaly pokračovat dvě další ilegální redakce, označované jako druhá garnitura. Časopis \"V boj\" se stal významným vydavatelským a kolportážním centrem a v době svého největšího rozmachu byl distribuován v nákladu až 10 000 kusů nejen po celém Protektorátu Čechy a Morava, ale i do zahraničí.\n\nO vydávání odbojově zaměřeného časopisu se rozhodlo krátce po německé okupaci v bytě bývalého legionáře Josefa Škaldy. Zde vzniklo i Družstvo v prvním sledu. Prvním výsledkem jejich práce bylo v dubnu 1939 vydání letáku \"Duch vždy zvítězil nad mečem\" obsahující zkrácený Benešův projev.\n\nPo vydání letáku se počala formovat redakce časopisu, jehož první číslo vyšlo v polovině května 1939. Časopis vycházel s týdenní periodicitou a počáteční náklad 500 kusů stoupl do podzimu 1939 na 4 000. Rozsah každého čísla byl 25 až 40 stran. Časopis se stával stále oblíbenějším a tím rostl i jeho vliv. Pod svou kontrolu se ho snažily dostat různé odbojové organizace, zejména ty nejdůležitější jako Obrana národa (ON), Petiční výbor Věrni zůstaneme (PVVZ) a Politické ústředí (PÚ). Během léta 1939 došlo k prvnímu prudkému nárůstu nákladu časopisu, což se pro zúčastněné ukázalo neúnosným zejména po stránce finanční, neboť s nákladem stouply prudce i náklady finanční. Vydávání časopisu bylo do té doby financováno z dobrovolných příspěvků a darů. Od léta 1939 převzala financování časopisu Obrana národa, což ovšem znamenalo, že Družstvo v prvním sledu ztratilo rozhodovací vliv na časopis V boj a stalo se pouze jeho výrobní složkou a jednou ze složek vojenského odboje.\n\nDistribuční a kolportážní síť časopisu postupem času obsáhla celý protektorát. Hlavními distribučními kanály pro šíření časopisu byla síť železnic, po které byl náklad za spolupráce železničářů rozvážen. Poté, co náklad stoupl na 10 000 kusů, začala být vytvářena regionální vydavatelské a distribuční centra, která časopis vydávala podle pokynů z centra, přičemž čísla doplňovala o místní zprávy. Na šíření časopisu se v roce 1939 podílela i řada místních organizací KSČ. S pomocí železničářů byl časopis distribuován i do zahraničí, např. Varšavy, Bělehradu, Bukurešti, Paříže, Londýna a Moskvy.\n\nČtenost časopisu bývá odhadována na více než činil desetitisícový náklad, neboť časopis byl na výzvu vydavatelů šířen půjčováním a předáváním dál. Časopis se rozmnožoval na cyklostylech, které byly z bezpečnostních důvodů neustále přemisťovány.\n\nJedním ze zakladatelů časopisu byl malíř Vojtěch Preissig a jeho spolupracovníci z Památníku osvobození. Výkonným redaktorem se stal externí dopisovatel Lidových novin Eduard Maška, do redakčního okruhu patřili Josef Škalda, J. Peč, F. Kotrba a O. Brenner. Časopis ve svém bytě tiskl a rozmnožoval Josef Krupička. K dalším spolupracovníkům patřili Josef Sejkora, major Jan Sadílek a další. Od září 1939, po zatčení Eduarda Maška se výkonným redaktorem stala Milena Jesenská. Obsahem časopisu byly jak články původní (mezi přispěvatele patřili i František Halas, Jan Drda či Josef Hora, mezi ilustrátory patřila i Toyen) tak i překládané ze zahraničního tisku (který byl získáván z cenzurního odboru na policejním ředitelství). Zprávy pocházely z poslechu zahraničního rozhlasu. Časopis V boj otiskoval řadu komentářů, úvodníků, ale i básní.\n\nMaškovo zatčení (i když s jeho činností v časopise nesouviselo) znamenalo první přímý zásah do činnosti redakce. Gestapo se navíc o ilegální tiskoviny již delší dobu zajímalo, neboť v nich spatřovalo nebezpečné podhoubí pro protiněmeckou a protiokupační odbojovou činnost. První citelnější zásah se německým bezpečnostním složkám podařil v říjnu 1939, když gestapo zabavilo velkou část nákladu věnovanou výročí 28. října. Samotným událostem z 28. října 1939 se věnovalo 27. číslo. Do družstva se podařilo proniknout konfidentovi gestapa Rudolfu Kotrbatému, díky němuž gestapo získalo přehled o místech, kde se V boj tiskl. Dne 8. listopadu 1939 byl zatčen tiskař Josef Krupička a 10. listopadu 1939 pozatýkalo gestapo Josefa Škaldu, Josefa Sejkoru a řadu dalších spolupracovníků redakce. O dva dny později (12. listopadu 1939 byla zatčena Milena Jesenská. Řadě dalších členů redakce a kolportážní sítě se zatčení podařilo uniknout, ale jen za cenu odchodu do zahraničí či do ilegality. První garnitura Družstva v prvním sledu byla zničena.\n\nPo rozbití Družstva v prvním sledu se vydávání časopisu V boj ujala tzv. \"spořilovská skupina\" vedená Vojtěchem Preissigem a jeho dcerou Irenou \"Inkou\" Bernáškovou, která zatýkání unikla. Té se během necelých čtrnácti dní podařilo vydat 28. číslo, čímž navázala na první garnituru. K Preissigovým spolupracovníkům patřil mezi jinými i Jan Týml, Arnošt Polavský či ilustrátorka Milada Marešová. Právě Irena Bernášková se stala hlavní hnací silou při vydávání časopisu. Ten byl distribuován nejen českým čtenářům, ale i mezi vojáky Wehrmachtu umístěné v Čechách a několik čísel bylo dokonce odesláno i K. H. Frankovi. Náklad čísel byl kolem 500 kusů, neboť skupina neměla finanční podporu Obrany národa (která ji dokonce nařídila časopis V boj nevydávat s tím, že jeho vydáváním se bude zabývat pouze Obrana národa). Začátkem roku 1940 se skupině podařilo získat další spolupracovníky a také rozšířit počet míst, na kterých byl V boj tištěn.\n\nNa přelomu roku 1939 / 1940 spořilovská skupina navázala kontakt s další skupinou, která vydávala časopis V boj a sídlila v Holešovicích. Tato holešovická skupina byla přímo napojena na Obranu národa a byla jednou z jejich složek. Jednání obou skupin o případné spolupráci se nedařilo. Nakonec došlo ke kompromisní dohodě, že obě skupiny budou časopis vydávat střídavě. Vojtěch Pressig navíc upravil název časopisu na \"Náš V boj\".\n\nNa jaře 1940 gestapo provedlo další rozsáhlé zatýkání v řadách odboje. Varováni byli i příslušníci spořilovské skupiny. Přes problémy se jim podařilo do léta vydat dalších 37 čísel časopisu. K prvním zatýkáním ve spořilovské skupině došlo koncem srpna 1940, další osoby byly zatčeny během září 1940. Dne 21. září 1940 došlo k zatčení Inky Bernášková, jejího otce Vojtěcha Preissig a dalších. V následujících dnech zatýkání pokračovalo. Zatčeno nakonec bylo 40 osob ze spořilovské skupiny vydávající časopis V boj. Po jejich zatčení sice ještě vyšlo 6 čísel, které vydal dr. Vladimír Hruban s cílem zmást vyšetřovatele, poté ale tisk časopisu ukončil. Vydávání časopisu V boj spořilovskou skupinou bylo ukončeno na přelomu roku 1940 / 1941.\n\nOd likvidace Družstva v prvním sledu vydávala V boj také redakce označována jako tzv. \"holešovická skupina\". Protože Obrana národa od léta 1939 výrobu časopisu financovala, předpokládala, že má povinnost a právo v jeho vydávání pokračovat. Skupina díky majoru Janu Sadílkovi získala rozmnožovací stroje, které vojáci, včetně podplukovníka Josefa Mašína rozmístili do různých utajených úkrytů. První číslo vyšlo koncem listopadu 1939 a skupina takto pracovala do poloviny března 1940, kdy došlo z důvodů odchodu několika lidí do emigrace k personálním změnám. Následné masivní zatýkání v řadách Obrany národa situaci zhoršilo. Začátkem června 1940 byli zatčeni někteří příslušníci skupiny, ale V boj vycházel dál. Dne 4. července 1940 byl zatčen major Jan Sadílek; v září následovalo zatčení dalších více jak 100 příslušníků skupiny a distributorské sítě a došlo k likvidaci ilegální tiskárny. Vydávání časopisu V boj ale pokračovalo, i když není dosud úplně jasné, kde se časopis zhotovoval. Koncem roku 1940 se V boj, již jako složka Ústředního vedení odboje domácího (ÚVOD)u krátce změnil na měsíčník. Poslední číslo časopisu V boj vyšlo na přelomu března a dubna 1941. Důvod ukončení není dodnes jasný; buď došlo k zatčení klíčových pracovníků (v té době byl zatčen jeden ze spolupracovník časopisu Josef Balabán) nebo se ÚVOD rozhodl netříštit síly a zaměřil se na ilegální časopis Český kurýr.\n\n"}
{"id": "1068333", "url": "https://cs.wikipedia.org/wiki?curid=1068333", "title": "Římskokatolická farnost Myšenec", "text": "Římskokatolická farnost Myšenec\n\nŘímskokatolická farnost Myšenec je územním společenstvím římských katolíků v rámci píseckého vikariátu českobudějovické diecéze.\n\nKostel v Myšenci zřejmě existoval již v 11. století. Ves Myšenec se prvně připomíná v písemných pramenech až v roce 1273, o dva roky pozdější je první zmínka o místní duchovní správě. Roku 1683 byla farnost přenesena do Protivína, roku 1795 byla v Myšenci zřízena lokálie. Ta byla v roce 1856 opětovně povýšena na samostatnou farnost. V 70. letech 19. století byl novogoticky upravován farní kostel sv. Havla.\n\nFarnost Myšenec je součástí kollatury farnosti Protivín, odkud je vykonávána její duchovní správa.\n"}
{"id": "1068336", "url": "https://cs.wikipedia.org/wiki?curid=1068336", "title": "LGBT práva v amerických zemích", "text": "LGBT práva v amerických zemích\n\nPrávní a společenské postavení leseb, gayů, bisexuálů a transsexuálů (LGBT) je na americkém kontinentu velmi různorodé. Homosexuálům je přiznáno právo uzavírat manželství od r. 2005 v Kanadě, od r. 2010 v Argentině a v Brazílii a od r. 2013 v Uruguayi. V Mexiku můžou homosexuálové uzavírat sňatek pouze v hlavním městě, ve zbytku země pouze registrované patnerství, které je zde uzákoněno na federální úrovni. V Spojených státech amerických stejnopohlavní manželství uzákonilo 37 států a Washington D.C. momentálně oznámil svůj záměr uzákonit je na federální úrovni, ačkoli v některýćh státech jsou přímo zakázány. Co se týče Karibského Nizozemska, tak tam uznává manželství uzravřené v Nizozemsku Aruba, Curaçao a Svatý Martin. Více než 400 milionů lidé žijících v Americe zároveň žije na území uznávajícím stejnopohlavní manželství.\n\nMimoto registrované partnerství můžou homosexuálové uzavírat jako jakýsi ekvivalent institutu manželství v Kolumbii, Ekvádoru a Chille, vč. adopce dětí. Sexuální orientace není v těchto zemích považována za překážku služby v armádě. Nicméně co se týče zbytku, tak 11 zemí (všechny pocházejí z území bývalé Britské západní Indie) mají stále ve svých zákonech ustanovené zákony proti bestialitě. Jedná se o Jamajku, Dominiku, Barbados, Guyanu, Trinidad a Tobago, Svatou Lucii. Angiguu a Barbudu, Svatého Vincenta a Grenadiny, Grenadiu, Svatého Kryštofa a Nevise a Belizi.\n\nBritské impérium, Francie, Španělsko a Portugalsko kolonizující americký kontinent se zasloužily o rozšíření křesťanství na tomto území. Mezi přední odpůrce uznávání stejnopohlavních svazků patří zejména Římskokatolická církev, následována východní pravoslavnou církví, metodistickou církví a některými dalšími protestantskými denominacemi jako jsou Reformovaná církev Ameriky, Americké baptistické církve a také konzervativními evangelikálními organizacemi a církvemi, jako jsou Evangelikální aliance, Jižní baptistická konvence, a další. Církve Letničního hnutí jako Shromáždění Boží, a restorationisté, mezi něž patří Svědci Jehovovi a Církev Ježíše Krista svatých posledních dnů, rovněž zastávají názor, že homosexuální chování je hříšné. Jiné církve se ovšem v posledním čase staly otevřenějšími vůči akceptaci LGBT lidí. Mezi ně patří Episkopální církev Spojených států, Evangelická luterská církev Ameriky, Evangelická luterská církev Kanady, Anglikánská církev Kanady, Sjednocená církev Kanady, Sjednocená církev Kristova, unitáři, kvakeři a některé sbory Presbyterní církve USA. Většina těchto denominací uděluje požehnání nebo vykonává svatby stejnopohlavních párů.\n\n"}
{"id": "1068340", "url": "https://cs.wikipedia.org/wiki?curid=1068340", "title": "Schlägl", "text": "Schlägl\n\nSchlägl (česky \"Drkolná\") byla obec v okrese Rohrbach v kraji Mühlviertel v Horním Rakousku v blízkosti pomezí rakousko-českých hranic. V obci se nachází Drkolenský klášter, který ve 13. století podporovali mnozí jihočeští Vítkovci.\n\nV roce 2015 byla obec sjednocena se sousedním městysem Aigen im Mühlkreis a stala se součástí nového městyse Aigen-Schlägl.\n\n\n"}
{"id": "1068341", "url": "https://cs.wikipedia.org/wiki?curid=1068341", "title": "Horodyšče (rozcestník)", "text": "Horodyšče (rozcestník)\n\nHorodyšče je jméno více ukrajinských sídel:\n\n"}
{"id": "1068342", "url": "https://cs.wikipedia.org/wiki?curid=1068342", "title": "Veronika Zemanová", "text": "Veronika Zemanová\n\nVeronika Zemanová (* 14. dubna 1975, České Budějovice), je bývalá česká modelka a herečka převážně erotického žánru.\n\nNarodila se v Českých Budějovicích. Mezi roky 1993–1997, před začátkem kariéry v pornoprůmyslu, pracovala v Praze jako fotografka. S modelingem začala roku 1997. Vystupovala pod pseudonymem „Eva“, později však začala používat své pravé jméno. Má za sebou stovky výstupů (fotky, filmy) a je na obalech nejpopulárnějších erotických časopisů světa (např. Playboy). Pózovala i pro mnoho webových stránek, např. Suze.net (Suze Randall). Patří mezi nejproslulejší české modelky a dodnes je považována za jednu z nejkrásnějších žen ve světě modelingu. V roce 2003 se provdala za Francise Oswalda Urs Schnetzlera a po sňatku nechala modeling. Její aktivní roky v pornoprůmyslu byly 2002–2004 a v současné době žije se svým mužem v zahraničí.\n\nV roce 2005 britský scenárista Jayson Rothwell natočil film \"Zemanovaload\", kde je spisovatel John Davies (Ed Byrne) zamilovaný do Veroniky Zemanové.\n\n\n\n"}
{"id": "1068343", "url": "https://cs.wikipedia.org/wiki?curid=1068343", "title": "HK Dukla Ingema Michalovce", "text": "HK Dukla Ingema Michalovce\n\nHokejový klub Ingema Dukla Michalovce je slovenský klub ledního hokeje, který sídlí ve městě Michalovce a hraje Tipsport ligu.\n\nZimní stadion byl v Michalovcích otevřen v roce 1974 a byl na něj přestěhován vojenský tým ze Spišské Nové Vsi, který hrál východní skupinu 2. slovenské národní hokejové ligy. První utkání hrál v říjnu 1974 proti mužstvu Družstevník Letanovce. Původně klub vystupoval jako rezerva Dukly Trenčín, od roku 1978 hrál jako \"VTJ MEZ Michalovce\" (Vojenská telovýchovná jednota Medzilaborské elektrotechnické závody), současný název nese od roku 2000. V roce 1977 postoupil do 1. SNHL, z níž sestoupil pouze v letech 1980 a 1982, ale vždy v následující sezóně se zase vrátil. Největším úspěchem klubu je prvenství v národní lize 1985/86, díky němuž hrál kvalifikaci o nejvyšší československou soutěž, ve které podlehl Vítkovicím 0:3 na zápasy. Účastníkem druhé nejvyšší slovenské soutěže byl od jejího vzniku do roku 2003, kdy z finančních důvodů na účast rezignoval a hrál 2. slovenskou hokejovou ligu. Vrátil se v roce 2008, kdy odkoupil volnou licenci po krachu klubu HK 21 - SM Ružomberok.\n\nÚspěšnými odchovanci klubu jsou Richard Šechný a Kristián Kudroč.\n"}
{"id": "1068349", "url": "https://cs.wikipedia.org/wiki?curid=1068349", "title": "Will Stevens", "text": "Will Stevens\n\nWilliam Stevens známý jako Will Stevens se narodil 28. června 1991 v Rochfordu,Essex.Jedná se o automobilového závodníka,v současnosti pilota Formule 1 kde závodí za tým Manor.Svůj první závod v F1 jel už v roce 2014 s týmem Caterham kde na nahrazuje v Grand Prix Abú Dhabí 2014 Švéda Marcuse Ericssona který se s týmem rozešel mimo jiné i z důvodu že stáji hrozil zánik který v zimě roku 2015 skutečně nastal,Will si tehdy připsal 17. příčku.Jeho týmovým kolegou byl Kamui Kobayashi.Jeho stálé číslo je 28 a parťákem v Manoru Roberto Merhi.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "1068360", "url": "https://cs.wikipedia.org/wiki?curid=1068360", "title": "Mistrovství světa v biatlonu 2015 – vytrvalostní závod mužů", "text": "Mistrovství světa v biatlonu 2015 – vytrvalostní závod mužů\n\nVytrvalostní závod mužů na Mistrovství světa v biatlonu 2015 se konal ve čtvrtek 12. března jako v pořadí třetí mužský závod biatlonu v lyžařském středisku v Kontiolahti Stadium. Zahájení vytrvalostního závodu proběhlo v 17:15 hodin středoevropského času.\n\nObhájcem titulu byl Francouz Martin Fourcade, který byl rovněž úřadujícím olympijským vítězem v této disciplíně ze sočských her.\n\nRoli favorita potvrdil výše jmenovaný Martin Fourcade, který tak získal svoji první zlatou medaili na tomto šampionátu. Stříbro bral Emil Hegle Svendsen z Norska, který ani jednou nechyboval na střelnici a získal tak svoji první medaili z mistrovství světa v Kontiolahti. Bronzovou medaili ukořistil český závodník Ondřej Moravec, pro kterého to byla po zlatu ze smíšené štafety druhá medaile z tohoto mistrovství.\n"}
{"id": "1068362", "url": "https://cs.wikipedia.org/wiki?curid=1068362", "title": "Mistrovství světa v biatlonu 2015 – vytrvalostní závod žen", "text": "Mistrovství světa v biatlonu 2015 – vytrvalostní závod žen\n\nVytrvalostní závod žen na Mistrovství světa v biatlonu 2015 se konal ve středu 11. března jako v pořadí třetí ženský závod biatlonu v lyžařském středisku v Kontiolahti Stadium. Zahájení vytrvalostního závodu proběhlo v 17:15 hodin středoevropského času.\n\nObhájkyní titulu byla Tora Bergerová z Norska, která však po sezóně 2013/14 ukončila sportovní kariéru. Úřadující olympijskou vítězkou v této disciplíně ze sočských her byla běloruská závodnice Darja Domračevová, které se po 4 chybách na střelnici umístila na 16. místě.\n\nMistryní světa se stala ruská závodnice Jekatěrina Jurlovová, která jako jediná ze startovního pole střílela čistě a pro kterou to byly vůbec první stupně vítězů ze světového poháru. Stříbro získala Češka Gabriela Soukalová, pro kterou to byla po zlatu ze smíšené štafety druhá medaile z tohoto mistrovství. Bronz ukořistila domácí Kaisa Mäkäräinenová, které scházelo ke stříbrné medaili pouze 1,2 sekundy.\n"}
{"id": "1068367", "url": "https://cs.wikipedia.org/wiki?curid=1068367", "title": "Zdeněk Jiří Chřepický z Modliškovic", "text": "Zdeněk Jiří Chřepický z Modliškovic\n\nZdeněk Jiří hrabě Chřepický z Modliškovic (uváděn též pod pseudonymy: \"Zdeněk Jiří Chřepický z Modliškovic\", \"Zdeněk Jiří Chrzepiczky de Modlisskowicz\", \"Zdeněk Jiří Křepický z Modliškovic na Smolotelích\", \"Zdeněk Jiří Chržepicžky de Modlisskowicz\" či \"Zdeněk Jiří Chrzepiczky\"); (1677 – 16. května 1755) byl český katolický duchovní, teolog, náboženský spisovatel a pražský pomocný (světící) biskup.\n\nPocházel z jihočeského šlechtického rodu Chřepických z Modliškovic. Byl pokřtěn 7. března 1678 v Sedlci. Záhy se rozhodl pro dráhu duchovního. S bratrem Janem Václavem vstoupil na filozofickou fakultu v Praze. Vystudoval teologii a v letech 1702–1706 se stal duchovním správcem ve Vacově ve volyňském okrese. V letech 1715–1717 se stal sídelním kanovníkem litoměřické kapituly. Dne 28. prosince 1717 byl zvolen kanovníkem metropolitního pražského chrámu sv. Víta, na svůj litoměřický kanonikát rezignoval a 1. února 1718 byl instalován v Praze. V kapitule zastával úřad českého kazatele. Byl také jmenován děkanem kolegiátního kostela sv. Apolináře a kanovníkem boleslavským. V rozmezí let 1721–1722 byl od českých stavů zvolen do rektifikační komise. V roce 1729 v Praze vydal knížku: \"Ctnost a svatosti provomučedlníka sv. Štěpána dokonalý následovník… sv. Jan Nepomucký\". V metropolitní kapitule dosáhl 11. února 1733 hodnost děkana a 30. června 1734 se stal kapitulním proboštem. Dne 16. října 1737 mu byl udělen titul tajného rady jako uznání jeho zásluh v úřadě probošta ve službách země. Již v roce 1733 koupil od \"Josefa Ladislava Morela z Letin\" lenní statek Smolotely v příbramském okrese.\n\nV roce 1743 byl Marií Terezií odsouzen do „vyhnanství“ a dostal pokutu za to, že holdoval bavorskému kurfiřtovi Karlovi jako českému králi. Následkem toho prožil určité období mimo Prahu, když pobýval v Kajetánské zahradě u kaple Panny Marie za Strahovskou branou. Toto kdysi poutní místo se nacházelo v zahradě u dvora Kajetánka nedaleko břevnovského kláštera. Později byl vzat na milost. Dne 23. září 1743 byl jmenován světícím biskupem pražským a po návratu do Prahy přijal biskupské svěcení. Dne 26. května 1750 postoupil léno Smolotely své sestře Antonii, ovdovělé Santiniové-Aichlové za podmínky, že mu bude vyplácet roční plat dva tisíce zlatých rýnských. Zemřel 16. května 1755.\n\nPamatoval odkazem 10 tisíc rýnských zlatých na pražský chrám sv. Víta. Další odkazy byly určeny na Kajetány, kostely v Hostouni a kostel sv. Matěje v Šárce. Ve svatovítské kapitule působil v období svatořečení Jana Nepomuckého, jehož byl obzvláštním ctitelem, o čemž svědčí i spisek, který o Janu Nepomuckém vydal a mramorová balustráda, ozdobená čtyři stříbrnými alegorickými postavami znázorňující ctnosti, která je okolo hrobu světce v pražské katedrále. Toto nákladné dílo je prací staroměstského zlatníka Josefa Seitze. Zachoval se jeho portrét od Jana Rudolfa hraběte Šporka. Životopis se nachází v díle Antonína Podlahy.\n\n\n"}
{"id": "1068368", "url": "https://cs.wikipedia.org/wiki?curid=1068368", "title": "Xenoestrogen", "text": "Xenoestrogen\n\nXenoestrogeny jsou chemické látky, které nejsou tělu vlastní, ale svými biologickými účinky napodobují ženské hormony estrogeny.\n\nJde o látky s rozmanitou chemickou strukturou, které mohou aktivovat či blokovat estrogenový receptor. Může jít o látky přírodního původu, např. fytoestrogeny nebo o látky syntetické jako některé pesticidy nebo průmyslové chemikálie, např. ftaláty, bisfenol A. alkylfenoly nebo polychlorované bifenyly.\n"}
{"id": "1068371", "url": "https://cs.wikipedia.org/wiki?curid=1068371", "title": "Valeria Novodvorská", "text": "Valeria Novodvorská\n\nValeria Iljinična Novodvorská, rusky \"Вале́рия Ильи́нична Новодво́рская\", (17. května 1950 Baranavičy, Běloruská SSR, Sovětský svaz – 12. července 2014 Moskva) byla ruská opoziční politička a disidentka běloruského původu. Byla zakladatelkou strany Demokratický svaz (\"Демократический Союз\").\n\nNovodvorská byla dlouholetou disidentkou. Jako první se terčem její kritiky stala existence sovětských gulagů, později okupace Československa v roce 1968. Byla zatčena za šíření letáků, které odsuzovaly sovětskou invazi, později skončila v psychiatrické léčebně s diagnózou schizofrenie.\n\nV roce 2010 mezi prvními podepsala otevřený dopis politické kampaně Putin musí odejít. V závěru svého života dávala ostře najevo svůj nesouhlas s ruskou anexí Krymu a odsuzovala kremelskou podporu proruských separatistů na východní Ukrajině.\n\nNovodvorská se nikdy nevdala ani neměla děti. Nechtěla je vystavit situaci, v níž by trpěly důsledky jejího politického aktivismu. \"„Matka v jednom lágru, otec v druhém. Co by si dítě v takové situaci počalo? To by byla naprostá nezodpovědnost!“\", uvedla.\n"}
{"id": "1068374", "url": "https://cs.wikipedia.org/wiki?curid=1068374", "title": "Světové dny mládeže 2016", "text": "Světové dny mládeže 2016\n\nSvětové dny mládeže 2016 se konaly od 26. do 31. července 2016 v polském Krakově za účasti papeže Františka. Jejich předprogramem byl pobyt v některé z polských diecézí (od 20. do 25. července). Jednalo se už o druhé setkání v Polsku, prvním byly Světové dny mládeže 1991 v Čenstochové. Mottem setkání bylo „Blahoslavení milosrdní, neboť oni dojdou milosrdenství“ – a hymnou píseň Blahoslavení milosrdní. Na závěrečnou mši s papežem Františkem přišlo přes 2 miliony lidí.\n\nZ České republiky se Světových dnů mládeže zúčastnilo celkem 6 tisíc lidí, přičemž nejvíce jich přicestovalo z brněnské diecéze. Pro návštěvníky z ČR bylo v Krakově zřízeno české národní centrum u cisterciáckých řeholníků v Mogile. V Mogile bylo možné platit českými korunami a čeští poutníci tak měli možnost účastnit se kromě mezinárodního programu také programu v českém jazyce.\n\n"}
{"id": "1068378", "url": "https://cs.wikipedia.org/wiki?curid=1068378", "title": "MTA-2", "text": "MTA-2\n\nMTA-2 je zkratka s více významy:\n\n"}
{"id": "1068384", "url": "https://cs.wikipedia.org/wiki?curid=1068384", "title": "Lignany", "text": "Lignany\n\nLignany jsou skupinou chemických látek, které patří k nejrozšířenějším metabolitům v tělech rostlin, kde zajišťují ochranu proti patogenům nebo se účastní na kontrole růstu rostliny.\n\nMohou se chovat jako fytoestrogeny nebo antioxidanty.\n"}
{"id": "1068385", "url": "https://cs.wikipedia.org/wiki?curid=1068385", "title": "Postludium", "text": "Postludium\n\nPostludium [postlúdyum] je dohra uzavírající hudební mši po skončení vlastní bohoslužby. Obvykle se hraje na varhany, a to často jako improvizace. Jako postludium se někdy přeneseně označuje také poslední část určité hudební skladby; takto je například nazvána poslední část klavírní suity \"Ludus tonalis\" Paula Hindemitha z roku 1942, jejíž součástí je i 12 fug a 11 interludií.\n\n"}
{"id": "1068391", "url": "https://cs.wikipedia.org/wiki?curid=1068391", "title": "Fredrik Ulvestad", "text": "Fredrik Ulvestad\n\nFredrik Stensøe Ulvestad (* 17. června 1992, Ålesund, Norsko) je norský fotbalový záložník a reprezentant hrající v anglickém klubu Burnley FC.\n\nUlvestad zahájil profesionální kariéru v norském klubu Aalesunds FK. Debutoval v pohárovém zápase 13. 5. 2010 proti týmu Volda TI (výhra 1:0). V sezóně 2011 zde vyhrál norský fotbalový pohár.\nV březnu 2015 byl na testech v anglickém mužstvu Burnley FC, které dopadly úspěšně. V klubu podepsal tříletou smlouvu.\n\nHrál za norské mládežnické výběry U20, U21 a U23.\n\nV A-mužstvu Norska debutoval 27. 8. 2014 v přátelském utkání ve Stavangeru proti týmu Spojených arabských emirátů (remíza 0:0).\n\n"}
{"id": "1068397", "url": "https://cs.wikipedia.org/wiki?curid=1068397", "title": "Kumestany", "text": "Kumestany\n\nKumestany jsou skupinou chemických látek nacházejících se v tělech rostlin. Jde o deriváty kumarinu, nejčastěji se vyskytujících ve\nvojtěšce, jeteli, fazolích nebo hrachu. \n\nNěkteré z nich, například kumestrol, mají schopnost napodobovat účinky estrogenů a jsou řazeny mezi tzv. fytoestrogeny.\n"}
{"id": "1068399", "url": "https://cs.wikipedia.org/wiki?curid=1068399", "title": "Aithra (matka Théseova)", "text": "Aithra (matka Théseova)\n\nAithra nebo Aitra (řecky Αἴθρα – \"Aithra\", Aethra) je postava z řecké mytologie, dcera troizénskeho krále Pitthea.\n\nV mýtech zastává Aithra významné místo a to především proto, že se s athénským králem Aigeem (nebo s bohem Poseidónem) stala matkou Thésea, jednoho z největších řeckých hrdinů. Když Théseus unesl krásnou Helenu (před únosem Parida), její bratři Kastor a Polydeukes ji zachránili a za trest odvedli jeho matku Aithru, která pak musela Heleně sloužit jako otrokyně. Později když Paris unesl Helenu do Tróje, Aithra ji následovala. \nJejí vnuci Akamás a Démofón ji pak při dobývání Tróje osvobodili.\n\nV příběhu antického autora Parthenia z Nikaie poté, co Paris unesl krásnou Helenu, přišel vnuk Aithry Akamás s Diomédem do Tróje vyzvat krále Primaa a jeho syna Parida, aby Helenu vydali. Král Priamos si je vyslechl, ale oni ani přes trpělivé vyjednávání neuspěli. Během jednání uviděl Akamás dceru krále Primaa Laodiké a na první pohled se do ní zamiloval. Laodiké se Akamás také zalíbil a hned se s tím svěřila své přítelkyni Filobii, manželce dardanského krále Persea, který byl také na jednáních přítomen.\n\nFilobia následně přesvědčila svého manžela, aby je pozval do Dardanel, kde připravili hostinu, během níž Akamás a Laodika svou lásku naplnili a po čase se jim narodil syn Mounitos, kterého pak Aithra vychovávala.\n\nPo pádu Tróje se Mounitos s Aithra vrátili domů. Později Mounitos zemřel během lovu u Olynthu v Thrákii na kousnutí hadem a podle Hygina si Aithra ze žalu ze ztráty svých dětí vzala život.\n"}
{"id": "1068401", "url": "https://cs.wikipedia.org/wiki?curid=1068401", "title": "Josef Jebavý", "text": "Josef Jebavý\n\nJosef Jebavý (* 20. září 1947) je bývalý český fotbalista, záložník. Po skončení aktivní kariéry působil jako trenér.\n\nV československé lize hrál za Slavii Praha. Dal 21 ligových gólů. V Poháru vítězů pohárů nastoupil ve 2 utkáních a v Poháru UEFA také ve 2 utkáních. Do Slavie přišel z LIAZ Jablonec a odešel do Baníku Příbram.\n\n\n"}
{"id": "1068402", "url": "https://cs.wikipedia.org/wiki?curid=1068402", "title": "Stilbeny", "text": "Stilbeny\n\nStilbeny (též stilbenoidy) jsou skupinou chemických látek, vyskytujících se v tělech rostlin. \n\nMezi nejvýznamnější jsou řazeny stilben a resveratrol, jenž vykazují schopnost napodobovat účinky ženských hormonů estrogenů, a proto jsou řazeny mezi fytoestrogeny. \n"}
{"id": "1068403", "url": "https://cs.wikipedia.org/wiki?curid=1068403", "title": "Liliovník v Novém Jičíně", "text": "Liliovník v Novém Jičíně\n\nLiliovník v Novém Jičíně (známý také jako Novojický liliovník) se nachází v Poděbradově ulici v katastrálním území Nový Jičín-Dolní Předměstí. Tento strom patří k původním výsadbám u Blumovy vily, která je nyní budovou banky. Jak je uvedeno na ceduli u stromu: \"Liliovník pochází ze Severní Ameriky, do České republiky byly poprvé dovezeny v roce 1865. Jsou ojedinělé lyrovitým tvarem listů a žlutými květy, které připomínají tvarem tulipán.\"\n\n\n\n"}
{"id": "1068406", "url": "https://cs.wikipedia.org/wiki?curid=1068406", "title": "Rudolf Svoboda (fotbalista)", "text": "Rudolf Svoboda (fotbalista)\n\nRudolf Svoboda (* 23. července 1946) je bývalý český fotbalový záložník. Jeho starší bratr Ladislav Svoboda byl prvoligovým fotbalistou Sparty a Kladna.\n\nV 80. letech emigroval do Spojených států amerických.\n\nZačínal v Běchovicích a během základní vojenské služby působil v Dukle Žatec, odkud v roce 1966 přešel do Jablonce. V československé lize hrál za LIAZ Jablonec a Slavii Praha. V Poháru UEFA nastoupil ve 2 utkáních. Ve dvou prvoligových sezónách dal 29 gólů z celkových 56 gólů Jablonce. Ve druhé lize přidal v dresu LIAZu další 63 branky (1966/67 – 1973/74).\n\n"}
{"id": "1068407", "url": "https://cs.wikipedia.org/wiki?curid=1068407", "title": "Ximena Navarrete", "text": "Ximena Navarrete\n\nXimena Navarrete (narozena jako \"Jimena Navarrete Rosete\" 22. února 1988 v Guadalajaře) je mexická modelka a herečka, držitelka titulu Miss Universe za rok 2010.\n\nJejí otec je dentista a matka žena v domácnosti, má mladší sestru. Byla publikována její genetická analýza, podle níž patří k haploskupině J (mtDNA) a její předkové pocházejí z oblasti okolo Biskajského zálivu. Studovala obor výživy na Universidad del Valle de Atemajac. V roce 2009 byla zvolena královnou krásy státu Jalisco a ve stejném roce vyhrála celostátní soutěž Nuestra Belleza México. V Las Vegas vyhrála 23. srpna 2010 celosvětovou soutěž Miss Universe jako druhá Mexičanka v historii. Vystupovala na Expo 2010 v Šanghaji, účastnila se humanitárních projektů, působila jako mluvčí kosmetické značky L'Oréal. Od roku 2013 hraje hlavní ženskou roli v mexické telenovele \"La Tempestad\". Za svůj výkon obdržela cenu čtenářů časopisu \"People en Español\" pro nejtalentovanější seriálovou herečku.\n\n"}
{"id": "1068408", "url": "https://cs.wikipedia.org/wiki?curid=1068408", "title": "Pinus tropicalis", "text": "Pinus tropicalis\n\nPinus tropicalis je borovice, rostoucí v tropických pobřežních a nížinných oblastech Kuby.\n\n\nStálezelený a jehličnatý strom, dorůstající do výšky 30 m. Kmen stromu je štíhlý a kulatý, dosahuje průměru 1,8 m. Koruna je široce zaoblená, nepravidelná a otevřená. Borka je u mladých stromů a větví šupinovitá a loupající se a červenohnědá, u starších stromů šedá, tlustá, drsná, šupinovitá a rozlámaná do nepravidelných mnohoúhelníkových plátů, rozdělených hlubokými podélnými prasklinami. Letorosty tvoří jednu uzlinu ročně; letorosty jsou silné, drsné, s velkými a neopadavými, dolů zahnutými, kolénky listové stopky (\"Pulvinus\"); oranžovohnědé v 1. a 2.  roce, potom šednoucí a šupinovité, s plochými základnami kolének listové stopky. Jehlice jsou ve svazečcích (\"Fasciculus\") po 2 (vzácně též po 3 ); jehlice jsou přímé a tuhé, s nepatrně vroubkovanými okraji, ostré, světle zelené nebo žlutozelené, 30 cm dlouhé, 1,5 mm široké, s průduchy v 6-8 řadách na všech površích jehlic, se 2-9 velkými pryskyřičnými kanálky, dotýkající se pokožky (\"Epidermis\") a podkožky (\"Hypodermis\") a tvořící přepážku; svazečkové pochvy jsou neopadavé, zpočátku 20 mm dlouhé, žlutohnědé s bělavými okraji, později, na starších svazečcích, 10 mm dlouhé; jehlice zůstávají na stromě 2 roky. Samčí šištice jsou seskupené, vztyčené, obdélníkové až válcovité, 30 mm dlouhé a 5 mm široké, růžové, později žluté, později hnědé. Samičí šištice - šišky jsou umístěné blízko konců větví, jsou vztyčené, na krátkých a silných stopkách; vyskytují se po jedné či po dvou či v přeslenech po 6 ; nezralé šišky jsou úzce vejčité, purpurovočervené, 10 mm dlouhé a 5-7 mm široké; zralé šišky jsou vejčité se zploštělou základnou, v otevřeném stavu 5-8 cm dlouhé a 4-5,5 cm široké; zůstávají několik let na stromě a pak padají i se stopkou. Šupin šišek je asi kolem 100-120 , jsou tmavohnědé, rovné nebo silně zakřivené, s plochými či mírně vyvýšenými, 12 mm širokými, oranžovohnědými, výrůstky; s plochým či mírně vyvýšeným, 3 mm širokým, kosočtverečným, šedohnědým a beztrnným, přírůstkem prvního roku na záďové straně. Semena jsou šikmo vejčitá, mírně zploštělá, šedohnědá, 5 mm dlouhá a 4 mm široká, s ohebným, dvěma drápky přichyceným, obvejčitě obdélníkovým, žlutočerným, 12-15 mm dlouhým a 5-6 mm širokým, křídlem. Strom kvete leden-květen, semena dozrávají v červenci až srpnu následujícího roku.\n\n\"Pinus tropicalis\" je blízce příbuzná s borovicemi \"Pinus latteri\", \"Pinus massoniana\" a \"Pinus merkusii\".\n\n\"Pinus tropicalis\" se vyskytuje endemicky na západní Kubě (provincie Pinar del Río, Ostrov Mládeže (do roku 1978 nazývaný Ostrůvek Borovic).\n\nNížinný strom, rostoucí na pobřežních rovinách a v nízkých podhůřích, v nadmořských výškách 1-300 m, v na živiny chudých, písečných či štěrkovitých, aluviálních a suchých, půdách, které rychle odvádějí vodu. Klima tropické, s ročním srážkovým úhrnnem 1200 mm a s dlouhotrvajícím obdobím sucha. \"Pinus tropicalis\" se vyskytuje částečně sympatricky s borovicí Karibskou (\"Pinus caribaea\") varieta \"caribaea\", která má větší výškový rozsah. \"Pinus tropicalis\" roste na otevřených borovicových nížinných savanách, ve kterých převládají trávy, a kde dochází k častým požárům, \"Pinus tropicalis\" zde má výhodu oproti \"Pinus caribaea\", protože díky stavu podobnému trávě, takzvaná „Trávová etapa“ (jedná se o etapu života mladistvých borovic, která se vyznačuje zabráněním růstu semenáčů do výšky, tvorbou sekundárních jehlic, které se neprodlužují - borovice připomíná bylinu (trávu) a zůstává v této etapě (kolem 3 let), přičemž si současně vyvíjí velký hlavní kořen a pak, když dojde k nárůstu množství světla, například po požáru, začne rychle růst do výšky), dokáží semenáče \"Pinus tropicalis\" přežít opakované ohně, a stát se tak jedinou borovicí v tomto typu vegetace. „Trávovou etapou“ procházejí i jiné borovice, byla zjištěna také u: \"Pinus devoniana\", borovice Elliotovy varieta \"densa\" (\"Pinus elliottii\" varieta \"densa\"), \"Pinus engelmannii\", \"Pinus merkusii\", \"Pinus montezumae\", borovice bahenní (\"Pinus palustris\") a \"Pinus pseudostrobus\". \"Pinus tropicalis\" je mrazuvzdorná pouze do –1 °C.\n\nSemenáče stromu jsou často napadány houbovou chorobou fusariovým vadnutím.\n\n\"Pinus tropicalis\" je místně důležitým zdrojem dřeva, využívaného hlavně místními dřevozpracujícími podniky. Dřevo z tohoto stromu je hutné a trvanlivé, ale má vysoký obsah pryskyřice.\n\nStrom je v seznamu IUCN veden jako zranitelný. Jeho populace klesá. Celá jeho populace je přirozeně rozdělena do dvou hlavních podpopulací, jedna na pevninské Kubě a druhá na Ostrově Mládeže. Přílišné kácení tento strom ohrožuje, navíc lesníci a správci země raději vysazují rychleji rostoucí borovici Karibskou (\"Pinus caribaea\" varieta \"caribaea\" / \"Pinus hondurensis\"), jejíž semenáče nejsou navíc tak náchylné k fusariovému vadnutí. I přesto je regenerace populace \"Pinus tropicalis\" poměrně dobrá, obzvláště v oblastech chráněných proti přílišnému spásání. \"Pinus tropicalis\" je vysazována v lesnictví především na Kubě, omezeně též mimo Kubu. \"Pinus tropicalis\" je součástí dvou národních parků pevninské Kuby, v provincii Pinar del Río: Národní park Viñales a Národní park La Güira.\n\n"}
{"id": "1068409", "url": "https://cs.wikipedia.org/wiki?curid=1068409", "title": "SK Slavia Praha (futsal)", "text": "SK Slavia Praha (futsal)\n\nFutsalový klub SK Slavia Praha byl založen v roce 1996 jako SELP Praha. V roce 2009 byl klub přijat Valnou hromadou Sportovního klubu Slavia mezi \"sešívané sporty\" a změnil název i sídlo. \n\nOd nejnižších futsalových soutěží se klub od roku 1997 postupně probojoval až do 1. ligy. Do té postoupil v roce 2007. Od sezóny 2007/2008 „A“ tým působí nepřetržitě v nejvyšší futsalové soutěži. Klub pouze jednou chyběl v play-off (2011/2012). Nejlepším umístěním jsou doposud čtvrtá místa ze sezón 2008/2009, 2009/2010, 2018/2019, bronzová medaile ze sezóny 2015/2016, a především titul VICEMISTR ČR a stříbrná medaile v sezóně 2016/2017! V Poháru FAČR zaznamenal klub tři semifinálové účasti a bronzovou medaili ze sezóny 2013/2014.\n\nVe futsalu FIFA jsou pořádány pravidelné celostátní soutěže v kategoriích U-17 a U-19. V nich je klub velmi úspěšný, práce s juniory a mládeží je chloubou. V mladší kategorii U-17 získala Slavia titul Vicemistra České republiky v sezónách 2011/2012 a 2013/2014. V sezóně 2018/2019 tým vybojoval TITUL MISTR ČR. \n\nVe starší kategorii získala futsalová Slavia titul Vicemistr ČR v sezóně 2012/2013, 2015/2016, bronzovou medaili v sezóně 2013/2014 a především TITUL MISTR ČR v sezóně 2014/2015! V roce 2019 klub založil Národní futsalovou akademii (NFA), která má výrazně posunout výchovu futsalové mládeže v České republice.\n\nSvé domácí zápasy odehrává ve sportovní hale Slavia - EDEN, která má kapacitu 1 000 diváků. Hlavními sponzory klubu jsou CITIC Group a Sinobo Group, vlastníci fotbalové Slavie Praha. Nejvyšší výhra v historii klubu je 17:0 nad týmem Dynamo České Budějovice a nejvyšší prohra je 1:11 s FC Balticlora Teplice.\n\nZdroj: \n\n\"Aktuální k datu: 2019/2020\"\n\nZdroj: \n\n\n"}
{"id": "1068414", "url": "https://cs.wikipedia.org/wiki?curid=1068414", "title": "Novojičínské metasekvoje", "text": "Novojičínské metasekvoje\n\nNovojičínské metasekvoje se nacházejí v zástavbě bytových domů u ulice Mendelova na katastrálním území Nový Jičín-Dolní Předměstí. Jak je uvedeno na ceduli u stromů: \"Metasekvoje čínská patří mezi živoucí fosílie mezi jehličnatými stromy. tyto opadavé stromy s plátkovitě až vláknitě se odlupující borkou byly dlouhá léta považovány za vyhynulé. V roce 1941 byly v Číně objeveny živé rostliny, které odpovídaly popisu \"fosilní metasekvoje\". V dalších letech byla semena nasbíraná v původní čínské lokalitě rozeslána po světových botanických zahradách a arboretech. Jedinečnou alej metasekvojí můžete spatřit v centru města Havířov.\"\n\n\n\n"}
{"id": "1068419", "url": "https://cs.wikipedia.org/wiki?curid=1068419", "title": "Ladislav Jan Živný", "text": "Ladislav Jan Živný\n\nLadislav Jan Živný (3. ledna 1872, Újezd u Přelouče – 17. března 1949, Praha) je považován za jednu z osobností českého knihovnictví 20. století.\n\nLadislav Jan Živný se narodil do rodiny učitele, měl kladný vztah nejen ke knihám, ale celkově ke vzdělání, historii a výtvarnému umění. Po vzoru svého otce se rozhodl stát učitelem a po ukončení studia na gymnáziu v Novém Hradci Králové absolvoval v roce 1891 speciální roční kurz pro učitele. Po jeho ukončení vystřídal několik učitelských míst a díky tomu se v témže roce seznámil se svou budoucí manželkou, Emilií Burianovou. V roce 1899 složil v Hradci Králové učitelskou zkoušku z deskriptivy pro měšťanské školy a poté se stal učitelem na měšťanské dívčí (později chlapecké) škole v Novém Bydžově. Zapsal se i ke studiu na univerzitě, kde ale dostudoval až v roce 1919, když pobýval v Praze.\n\nPobyt v Novém Bydžově Ladislava Jana Živného ovlivnil v jeho dalším působení. Díky učitelskému působení na měšťanské škole se seznámil s pedagogem Josefem Černým a začal se intenzivněji zajímat o pedagogickou vědu a více publikovat v odborných časopisech, jako byla Česká škola, Český učitel, Bydžovské a Pokrokové listy, Osvěta lidu či Pedagogické listy.\n\nDalším významným mezníkem byla návštěva Anglie v roce 1902. Zaujaly ho anglické knihovny, které se soustředily především na čtenáře a nikoliv pouze na dokonalé zpracování fondu, jak to bylo běžné u prusky orientovaného českého knihovnictví. Po návratu se začal snažit o to, aby tyto principy začaly fungovat i v Česku. Do Anglie se za svého života vrátil celkem ještě pětkrát, ovšem cestoval a sbíral poznatky i jinde po světě, například v Belgii, Holandsku, Francii, Švýcarsku a Německu. Tyto cesty ho ovlivnily natolik, že se rozhodl opustit dráhu učitele a věnovat se bibliografii.\n\nPůsobení Ladislava Jana Živného v oblasti bibliografie bylo úzce spjato právě s jeho působením jako pedagoga. To se pak později projevilo v obecném lidovém vzdělávání a i v jeho pojetí knihovnictví. Podle něj by veřejná knihovna měla být „škola pro dospělé“. Snažil se vytvořit soustavy knihoven a o začlenění do vzdělávací činnosti.\n\nSnaha o vzdělání se u něj projevuje i tím, že v říjnu 1904 zakládá časopis Česká osvěta. Tento časopis se věnoval především diskuzím, zprávám z knihovnictví a [pedagogika|pedagogiky]]. Také bychom zde nalezli doporučené seznamy literatury pro veřejné knihovny. Tento časopis vycházel do roku 1948. Do roku 1922 by se dal tento časopis považovat za převážně knihovnický. Ladislav Jan Živný v tomto časopise působil pouze 5 let, poté byl ještě v roce 1919 spoluredaktor.\n\nBěhem pobytu v Novém Bydžově ale dokázal prosadit různé knihovnické aktivity. V roce 1904 založil veřejnou čítárnu, vedl korespondenci s významnými anglickými a americkými knihovníky (například Melvil Dewey). Zasazoval se o vytvoření knihovnického zákonodárství v českých zemích, chtěl vzdělávání pro knihovníky podle vzoru USA, Anglie a\ndalších zemí. Zasloužil se také o propagaci desetinného třídění, kde mimo jiné vytvořil vlastní variantu, která vycházela z klasifikace věd.\n\nBibliografie v českých zemí na přelomu 19. a 20. století spadaly pod rakousko-uherské státní instituce, které neměly zájem na zajištění bibliografie české knižní produkce. Proto se toho ujali nadšení laici, jejichž práce ovšem byla nejednotná. Jediný kolektiv, který se zapojil, byl spolek českoslovanských knihkupeckých účetních. České knihovny měly nárok\njen na tiskoviny ze své země a knihovna Národního muzea, která plnila funkci národní knihovny měla špatné vedení a téměř žádné finanční prostředky.\n\nJako první vystoupil Z. V. Tobolka v roce 1906 s návrhem jak organizovat bibliografickou práci. I jeho návrhy nebyly uskutečněny. Pokusil se o pravidelné vydávání národní bibliografie, ale\nta vycházela je v letech 1903-1912 a jmenovala se Český bibliografický katalog. Katalog byl však určen převážně knihkupcům a pro bibliografii byl nevyhovující, přesto však měl vliv na pozdější vývoj národní bibliografie.\n\nLadislav Jan Živný prosazoval spíše anglosaský přístup k bibliografii jako k informační a aktivní službě pro širokou veřejnost. Napsal o tomto přístupu článek O potřebě českého ústavu bibliografického. Díky tomu se začal touto myšlenkou zabývat i knihovní svaz Svazu osvětového.\n\nDne 6. ledna 1917 měl přednášku o bibliografii ve Svazu osvětovém v Praze. Díky tomu 1. listopadu 1917 zahájil činnost český bibliografický ústav (původní název Bibliografická kancelář) při Osvětovém svazu v Praze. Živný byl zvolen do čela, protože již měl zkušenosti v oboru bibliografie. Za svého působení zpracoval návrh na program bibliografie v brožuře Český\nbibliografický ústav. Chtěl zpracovat veškeré publikace, vydávané v českém a slovenském jazyce, doma i v zahraničí.\n\nV roce 1918 Živný zorganizoval první knihovnické kurzy u nás. Jejich obsah byl následně rozšířen a vyústil ve vznik Státní knihovnické školy, kterou vedl Z. V. Tobolka. Ladislav Jan Živný si také uvědomoval bohatství skryté v článcích časopisů. Zahájil tedy proto spolupráci na článkové bibliografii spolu s Janem Emlerem v pražské univerzitní knihovně. Výsledek jejich práce ale nebyl z finančních důvodů zveřejněn. Nakonec od roku 1928 začal vydávat edici Knihovna časopisu československých knihovníků Bibliografii československé knihovědy. K němu\nbyl potom připojen personální a předmětový rejstřík. Od roku 1935 sestavuje sám a vydává až do roku 1942, kdy bylo vydávání přerušeno válkou.\n\nVýchozí podmínkou bylo vytvoření jednotných pravidel popisu. Ladislav Jan Živný vycházel z anglo-amerických Cataloguingrules, na kterých dále pracoval. Podle měj měl být bibliografický záznam podrobnější a měl by obsahovat všechny údaje z titulního listu.\n\nDíky špatné finanční situaci musel převést v roce 1919 ústav do státní správy. Tím začalo vznikat napětí mezi ním a představiteli vědeckého knihovnictví. Vadilo mu přejmenování ústavu na Československý ústav bibliografický při veřejné a univerzitní knihovně. Dále státem schválené stanovy Českého ústavu bibliografického se mu nelíbily, protestoval především proti zákazu používání MDT, proti metodě a zpracování a popisu, která měla být stejná jako katalogizační popis univerzitní knihovny. Tady mu bylo vyhověno a\nzáznamy se tak nadále zpracovávaly jeho metodou. V roce 1925 ústav byl zrušen jako samostatná organizace.\n\nNeustále udržoval vazby s Amerikou a knihovnou kongresu. Od nich dostával lístky slovanských literatur, kterých obdržel něco přes milion. Také měnil zahraniční knihovnická periodika\nza svůj časopis Kniha a doplňoval fondy českých děl imigrantů.\n\nV roce 1922 začal bibliografický ústav vydávat bibliografický katalog – československá registrující bibliografie. Zpočátku se řídil pravidly Ladislava Jana Živného, ale pak už ne, zrušilo se systematické spořádání a zvolilo se abecední a začala se používat pravidla J. Boreckého (pruská katalogizační instrukce)\n\nDíky vydávání bibliografického katalogu si vyzkoušel své názory v praxi. Ovšem jeho způsob uvádění v záznamu doslovný přepis údajů z titulního listu komplikoval orientaci v záznamu.\n\nShrnutí přínosu Ladislava Jana Živného v bibliografii by se dalo označit jako koncepční a organizační. Vypracoval program pro bibliografii, přikládal bibliografii význam jako pružné službě pro širokou veřejnost, vydával pravidelně bibliografie, prosazoval systematické pořádání. Dále zdůraznil celkový význam bibliografie, význam zpravodajsko-informačních služeb a přikládal význam také mezinárodní spolupráci.\n\nPři zrušení Bibliografického ústavu v roce 1925 přešel L. J. Živný jako jeho ředitel do Národní a univerzitní knihovny. V ní působil dalších deset let, během nichž se neúnavně věnoval knihovnické práci. V roce 1935 odchází na odpočinek a 17. března 1949 zemřel.\n\n\n"}
{"id": "1068429", "url": "https://cs.wikipedia.org/wiki?curid=1068429", "title": "Josef Lax", "text": "Josef Lax\n\nJosef Lax, dobovým přepisem též Joseph Lax (21. srpna 1824 Reichenau – ???), byl rakouský politik z Korutan, v 2. polovině 19. století poslanec Říšské rady.\n\nStudoval gymnázium a filozofii v Klagenfurtu, Salzburgu a Štýrském Hradci. Od roku 1847 studoval na báňské akademii v hornouherské Banské Štiavnici. Ale následujícího roku, po vypuknutí revoluce v Rakouském císařství, tuto školu, spolu s dalšími neuherskými studenty, opustil a přesídlil do Vídně, kde pokračoval ve studiích. V říjnu 1848 se zde zapojil do další fáze revoluce a byl 1. listopadu 1848 zatčen spolu s dalšími radikálními studenty. Roku 1849 byl odsouzen za velezradu. Uvažoval o emigraci, ale na podzim 1849 se dobrovolně vydal vídeňskému soudu. 19. března 1850 pak byl na základě amnestie propuštěn z vazby.\n\nNásledně se přestěhoval do korutanského Gmündu, kde se po obnovení ústavního života stal roku 1861 starostou. Roku 1861 byl také zvolen na Korutanský zemský sněm za kurii venkovských obcí, obvod Spittal, Gmünd, Millstadt, Greifenburg, Ober-Bellach a Winklern. Zde se podílel na přijetí zákona o služebnictvu. V roce 1867 byl na zemský sněm opětovně zvolen. Zemský sněm ho 23. února 1867 zvolil i do Říšské rady (tehdy ještě volené nepřímo) za kurii venkovských obcí v Korutanech. Opětovně v Říšské radě zasedal i ve funkčním období 1871–1873. Profiloval se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nProfesně se uváděl jako majitel nemovitostí a hostince a mlynář.\n"}
{"id": "1068439", "url": "https://cs.wikipedia.org/wiki?curid=1068439", "title": "Kostel Nalezení svatého Kříže (Litomyšl)", "text": "Kostel Nalezení svatého Kříže (Litomyšl)\n\nAreál piaristického kostela Nalezení svatého Kříže se nachází v Litomyšli na svahu východně od náměstí. Zahrnuje samotný kostel Nalezení svatého Kříže, budovu piaristické koleje, zahradu a budovu bývalého piaristického gymnázia, kde od roku 1926 sídlí Regionální muzeum Litomyšl.\n\nŘád piaristů z Mikulova do Litomyšle přivedla Frebonie Eusebie z Pernštejna roku 1640. Piaristé nechali postavit tři křídla koleje, školu a kostel. Piaristické gymnázium bylo otevřeno v roce 1644. Poslední křídlo koleje bylo postaveno v roce 1681, součástí koleje byl refektář se štukovou a malířskou výzdobou a kaple zvaná Očistec. U koleje byla založena rozsáhlá zahrada se sadem, která je součástí komplexu tzv. Klášterních zahrad. V kostele se konaly bohoslužby zejména piaristů a studentů jejich škol. Piaristé z Litomyšle odešli v roce 1948.\n\nKostel byl postaven v barokním slohu v letech 1716–1726 podle, o dva roky mladšího, návrhu italského architekta Giovanniho Battisty Alliprandiho na místě staršího piaristického kostela. Budovu nechal postavit tehdejší majitel panství František Václav z Trauttmansdorffu. Na stavbu byla pravděpodobně vypsána soutěž, jíž se účastnil mladoboleslavský architekt Mikoláš Rossi, který za neprovedené plány a model kostela dostal v roce 1715 honorář. V roce 1714 byla uzavřena smlouva s Alliprandim, který stavbu vedl do roku 1719, kdy se řízení stavebních prací ujal František Maxmilián Kaňka. Ten se věnoval práci na zevnějšku, vnitřku a portálu do roku 1726. V roce 1722 byl kostel vysvěcen. Roku 1735 při požáru shořela pravá věž, o čtyřicet let později v roce 1775 oheň pohltil celý kostel s částí vnitřního zařízení, požáru odolaly pouze tři dřevěné sochy evangelistů. Po požáru chrám opravoval Jan Kr. Habich. V roce 1814 kostel postihl další požár. Další opravy byly provedeny v letech 1814, 1892, 1894 a 1903.\n\nV letech 1948–1949 proběhla oprava věží a krytiny. V roce 1958 byl stanoven havarijní stav kostela a začaly snahy o rekonstrukci. Roku 1967 vandalové zdemolovali část rakví v kryptě kostela i další části stavby. O pět let později byl chrám převeden do státního vlastnictví. Spravuje jej Památkový ústav v Pardubicích. V roce 1978 byl zpracován projektový plán rekonstrukce. V letech 1981–1982 bylo vnitřní zařízení kostela demontováno a jeho část předána k restaurování. Na počátku 90. let 20. století se v kostele konalo několik koncertů festivalu Smetanova Litomyšl. V letech 1991–1994 se uskutečnila rekonstrukce střechy, věží a fasády. V letech 1997–2000 opravou prošla i budova koleje. Interiér kostela byl za 82 milionů korun renovován v letech 2010–2014 v rámci projektu Revitalizace zámeckého návrší, podle projektu architektů Marka Štěpána a Vandy Štěpánové z let 2007-2010. Koncepce architektů reflektuje pohnutou historii kostela. Stěny kostela byly vylíčeny šedou barvou, která nechává vyniknout vznosnosti prostoru modelovaného světlem a přes severní část transeptu byla umístěna minimalistická lávka umožňující neobvyklý pohled do lodi. Lávka propojuje výstavní prostory na ochozu, kde jsou prezentována sakrální umělecká díla z královehradecké diecéze. Na ochoz se vstupuje po nově vybudovaném dřevěném a spirálovitém schodišti v jižní věži, které vede na novou vyhlídkovou terasu mezi věžemi s výhledem na Toulovcovo náměstí, zámek a do dvora piaristické koleje.\n\nJednolodní chrám má půdorys latinského kříže. Má dvě čtvercové nakoso postavené věže. V pozadí stojí v půlkruhu přistavěné kaple. Kostel je uzavřený valenou klenbou s výsečemi nad podélnou lodí a plackovou klenbou nad křížením. Jednoduše členěné průčelí je přepásáno těžkou kordonovou římsou. Fasáda je konvexně řešená a zdobí ji plastiky z dílny sochaře Matyáše Bernarda Brauna. Nad hlavním portálem je pískovcová kartuše pod korunou s erbem Trauttmansdorfského rodu od Jiřího Pacáka a na římse alegorie naděje a víry od Brauna. Nad postranními vchody jsou štíty s letopočty 1722 a 1892 a sochy putti. Mezi věžemi probíhá atika s balustrovým zábradlím a sochami sv. Václava a Vojtěcha.Interiér je prosvětlený a bohatě vybavený. Sochařskou výzdobu zadal František Václav z Trauttmansdorffu dílně Matyáše Bernarda Brauna, některé práce vytvořil i Jiří František Pacák, ale jeho podíl není rozpoznatelný. Právě Pacákovo jméno je s výzdobou kostela nejčastěji skloňováno, ale podle posledních výzkumů se sochař nepodílel na výzdobě, kterou dělal Braun, ale vykonával práci, kterou mu zadával architekt Kaňka. Pacákovo jméno je uváděno pouze v účtech na kamenické práce a plastiky.\n\nK pracím Braunovy dílny, k jejímuž provedení byla ze strany objednavatele vyjadřována jistá míra nespokojenosti, patří sochy sv. Václava a sv. Prokopa, které stojí na balustrádě atiky ve střední části průčelí (1723) dále do roku 1724 zhotovené alegorické sochy Víry a Naděje nad hlavním portálem. K výrazným prvkům interiéru patří monumentální dřevěné bíle štafírované sochy čtyř evangelistů postavené v rozích křížení (1721–1725). Objednavateli se sochy nelíbily, takže byly sňaty, upraveny a upraveny pro zlacení, což nejspíše provedl rakouský umělec Antonín Appeler. Při požáru roku 1775 zničenou sochu sv. Matouše (donedávna byla považována za zničenou socha sv. Jana Evangelisty) nahradil v roce 1783 řezbář Jan Dornbacher z Dobrušky. Klenbu kupole vymaloval morovým tématem roku 1728 Václav Jindřich Nosek, obraz pro hlavní oltář si nechal František z Trauttmansdofrfu objednat u významného italského malíře Francesca Trevisaniho. Freska a část vnitřního vybavení byla zničena při zmíněném požáru, oltář byl nově postaven zděný v klasicistních formách a oltářní obraz v roce 1778 nahradila kopie od profesora vídeňské akademie Vincence Fischera. Výzdobu v bílém štuku zahrnující sochy sv. Petra, sv. Pavla a Boha Otce vypracoval Martin Keller.\n\nBoční oltáře sochařsky obohatila dílna Františka Pacáka, syna Jiřího F. Pacáka. Byly osazeny obrazy Felixe I. Leichera, Josefa T. Rottera a dalších. Další zařízení bylo doplňováno v průběhu 19. století. Kazatelna je z roku 1842, oltáře v křížení mají obrazy Amalie von Peter (1845). Na kůru se nacházejí varhany, které postavil varhanář Jan Josef Horák z Kutné Hory v roce 1821.Dvě řady pozdně barokních dubových lavic s rokajovým dekorem pocházejí nejpozději z roku 1752. Přední část pravé řady lavic je ohořelá, nejspíše kvůli požáru z roku 1814. Zpovědnice s rokajovým dekorem v první kapli na evangelijní straně je z roku 1748, opravována roku 1819. V sakristii se nachází dubové skříně na paramenta s rokajovým dekorem a intarzií a také mramorové lavabo zdobené píšťalami a plastickým výjevem Mojžíše a vody tryskající ze skály od Jiřího Pacáka z 1. poloviny 18. století. V minulosti se zde nacházelo také pět sochaných výjevů Kristova utrpení na odstupňovaném skalisku. V místnosti sakristie je ve vitríně vystaveno liturgické náčiní z drahých kovů, kalichy, monstrance atp.\n\nPohřbeni jsou v kostele příslušníci řádu, hrabata z Trautmansdorfu a Valdštejnové-Vartenberkové.\n\nRoku 2014 zavěsili umělci Václav Cigler a Michal Motyčka do středu kupole instalaci \"Sloup s odraznou plochou\". Instalace je tvořena hranolem z optického skla, který láme světlo a vytváří duhu a kruhovou skleněnou deskou, skrze kterou se po otevření vstupuje do krypty. Toto dílo má představovat Hospodina jako \"Ducha vznášejícího se nad vodami\" podle druhého verše z knihy Genesis a duha odkazuje na verš \"Položil jsem na oblak svou duhu, aby byla znamením smlouvy mezi mnou a zemí\". Prostor krypty slouží pro dočasné výstavy. Světelná instalace je doplněna ještě \"Menzou\" a \"Světelným křížem\" od týž autorů z roku 2015. \"Menza\" je tvořena objektem v podobě skleněného kvádru prosvíceného zevnitř a \"Světelný kříž\" vytváří dva laserové paprsky protínající loď a transept.\n\nPrvní zvony byly do pravé věže zavěšeny 8. září 1722, ale již roku 1735 se při požáru dva roztavily a jeden z nich zůstal. Následně byl jeden zvon přelit v Olomouci a roku 1766 tři nové zakoupeny v Praze. Při požáru roku 1755 se opět dva zvony roztavily a jeden zůstal, rovněž roku 1814 se dva roztavily a tak o čtyři roky později byly znovu slity. Zvony s letopočty 1818 a 1819 byly zrekvírovány roku 1917 a rozbity. Následující nové zvony zasvěcené svatému Václavovi (773 kg), Panně Marii (453 kg) a svatému Josefovi (303 kg) byly posvěceny 25. září 1932. Vyrobil je českobudějovický zvonař Rudolf Perner. V Březnu roku 1942 byly i tyto zvony zrekvírovány a zničeny, věž tak zůstala desítky let bez zvonů. Nové zvony se stejným zasvěcením byly ulity v Brodku u Přerova a umístěny do věže roku 2016. Zvony jsou zdobeny modlitbami podle grafického návrhu Václava Kočího. Zvon Svatý Václav Váží 750 kg, má průměr věnce 105 cm a je nalazen na tón G1. Zvon Panna Marie váží 380 kg, má průměr 88 cm a tón B1. Zvon Svatý Josef váží 320 kg, má průměr 80 cm a tón C2.\n\nBývalé piaristické gymnázium sousedí s kostelem Nalezení svatého Kříže, nachází se na zámeckém návrší nad městem. Postaveno bylo v letech 1714–1719 podle návrhu italského architekta Alliprandiho. V roce 1926 budovu zakoupilo městské muzeum. Objekt byl rekonstruován na počátku 80. let 20. století a byly do něj nainstalovány nové expozice – národní obrození v Litomyšli a historie města a okolí. Budova s obdélným půdorysem je postavena v barokním stylu. Dvě podlaží se nacházejí ve směru k zámku, na opačné straně jsou situována tři patra. Průčelí je ozdobeno portálem se sochou zakladatele piaristického řádu, Josefa Kalasanského. Střechu zdobí hranolová věžička.\n\nV rámci Programu záchrany architektonického dědictví bylo v letech 1995-2014 na opravu bývalého kláštera čerpáno 9 400 000 Kč.\n\nZahrady piaristického kláštera se rozkládají mezi dvěma svatostánky – piaristickým kostelem Nalezení svatého Kříže a katolickým kostelem Povýšení svatého Kříže. Areál zaujímá plochu 1 ha. Dochoval se původní rastr historických zdí a zbytky původního zavlažovacího systému. Po odchodu piaristů v roce 1948 zahrady zpustly a nebyly přístupné veřejnosti. Znovu byly zpřístupněny v roce 2000 v rámci Dnů Evropského dědictví. V centru se nachází bazén s mlhovištěm a sousoší, které městu věnoval Olbram Zoubek.\n\n"}
{"id": "1068441", "url": "https://cs.wikipedia.org/wiki?curid=1068441", "title": "Běleč (železniční zastávka)", "text": "Běleč (železniční zastávka)\n\nBěleč je železniční zastávka situovaná na jednokolejné regionální železniční trati 172 Zadní Třebaň - Lochovice v obvodu městyse Liteň, v katastrálním území Běleč na adrese Pod Zastávkou 245.\n\nStavbu trati Zadní Třebaň - Lochovice iniciovali podnikatelé v zemědělství, kteří vytvořili Družstvo pro postavení místní dráhy Zadní Třebaň - Hostomice. Činnost družstva využívala legislativy, která podporovala rozvoj místních železničních tratí, například zemského zákona č. 8 z roku 1892, který umožňoval podporu ze zemského rozpočtu. Liteňský velkostatkář Josef Šebestián Daubek prosadil zřízení železniční stanice Liteň v bezprostřední blízkosti hospodářského dvora zámku v Litni. Před touto stanicí je ve směru ze Zadní Třebaně železniční zastávka Běleč. Provoz na trati byl zahájen 30. srpna 1901.\n\nV době vzniku trati po ní jezdily kromě osobních vlaků i vlaky nákladní zajišťující především dovoz surovin a odvoz zemědělských produktů.\n\nZastávka se nachází na jižním okraji Bělče a má 1 kolej, druhá manipulační byla demontována po ukončení nákladní dopravy. Jako poslední vedla nákladní vlak do stanice motorová lokomotiva T444.0 přezdívaná „Karkulka“.\n\nV rámci výstavby trati a zřízení železniční zastávky byl postaven strážní domek a přístřešek pro cestující. Protože trať patřila ke státem garantovaným železničním stavbám podle zákona o státní podpoře a zvelebování železnic nižšího řádu byl (i pro úsporu nákladů na projekci) použit typový list – tzv.normálie Zemského výboru Království českého.\n\nNa budově strážního domku je zachována barevnost předepsaná pro nádražní budovy v době vzniku stanice: obvodové zdi byly malovány žlutou nebo okrovou barvou a nároží bílými pruhy.\nBudova již neslouží svému účelu, protože zastávka není od roku 1985 obsazena a jízdenky prodává průvodčí ve vlaku.\n\nŽelezniční zastávka Běleč je zastavením A 12 zelené stezky naučné stezky Liteň, otevřené v roce 2013. Panel u nádraží informuje cestující i turisty o historii zastávky a trati.\n\n"}
{"id": "1068443", "url": "https://cs.wikipedia.org/wiki?curid=1068443", "title": "Oi Polloi", "text": "Oi Polloi\n\nOi Polloi je punk rocková kapela ze Skotska zformovaná kolem roku 1981. Začala jako Oi! kapela, ale v současnosti je spojená hlavně s anarcho-punkem. Kapela se proslavila pomocí Skotsko-gaelského subžánru. \n\nV kapele se od jejího založení vystřídalo asi 50 členů. Jediným stálým členem je zpěvák Deek Allen. Členové kapely jsou punkeři a skinheadi, kteří podporují Antifašistickou akci a organizaci Earth First! Jejich motto je „Žádné kompromisy při obraně Země“. Podporují také přímou akci při obraně planety a při boji proti rasismu, sexismu, homofobii, fašismu a imperialismu.\n\n\n\n"}
{"id": "1068448", "url": "https://cs.wikipedia.org/wiki?curid=1068448", "title": "Friedrich Leeder", "text": "Friedrich Leeder\n\nFriedrich Leeder (22. prosince 1820 Hostinné – 2. dubna 1878 Vídeň) byl rakouský politik německé národnosti z Čech, v 2. polovině 19. století poslanec Říšské rady.\n\nJeho otec Joseph Leeder byl učitelem v Hostinném. Friedrich v mládí osiřel. Díky pomoci od přátel svého otce mohl dokončit studia. Nastoupil pak jako úředník do správy panství. Od roku 1849 byl okresním komisařem (v Chebu). Podílel se na vyvazování z poddanství. Díky svému působení v okresní správě se stal všeobecně známým a četné obce mu udělily čestné občanství.\n\nByl aktivní i politicky. Poté, co zemřel poslanec Christof Loimann, byl Leeder v doplňovacích volbách 6. března 1862 zvolen na Český zemský sněm za kurii venkovských obcí, obvod Cheb, Vildštejn, Aš. Uspěl zde i v zemských volbách v lednu 1867, zemských volbách v březnu 1867, stejně jako v zemských volbách roku 1870. Zemský sněm ho 13. dubna 1867 zvolil i do Říšské rady (tehdy ještě volené nepřímo). Opětovně ho zemský sněm do Říšské rady delegoval roku 1870. Dne 10. listopadu 1870 složil slib, rezignace oznámena dopisem 15. června 1871. Profiloval se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nOd května 1863 působil rovněž jako okresní starosta v Benešově nad Ploučnicí, podle jiného zdroje v Děčíně.\n\nV závěru života působil jako ministerský rada na ministerstvu obchodu ve Vídni. Byl mu udělen Císařský rakouský řád Leopoldův a bavorský Řád svatého Michaela. Zemřel \"na mrtvici\" v dubnu 1878.\n"}
{"id": "1068449", "url": "https://cs.wikipedia.org/wiki?curid=1068449", "title": "Štandl", "text": "Štandl\n\nŠtandl (lidově také \"Štandel\") (350 m n. m.) je polozalesněný vrch v okrese Frýdek-Místek 1,7 km západně od centra Místku na území obce Sviadnov. Je součástí Příborské pahorkatiny. Na vrcholu jsou pozůstatky hradu, spíše terénního rázu. Štandlem prochází žlutá turistická stezka na Olešnou a je součástí \"naučné stezky Štandl\". Ze severní strany je kopec obehnán říčkou Olešnou a na mírnějším jižním svahu leží vesnice Zelinkovice.\n\nNa vrcholu kopce se nacházel hrad, který byl obehnán hlubokým oválným příkopem s palisádovým opevněním na vyvýšeném valu. Uprostřed je vchod do podzemní chodby, která prý měla být spojena s frýdeckým zámkem. Hlavní a možná jedinou budovou na hradě byla dřevěná strážní věž na kamenném základě. Muzeum Beskyd z frýdeckého zámku zde provádělo několik archeologických vykopávek (nálezy jsou vystaveny v expozici na zámku). Při stavbě retranslačního odražeče v 70. letech 20. století byla poškozena třetina jádra hrádku.\n\nLokalita Štandlu byla osídlena už v pravěku. Hrad byl ve středověku pod správou olomouckých biskupů a hlídal obchodní stezku z Olomouce do Krakova.\nHrad byl osídlen vojáky pod vedením Artleba z Deblína, jehož rod ho postavil zřejmě po polovině 13. století. Po spojení Moravy a Slezska význam hrádku začal upadat. Poslední zmínky o hradu spadají do počátku 15. století.\n"}
{"id": "1068450", "url": "https://cs.wikipedia.org/wiki?curid=1068450", "title": "AC Sparta Praha (futsal)", "text": "AC Sparta Praha (futsal)\n\nAC Sparta Praha futsal je český futsalový klub z Prahy. Od sezóny 2013/14 působí v nejvyšší české futsalové lize. Založen byl v roce 2013. Ve stejném roce klub odkoupil licenci na 1. ligu od klubu Torf Pardubice.\n\nSvé domácí zápasy odehrává ve sportovní hale Arena Sparta, která má kapacitu 1 120 diváků.\n\n\"Aktuální k datu: 17. února 2020\"\n\nZdroj: \n\n\n"}
{"id": "1068452", "url": "https://cs.wikipedia.org/wiki?curid=1068452", "title": "Vinclozolin", "text": "Vinclozolin\n\nVinclozolin je chlororganická látka používaná v zemědělství jako fungicid.\n\nJe považován za endokrinní disruptor s antiandrogenní aktivitou.\nZpůsobuje poruchy spermatogeneze a neplodnost.\n"}
{"id": "1068456", "url": "https://cs.wikipedia.org/wiki?curid=1068456", "title": "Aderslebenský kalvil", "text": "Aderslebenský kalvil\n\nAderslebenský kalvil (\"Malus domestica\" 'Aderslebenský kalvil') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do března. \n\nByla vyšlechtěna v Německu v roce 1839 v Kloster Adersleben. Odrůda vznikla zkřížením odrůd 'Kalvil bílý zimní' a 'Grávštýnské'. \n\nRůst odrůdy je středně bujný. \n\nPlodí záhy, bohatě a pravidelně. \n\nPlod je kulovitě kuželovitý, žebernatý, střední. Slupka hladká, žlutozelené zbarvená s červeným líčkem. Dužnina je nažloutlá se sladce navinulou chutí, velmi dobrá. \n\nOdrůda je středně rezistentní proti strupovitosti jabloní a padlí. Je také dostatečně odolná k padlí. \n"}
{"id": "1068458", "url": "https://cs.wikipedia.org/wiki?curid=1068458", "title": "Josef Jíra", "text": "Josef Jíra\n\nJosef Jíra (11. října 1929 Turnov – 15. června 2005 Malá Skála u Turnova) byl český malíř, grafik a ilustrátor.\n\nStudoval na odborné šperkařské škole v Turnově (od 1943), potom na Akademii výtvarných umění v Praze (od 1946), nejdříve v přípravce u Karla Mináře, po roce byl přijat do školy Miloslava Holého. Akademii v roce 1949 dobrovolně opustil a odjel na roční brigádu do Krkonoš. Další dva roky studia byli jeho učiteli Otakar Nejedlý a Vlastimil Rada. Od mládí hodně maloval, zároveň se však věnoval sportu (1946 se stal členem čs. reprezentačního družstva v lyžování). Jeho sportovní kariéru ukončily až dva úrazy v letech 1950 a 1954. Vášnivě však lyžoval celý život, další dva úrazy (1973, 1989) vždy znamenaly zmenšenou pohyblivost, takže mohl malovat jen v ateliéru, hlavně portréty. Po roce 1954 už se plně věnoval výtvarnému umění. Zprvu se živil propagační grafikou, později (především aby uživil rodinu) přijímal zakázky na knižní ilustrace. Stále však maloval, a první úspěch se dostavil už v roce 1955, kdy za obraz Komedianti získal roční stipendium (obraz je nyní v Puškinově muzeu v Moskvě).\n\nJíra byl jedním zakládajícím členem skupiny M 57 a zúčastnil se všech jejích výstav (1959, 1960, 1962, 1969 a 1970). Skupina vznikla už v roce 1954, pro neshody se Svazem čs.výtvarných umělců jí však byla první výstava povolena až v roce 1959. Jejími členy byli absolventi AVU, většinou žáci profesorů Holého a Rady – Ladislav Karoušek, Mojmír Preclík, Jaroslav Šerých ad. Letopočet v názvu skupiny znamená rok vzniku, písmeno M je zkratka slova Makarská, protože její členové se scházeli v malostranské vinárně Makarská. Josef Jíra využíval koncem 50. let a zvláště v letech 60. možnosti více cestovat. Zúčastnil se světové výstavy Expo 58 v Bruselu, v dalších letech navštívil Leningrad, Paříž, Egypt, Itálii, Řecko, Španělsko,Švédsko, Kubu, Arménii, Gruzii a řadu dalších zemí. Všechny tyto cesty měly výrazný vliv na jeho práci. Vznikla řada kreseb, grafických listů i obrazů (nefigurativní obrazy, motiv zabitých pstruhů). Hlavně však tyto cesty, zvláště v prvních letech, znamenaly seznámení se současným světovým uměním; zaujala ho především díla expresionistů. Jindřich Chaluecký napsal, že Jíra vytvořil „vlastní verzi expresionismu“. V začátcích tvorby byl umělec ovlivněn Jindřichem Pruchou, jeho obrazy krajin, kromě olejomaleb také akvarely a kvaše, jsou expresivní, vznikaly často jako ohlas vzpomínek na dětství (Velikonoce I. 1960, Velikonoce II. 1963) i prožívání pobytu v přírodě (cyklus Člověk a kůň, 1972). V jeho obrazech se objevuje také pocit a vědomí konfliktu mezi poetickou představou vesnického dětství a zmatky a hlukem velkoměsta (Město 1962, Memento mori 1969). \n\nV dalších letech umělec maluje krajiny, ale i sugestivní portréty, dvě monumentální kompozice pro budovu čs. zastupitelství v Tokiu, ilustrace, návrh na šest malovaných oken s motivy z Erbenovy Kytice pro zámeckou kapli v Liberci (návrh nebyl realizován, byl však vystaven na umělcově souborné výstavě v Mánesu, 1990). V 80. letech se Josef Jíra věnoval také tvorbě koláží, asambláží, textílií, dřevo-plechů a vitráží. Jeho obrazy, v nichž se často objevuje jako symbol otevřené oko, často vyjadřují úzkost a obavy o osud člověka v moderní době.\nV roce 1992 si splnil celoživotní sen – vybudoval v Malé Skále v Boučkově roubeném statku galerii výtvarného umění 20. století, kde se mu podařilo shromáždit sochy, obrazy a grafiku více než osmdesáti našich nejvýznamnějších umělců.\n\nJosef Jíra měl 47 samostatných výstav a zúčastnil se svými díly více než padesáti skupinových výstav. Jeho obrazy a grafiky jsou v Alšově jihočeské galerii v Hluboké nad Vltavou, V Galerii hl. města Bratislavy, Středočeské galerii Praha, v Památníku Terezín, v řadě krajských a oblastních galerií (Karlovy, Vary, Hradec Králové, Liberec, Trenčín, Olomouc, Pardubice, Litoměřice) a v Puškinově muzeu v Moskvě. Byl členem Skupiny M 57, SČUG Hollar a SVU Mánes.\n\n\n\n\n„Já si myslím, že člověk maluje jedno své téma - jeden obraz po celej život. Moje obrazy, to je můj deník, mé listy důvěrné, které zveřejňuji a snažím se jim dát všelidský, obecný význam.“\n\n\n\n"}
{"id": "1068460", "url": "https://cs.wikipedia.org/wiki?curid=1068460", "title": "Alfa 68 (jabloň)", "text": "Alfa 68 (jabloň)\n\nAlfa 68 (\"Malus domestica\" 'Alfa 68') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v lednu, skladovatelné jsou do dubna. \n\nByla vyšlechtěna ve Švédsku, v Alnarpu. Odrůda vznikla zkřížením odrůd 'Boskoopské červené' a diploidní odrůdy 'Fillippa'. \n\nRůst odrůdy je bujný. \n\nPlodí pozdě, jen velmi slabě a pravidelně. \n\nPlod je nepravidelný, velký. Slupka hladká, žlutozelené zbarvení je překryté červeným líčkem. Dužnina je hrubá, nažloutlá se sladce navinulou chutí, dobrá. \n\nOdrůda je dost rezistentní proti strupovitosti jabloní a dosti odolná k mrazu a padlí. \n\nJe vhodná ke skladování a přímému konzumu. \n"}
{"id": "1068462", "url": "https://cs.wikipedia.org/wiki?curid=1068462", "title": "Mark Feuerstein", "text": "Mark Feuerstein\n\nMark Feuerstein (* 8. června 1971 New York) je americký herec.\n\nRoku 1993 vystudoval Princeton University, v televizi hraje od poloviny 90. let 20. století. V epizodních rolích se objevil v různých seriálech, větší úlohy či přímo hlavní role si zahrál v seriálech \"Caroline in the City\" (1996–1997), \"Fired Up\" (1997–1998), \"Conrad Bloom\" (1998), \"Druhá šance\" (2000–2001), \"Západní křídlo\" (2001–2005), \"Good Morning, Miami\" (2002–2004), \"3 libry\" (2006), \"The Hustler\" (2009) a \"Milionový lékař\" (od 2009). Představil se také ve filmech, jako jsou např. \"Magická posedlost\" (1998), \"Po čem ženy touží\" (2000), \"Chilli, sex a samba\" (2000), \"Krvavá volba\" (2000), \"Zná ji jako svý boty\" (2005), \"Knucklehead\" (2010) či \"In Your Eyes\" (2014).\n\nOd roku 2005 je ženatý se scenáristkou Danou Klein, se kterou má tři děti.\n\n"}
{"id": "1068464", "url": "https://cs.wikipedia.org/wiki?curid=1068464", "title": "Astillisch", "text": "Astillisch\n\nAstillisch (\"Malus domestica\" 'Astillisch') je ovocný strom, kultivar druhu jabloň domácí z čeledi růžovitých. \nŘadí se mezi letní odrůdy.\n\nDo praxe byla zavedena v roce 1966 v NSR jako kříženec odrůdy 'Astrachán červený' a odrůdy 'Signe Tillisch'. \nVypěstována byla již v roce 1929 v tehdejším \"Institutu císaře Viléma\" v Münchebergu.\n\nRůst odrůdy je středně bujný. Plodí bohatě a pravidelně. Je dobrým opylovačem. Kvete středně raně až středně pozdě. \n\nPlod je středně velký. Slupka hladká, žluté zbarvení je překryté červeným líčkem. Dužnina je bílá, šťavnatá, se sladce navinulou chutí, velmi dobrá. \nSklízí se 8–10 dnů po 'Průsvitném letním'. Plody lze několik dní skladovat.\n\nOdrůda je středně rezistentní proti strupovitosti jabloní ale slabší vůči padlí. Je odolná k namrznutí. Podle některých zdrojů trpí strupovitostí. \n"}
{"id": "1068466", "url": "https://cs.wikipedia.org/wiki?curid=1068466", "title": "Michael Stahl-David", "text": "Michael Stahl-David\n\nMichael Stahl-David (* 28. října 1982 Chicago, Illinois) je americký herec.\n\nS herectvím začal na počátku 21. století, kdy debutoval ve filmu \"New Port South\" (2001). O dva roky později se objevil ve snímku \"Strýček Nino\". Roku 2007 působil v seriálu \"The Black Donnellys\", v roce 2008 hrál hlavní roli ve filmu \"Monstrum\". Následně hrál např. v seriálech \"Kings\" (2009), \"My Generation\" (2010), \"Lovci zločinců\" (2012) a \"Show Me a Hero\" (od 2015) a ve filmech, jako jsou \"Girls Against Boys\" (2012), \"Futurologický kongres\" (2013) či \"In Your Eyes\" (2014).\n\n"}
{"id": "1068467", "url": "https://cs.wikipedia.org/wiki?curid=1068467", "title": "Astrachán bílý", "text": "Astrachán bílý\n\nAstrachán bílý (\"Malus domestica\") je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy letních jablek, sklízí se v červenci nebo srpnu, dozrává po sklizni. Několik dní po sklizni moučnatí. \n\nByla vyšlechtěna v Rusku.\n\nRůst odrůdy je střední.\nPlodí záhy, bohatě, ale střídavě.\n\nPlod je ploše kulovitý, střední. Slupka hladká, žlutozelené zbarvení je překryté líčkem ve formě červeného žíhání. Dužnina je bílá s navinulou chutí, dobrá. \n\nOdrůda je náchylná k strupovitosti jabloní a padlí.\n"}
{"id": "1068470", "url": "https://cs.wikipedia.org/wiki?curid=1068470", "title": "Barry (odrůda jablek)", "text": "Barry (odrůda jablek)\n\nBarry (\"Malus domestica\" 'Barry') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v říjnu, skladovatelné jsou do února. Odrůda je velmi podobná odrůdě McIntosh, ale dozrává dříve. \n\nByla vyšlechtěna v USA. Odrůda vznikla zkřížením odrůdy 'McIntosh' s odrůdou 'Coxova reneta'.\n\nRůst odrůdy je střední až slabý. Řez je nezbytný.\n\nPlod je ploše kulovitý, střední. Slupka hladká, tmavočervená. Dužnina je bílá se sladce navinulou chutí, šťavnatá, velmi dobrá.\n"}
{"id": "1068471", "url": "https://cs.wikipedia.org/wiki?curid=1068471", "title": "Osobnostní rysy", "text": "Osobnostní rysy\n\nOsobnost je soustava vlastností charakterizujících celistvou individualitu konkrétního člověka, zaměřeného na realizaci životních cílů a rozvinutí svých možností ve společnosti. Tvoří ji individuální spojení biologických, psychologických a sociálních aspektů každého jedince. Utváří se ve vztazích k sobě, ke druhým, vůči prostředí a společnosti a projevuje se vždy jako celek.\nModerní výzkum osobnosti se stále vyvíjí a zaměřuje se hlavně na jednotlivé rysy a vlastnosti, které celistvou osobnost tvoří.\n\nExistuje spousta definic osobnostních rysů a těžko bychom mezi nimi hledali takovou, která by byla v něčem správnější než jiné. V základních principech se ale takřka všechny shodují:\n\nGordon Allport byl jedním z průkopníků studia lidských rysů, jejichž studiu zasvětil podstatnou část svého života. Pro svůj psycholingvistický výzkum použil obyčejný slovník, ve kterém našel vice než 4000 slov, které nějakým popisují osobnostní rysy a které jako celek vytváří soustavu svazků vzorců lidského chování. Všiml si přitom, že mnoho vlastností lze nazvat různě. Například výrazy jako „zlý, špatný, zlomyslný“ v podstatě všechny označují jen jednu lidskou vlastnost a všechna tato slova tak tvoří právě svazek osobnostních rysů.\n\nAllport rozděluje osobnostní rysy do tří základních skupin:\n\nUž na začátku svého výzkumu byl Raymond Cattel přesvědčen, že mezi osobnostními rysy existuje hierarchický vztah. Jedním z prvních cílů jeho práce bylo odhalit vrchol pomyslné osobnostní pyramidy. Vznikla tak Velká pětka, zahrnující 5 globálních faktorů osobnosti.\n\nPro svůj další výzkum Cattel shromáždil větší skupinu respondentů a požádal je, aby ohodnotili napřed sami sebe a potom i ostatní účastníky výzkumu, přičemž měli používat hlavně Allportem určené výrazy. Potom Cattel za pomocí faktorové analýzy vypočítal, do jaké míry jsou různé osobnostní rysy ve vzájemném vztahu. Například: Jestliže o někom řekneme, že je uvolněný, měl by se nám tento člověk patrně také zdát klidný a trpělivý. Naproti tomu je- li člověk netrpělivý, bývá označován také výrazy jako nepozorný nebo roztěkaný. Tyto protikladné rysy tak jako celek odrážejí jen jeden primární faktor osobnosti - vnitřní napětí. Takovýchto faktorů Cattel napočítal dohromady 16 a vytvořil tzv. Dotazník 16 PF, pomocí kterého lze provézt celkovou faktorovou analýzu osobnosti.\n\nHans Eysenck je jedním z nejvýznačnějších psychologů moderní doby. Teorii osobnostních rysů se také nevyhnul. Vycházel přitom z Cattelova výzkumu, který postupně doplňoval o nové poznatky. V konečném důsledku vznikla zcela nová, svébytná teorie, uznávající 3 hlavní osobnostní „superrysy-“ Emoční stabilitu, introverzi / extroverzi a psychoticismus. Všechny ostatní vlastnosti a rysy jsou, dle Eysencka, součástí těchto tří. Na základě těchto poznatků Eysenck vytvořil nový osobnostní dotazník. Eysenckův výzkum je dnes všeobecně přijímán.\n\nVýsledky výzkumu osobnostních rysů jsou zřejmé a náš vhled do věci je dnes podstatně větší, než před půl stoletím. Široké využití mají hlavně osobnostní dotazníky, které nám mohou pomoci např. při výběru budoucích škol, povolání, nebo zaměstnanců.\n\n"}
{"id": "1068472", "url": "https://cs.wikipedia.org/wiki?curid=1068472", "title": "Šampion Reno", "text": "Šampion Reno\n\nŠampion Reno (\"Malus domestica\" 'Šampion Reno') je ovocný strom, kultivar druhu jabloň domácí z čeledi růžovitých. Červená mutace oblíbené odrůdy Šampion. Plody jsou skladovatelné do ledna. Česká odrůda.\n\nRůst střední. Řez snáší dobře. V chudých a suchých půdách jsou plody menší.\n\nPlodí brzy, pravidelně, a mnoho. Má sklon k vysoké násadě plůdků a tedy drobným plodům. Probírka plůdků nutná.\n\nPlod je kulatý velký až střední. Slupka je spíše tužší na osluněné straně téměř červeně žíhaná, na odvrácené straně zelenožlutá. Chuť je sladká až velmi sladká, dužnina je šťavnatá. \n"}
{"id": "1068474", "url": "https://cs.wikipedia.org/wiki?curid=1068474", "title": "Boskoopské", "text": "Boskoopské\n\nBoskoopské (\"Malus domestica\" 'Boskoopské') je ovocný strom, kultivar druhu jabloň domácí z čeledi růžovité (\"Rosaceae\"). Plody je poměrně velký, s drsnou matnou slupkou. Chuť je bez výrazného aróma, je hodnocena jako „poměrně dobrá“. Plody jsou vhodné na zpracování ale lze je použít i pro konzum. Sklízí se začátkem měsíce října, ve skladu vydrží do dubna. \n\nOdrůda Boskoopské pochází ze školek P.A. Ottolandera v Boskoopu u Goudy v Holandsku, kde byla objevena v polovině 19. století a rozšiřována od roku 1863. \n\nRůst je velmi bujný. Vytváří velké a široké kulovité koruny. Výhony bývají velmi silné. Zmlazování snáší dobře, reaguje silným růstem. \n\nJe vhodná do většiny teplejších poloh a je nenáročná na údržbu. Výchovný řez během prvních let nutný. Reakce na zmlazování je silný růst což vyvolává další náklady na údržbu. Podle zdrojů se neosvědčuje. Intenzivní údržba nemá velký význam, nevyplácí se. Je doporučováno, jako vhodnější, místo zmlazení významné hnojení dusíkem. Hnojení jabloní dusíkem ale vyvolává náchylnost k některým vážným chorobám, podporuje dále namrzání a rozhodně nenapomáhá prosvětlení koruny. \n\nS ohledem na růstové vlastnosti je vhodnější extenzivní pěstování jako polokmenu a vysokokmenu. Přes zjevně silný růst je doporučována i na zákrsky na slabě rostoucích podnožích. Vůči mrazu je citlivější jak ve dřevě, tak i v době květu. Pro časté namrzání ve kmeni se doporučuje mezištěpování. \n\nV chudých a suchých půdách jsou plody menší, bez chuti. Na otevřených polohách plody padají. V mrazových kotlinách silně namrzá. \n\nPlodí pozdně, střídavě, bohatě.\n\nPlod soudkovitý, velký. Slupka drsná, zčásti rzivě kožovitá, zelenožlutá s karmínově červeným žíháním na osluněné straně. Dužnina je nazelenalá nebo žlutavá, šťavnatá, po rozkrojení hnědne. Vůně průměrná. Chuť bez aroma až nakyslá, poměrně dobrá. Plody někdy praskají. Při skladování plody vadnou, zvláště pokud jsou podtržené.\n\nStromy kvetou poměrně raně. Odrůda je cizosprašná, jde o triploidního křížence, jenž vyžaduje dobré opylení dobrými diploidními opylovači. Je to odrůda náročná na opylovače.\n\nVhodní opylovači: Coxova reneta, James Grieve, Jonathan, Landsberská reneta, Matčino, Oldenburgovo, Ontario, Parména zlatá zimní, Wealthy, Zvonkové, Dukát.\n\nVůči mrazu v době květu je citlivější.\n\nOdrůda je obvykle napadána těmito škůdci a chorobami:\nTrpí hořkou skvrnitostí. Padlím trpí středně, strupovitostí jen málo. Není vhodná do uzavřených poloh. Není náchylná k namrzání ve dřevé a poškození květů. Plody někdy praskají, což může ovlivnit jejich použitelnost a napadání dalšími patogeny.\n\nVhodné podnože jsou slabě rostoucí pro menší tvary. Pro dobré vybarvení plodů vysokokmenů je vhodná A2, ale používá se i M 11. Pro zákrsky je vhodná M4 a M7.\n\nU samozásobitelů k zpracování a k přímému konzumu. Aby se zabránilo hnědnutí dužiny při zpracování, je nutno plody zchladit na 2–4°C. Snáší dobře dopravu, manipulaci a třídění. Pro velkovýrobu je překonaná a pro střídavou plodnost do velkovýroby nevhodná. Není často pěstovanou odrůdou, už ve 20. století vytlačována červenou mutací.\n"}
{"id": "1068475", "url": "https://cs.wikipedia.org/wiki?curid=1068475", "title": "Brigitte Lacombe", "text": "Brigitte Lacombe\n\nBrigitte Lacombe (* 23. prosince 1950) je francouzská fotografka. Narodila se ve městě Alès a po dokončení studií pracovala v Paříži pro časopis \"Elle\". Poté, co roku 1975 navštívila filmový festival v Cannes, se začala angažovat ve filmovém průmyslu a spolupracovala například se Stevenem Spielbergem na filmu \"Blízká setkání třetího druhu\". Později spolupracovala s mnoha dalšími režiséry, mezi které patří například Martin Scorsese, Sam Mendes a Quentin Tarantino. Věnuje se převážně portrétní fotografii, fotografovala například hudebníka Johna Calea či herečky Meryl Streepovou a Gwyneth Paltrow.\n\n"}
{"id": "1068476", "url": "https://cs.wikipedia.org/wiki?curid=1068476", "title": "Archiv Národního divadla", "text": "Archiv Národního divadla\n\nArchiv Národního divadla v Praze existuje prakticky od roku 1883 a má statut dokumentačního střediska. Je zařazen organizačně v Sekci ředitele Národního divadla . Jedná se o teatrologické pracoviště , jehož činnost rámcově vyplývá ze zřizovací listiny Národního divadla .\n\nArchiv Národního divadla se nachází v prostorách Anenského areálu v Praze 1. Archiv existoval již od roku 1883, tedy od znovuotevření Národního divadla po požáru v roce 1881. Od té doby se shromažďovaly dokumenty týkající se činnosti divadla, to znamená divadelní texty – divadelní hry, fotografie, kresby, schovávaly se divadelní cedule, tj. malé plakátky s datem představení, jeho titulem a uměleckým obsazením. Všechny dokumenty byly uložené v historické budově ND na několika různých místech, spravoval je někdo ze zaměstnanců divadla, většinou dramaturg .\nPodobu, v jaké jej známe v posledních letech, začal získávat až po stěhování archivu do prostor Anenského areálu v roce 1977, což vytvořilo zázemí pro vznik teatrologického pracoviště. Dnes disponuje veřejně přístupnou knihovnou, badatelnou a internetovými stránkami, které obsahují kompletní soupis repertoáru ND sahající zpět až do roku 1883. \n\nKolektiv zaměstnanců archivu čítá obvykle pracovníky s následujícím pracovním zařazením : \n\nDlouholetá vedoucí Archivu ND Mgr. Zdena Benešová nastoupila do Archivu ND již v roce 1974, krátce předtím, než dostudovala divadelní vědu a český jazyk na Filozofické fakultě Univerzity Karlovy. Ke studiu na vysoké škole ji přesvědčil dramaturg Divadla za branou Karel Kraus. Na post vedoucí archivu byla jmenována v roce 1990. Stála u přerodu Archivu ND v moderní odborné teatrologické pracoviště. Je tvůrkyní a spolutvůrkyní fungujícího systému uspořádání archivu včetně definování jeho fondů a sbírek, přičemž přes čtyřicet let systematicky pracuje na jejich rozšiřování a zpřístupňování veřejnosti. Výrazným počinem pracovníků archivu byl \"Soupis repertoáru Národního divadla v Praze 1881–1983 a 1983–1993\", který vyšel ve čtyřech svazcích . Zdena Benešová převzala dne 24. června 2014 medaili \"Za zásluhy o české archivnictví\". Toto ocenění se uděluje osobnostem, které se zasloužily o rozvoj českého archivnictví . Zdenu Benešovou ve funkci vedoucí archivu nahradila k 1. 9. 2016 Josefina Panenková .\n\nObsahuje teatrologickou, uměnovědnou, populárně-naučnou literaturu, výtvarné publikace, beletrii a fond divadelních her (v roce 2014 bylo ve fondu cca 34 000 ks knih, z toho cca 10 000 ks divadelních her).\nObsahuje fotografie z inscenací ND, civilní fotografie uměleckých pracovníků, fotografie divadelních budov, fotografie ze zájezdů ND.\n\nObsahuje listinné materiály (rozhovory, kritiky, divadelní programy atd.) k inscenacím, jednotlivým umělcům, zájezdům ND a další dokumenty s věcnou tematikou.\n\nObsahuje cca 6 500 ks dokumentů.\n\nObsahuje chronologicky řazené svázané konvoluty divadelních cedulí ND od roku 1883 do současnosti, od roku 1945 též tematicky uspořádané. Dále obsahuje písmové a výtvarné plakáty vztahující se k repertoáru ND.\n\nObsahuje pozůstalosti nebo části pozůstalostí Ladislava Boháče, Marie Budíkové, Jana Konstantina, Růženy Maturové, Ladislava Peška, Jaroslava Průchy, Viléma Zítka, Blanky Waleské, Antonie Nedošínské, Hanuše Theina, J. M. Gottlieba, Štěpánky Štěpánové a Václava Bednáře.\n\nVěnovaný herečkou Vlastou Chramostovou Národnímu divadlu. \n\nProjekt digitalizace fondů podpořil někdejší ředitel ND Daniel Dvořák. S projektem se začalo v roce 2002. Díky digitalizaci je možné dlouhodobě uchovávat cenné kulturní dědictví a zároveň ho zpřístupňovat široké veřejnosti. Uživatelům webových stránek ND jsou k dispozici přehledy všech premiér ND včetně obsazení a alternací od roku 1883 do současnosti. Průběžně jsou doplňovány životopisy u hesel umělců ND a u dramatiků, překladatelů a hudebních skladatelů, jejichž díla byla v ND uváděna. Obrazová databáze, která obsahovala v roce 2014 cca 22 000 fotografií a 560 výtvarných návrhů, je trvale rozšiřována. Projekt digitalizace je pro Archiv Národního divadla velmi důležitý, stále se na něm pracuje. \n\nK vedlejším činnostem Archivu ND patří mimo jiné:\nKromě článků, fotografií a dalších příspěvků do odborných publikací, zpracovaly pracovnice archivu i ucelené publikace o Národním divadle např.:\n\n\nKromě vlastního Archivu Národního divadla se další dokumentace a archiválie související s ND nacházejí také v těchto archivech:\n\n\n\n\n"}
{"id": "1068479", "url": "https://cs.wikipedia.org/wiki?curid=1068479", "title": "Radonice (zámek)", "text": "Radonice (zámek)\n\nZámek Radonice stojí na severní straně náměstí v Radonicích v okrese Chomutov. V jeho budově sídlí obecní úřad. Od roku 1963 je chráněn jako kulturní památka. \n\nZakladatelem radonického zámku byl hraběcí rod Losů z Losynthalu, kteří sídlili na zámku v sousedním Vintířově. Roku 1717 rozhodli o jeho přestavbě, ale když byla v roce 1720 větší část původní budovy zbořena, zemřel majitel panství Jan Adam Losy z Losynthalu a přestavba byla odložena. Potřeba nového sídla však jeho potomky přiměla postavit nový zámek v Radonicích, do kterého se nastěhovali roku 1725. Součástí barokního zámku byla také jízdárna a stáje. Losové na zámku žili až do roku 1785, kdy zdejší panství koupil rod Windischgrätzů. Ti v roce 1816 zámek prodali za 20 000 zlatých radonické městské radě, která v prvním patře zřídila kanceláře a společenský sál. V přízemí vznikl hostinec a hostinské pokoje v podkroví. Požár města v roce 1842 zničil také jízdárnu a stáje, které již nebyly obnoveny.\n\nZámecká budova stojí na téměř čtvercovém půdorysu. Její průčelí, které směřuje do náměstí, má šest okenních os a vstupní portál s kamenným ostěním a městským znakem na vrcholu. Za portálem začíná chodba zaklenutá křížovou klenbou, ze které odbočuje schodiště do prvního patra. Křížovou klenbou jsou zaklenuté i ostatní přízemní místnosti.\n\n\n"}
{"id": "1068480", "url": "https://cs.wikipedia.org/wiki?curid=1068480", "title": "Panenské české", "text": "Panenské české\n\nPanenské české (\"Malus domestica\" 'Panenské české') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do března i déle. Odrůda je považována za rezistentní vůči některým chorobám, odrůdu lze pěstovat bez chemické ochrany. Vhodná pro vysokokmeny. Zatímco 'Panenské české' je pojmenování konkrétní odrůdy, znamená pojem „panenské jablíčko“, se kterým se můžeme setkat zejména ve starší beletrii, lidové označení pro různá menší výrazně červená jablka.\n\nStará česká odrůda pěstovaná od nepaměti. \n\nRůst odrůdy je střední. Koruna má kulovitý habitus. Plodonosný obrost na koncích letorostů, je třeba dlouhý řez, později jen průklest. Stromy dosahují vysokého stáří.\n\nPlodí pozdněji, průměrně a pravidelně.\n\nPlod je tupě kuželovitý, malý (90 g). Slupka hladká, žlutozelené zbarvení je více či méně překryté karmínově červenou barvou. Typické je modravé ojínění. Dužnina je bílá, nazelenalá se sladce navinulou chutí, méně šťavnatá, zcela typická, velmi dobrá.\n\nOdrůda je středně rezistentní proti strupovitosti jabloní a vysoce odolná k padlí. Odrůda je méně odolná k nektriové rakovině a bývá napadána mšicí krvavou.\n\nJe vhodná ke skladování a přímému konzumu. Plody dobře snáší přepravu, otlačená místa zkorkovatějí a nehnijí. Odrůdu lze použít do všech poloh. Stanoviště by mělo být na dobré živné, dostatečně vláhou zásobené půdě. Je doporučováno pěstování odrůdy na vyšších tvarech. Nedoporučuje se pro velkovýrobu, protože plody mají jen malou nebo nejvýše střední velikost. \n\n"}
{"id": "1068484", "url": "https://cs.wikipedia.org/wiki?curid=1068484", "title": "Seznam vojenských letadel České republiky", "text": "Seznam vojenských letadel České republiky\n\nSeznam vojenských letadel České republiky obsahuje abecedně seřazené vojenské letouny a vrtulníky, případně civilní stroje sloužící k vojenským účelům (například k výcviku vojenských pilotů), provozované vzdušnými a pozemními silami Armády České republiky a Centrem leteckého výcviku v Pardubicích. V první části jsou uvedena letadla v aktivní službě, ve druhé vyřazené typy letadel (po roce 1993).\n\n style=\"margin:auto; width:100%;\"\n! style=\"text-align: left; background: #aabccc; width:16%;\"|Název\n! style=\"text-align: left; background: #aabccc; width:0%;\"|Obrázek\n! style=\"text-align: left; background: #aabccc; width:16%;\"|Původ\n! style=\"text-align: left; background: #aabccc; width:16%;\"|Určení\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Počet\n! style=\"text-align: left; background: #aabccc; width:35%;\"|Poznámky\n! style=\"align: center; background: lavender;\" colspan=\"7\" | Letouny\n! style=\"align: center; background: lavender;\" colspan=\"7\" | Vrtulníky\n\nBezpilotní letouny provozuje v Armádě České republiky především Rota bezpilotních průzkumných prostředků 102. průzkumného praporu, která disponuje 1 skupinou s taktickým bezpilotním prostředkem kategorie „small“ Scan Eagle a 4 družstvy s taktickým bezpilotním prostředkem kategorie „mini“ RQ-11B Raven. Pro jednotky ISTAR a předsunuté letecké návodčí byly pořízeny letouny Wasp III. Pro nasazení v zahraničních misích byly pořízeny stroje Elbit Skylark.\n\n! style=\"text-align: left; background: #aabccc; width:16%;\"|Název\n! style=\"text-align: left; background: #aabccc; width:0%;\"|Obrázek\n! style=\"text-align: left; background: #aabccc; width:16%;\"|Původ\n! style=\"text-align: left; background: #aabccc; width:16%;\"|Určení\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Počet\n! style=\"text-align: left; background: #aabccc; width:35%;\"|Poznámky\n! style=\"align: center; background: lavender;\" colspan=\"7\" | Bezpilotní letouny\n\n style=\"margin:auto; width:100%;\"\n! style=\"text-align: left; background: #aabccc; width:16%;\"|Název\n! style=\"text-align: left; background: #aabccc; width:0%;\"|Obrázek\n! style=\"text-align: left; background: #aabccc; width:16%;\"|Původ\n! style=\"text-align: left; background: #aabccc; width:16%;\"|Určení\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Počet\n! style=\"text-align: left; background: #aabccc; width:35%;\"|Poznámky\n! style=\"align: center; background: lavender;\" colspan=\"7\" | Letouny\n! style=\"align: center; background: lavender;\" colspan=\"7\" | Vrtulníky\n\n\n"}
{"id": "1068485", "url": "https://cs.wikipedia.org/wiki?curid=1068485", "title": "Thomas Piketty", "text": "Thomas Piketty\n\nThomas Piketty (* 7. května 1971 Clichy) je francouzský ekonom, který se věnuje zejména tématům distribuce bohatství a příjmové nerovnosti. Je profesorem KDE (\"directeur d'études\") na École des hautes études en sciences sociales a na École d'économie de Paris. Jeho nejznámější knihou je \"Kapitál v 21. století\" (\"Le Capital au XXIe siècle\") z roku 2013, která probírá témata jeho práce v oblasti koncentrace a distribuce bohatství za posledních 250 let. Piketty v knize tvrdí, že míra návratnosti kapitálu ve vyspělých zemích je trvalé vyšší, než míra ekonomického růstu, což v budoucnu způsobí nerovnost bohatství. K řešení tohoto problému Piketty navrhuje přerozdělování bohatství prostřednictvím progresivní celosvětové daně.\n\nPiketty se narodil 7. května 1971 ve francouzském městě Clichy, Hauts-de-Seine. Jeho rodiče byli zapleteni s trockisty, rovněž byli zapojeni do pařížských květnových studentských protestů v roce 1968, nicméně se od těchto názorů distancovali ještě před Pikettyho narozením (návštěva Sovětského svazu v roce 1991 utvrdila Pikettyho víru v kapitalismus, soukromé vlastnictví a trh).Po maturitě zaměřené na přírodní vědy nastoupil Piketty v 18 letech na École Normale Supérieure, kde studoval matematiku a ekonomii. Ve věku 22 let získal PhD za svou práci na téma přerozdělování příjmu a bohatství, kterou pod vedením Rogera Guesneria napsal na \"London School of Economics and Political Science\" a pařížské \"École des hautes études en sciences sociales\". Za svou myšlenku v disertační práci Piketty vyhrál \"cenu Francouzské ekonomické asociace\" za nejlepší myšlenku roku.\n\nPo obdržení titulu PhD vyučoval Piketty mezi lety 1993–1995 na katedře ekonomie na MIT. V roce 1995 se jako výzkumník přidal k francouzskému Národnímu výzkumnému centru, o 5 let později se stal profesorem na EHESS.\n\nV roce 2002 Piketty vyhrál cenu nejlepšího francouzského mladého ekonoma, a podle listiny datované k 11. listopadu 2003 je členem vědecky zaměřeného křídla asociace \"À gauche, en Europe\" založené Michelem Rocardem a Dominiquem Strauss-Kahnem.\n\nV roce 2006 se stal ředitelem Ekonomické školy v Paříži, o jejíž založení se zasloužil. Školu po několika měsících opustil, aby se mohl věnovat ekonomickému poradenství Ségoléne Royal, kandidátce Socialistické strany, v rámci prezidentské volební kampaně. V roce 2007 se vrátil k výuce na EHESS a Ekonomické škole v Paříži.\n\nSvými sloupky přispívá francouzským novinám Libération, příležitostně píše pro noviny Le Monde.\n\nV dubnu 2012 spolu s dalšími 42 kolegy napsal otevřený dopis kandidátovi na post francouzského prezidenta Francois Hollandovi, kterým mu vyjádřili podporu. V květnu Hollande ve volbách porazil dosavadního prezidenta Nicolase Sarkozyho. Pikettyho Hollandovo vládnutí neohromilo, později ho popsal jako „zoufalé“.\n\nV roce 2013 Piketty získal cenu Yrjö Jahnssona v kategorii ekonom pod 45 let, který významně přispěl teoretickému a aplikovanému výzkumu, který je zásadní pro studium evropské ekonomiky.\n\nV lednu 2015 odmítl (francouzský) Řád čestné legie, protože si – jak sám uvedl – nemyslí, že je úloha vlády, aby rozhodovala o tom, kdo je a není úctyhodný.\n\n2. října 2015 obdržel čestný doktorát od Johannesburské univerzity.\n\nDne 11. února 2017 bylo oznámeno, že se Piketty připojil ke kampani socialisty Benoita Hamona před druhým kolem prezidentských voleb. Je ve vedení záležitostí EU, konkrétně za TSCG, zatímco Julia Cagé (Pikettyho manželka) je zodpovědná za ekonomickou a fiskální platformu kandidáta. Piketty se domnívá, že TGCM by měl být opět projednán, aby došlo k představení shromáždění eurozóny složené z poslanců evropského parlamentu – „demokratickou vládu“, jak říká, ve srovnání se současným systémem, který považuje za „neveřejný“. Taková změna by ovšem vyžadovala jednomyslné schválení všech europoslanců. Piketty navrhl, že taková změna pravidel může být nutná – pokud země reprezentující 80 % obyvatel EU nebo GDP smlouvu ratifikují, měla by být schválena. Piketty je zastáncem základního a nepodmíněného příjmu, který je jedním z klíčových Hamonových návrhů, ačkoli se jejich názory na věc liší.\n\nThomas Piketty se stal členem London School of Economics (LSE) v roce 2015. Piketty pokračoval se svým výzkumem v rámci LSE International Inequalities Institute. Jeho ekonomický výzkum se soustředil zejména na nerovnost bohatství a na využití kapitálu ve 21. století. Piketty má s LSE dlouholetý vztah, na počátku devadesátých let na univerzitě ukončil doktorské studium.\n\nNavíc kromě výzkumu Piketty vyučoval absolventy LSE. Jeho přístup k výuce a  výzkumu byl interdisciplinární a byl zapojen do výuky nového magisterského studia v oblasti nerovností a sociálních věd na London School of Economics\n\nPiketty se zaměřuje na příjmovou nerovnost, ke které přistupuje historicky a statisticky. Jeho práce se zabývá tempem hromadění kapitálu ve vztahu s posledními 200 lety ekonomického růstu (19. století až současnost). Nový způsob zacházení s daňovými záznamy mu umožnil sbírat informace o vrcholné ekonomické elitě,  která dřív nebyla dostatečně prostudována, a zjistit tak, jak rychle se hromadí její bohatství v porovnání se zbytkem společnosti a ekonomiky. Jeho poslední kniha, Kapitál ve dvacátém prvním století, se opírá o ekonomická data sbíraná posledních 250 let, která ukazují, že neustále rostoucí koncentrace bohatství není samoregulační. K řešení tohoto problému Piketty navrhuje přerozdělování prostřednictvím celosvětové progresivní daně z bohatství.\n\nVýzkumný projekt o vysokých příjmech ve Francii vedl ke vzniku knihy Les hauts revenus en France au XXe (Vysoké příjmy ve Francii v 20. století, Grasset, 2001), která byla založena na průzkumu statistik pokrývajících celé 20. století, vyplývajících z dat z finančních služeb (zejména z daňových přiznání). Tuto analýzu rozšířil v nesmírně populární knize Le Capital au XXIe siècle (Kapitál ve 21. století). Studie Emmanuela Sauze a Pikettyho ukazuje, že nejvýše 10 % příjemců získalo v roce 2012 více než polovinu celkového příjmu státu, což je nejvyšší úroveň zaznamenaná od doby, kdy vláda začala shromažďovat příslušné údaje a to před necelými sto lety.\n\nPikettyho práce ukazuje, že v průběhu 20. století rozdíly v příjmech ve Francii ostře klesly, a to nejvíce po druhé světové válce. Piketty tvrdí, že to bylo způsobeno kvůli snížení nerovností v oblasti nemovitostí, zatímco nerovnosti ve výši mezd zůstaly stabilní. Piketty dále tvrdí, že klesající nerovnost v průběhu tohoto období vyplývá z vysoké progresivní daně po druhé světové válce, která narušila dynamiku akumulace nemovitostí snížením přebytku peněz, způsobeným spořením bohatých.\n\nPiketty z toho vyvozuje, že daňové škrty, které ve Francii probíhají od 90. let minulého století, způsobují snížení finančních prostředků plynoucích z daní bohatých. Daňové škrty tak pomohou při obnově dřívějšího velkého bohatství třídy rentierů (pronajímatelů). Tento trend povede ke vzestupu toho, co Piketty nazývá patrimoniální kapitalismus, ve kterém několik rodin ovládá většinu bohatství.\n\nPomocí statistického výzkumu Piketty také ukázal, že Lafferův efekt, který tvrdí, že vysoká marginální daňová sazba je pro nejvíce vydělávající spíše pobídkou pracovat méně, byl v případě Francie nepatrný.\n\nPiketty vypracoval studie, ve kterých porovnával nerovnost v ostatních vyspělých zemích. Ve spolupráci s dalšími ekonomy, zejména s Emmanuelem Saezem, vytvořil statistiky založené na podobných metodách, které použil ve svých výzkumných pracích zkoumajících Francii. Tento výzkum vedl ke zprávám o vývoji nerovností v USA, o ekonomické dynamice v anglicky mluvících zemích a v kontinentální Evropě.  Saez získal prestižní cenu \"John Bates Clark prize\" za tuto práci.\n\nPrůzkumy ukázaly, že USA po druhé světové válce nejprve prodělaly pokles v ekonomické nerovnosti podobné kontinentální Evropě a anglicky mluvícím zemím, avšak během posledních třiceti let zažily vzrůstající nerovnost.\n\nPikettyho práce byla označována jako zlomová, neboť navazovala na průkopnickou práci \"Simona Kuznets\"e z padesátých let dvacátého století. Podle Kuznetse byl dlouhodobý vývoj výdělkových nerovností tvarován jako křivka (Kuznetsova křivka).\n\nNárůst začal na počátku průmyslové revoluce a později se zmírnil z důvodu přerozdělení pracovní síly z odvětví s nízkou produktivitou, jako je zemědělství, do sektorů s vyšší produktivitou, jako je průmysl.\n\nPodle Pikettyho není tendence, kterou Kuznets pozoroval na počátku padesátých let, nutně výsledkem hluboké ekonomické síly (např. rozšíření se do dalších oblastí nebo efekt technologického pokroku). Spíše klesla hodnota majetků více než mzdové nerovnosti a to z důvodů, které nebyly specificky ekonomické (např. vytvoření daně z příjmů). Následně tento pokles nutně nepřetrvával a ve skutečnosti se v USA za posledních třicet let prudce zvýšily nerovnosti a vrátily se na úroveň třicátých let.\n\nVedle těchto průzkumů, které tvoří základ jeho práce, publikoval Piketty i v jiných oblastech, často spojených s ekonomickými nerovnostmi. Jeho práce ve školách, například, předpokládá, že rozdíly mezi různými školami, zejména ve třídách, jsou příčinou přetrvávání nerovností v mezích a hospodářství. Publikoval také návrhy na změny ve francouzském důchodovém systému a francouzském daňovém systému. V dokumentu z roku 2018 Piketty míní, že v západním světě byly jak levicové, tak pravicové politické strany v neustálém zajetí „elit“.\n\nKapitál ve 21. století, publikovaný v roce 2013, se zaměřuje na nerovnost bohatství a příjmů v Evropě a USA od 18. století. Hlavní myšlenkou této knihy je, že nerovnost není náhodou, ale spíše rysem kapitalismu, který lze změnit pouze státním zásahem. Kniha tedy tvrdí, že dokud nebude kapitalismus reformován, demokratický řád bude ohrožen. Kniha se stala bestsellerem č. 1 v žebříčku The New York Times z 18. května 2014. Piketty navrhl „možný nápravný prostředek: celosvětovou daň z bohatství“. V roce 2014 získal za tuto knihu medaili britské akademie.\n\nPikettyho partnerkou byla politička Aurélie Filippetti. V roce 2009 Filippetti podala na Pikettyho žalobu za domácí násilí. Piketty obvinění uznal, na jeho omluvu Filippetti reagovala stažením žaloby.\n\n"}
{"id": "1068488", "url": "https://cs.wikipedia.org/wiki?curid=1068488", "title": "Sympatrie", "text": "Sympatrie\n\nSympatrie znamená původ několika druhů nebo populací organizmů ze stejného geografického území a zároveň jejich soužití na daném území. Organismy se zde setkávají, a pokud jim nebrání genetická bariéra, navzájem se kříží. \n\nJednotlivé části pojmu sympatrie mají ve starořečtině tento význam: předpona sym- (nebo také sún-, syn-) znamená plus, s, spolu, dohromady; pátrā znamená otčina, vlast, rodiště, domovina; celé kompozitum znamená: „společné rodiště“.\nPokud se původní druhy nebo populace křížením rozdělí na více odlišných druhů nebo populací na témže území, jedná se o sympatrickou speciaci.\nExistují také: \n\n"}
{"id": "1068489", "url": "https://cs.wikipedia.org/wiki?curid=1068489", "title": "Markéta Selucká", "text": "Markéta Selucká\n\nMarkéta Selucká (* 22. ledna 1971 Kyjov) je právnička a vysokoškolská učitelka. V letech 2015 až 2019 byla děkankou Právnické fakulty Masarykovy univerzity.\n\nAbsolvovala Střední průmyslovou školu potravinářské technologie v Pardubicích, poté v letech 1994–1997 studovala bakalářský obor Místní správa a mezi roky 1999–2004 magisterský obor Právo (včetně vykonání rigorózní zkoušky) na Právnické fakultě Masarykovy univerzity. V doktorském studiu občanského práva se v letech 2004–2007 zaměřila na ochranu spotřebitele. Během doktorského studia působila na fakultě jako asistentka a po jeho absolvování jako odborná asistentka. Po dokončení studia pracovala ve státní správě, advokacii a podnikatelské sféře. V letech 2008–2010 byla asistentkou předsedy Ústavního soudu. Habilitovala se v roce 2014 a stala se docentkou na katedře občanského práva.\n\nJe členkou mnoha právnických skupin, mj. Studijní skupiny pro evropský občanský zákoník (tzv. \"Acquis Group\") a hodnoticí komise Karlovarských právnických dnů. Působila také jako národní zpravodaj při tvorbě databáze o spotřebitelském právu v zemích Evropské unie \"EC Consumer Law Compendium\" řešeném Evropským právním institutem při univerzitě v Osnabrücku pod vedením Hanse Schulte-Nölkeho.\n\nV roce 2019 ji Senát PČR navrhl Poslanecké sněmovně PČR k volbě zástupce veřejného ochránce práv, a to společně s Eliškou Wagnerovou. V prvním kole volby postoupila společně se Stanislavem Křečkem do druhého kola. Ve druhém kole ale ani jeden z nich neuspěl, volba se tedy opakovala s nově navrženými kandidáty. Pro druhou volbu ji opět navrhl Senát PČR. I tentokrát prošla do druhého kola, ale i tentokrát nakonec neuspěla.\n\nV roce 2014 se rozhodla kandidovat na post děkana Právnické fakulty Masarykovy univerzity proti tehdejšímu proděkanovi Petru Mrkývkovi. Ve svém volebním programu zdůrazňovala nutnost orientace fakulty na Evropskou unii a mezinárodní spolupráci s odbornou právnickou obcí zejména západní Evropy. Rovněž kladla důraz na etický výkon právnického povolání.\n\nV děkanských volbách nakonec ve druhém kole zvítězila poměrem hlasů 11:9. Tato skutečnost však vzbudila pohoršení. Senátor Filip Křepelka vyčítal studentským zástupcům v Akademickém senátu Právnické fakulty Masarykovy univerzity, že využili rovného zastoupení k tomu, aby prosadili kandidátku, která neměla širokou podporu akademických pracovníků. Z toho důvodu také začal otevřeně kritizovat rovné zastoupení studentů a akademických pracovníků v akademickém senátu fakulty.\n\nVýraznou kritiku sklidila také již před svým nástupem za to, že na funkce proděkanů nominovala mimo jiné externisty, kteří mnohými akademickými pracovníky nebyli vnímáni pozitivně. Podle bývalého děkana Josefa Bejčka jím byl například Karel Marek, který neočekávaně odešel z fakulty, aby se stal prorektorem soukromé školy. Akademický senát návrhy Markéty Selucké na jmenování externích proděkanů zamítl. Na dalším zasedání akademického senátu fakulty předložila Markéta Selucká návrh na jmenování šesti kandidátů z řad stávajících akademiků, které senát již do funkcí proděkanů doporučil.\n\nDo funkce děkanky nastoupila v roce 2015 po odcházející prof. Naděždě Rozehnalové. Také v průběhu svého funkčního období si vysloužila kritiku. Vyčítána jí byla například možnost ohrožení nezávislosti fakulty spoluprací s Energetickým a průmyslovým holdingem, který ovládá Daniel Křetínský, či nedostatečná příprava nové akreditace. Tuto nedostatečnost někteří senátoři spatřovali v tom, že fakulta sice získala akreditaci svých programů na maximální dobu desíti let, avšak bez zásadních změn. Roku 2018 svou funkci děkanky obhajovala a ve volbě se utkala s Filipem Křepelkou a Martinem Škopem. Nezískala však ani jeden hlas členů akademického senátu fakulty.\n\nMarkéta Selucká se věnuje oblasti ochrany spotřebitele, vlastnictví a nájmu bytů. V této oblasti publikovala řadu monografií a článků jak v ČR, tak i v zahraničí. Mezi nejcitovanější publikace patří monografie \"Ochrana spotřebitele v soukromém právu\" (C.H.Beck)\".\" V roce 2018 publikovala monografii Selucká a kol. \"Obchodní podmínky ve vztazích B2C (Leges)\" či Selucká a kol. \"Vlastnictví bytu (Wolters Kluwer).\" V roce 2015 vydalo nakladatelství Wolters Kluwer její spoluatorskou publikaci s Lukášem Hadamčíkem pod názvem \"Nájem bytu a domu po rekodifikaci soukromého práva\". \nPravidelně přispívá do Tourismusrecht Jahrbuch vycházejícím každoročně v Rakousku. Přispívá také do komparativních studií vycházejících v nakladatelství Springer v Německu.\n\n"}
{"id": "1068492", "url": "https://cs.wikipedia.org/wiki?curid=1068492", "title": "Rodonit", "text": "Rodonit\n\nRodonit je minerál patřící do skupiny pyroxenoidů (látky velice podobné pyroxenům). Je typický svou narůžovělou barvou a vzhledem k již obtížnému nalezení je také poměrně vzácný. Extrémně vzácné jsou pak krystaly, které jsou růžovočervené a dorůstají do velikosti až 20 cm. Byl pojmenován v roce 1819 podle Christoph Friedrich Jasche z řeckého slova \"ρόδον = růže\", jenž poukazoval na jeho specifickou barvu.\n\nVznik metamorfní v horninách bohatých na Mn a v metasomaticky přeměněných sedimentech. Tyto horniny zahrnují hlavně skarny a mramory. Dále je možný výskyt na rudních žilách, taktéž velice bohatých Mn, často doprovázen spessartinem a oxidy Mn.\n\nRodonit je typický právě svou barvou a vysokým obsahem manganu. Je středně odolný vůči alteracím a dá se velice dobře indikovat při zkoušce za zvýšené teploty. Snadno se totiž taví a vzniká sklovitá substance, která může být zbarvena. Často dochází k jevu tzv. bodové deformace krystalu a to izomorfní příměsí, kde jsou substituovány atomy Mn za atomy Ca, Mg a Fe, které mohou způsobit mnohdy tmavší až nahnědlé zbarvení rodonitu. \n\nRodonit se brousí jako drahý kámen.\n\n\n"}
{"id": "1068493", "url": "https://cs.wikipedia.org/wiki?curid=1068493", "title": "Bergenie tučnolistá", "text": "Bergenie tučnolistá\n\nBergenie tučnolistá (\"Bergenia crassifolia\") je stálezelená rostlina, která byla zavlečena do české přírody. Tento druh z rodu bergenie je nenáročná bylina pěstovaná pro své široké zdobné listy i mnohočetné květy.\n\nDomovem je v severní Asii, pochází ze sibiřských a severočínských hor, kde roste v listnatých i jehličnatých lesích při březích potoků až do nadmořské výšky 2000 m. Byla již v roce 1760 dovezena do Evropy a začala se pěstovat jako okrasná rostlina. Postupně byla šířena do mnoha zemí, kde zplaňuje do volné přírody, obdobně zdomácněla i v Severní Americe.\n\nStejně je tomu i v České republice, kde je považována za neofyt přechodně zavlékaný a zplaňující. Její výskyt není dosud považován za nebezpečný pro původní českou flóru.\n\nTato houževnatá bylina spolehlivě roste i na málo výživné kamenité půdě. Má sice pak drobnější listy a méně se rozrůstá než ta, která se dostala do výživné a kypré půdy, ale zato lépe kvete. V plném stínu rostliny nekvetou.\n\nVytrvalá rostlina rostoucí z tlustého oddenku. Tlusté listy, které vyrůstají v přízemní růžici, mají dlouhé řapíky a jejich lysé, okrouhlé čepele o průměru 15 až 30 cm jsou obvejčité, u báze někdy mělce vykrojené, často purpurově naběhlé a po okraji jemně vroubkované. V zimě listy neopadávají, ale dostávají bronzově červený nádech.\n\nBezlisté přímé lodyhy jsou vysoké 20 až 30 cm a jen nahoře v květenství jsou větvené. Nesou množství květů sestavených v kompaktních latách dlouhých 5 až 13 cm. Pětičetné květy mají kožovité, asi 4 mm velké zvonkovité kalichy obvejčitého tvaru. Jasně růžově purpurové korunní plátky bývají až 10 mm dlouhé, eliptické či široce vejčité a mají krátký nehtík. Deset tyčinek ve dvou kruzích je asi 4,5 mm dlouhých, vejčitý semeník nese dvě čnělky. Rostliny kvetou od dubna do června, opylovány jsou hmyzem. Plodem je dvoupouzdrá tobolka s drobnými semeny. Ploidie druhu je 2n = 34.\n\nBergenie tučnolistá se v přírodě rozrůstá do blízkého okolí oddenky a na větší vzdálenosti semeny. V zahradnictví je častým způsobem, jak získat nové rostliny, rozdělení matečné rostliny brzy po odkvětu na oddělky po dvou až třech listech a nebo množení oddenkovými řízky sázenými do písčitého substrátu v pařeništích nebo sklenících. Pokud příliš nezáleží na nevyrovnanosti potomstva, používá se i množení semeny, semenáčky začínají kvést druhým rokem po výsadbě.\n\nBergenie tučnolistá se nejčastěji pěstuje jako okrasná trvalka v zahradách, parcích nebo na hřbitovech, osvědčuje se také jako půdokryvná rostlina na vlhčích nebo zastíněných místech, v okolí jezírek nebo potoků. Dobu kvetení lze prodlužovat odstraňováním odkvetlých květenství, brání se tak tvorbě semen. V zemích svého původu se používá i v tradiční medicíně, ze sušených listů se vaří čaje mající za úkol zvyšovat imunitu.\n"}
{"id": "1068495", "url": "https://cs.wikipedia.org/wiki?curid=1068495", "title": "Římskokatolická farnost Sušice", "text": "Římskokatolická farnost Sušice\n\nŘímskokatolická farnost Sušice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPrvní zmínka o Sušici je z roku 1233, kdy zde již stál románský kostelík sv. Václava. Roku 1282 byla zde založena plebánie. Roku 1599 přišli do Sušice bratři kapucíni a postupně si zde vystavěli klášter s kostelem sv. Felixe z Cantalice. V roce 1622 byla sušická farnost povýšena na děkanství, následně v letech 1682–1683 došlo k výstavbě poutní kaple na vrchu \"Stráž\". V roce 1707 postihl město rozsáhlý požár, při kterém se v děkanském kostele sv. Václava propadla klenba a sesuly se kostelní věže. Do roku 1717 byl kostel opraven alespoň do té míry, aby v něm opět mohly být bohoslužby. Zásadní opravy a přestavby se dočkal až v 19. století.\n\nRoku 1950 byl násilně zrušen v rámci tzv. Akce K sušický kapucínský klášter. Klášterní areál pak využívala armáda, což se negativně podepsalo na jeho stavu. Řeholníci se do kláštera vrátili až 16. srpna 1993. Roku 1961 byl zrušen \"sušický vikariát\" (obnoven jako \"sušicko-nepomucký\" roku 1993). V roce 2002 byly opraveny fasády děkanského kostela sv. Václava.\n\nSušice je centrem farního obvodu (kollatury), který kromě farnosti Sušice zahrnuje rovněž ex currendo spravované farnosti Budětice, Dlouhá Ves, Kolinec, Mlázovy, Petrovice u Sušice, Rabí, Svojšice u Sušice (spravuje sušický administrátor), dále Dobrá Voda, Hartmanice, Hůrka, Kašperské Hory, Mouřenec, Prášily, Rejštejn a Srní (spravuje sušický kaplan).\n\n"}
{"id": "1068497", "url": "https://cs.wikipedia.org/wiki?curid=1068497", "title": "Twain (rozcestník)", "text": "Twain (rozcestník)\n\nSlovo Twain má více významů:\n\n\n"}
{"id": "1068498", "url": "https://cs.wikipedia.org/wiki?curid=1068498", "title": "Slovenj Gradec", "text": "Slovenj Gradec\n\nSlovenj Gradec (česky Slovinský Hradec, německy Windischgrätz) je slovinské město ležící na území historického Štýrska, které je dnes součástí statistického regionu Korutanský region. Ve městě žije přibližně 7 500 obyvatel a v blízkém okolí města ve stejnojmenné oblasti dalších 10 000.\n\nSlovinský Hradec nese svůj přídomek \"Slovinský\" v češtině, slovinštině i němčině, aby nedocházelo k záměně se Štýrským Hradcem v Rakousku. Štýrský Hradec je ve slovinštině oproti češtině nazýván jednoduše \"Gradec\", tedy \"Hradec\", z čehož je odvozen i německý název \"Graz\". V němčině se k \"Hradci\" ve Slovinsku nepřipojuje \"Slowenisch\", nýbrž se v tomto případě uchoval přídomek \"Windisch\", což je původní staré německé označení pro Slovany, které se v němčině později vžilo zvláště pro Slovince. V současnosti je však adjektivum \"Wendisch\" archaické a v názvu \"Windischgrätz\" se tak jedná o specifický relikt.\n\nMěsto leží 45 km západně od města Mariboru a 65 km severně od Lublaně, hlavního města Slovinska. Slovinský Hradec byl dřív součástí historického Štýrska. Dnes leží na území tzv. statistické oblasti slovinských Korutan, slovinsky Koroška.\n\nSlovinský Hradec je centrem stejnojmenné městské občiny, slovinského vyššího správního celku zahrnujícího celkem 22 sídel: \"Brda, Gmajna, Golavabuka, Gradišče, Graška Gora, Legen, Mislinjska Dobrava, Pameče, Podgorje, Raduše, Sele, Slovenj Gradec, Spodnji Razbor, Stari trg, Šmartno pri Slovenj Gradcu, Šmiklavž, Tomaška vas, Troblje, Turiška vas, Vodriž, Vrhe, Zgornji Razbor\".\n\nPrvní zmínka o Hradci pochází z roku 1091, kdy byl již součástí staré Štýrské marky. Později byl součástí i následného Štýrského vévodství a to až do roku 1918 do jeho zániku, kdy bylo Štýrsko rozděleno mezi Rakouskou republiku a Království Srbů, Chorvatů a Slovinců.\n\nSlovinský Hradec byl také původním sídlem rodu Windischgrätzů, prvně zmíněných již roku 1220, z nějž o dalších šest století později vzešel i kníže Alfred Windischgrätz, polní maršál, který vedl potlačení bouří v Praze roku 1848.\n\nV roce 1918, kdy se stal Slovinský Hradec součástí společného jihoslávského státu, byla převážná většina místního obyvatelstva germanofonní a Slovinský Hradec tak představoval poměrně významný ostrov němectví v jinak zcela homogenní slovinské oblasti. Německy tehdy mluvilo na 75 % a slovinsky 25 %. Nicméně obcovací řeč přímo nesouvisela s národností a mnoho rodin tak bylo smíšených, podobně jako v případě rodiny významného slovinskohradského rodáka Huga Wolfa. Po I. světové válce však část německy mluvícího obyvatelstva emigrovala do Rakouska a zůstalí obyvatelé byli podrobeni postupné slovenizaci.\n\nBěhem II. světové války bylo město násilně připojeno k Nacistickému Německu, načež byl zahájen tvrdý proces germanizace podobně jako na dalších okupovaných územích. Neněmečtí obyvatelé byli tvrdě postiženi perzekucí, která v několika případech skončila smrtí. V okolí Slovinského Hradce operovaly místní partyzánské jednotky.\n\nPo válce byla absolutní většina původního německy mluvícího obyvatelstva odsunuta do Rakouska, čímž Slovinský Hradec přišel nejenom o velkou část obyvatel, ale i staleté kulturní dědictví. Podobným kulturně-historický šokem prošla i mnohá města v Čechách a na Moravě.\n\nV 50. letech byla zahájena vytrvalá industrializace a Slovinský Hradec se stal politickým a ekonomickým centrem slovinské části Korutan, regionu Koroška. Roku 1994 se pak Slovinský Hradec stal jedním z 11 slovinských měst, jež jsou zároveň občinou, tedy městem s vlastní správní jednotkou.\n\n\n\n"}
{"id": "1068499", "url": "https://cs.wikipedia.org/wiki?curid=1068499", "title": "Římskokatolická farnost Rejštejn", "text": "Římskokatolická farnost Rejštejn\n\nŘímskokatolická farnost Rejštejn je územním společenstvím římských katolíků v rámci sušicko-nepomuckého vikariátu českobudějovické diecéze.\n\nV roce 1570 v Rejštejně byla založena plebánie. Někdy v této době byl postaven kostel sv. Bartoloměje. Plebánie později zanikla, a vesnice byla přifařena ke Kašperským Horám. Obnovena byla 1686 a od roku 1694 jsou zachovány matriky. V letech 1940–1945 byla rejštejnská farnost spravována z Pasova. Po druhé světové válce přestal být do Rejštejna ustanovován sídelní kněz.\n\nFarnost Rejštejn je dnes součástí kollatury farnosti Sušice, odkud je vykonávána její duchovní správa.\n\n"}
{"id": "1068501", "url": "https://cs.wikipedia.org/wiki?curid=1068501", "title": "Bata (OPV-88)", "text": "Bata (OPV-88)\n\nBata (OPV-88) je korveta námořnictva Rovníkové Guiney. Po svém zařazení do služby byla vlajkovou lodí námořnictva. V této roli byla \"Bata\" v červnu 2014 nahrazena fregatou \"Wele Nzas\" (F073).\n\nKonstrukce fregaty byla navržena v ukrajinském Nikojevu, přičemž stavba proběhla s ukrajinskou pomocí v bulharské loděnici MTG Dolphin ve Varně a vystrojení plavidla proběhlo v plovoucím doku loděnice Astilleros de Guinea Ecuatorial (ASABA GE) v přístavu Malabo. Oficiálně byla \"Bata\" stavěna pod jménem \"Reklama\". Do služby plavidlo vstoupilo v lednu 2012.\n\nVýzbroj tvoří jeden 76,2mm kanón AK-176 a dva kanónové komplety blízké obrany AK-630M. Loď na zádi nese přistávací plochu pro vrtulník. Pohonný systém tvoří dva naftové motory Caterpillar C 280.\n"}
{"id": "1068502", "url": "https://cs.wikipedia.org/wiki?curid=1068502", "title": "Isosthenie", "text": "Isosthenie\n\nIsosthenie (slovo je složeno z řeckého \"isos - stejný, podobný\" a \"sthenos - síla\") je stanovisko, značící naprostou vyrovnanost argumentu a protiargumentu. Neexistuje žádné kritérium, které by rozhodlo, který argument je silnější, správnější, pravdivější. Abychom věděli, který argument je blíže k pravdě, museli bychom znát samotnou pravdu. To je však nemožné, protože je dle skeptického hlediska mimo dosah našich poznávacích schopností.\n"}
{"id": "1068503", "url": "https://cs.wikipedia.org/wiki?curid=1068503", "title": "Římskokatolická farnost Kašperské Hory", "text": "Římskokatolická farnost Kašperské Hory\n\nŘímskokatolická farnost Kašperské Hory je územním společenstvím římských katolíků v rámci sušicko-nepomuckého vikariátu českobudějovické diecéze.\n\nRoku 1360 vznikla v Kašperských Horách plebánie. Roku 1790 byl zřízen \"kašperskohorský vikariát\", zrušený pak v roce 1952. Roku 1806 byla farnost povýšena na děkanství a v roce 1930 na arciděkanství. V letech 1940–1945 byla kašperskohorská farnost spravována z Pasova.\nFarnost Kašperské Hory je dnes součástí kolatury farnosti Sušice, odkud je vykonávána její duchovní správa.\n\n"}
{"id": "1068507", "url": "https://cs.wikipedia.org/wiki?curid=1068507", "title": "Václava", "text": "Václava\n\nVáclava je ženské křestní jméno slovanského původu. Jejím protějškem je Václav. Podle českého občanského kalendáře má svátek 28. září.\n\nDomácí podoby: Václavka, Vášenka, Vendula, Váša, Venda, Vaška.\n\n"}
{"id": "1068508", "url": "https://cs.wikipedia.org/wiki?curid=1068508", "title": "Wolffgang Wickhart", "text": "Wolffgang Wickhart\n\nWolffgang Wickhart (* 17. stol. – 1726) byl pražský arcibiskupský nakladatel, vydavatel a tiskař.\n\nByl faktorem pražské Arcibiskupské tiskány v letech 1700-1726. Jako stavovský tiskař působil v Praze v letech 1717-1726.\n\n"}
{"id": "1068509", "url": "https://cs.wikipedia.org/wiki?curid=1068509", "title": "Muni", "text": "Muni\n\nMuni (do roku 2013 muni.cz) s podtitulem měsíčník Masarykovy univerzity je specializovaný zpravodajský časopis o dění na Masarykově univerzitě vydávaný tiskovým odborem rektorátu Masarykovy univerzity. Vychází od roku 2005 v počtu deseti tištěných čísel ročně, přičemž v roce 2016 mělo jedno číslo 20 stran a náklad 6 000 ks.\n\nSoučasným šéfredaktorem časopisu je David Povolný.\n\nK časopisu jsou přidruženy internetové zpravodajské portály \"online.muni.cz\" (on-line verze časopisu) a \"věda.muni.cz\" (zaměřený na popularizaci vědy, od února 2013), několik profilů na sociálních sítích, archiv tištěných čísel ve formátu PDF a aplikace pro iPad.\n\nPrvním šéfredaktorem časopisu byl od vzniku časopisu před lednem 2005 do roku 2006 Václav Štětka, který udal měsíčníku směr. Ve vedení redakce ho v letech 2006–2012 následovala Petra Polčáková. Od roku 2012 je šéfredaktorem David Povolný, který působí v \"Muni\" jako redaktor již od roku 2005. S redakcí spolupracuje i tisková mluvčí Masarykovy univerzity Tereza Fojtová.\n\nV roce 2012 získal časopis v soutěži \"Firemní médium roku\" pořádané Komorou Public Relations mezi firemními magazíny první místo v kategorii tiskovina veřejné a státní správy. Zpravodajský portál \"online.muni.cz\" se ve stejném ročníku v kategorii webové stránky umístil druhý.\n\nPočínaje číslem červen 2016 začala být část obsahu časopisu (texty a fotografie) poskytována pod svobodnou licencí \"Creative Commons Uveďte autora 3.0 Česko\".\n\n\n"}
{"id": "1068511", "url": "https://cs.wikipedia.org/wiki?curid=1068511", "title": "Sestřelení bombardéru City of Savannah 5. března 1945", "text": "Sestřelení bombardéru City of Savannah 5. března 1945\n\nSestřelení bombardéru City of Savannah 5. března 1945 je událost, k níž došlo během třinácté mise amerického bombardéru Lockheed/Vega B-17G-20-VE s/n 42-97542 z 563rd BS, 388th BG, 8th AF, USAAF (~ 563. bombardovací squadrony 388. bombardovací skupiny 8. letecké armády amerického armádního letectva) nad Německem. Na své palubě měl letoun devítičlennou posádku. Po poškození letadla německou protiletadlovou obranou se pilot pokoušel doletět do Polska, na území tehdy osvobozené sovětskou Rudou armádou. To se mu ovšem nepovedlo a s letounem se u Vísky ve Frýdlantském výběžku dnešní České republiky zřítil. Havárii osm letců přežilo, byli ale zajati nacisty a v zajetí zůstali až do konce války.\n\nPřed druhou světovou válkou disponovalo vojenské letectvo Spojených států amerických (\"\", ve zkratce \"USAAC\") bombardéry Martin B-10, které již na počátku třicátých let 20. století technicky zastarávaly. Na jejich náhradu vyhlásilo velení letectva USAAC dne 6. srpna 1934 soutěž, ve které požadovalo vyvinout těžký bombardovací letoun, jenž by mohl plně naložený bombami letět ve výšce tří kilometrů rychlostí 320 km/h po dobu minimálně čtyř hodin. Na výrobě nového letadla ve společnosti Boeing pracovali konstruktéři Edward Curtis Wells a E. Gifford Emery. Ti zkonstruovali stroj, který dostal označení B-17. Od jeho prvního návrhu po premiérový zkušební let, jenž Leslie R. Tower uskutečnil 28. července 1935, neuplynula doba ani jednoho roku. Postupem času prošel bombardér úpravami a modernizacemi, až po verzi B-17G, jíž se vyrobilo 8680 strojů. Mezi nimi též letoun označený 42-97542. Ten společnost Lockheed/Vega dodala 16. prosince 1943 do Denveru. Následně se 11. ledna 1944 přeřadil na základnu u Rochesteru ve Spojeném království a o dva dny později do Langley. Dne 25. ledna 1944 přešel do 482. bombardovací skupiny v Alconbury, následujícího dne k 96. bombardovací skupině v Snettertonu a o další den později (27. ledna 1944) se stal součástí 563. bombardovací squadrony 388. bombardovací skupiny, která sídlila na letecké základně číslo 136 nacházející se u města Knettishall v hrabství Suffolk na jihu Anglie.\n\nDne 5. března 1945 vystartovalo na misi číslo 865 celkem 429 bombardérů a 689 stíhaček. Mířily na německé rafinérie. Primárním cílem náletu měl být závod na syntetická paliva u Ruhlandu. Ovšem s ohledem na nevlídné počasí, které tehdy panovalo, musely zvolit cíle sekundární, jimiž se pro 233 bombardérů B-17 a 369 stíhaček P-51 stalo město Chemnitz s příležitostnými cíli Plavno a Fulda. Dalších 120 bombardovacích letounů B-24 mířilo na ropné rafinérie u Hamburku a 27 stíhaček P-51 mělo za svůj náhradní cíl seřaďovací nádraží u města Kreuztal. Dalších 28 těchto stíhacích strojů letělo na průzkumnou misi a jiných 14 stíhacích letounů P-51 ve společnosti čtyř průzkumných letadel F-5 provádělo fotografickou průzkumnou misi.\n\nSoučástí mise byla také formace letounů B-17G z 563. bombardovací squadrony 388. bombardovací skupiny 8. letecké armády amerického armádního letectva (563rd BS, 388th BG, 8th AF, USAAF). Na pozici Hi-1-2 ve formaci letěl bombardovací letoun B-17G 42-97542 „City of Savannah“. Na své palubě nesl devítičlennou posádku, jíž velel pilot nadporučík Ralph Wade Kittle a dalšími členy byli copilot poručík Jon Edward Rutt, navigátor poručík John Edward Watkins, palubní inženýr technický seržant Lloyd Chester Sanford, radista technický seržant Salvatore Victor Genco, přední střelec štábní seržant Irwin Wolf Boxer, spodní střelec štábní seržant Alexander Raymond Kudla, boční střelec desátník Robert William Jones a zadní střelec štábní seržant Robert Hoyt Warren.\n\nPři náletu na Plavno shodil letoun v 11.06 hodin své bomby na tamní seřaďovací nádraží. Následně však stroj poblíž českého města Kraslice zasáhla střela německé protiletadlové obrany, která jej poškodila a vyřadila dva ze čtyř jeho motorů. V tu chvíli bylo posádce jasné, že s takto poškozeným strojem již na Britské ostrovy nedoletí. Nacházeli se nad nepřátelským územím a tušili, že se letadlo zřítí. Snažili se proto dostat na území obsazené sovětskou armádou, tedy co možná nejdále za válečnou frontu, která se v té době nacházela asi třicet kilometrů od hranic s Polskem. O tomto svém úmyslu zpravil pilot hlášením i další letouny ve formaci. Tu pak následně opustil a letěl k severovýchodu. Aby co možná nejvíce letoun odlehčili, odhodili všechny zbylé bomby připravené na nálet na Chemnitz a zbavili se také zbraňových systémů, které bombardér zatěžovaly. Když přelétávali hory (jiné zdroje tuto událost lokalizují nad Frýdlantsko), zastavil se i třetí motor a letadlo následně začalo pozvolna klesat. Jakmile sklesali až na spodní úroveň mraků, začali členové posádky z letadla postupně vyskakovat. Osmi z nich se podařilo úspěšně dopadnout buď na zem nebo do větví stromů, ale devátému, zadnímu střelci Warrenovi, jenž skákal jako poslední, se již padák kvůli malé výšce nestačil otevřít a dopadl tvrdě do malého pískového lomu na okraji lesa východním směrem od Vísky, kde zahynul. Bombardér bez posádky pak ještě z jihovýchodního směru přeletěl nad Vískou a v 11.25 hodin se zřítil, když u železniční tratě narazil do země a vzňal se.\n\nPro vrak letadla si přijeli vojáci německého Wehrmachtu, kteří jej ve spolupráci se zdejšími četníky rozmontovali, ve Višňové naložili na vlak a po železnici dopravili do Liberce, kde jej zasypali spolu s dalšími letouny v některé z jam u růžodolského letiště.\n\nPolovina přeživších z posádky včetně velitele Kittela se po dopadu schovávala před německými nepřáteli. Útočiště nalezli v jedné z místních stodol, ale po několika hodinách je objevila zdejší německá domobrana se psy a letce zajala. Zbylá čtveřice se schovávala v okolních lesích, avšak po dvou dnech němečtí vojáci dopadli i je. Následně všech osm Němci vyslýchali, mučili a umístili do zajateckých táborů. V nich trpěli hladem a absolvovali též dlouhé pochody při přesunech mezi tábory. Přesto se všichni dočkali konce války a vrátili se zpět do Spojených států amerických. Za svou statečnost v boji získali několikrát i vyznamenání.\n\nTělo posledního, devátého letce, jenž se při seskoku zabil, zaopatřil Rudolf Lorenc, jemuž patřilo pohřebnictví ve Vísce čp. 83. Poté tělo mrtvého pohřbili na hřbitově ve Višňové v těsném sousedství tamější márnice. Po válce přijeli do Višňové pro jeho ostatky Američané. Pro místní to byla velká událost i proto, že mezi vojáky se objevili také černoši, které někteří místní doposavad nikdy neviděli.\n\nNeštěstí se podařilo objasnit až na začátku 21. století, neboť svědci nehody byli buď po druhé světové válce odsunuti, nebo zemřeli. A po roce 1948 navíc nepřála snahám o vyšetření havárie amerického letadla ani tehdejší vládnoucí strana v Československu. Havárie se tak stala nejdéle nevyjasněnou leteckou nehodou druhé světové války na území České republiky.\n\nDne 7. března 2015 byl v 16 hodin – u příležitosti sedmdesátého výročí nehody ve Vísce – odhalen pomník od Karla Kocmana připomínající toto neštěstí. Celý program začal ve 14 hodin mší v kostele Seslání svatého Ducha ve Višňové. Následně se účastníci historickými vozy přesunuli do Vísky k pomníku. Tam došlo k jeho odhalení za účasti zástupce ambasády Spojených států amerických Laurence Hilla, hejtmana Libereckého kraje Martina Půty, frýdlantského starosty Dana Ramzera či starosty Višňové Tomáše Cýruse. Na počest letců z havarovaného bombardéru navíc proletěly nad hlavami shromážděných stíhací letouny JAS-39 Gripen. V místním kulturním domě pak ještě probíhaly odborné přednášky a návštěvníci mohli zhlédnout výstavu modelů letadel.\n\nPomník je situovaný u zdi někdejší továrny „“ tak, aby byl dobře viditelný ze silnice III/0353, která východně od něj vede. Jeho půdorys má tvar letícího bombardéru. Zužující se přístupová cesta k pomníku symbolizuje trup stroje a hranoly, které jsou k němu umístěny v kolmém směru, představují jeho křídla. Okolo pomníku je vysázeno osm tisů (\"Taxus\"), jež představují přeživší členy posádky. Uprostřed je osazen blok ve tvaru trojúhelníku opracovaný z kusu liberecké žuly upomínající na letce, jenž havárii nepřežil. Celý monument stál asi jedno sto tisíc korun českých, na které se složili drobní dárci i dvě regionální firmy.\n\n"}
{"id": "1068513", "url": "https://cs.wikipedia.org/wiki?curid=1068513", "title": "Kristian Bach Bak", "text": "Kristian Bach Bak\n\nKristian Bach Bak známý i jako Kristian Bach Bak Nielsen (* 20. října 1982, Aaskov, Dánsko) je dánský fotbalový obránce, který hraje od roku 2012 v dánském klubu FC Midtjylland.\n\nBak začínal svou profesionální kariéru v dánském klubu FC Midtjylland. V červnu 2010 přestoupil do nizozemského klubu SC Heerenveen, s nímž vyhrál v sezóně 2008/09 nizozemský fotbalový pohár (KNVB beker).\nV létě 2010 se vrátil do FC Midtjylland.\n\nBak odehrál jeden kvalifikační zápas za dánskou reprezentaci do 21 let, bylo to 10. října 2003 proti Bosně a Hercegovině (výhra 3:0).\nV letech 2006–2007 odehrál 6 zápasů za dánský ligový výběr.\n\n"}
{"id": "1068515", "url": "https://cs.wikipedia.org/wiki?curid=1068515", "title": "Erik Sviatchenko", "text": "Erik Sviatchenko\n\nErik Sviatchenko (ukrajinsky Ерік Сергійович Святченко, Erik Serhijovyč Svjatčenko; * 4. října 1991, Viborg, Dánsko) je dánský fotbalový obránce a reprezentant ukrajinského původu, který hraje od roku 2016 v klubu Celtic FC.\n\nErik Sviatchenko zahájil svou profesionální kariéru v dánském klubu FC Midtjylland. V Superligaen debutoval 8. 5. 2009 proti AC Horsens (výhra 3:2).\nV lednu 2016 přestoupil do skotského popředního týmu Celtic FC.\n\nSviatchenko nastupoval za dánské reprezentační výběry U18, U19, U20 a U21.\n\nV A-mužstvu Dánska debutoval 25. 3. 2015 v přátelském utkání v Aarhusu proti reprezentaci USA (výhra 3:2). V kvalifikaci na EURO 2016 ve Francii nastoupil v jednom utkání, 7. 9. 2015 v Jerevanu proti týmu Arménie (remíza 0:0). Dánsko se na evropský šampionát neprobojovalo, vypadlo v baráži s odvěkým rivalem Švédskem.\n\n\n"}
{"id": "1068517", "url": "https://cs.wikipedia.org/wiki?curid=1068517", "title": "Kostel svatého Eligia (Île de la Cité)", "text": "Kostel svatého Eligia (Île de la Cité)\n\nKostel svatého Eligia (fr. \"Église Saint-Éloi\") nebo též kostel barnabitů (\"Église des Barnabites\") byl klášterní kostel v Paříži na ostrově Cité v prostoru dnešního sídla Policejní prefektury v \"Rue de Lutèce\" č. 2. V roce 2013 probíhal archeologický záchranný výzkum kvůli výstavbě nové vstupní haly pro veřejnost, při kterém bylo objeveno několik pozůstatků, některé až z období galo-římské Lutetie.\n\nNejstarší archeologické doklady z prostoru bývalého kostela pocházejí již z 1. století př. n. l. V roce 635 zde svatý Eligius, ministr krále Dagoberta I., založil ženský klášter. Opatství bylo zasvěceno sv. Martialovi z Limoges. V roce 1107 byl klášter přeměněn z ženského na mužský.\n\nKostel byl přestavěn ve 12. století a poté v roce 1632 řádem barnabitů. Jednalo se o část na konci lodě a na začátku chóru, zbytky se dnes nacházejí pod budovami prefektury podél \"Boulevardu du Palais\". Byla odkryta malá, jižní část křížové chodby. Sloužila jako pohřebiště a byly zde objeveny středověké hroby a jeden náhrobní kámen.\n\nBěhem Velké francouzské revoluce byl kostel roku 1791 přeměněn na slévárenskou dílnu. V roce 1858 byl zbořen při přestavbě ostrova Cité baronem Haussmannem. Fasáda z roku 1705 architekta Jeana Sylvaina Cartauda byla v roce 1863 přenesena architektem Victorem Baltardem na dnešní kostel Notre-Dame-des-Blancs-Manteaux.\n\n"}
{"id": "1068529", "url": "https://cs.wikipedia.org/wiki?curid=1068529", "title": "Lykopen", "text": "Lykopen\n\nLykopen je červené rostlinné barvivo s antioxidačním účinkem ze skupiny karotenoidů neobsahujících kyslík. Patří mezi biologicky důležité tetraterpeny (acyklický tetraterpen; vysoce nenasycený uhlovodík s 11 konjugovanými a dvěma izolovanými dvojnými vazbami), je jedním z provitaminů vitamínu A a je schopen absorbovat světlo.\n\nSpojením dvou geranylpyrofosfátů vzniká dvacetiuhlíkatý geranylgeranylpyrofosfát, který se dále přeměňuje v lykopen. Z lykopenu pak vzniká buď alfa-karoten, který se dále přeměňuje na lutein, nebo beta-karoten. Lykopen je chemicky relativně stabilní, takže v potravinách i lidském těle degraduje pomaleji než např. beta-karoten.\n\nK významným zdrojům lykopenu patří: vodní meloun, rajče, posed bílý, šípek růže, červený grapefruit, guava.\n\nLykopen má jako antioxidant ochranný vliv na lidské buňky, tkáně a orgány a přispívá ke „snižování rizika výskytu kardiovaskulárních onemocnění, snižování hladiny cholesterolu v krvi, podpoře imunitního systému a ochraně kůže před negativním vlivem UV záření“.\n\nLykopen také snižuje pravděpodobnost vzniku některých nádorových a degenerativních onemocnění a chrání pleť před stárnutím.\n\n\"Odborníci také uvádějí, že antioxidativní efekt je jedním z pozitivních faktorů, které pomáhají snižovat riziko vzniku onkologických onemocnění. Lykopen je také vhodný jako antioxidant při srdečně cévních onemocněních, kdy se podílí na ochraně endotelu. Pomáhá také zlepšovat funkci prostaty. Je ovšem důležité vědět, že vědci zjistili, že u kuřáků pozitivní vliv konzumace lykopenu mizí.\" Celostnimedicina.cz\n\nZejména díky obsahu lykopenu je možné rajčata, rajčatový džus či protlak využívat v prevenci a léčbě řady onemocnění a kosmetických problémů. Optimální denní dávku lykopenu však získáme až konzumací 12 kusů dobře zralých rajčat, takže v některých případech je možné doporučit kombinaci rajčat (či džusu a jiných rajčatových produktů) s lykopenem z lékárny.\n\nLykopen působí synergicky s vitamínem C, takže je velmi vhodné při preventivním či terapeutickém využití lykopenu či rajčat doplňovat i tento vitamín.\n\nDoporučená denní dávka se pohybuje pro různé účely mezi 10 a 300 miligramy, prodávané kapsle obsahují nejčastěji 10 nebo 167 miligramů lykopenu.\n\nVe zralých červených rajčatech je ho obvykle 30-75 mg/kg.\n\nObvyklá léčebná denní dávka je 2-3x denně 2-3 dcl rajské šťávy nebo jednou až 2× denně 167 miligramů lykopenu.\n\nPro farmaceutické účely se používají speciálně šlechtěná rajčata s vyšším obsahem lykopenu.\nZavářením ovoce a zeleniny s obsahem lykopenu se jeho obsah podstatně nesnižuje. Tepelnou úpravou rajčat naopak obsah využitelného lykopenu v pokrmech stoupá.\n\n\n"}
{"id": "1068531", "url": "https://cs.wikipedia.org/wiki?curid=1068531", "title": "Ondřej Mihálik", "text": "Ondřej Mihálik\n\nOndřej Mihálik (* 2. dubna 1997) je český fotbalový útočník hrající za klub AZ Alkmaar\n\nJeho otec Štefan Mihálik byl také fotbalista.\n\nS fotbalem začínal stejně jako jeho otec v Janově nad Nisou, ale pak přešel do Jablonce. V 1. české lize debutoval 13. 9. 2014 proti 1. FK Příbram (výhra 4:1). Dne 25.1.2018 přestoupil do týmu AZ Alkmaar hrající nejvyšší holandskou soutěž.\n\nNastupoval za české reprezentace U16 a U17.\nStal se kapitánem české reprezentace do 18 let, s ní na Memoriálu Václava Ježka obsadil 3. místo. Ondřej Mihálik se stal nejlepším střelcem turnaje.\n\n"}
{"id": "1068532", "url": "https://cs.wikipedia.org/wiki?curid=1068532", "title": "Jan Křtitel Antonín Boháč", "text": "Jan Křtitel Antonín Boháč\n\nJan Křtitel Antonín Boháč (14. června 1724, Žinkovy – 16. října 1768, Praha) byl český lékař a přírodovědec, průkopník v oblasti použití elektřiny v medicíně. Byl děkanem lékařské fakulty Univerzity Karlovy.\n\nNarodil se roku 1724 v Žinkovech jako prvorozený syn Bartoloměje Antonína Boháče, správce zdejšího panství hraběte Františka Václava Wrtby. Zde navštěvoval triviální školu a poté pokračoval na jezuitské koleji v pražském Klementinu. Následně pokračoval ve studiu na pražské univerzitě, kde vystudoval filozofii a lékařství. V letech 1746–1747 podnikl studijní cestu po Evropě za dalším vzděláním. Navštívil Benátky, Padovu a následně Montpellier a Paříž. Odtud ještě krátce navštívil několik univerzit v Německu. V roce 1751 dokončil studia a o dva roky později již působil v Praze jako mimořádný profesor lékařství. V roce 1752 se setkal ve Vídni s osobním lékařem císařovny Marie Terezie G. van Swietenem a ve svých 28 letech byl jmenován mimořádným univerzitním profesorem přírodopisu. V roce 1756 odešel se svou rodinou na jih do Itálie, kde se věnoval zoologickému studiu. Po návratu do Prahy vydal roku 1761 v Drážďanech výsledky svých studií v latinsky psaném spise \"\"O některých mořských živočiších a jejich vlastnostech, vzdělancům dosud neznámých anebo málo známých\"\". Později se stal děkanem pražské lékařské fakulty, později i rektorem Univerzity Karlovy. Byl členem bavorské Akademie věd a roku 1762 byl zvolen členem londýnské Královské společnosti, a to za svoji práci o třídění živočišných druhů. V říjnu roku 1768 při sběru přírodnin Boháč promoknul a následně těžce onemocněl. Nechal se převést do Prahy kde 16. října na zápal plic zemřel.\n\n\n\n"}
{"id": "1068535", "url": "https://cs.wikipedia.org/wiki?curid=1068535", "title": "Newag Dragon", "text": "Newag Dragon\n\nNewag Dragon je rodina šestinápravových lokomotiv polského výrobce Newag Gliwice vyráběných od roku 2009. Z nabízených modifikací jsou v roce 2015 v provozu zatím pouze elektrické stejnosměrné lokomotivy.\n\nLokomotiva vznikla jako společný projekt opravce lokomotivy Zakłady Naprawcze Lokomotyw Elektrycznych (ZNLE) (pozdější Newag Gliwice) ve spolupráci s Instytutem Elektrotechniki Warszawa a projekční kanceláří EC Engineering. Lokomotiva vznikla jako odpověď na specifické polské podmínky, kde dopravci preferují těžké vlaky, pro které je šestinápravová lokomotiva vhodnější než v západní Evropě běžnější čtyřnápravové lokomotivy (např. Siemens EuroSprinter či Bombardier TRAXX).\n\nPrototypový stroj typu E6ACT byl veřejnosti představen na gdaňském veletrhu Trako v říjnu 2009. Lokomotiva byla v Polsku schválena 30. prosince 2010 a 14. ledna 2011 zahájila zkušební provoz u dopravce STK.\n\nBěhem veletrhu Trako v roce 2011 byl podepsán kontrakt na dodávku čtyř kusů lokomotiv E6ACT pro dopravce STK. První kus převzal STK v roce 2012 a jednalo se o prototypový stroj E6ACT-001, který byl již v STK dříve provozován. Zbývající tři kusy (E6ACT-002 až 004) byly předány v zimě 2014. Na veletrhu InnoTrans 2012 podepsal Lotos Kolej smlouvu na dodávku pěti kusů téhož typu (E6ACT-005 až 009), které byly dodány v průběhu roku 2014.\n\nDalší objednávka pak přišla v únoru 2015 od společnosti Freightliner PL, který si ve formě leasingu pořídí pět lokomotiv typu E6DCF-DP vybavené pomocným spalovacím motorem. Termínem dodání je rok 2016.\n\nVýrobce nabízí tyto lokomotivy ve třech elektrických verzích (DC - stejnosměrná 3 kV DC; AC - dvoufrekvenční 15 kV 16,7 Hz AC + 25 kV 25 Hz AC; MS - vícesystémová 3 kV DC + 15 kV 16,7 Hz AC + 25 kV 25 Hz AC) o výkonu cca 5 MW, dále pak je nabízena dieselová verze s výkonem 2,3 MW. Elektrické lokomotivy pak mohou být na přání zákazníka vybaveny také pomocným spalovacím motorem (verze Dual Power) nebo mohou mít rozjezdovou tažnou sílu zvýšenu ze standardních 374 kN na 450 kN (verze MaxLoad). Zatím (do roku 2015) byla výrobcem dodána pouze verze DC s původním označením E6ACT.\n\nLokomotiva Dragon E6ACT je šestinápravová elektrická lokomotiva s uspořádáním pojezdu Co’Co’ určená pro provoz na tratích elektrizovaných systémem 3 kV DC. Maximální rychlost lokomotivy je 120 km/h (i když konstrukčně vyhovuje pro rychlost 140 km/h), celková hmotnost činí v závislosti na vybavení 110 až 120 tun. Lokomotiva vybavena trakční výzbroji na bázi IGBT a její pohon zajišťuje šestice trakčních motorů s celkovým trvalým výkonem 4980 kW. Výkonové parametry umožňují lokomotivě táhnout vlak o hmotnosti až 3200 tun na trati bez stoupání až rychlostí 115 km/h. Typ E6DCF-DP má podobné parametry jako E6ACT, ale je navíc vybaven pomocným spalovacím motorem o 540 kW.\n"}
{"id": "1068536", "url": "https://cs.wikipedia.org/wiki?curid=1068536", "title": "Tim Janssen", "text": "Tim Janssen\n\nTim Wilhelmus Janssen (* 6. března 1986, Eindhoven, Nizozemsko) je nizozemský fotbalový útočník, od ledna 2015 bez angažmá.\nMimo Nizozemsko působil v Dánsku.\n\nJanssen debutoval v profesionálním fotbale v sezóně 2004/05 v dresu FC Zwolle, kde byl na hostování z PSV Eindhoven.\n\nTim Janssen byl členem nizozemského mládežnického výběru U21. Zúčastnil se domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě.\n\n"}
{"id": "1068537", "url": "https://cs.wikipedia.org/wiki?curid=1068537", "title": "Živijó", "text": "Živijó\n\nŽivijó je popěvek, který se pronáší před přípitkem jako blahopřání tomu, kdo slaví narozeniny. Do češtiny (a také slovenštiny) se dostal ze srbochorvatštiny po první světové válce díky československým legionářům.\n\n\"Mnoga ljeta, zdravi byli, mnogaljeta, živijó. \nmnogaljeta zdravi žili, mnogaljeta\nživijó, živijó, živijó, živijó\" \n\n"}
{"id": "1068541", "url": "https://cs.wikipedia.org/wiki?curid=1068541", "title": "Josef Frydrych", "text": "Josef Frydrych\n\nJosef Frydrych (* 19. prosince 1946) je bývalý český fotbalista, záložník.\n\nV československé lize hrál za LIAZ Jablonec a Slavii Praha. Nastoupil v 70 ligových utkáních a dal 5 gólů. V Poháru UEFA nastoupil v 1 utkání. Ve druhé nejvyšší soutěži hrál i za UD Příbram a Dynamo České Budějovice.\n\n\n"}
{"id": "1068544", "url": "https://cs.wikipedia.org/wiki?curid=1068544", "title": "Marián Černický", "text": "Marián Černický\n\nMarián Černický (* 23. března 1953) je bývalý slovenský fotbalista, záložník.\n\nV československé lize hrál za Lokomotívu Košice. Vítěz Slovenského poháru a finalista Československého poháru 1977. Ve švýcarské lize hrál za FC Sion, nastoupil ve 108 utkáních a dal 19 ligových gólů. V Poháru vítězů pohárů nastoupil za FC Sion ve 4 utkáních.\n\n"}
{"id": "1068546", "url": "https://cs.wikipedia.org/wiki?curid=1068546", "title": "Transmetropolitan", "text": "Transmetropolitan\n\nTransmetropolitan je kyberpunková komiksová série. Warren Ellis se postaral o text a Darick Robertson o grafickou podobu. Transmetropolitan byl původně vydáván dceřinou společností DC Comics-Helix, nicméně asi po roce její existence byl Helix zrušen a až do dnešní doby spadá komiks pod dceřinou společnost Vertigo.\n\nTransmetropolitan vypráví příběhy gonzo žurnalisty Spidera Jerusalema. Sám komiks odkazuje skrze hlavní postavu k otci tohoto druhu žurnalizmu, Hunteru S Thompsonovi. \n\nSpider a jeho zkažené společnice se snaží nezpůsobit větší dystopii v tak dost chaotické metropoli, a zároveň bojovat s korupcí ve vládě, slávou a sílou, kterou skrze články v novinách nabývají.\nMěsíčník začal vycházet v červenci 1997 a poslední díl vyšel v září 2002. Později byla celá série přetištěna do deseti knih. Desátý díl obsahuje speciály, Nenávidím to tu a Města Hnus, ilustrované různými umělci.\n\nAutor Warren Ellis je velice aktivní a snaží se své fanoušky bavit a udržovat jejich zájem. Na jeho oficiální stránce se můžete přihlásit k odběru jeho týdenníku Orbital Operations.\n"}
{"id": "1068547", "url": "https://cs.wikipedia.org/wiki?curid=1068547", "title": "Megacerops", "text": "Megacerops\n\nMegacerops je rod vyhynulého lichokopytníka z čeledi brontotheriidae, což je vyhynulá skupina lichokopytníků příbuzná koňům a podobná nosorožcům. Megacerops žil v Severní Americe během pozdního Eocénu.\n\nVšechny druhy měly párové tupé rohy na čenichu (délka rohů byla různá u jednotlivých druhů) a u všech druhé měl samec větší rohy než samice. Megacerops byl veliký živočich, na výšku měřil 2,5 metru a dlouhý byl 5 metrů. Odhadovaná hmotnost je 3,3 tuny. Megacerops byl tedy větší než jakýkoliv dnešní nosorožec. Svou velikostí se podobá slonu pralesnímu a ze současných suchozemských živočichů ho velikostí překonává jen slon indický a slon africký. Tvar zubů naznačuje, že preferoval měkkou vegetaci jako stonky a listy. Jako všichni jeho příbuzní měl malý mozek.\n\nNa kostře dospělého samce byla nalezena částečně zahojená zlomenina žeber, což podporuje teorii, že samci spolu pomocí rohů bojovali. Toto zranění způsobil jiný samec, při boji, protože dospělý Megacerops byl dostatečně velký, než aby si na něj mohl troufnout nějaký predátor. Své rohy možná používali pro svou ochranu a pro ochranu mláďat před creodonty a nimravidy.\n\nFosílie Megaceropse byly objeveny na severu Velkých plání. Mnoho pozůstatků bylo nalezeno v Jižní Dakotě a Nebrasce. V minulosti našli exempláře odkryté dešti Indiáni. Indiáni si mysleli, že tito živočichové vyvolávají bouři, proto se tento živočich jmenuje Megacerops, což v překladu znamená hromový kůň. Mnoho fosílií vzniklo tak, že Megaceropsové ve stádě zahynuli při sopečné erupci ve Skalnatých horách. Megacerops byl pojmenován roku 1870. Později bylo objeveno mnoho rodů z čeledě brontotheriidae, přičemž u rodů Menodus, Brontotherium, Brontops, Menops, Ateleodon, a Oreinotherium bylo zjištěno, že zřejmě patří do rodu Megacerops.\n\n"}
{"id": "1068548", "url": "https://cs.wikipedia.org/wiki?curid=1068548", "title": "Josef Houdek", "text": "Josef Houdek\n\nJosef Houdek (* 16. srpna 1953) je bývalý český fotbalista, útočník.\n\nV československé lize hrál za Spartu Praha. V Poháru vítězů pohárů nastoupil za Spartu v roce 1976 v utkání proti MTK Budapešť. Ve druhé nejvyšší soutěži hrál za DP Xaverov.\n\n\n"}
{"id": "1068553", "url": "https://cs.wikipedia.org/wiki?curid=1068553", "title": "Ciudadanos", "text": "Ciudadanos\n\n byla založena v Katalánsku v roce 2006 v reakci na manifest katalánských osobností (mezi nimi například byli Albert Boadella, Félix de Azúa a Arcadi Espada), ve kterém volali po straně, která by reflektovala skutečné problémy a nebyla tak radikální jako tehdejší katalánská vláda. Strana tak vznikal na platformě občanského hnutí Ciutadans de Catalunya (CC), která byla založena již v roce 2005. Roku 2006 byl na ústavovacím sjezdu do čela strany zvolen tehdy dvacetisedmiletý právník Albert Rivera.\n\nV katalánských volbách roku 2006 strana získala tři mandáty (89 840 hlasů, 3 %). V roce 2010 získali rovněž 3 mandáty (106 154 hlasů, 3,4 %). V předčasných volbách 2012 získali již 9 mandátů (274 925 hlasů, 7,6 %). Většina hlasů byla získána v Barceloně. Od roku 2006 tak jako šestá nejsilnější strana Katalánska jsou v opozici.\n\nOd roku 2013 začala být strana aktivní i mimo Katalánsko. Do celonárodní politiky vstoupila manifestem \"\". Ve volbách do Evropského parlamentu konaných v roce 2014 získali 2 mandáty (497 146 hlasů, 3,16 %).\n\nOd začátku roku 2015 zaznamenávají v celonárodním měřítku ohromný boom, alespoň podle průzkumů. V březnu byla dokonce čtvrtou nejsilnější stranou s potenciálním ziskem 18,4 % hlasů. V březnu 2015 získali také 9 mandátů v parlamentu Andalusie. V květnu 2015 se konaly volby do ostatních regionálních parlamentů a shromáždění, a také volby do zastupitelstev obcí. V komunálních volbách se Ciudadanos umístili na třetím místě se ziskem 1 461 258 hlasů (6,55 %) a 1 527 mandátů. V regionálních volbách se umístili na čtvrtém místě se ziskem 76 mandátů.\n\nV parlamentních volbách z prosince 2015 skončili na čtvrtém místě se ziskem 13,94 % hlasů a 40 mandáty. Po předčasných volbách z června 2016 si pohoršili, když získali 13,05 % hlasů a 32 mandátů.\n\nV progaramu nabízí liberální řešení s důrazem na sociální témata. Současně odmítají nacionalismus. Strana se staví proti radikálním návrhům katalánské vlády, která například chce zákaz užívání španělštiny a jako jediný úřední jazyk zavést katalánštinu. Ciudadanos chtějí rovné užití španělštiny a katalánštiny.\n"}
{"id": "1068557", "url": "https://cs.wikipedia.org/wiki?curid=1068557", "title": "Calvin Jong-a-Pin", "text": "Calvin Jong-a-Pin\n\nCalvin Ray Jong-a-Pin (* 18. července 1986, Amsterdam, Nizozemsko) je nizozemský fotbalový obránce surinamského původu, od roku 2011 hráč japonského klubu Shimizu S-Pulse. Někteří jeho předci pocházeli z Číny.\n\nJong-a-Pin debutoval v profesionálním fotbale v sezóně 2005/06 v dresu FC Volendam. V letech 2006–2011 hrál v SC Heerenveen, s týmem vyhrál v ročníku 2008/09 nizozemský fotbalový pohár. Sezónu 2009/10 strávil na hostování v arnhemském Vitesse. V srpnu 2011 posílil japonský klub Shimizu S-Pulse.\n\nCalvin Jong-a-Pin byl členem nizozemského mládežnického výběru U21. Zúčastnil se domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě.\n\nS reprezentací do 23 let si zahrál také na Letních olympijských hrách 2008 v Číně, kde byli Nizozemci vyřazeni ve čtvrtfinále Argentinou po výsledku 1:2 po prodloužení.\n\n"}
{"id": "1068558", "url": "https://cs.wikipedia.org/wiki?curid=1068558", "title": "Louis Pilot", "text": "Louis Pilot\n\nLouis Pilot (11. listopadu 1940, Esch-sur-Alzette – 16. dubna 2016) byl lucemburský fotbalista.\n\nZačínal v klubu CS Fola Esch, v jeho dresu se stal v roce 1960 nejlepším střelcem Nationaldivisioun. O rok později přestoupil do belgického prvoligového týmu Standard Lutych, s nímž se stal čtyřnásobným mistrem země (1963, 1969, 1970 a 1971) a dvojnásobným vítězem poháru (1966 a 1967). S klubem také zažil účast ve čtvrtfinále PMEZ 1970 (vstřelil úvodní gól osmifinálového zápasu, v němž Standard vyhrál na půdě Realu Madrid 3:2) a PMEZ 1972 i semifinále PVP 1967.\n\nS lucemburskou reprezentací zažil historický postup do čtvrtfinále ME 1964, kde skóroval v úvodním zápase proti Dánsku, který skončil 3:3. Byl také se třemi brankami nejlepším lucemburským střelcem Kvalifikace na Mistrovství světa ve fotbale 1966 (UEFA), v níž však jeho tým skončil poslední ve skupině bez jediného bodu.\n\nByl zvolen lucemburským fotbalistou roku v letech 1966, 1970, 1971 a 1972, v letech 1968 a 1969 byl vyhlášen lucemburským sportovcem roku (do první desítky se dostal nepřetržitě v letech 1963 až 1974). Je historicky nejlepším Lucemburčanem v novinářské anketě o Zlatý míč: v roce 1967 získal jeden hlas a dělené 27. místo, v roce 1968 jeden hlas a dělené 24. místo, v roce 1969 dva hlasy a dělil se o 18. místo (mj. s Andrejem Kvašňákem). Kromě něho v anketě bodovali jen Robby Langers v roce 1989 a Guy Hellers (také hráč Lutychu) v roce 1991. Lucemburská fotbalová federace ho roku 2004 vybrala jako nejlepšího hráče země v druhé polovině 20. století na seznam UEFA Jubilee 52 Golden Players.\n\n"}
{"id": "1068562", "url": "https://cs.wikipedia.org/wiki?curid=1068562", "title": "Strašnický zámeček", "text": "Strašnický zámeček\n\nStrašnický zámeček, někdy též \"stará strašnická škola\", je novorenesanční budova s věžičkou z roku 1877. Stojí na adrese V Zátočce 1, Praha 10-Strašnice.\n\nZámeček byl postaven místními obyvateli v roce 1877 podle projektu E. Brabce. Do roku 1909, kdy byla postavena nová škola v secesním slohu, plnil zámeček funkci školy, nejstarší ve Strašnicích. Vedle samotného zámečku zde ještě stával poměrně rozsáhlý komplex budov zvaný \"pavilony\", který také sloužil pro potřeby vzdělávání žáků prvních až osmých ročníků. Na ně směrem k Solidaritě navazovaly rozsáhlé louky a různé neobhospodařované porosty.\n\nPo komunistickém převratu, od roku 1950, v zámečku bylo oddělení SNB. V soušasné době zde sídlí místní služebna policie ČR.\n\nV blízkosti školy se nachází:\n\n"}
{"id": "1068564", "url": "https://cs.wikipedia.org/wiki?curid=1068564", "title": "Denisa Hejlová", "text": "Denisa Hejlová\n\nDenisa Hejlová, rozená Kollmannová (* 1979) je česká vědkyně a PR manažerka a konzultantka v oblasti komunikace. Působí jako vedoucí katedry Marketingové komunikace a public relations na FSV UK.\n\nV letech 1997–2008 vystudovala obor Mediální studia na Fakultě sociálních věd Univerzity Karlovy, kde získala titul Ph.D.. V letech 2005–2006 absolvovala roční stipendijní pobyt na Tokyo University of Foreign Studies. Absolvovala řadu pobytů na významných univerzitách, například na Kolumbijské univerzitě v New Yorku a Waseda v Tokiu.\n\nV období od července 2009 do března 2010 působila jako proděkanka pro PR na FSV UK. Pracuje rovněž jako PR manažerka a konzultantka v oblasti komunikace.\n\nV únoru 2011 se stala vedoucí katedry Marketingové komunikace a public relations na Univerzitě Karlově v Praze, Fakultě sociálních věd. V roce 2018 získala ocenění za celoživotní přínos oboru od Asociace PR agentur. \n\nSpecializuje se na strategickou komunikaci, public relations a public affairs\n\nV roce 2012 vydala knihu o vývoji českého politického PR s názvem Zveřejněné soukromí. Pravidelně publikuje v zahraničních odborných časopisech a podílí se na mezinárodním výzkumu public relations.\n\nRoku 2012 spoluzaložila internetový projekt Markething. V roce 2015 vydala odbornou monografii Public relations, která shrnuje teorii, historii a současnou praxi oboru a vychází z jejích vlastních výzkumů. \n\n"}
{"id": "1068573", "url": "https://cs.wikipedia.org/wiki?curid=1068573", "title": "Římskokatolická farnost Kolinec", "text": "Římskokatolická farnost Kolinec\n\nŘímskokatolická farnost Kolinec je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie byla v Kolinci zřízena v roce 1391 při starším, původně románském kostelíku, který byl postaven již začátkem 13. století. Od roku 1644 jsou vedeny matriky. Teprve od tohoto roku existují ucelenější zprávy o duchovních správcích kolinecké farnosti. V roce 1727 byl farní kostel zásadně přestavován. Od roku 1836 začala být vedena tehdejším farářem Františkem Vrbou farní kronika. Do 20. let 20. století býval v Kolinci mimo faráře také kaplan. V roce 1950 byly nuceně uzavřeny farní matriky a jejich další vedení převzala místní státní samospráva.\nOd 90. let 20. století přestal být do Kolince ustanovován sídelní duchovní správce. Farnost Kolinec je dnes součástí kollatury farnosti Sušice, odkud je vykonávána její duchovní správa.\n\n"}
{"id": "1068575", "url": "https://cs.wikipedia.org/wiki?curid=1068575", "title": "Turón", "text": "Turón\n\nTuron (ve filipínské španělštině \"turón de banana\" či \"turón plátano\", v tagalštině \"lumpiyang saging\") jsou smažené banánové rolky. Je to typický velmi oblíbený filipínský dezert. Tenké banánové plátky (nejlépe banány Saba) jsou společně s plátkem plodu chlebovníku obaleny v hnědém cukru a osmaženy na oleji. Jako náplň se používají také sladké brambory, mango, kokos či sýr čedar. Turon obvykle prodáván ve stáncích podél silnic spolu s banány Que.\n\n\n"}
{"id": "1068576", "url": "https://cs.wikipedia.org/wiki?curid=1068576", "title": "Pasivní rezistence", "text": "Pasivní rezistence\n\nPasivní rezistence (neboli pasivní odpor) je politický termín vyjadřující způsob obrany zvolených cílů bez použití zbraní. K dosažení vytčených cílů se tak používá pasivní forma odporu, mezi kterou se řadí stávky, bojkot, odmítání spolupráce či omezení práce na nejnižší možnou míru. Cíl agrese má pak být pro útočníka tak neatraktivní, že se agresor vzdá, nebo již obsazené území opustí, neboť náklady na údržbu tohoto území jsou vysoké. Mezi další případy pasivní rezistence patří též pomalá práce nebo přesné dodržování předpisů.\n\nV dějinách českých zemí se pasivní rezistence objevila za doby rakousko-uherské monarchie. Tehdy tímto způsobem reagovaly české politické strany proti nedokonalému federalismu, kdy české země nedostaly svá plná práva a politické zastoupení na úrovni stejné jako země koruny uherské. Na základě této události se česká politická scéna rozdělila na konzervativní staročechy, zastánce pasivní rezistence (František Palacký, František Ladislav Rieger), a liberální mladočechy (Julius Grégr, Karel Sladkovský).\n\nJistým druhem pasivní rezistence byl i postoj k práci za protektorátu, kdy platilo nepsané jinotajné heslo PP (Pracuj pomalu), čímž mělo být mařeno německé válečné úsilí.\n"}
{"id": "1068577", "url": "https://cs.wikipedia.org/wiki?curid=1068577", "title": "Celestino Leonardi", "text": "Celestino Leonardi\n\nCelestino Leonardi, německy Cölestin Leonardi (8. července 1811 Daone – 11. září 1888 Innsbruck), byl rakouský právník a politik italské národnosti z Tyrolska, v 2. polovině 19. století poslanec Říšské rady.\n\nNarodil se v jižním Tyrolsku. V mládí osiřel a vychovával ho strýc, který byl farářem. Vystudoval gymnázium a filozofii a práva v Roveretu, Veroně a Innsbrucku. V roce 1835 získal titul doktora práv. Složil s vynikajícími výsledky soudcovské i advokátní zkoušky. V roce 1836 nastoupil jako auskultant k městskému a zemskému soudu v Innsbrucku. Od roku 1845 byl protokolistou u apelačního soudu v Innsbrucku. V letech 1836–1849 vyučoval právo na Innsbrucké univerzitě pro tamní italské studenty. Od roku 1850 působil coby soudní rada v Trentu. V roce 1855 se stal radou vrchního zemského soudu v Innsbrucku.\n\nByl aktivní i politicky. V roce 1864 byl zvolen na Tyrolský zemský sněm za kurii obchodních a živnostenských komor, obvod Innsbruck a stal se i členem zemského výboru. Uspěl i v zemských volbách v lednu 1867, nyní za kurii venkovských obcí v etnicky italském obvodu Condino, Stenico a Tione di Trento. Opět byl zvolen i do zemského výboru. Po delší dobu zasedal v zemské komisi pro personální otázky smíšených okresních úřadů. Zemský sněm ho roku 1867 zvolil i do Říšské rady (tehdy ještě volené nepřímo), za kurii venkovských obcí v Tyrolsku.\n"}
{"id": "1068579", "url": "https://cs.wikipedia.org/wiki?curid=1068579", "title": "Africké muzeum Dr. Emila Holuba", "text": "Africké muzeum Dr. Emila Holuba\n\nAfrické muzeum Dr. Emila Holuba je muzeum věnované českému cestovateli po Africe Dr. Emilu Holubovi. Muzeum bylo otevřeno pod názvem Památník Dr. Emila Holuba 30. dubna 1966. Expozici navštívilo přes 1 340 000 návštěvníků. V muzeu lze najít funkční model Viktoriiných vodopádů a venkovní africké vesnice s audiovizuální projekcí.\n\nV roce 2012 bylo muzeum znovuotevřeno po rekonstrukci. Autorem návrhu nové expozice je architekt David Vávra.\n\n"}
{"id": "1068584", "url": "https://cs.wikipedia.org/wiki?curid=1068584", "title": "Hydraulický tkací stroj", "text": "Hydraulický tkací stroj\n\nHydraulický tkací stroj (; ) je stroj se systémem zanášení útku s pomocí vodního paprsku. \n\nFunkce zařízení k zanášení útku a k sušení hotové tkaniny je schematicky znázorněna na nákresu:\n\nÚtková nit se odebírá z cívky (\"1\"), délka niti odměřená ústrojím \"2\" a \"3\" se vede do dávkovače (\"4\" a \"5\"), který ji podává do trysky (\"7\"). Do trysky se zároveň vstřikuje z čerpadla (\"6\") pod tlakem 0,5–1,5 kg/cm na každý prohoz útku 0,5–2,5 ml vody. Z hotové tkaniny se odstraňuje vlhkost odsáváním (\"8\") a sušením horkým vzduchem (\"9\"). \n\nHydraulické stroje se vyrábějí v pracovní šíři do 230 cm, jejich výkon může dosáhnout až 2300 metrů útku za minutu, spotřeba vody se kalkuluje 40 l/hod., spotřeba energie na zanášení útku je nižší, než u jiných systémů tkaní.\n\nStroje mají klidný chod, obsluha je poměrně jednoduchá, u lehčích a středně těžkých tkanin se na nich dá dosáhnout velmi dobré jakosti výrobků. Podstatná nevýhoda systému je v tom, že se na hydraulických strojích mohou racionálně zpracovávat jen příze ze syntetických filamentů. \n\nVladimír Svatý, vynálezce systému zanášení útku vodním paprskem, nechal patentovat hydraulický stroj v roce 1950. První stroje (s pracovní šířkou 104 cm a výkonem cca 800 metrů útku za minutu) se vyráběly ve Zlíně a první provoz tkalcovny tohoto druhu na světě byl se 150 stroji otevřen v roce 1955 v Semilech. Licence na použití patentu byly brzy nato prodány do Asie. Japonské licenční stroje běžely v roce 1972 s výkonem 1200 m/min. a asi od roku 1995 se dosahuje výkonu do 2300 m/min. \n\nKoncem 20. století bylo ve světě instalováno 140 000 hydraulických strojů (více než 95 % v Asii) tj. cca 1/10 celkové kapacity tkalcoven. \nV roce 2013 se podílely hydraulické stroje na celkové světové kapacitě 1,3 milionu bezčlunkových tkacích strojů asi 1/3, takže podíl tkanin s útkem zanášeným vodním paprskem dosáhl ve světě zhruba 20 %. \n"}
{"id": "1068586", "url": "https://cs.wikipedia.org/wiki?curid=1068586", "title": "Vladimír Svatý", "text": "Vladimír Svatý\n\nVladimír Svatý (1919–1986) byl vynálezce v oboru textilního strojírenství.\n\nPo maturitě na gymnáziu v Nové Pace v roce 1938 byl zaměstnán v rodinné tkalcovně v Roztokách, kterou po smrti otce (1944) vedl až do znárodnění v roce 1948. Zabýval se už od mládí zlepšováním techniky tkaní, v roce 1947 podal první návrh patentu na tryskový tkací stroj. Po roce 1948 přešel do tehdejšího národního podniku Nopaka a v roce 1951 se dostal do libereckého \"Výzkumného ústavu textilních strojů\", kde působil až do konce života. \n\nZ roku 1950 pochází vynález hydraulického tkacího stroje, jehož jedinečnost a spojení se jménem Vladimír Svatý byly od samého počátku bezvýhradně uznávány v odborném světě.\nO jeho praktickém uplatnění svědčí např. skutečnost, že se ve druhé dekádě 21. století ve světě vyrábí asi pětina tkanin na hydraulických strojích, jejichž konstrukce je odvozena z patentu Vladimíra Svatého. \nSvatý podal celkem 139 přihlášek vynálezů, téměř na všechny mu byla udělena autorská osvědčení. Vynálezy se týkaly zejména zlepšení na pneumatických a skřipcových tkacích strojích. Na jejich vývoji se většinou účastnili jeho kolegové a spolupracovníci, těch bylo časem až 30.\n\nV roce 1981 vydal spolu s \"Oldřichem Talaváškem\" v USA odbornou knihu \"Shuttleless Weaving Machines\".\n\nZa svoji činnost byl vyznamenán v roce 1953 státní cenou a v roce 1968 získal akademickou hodnost kandidáta věd (CSc), tehdejší režim ho však pro jeho „buržoazní původ“ často poškozoval a šikanoval. Svatý se musel vzdát finančních nároků za své patenty ve prospěch státních podniků za symbolickou cenu jedné koruny (zatímco československý stát získal miliony v devizách z prodeje licencí na jeho patenty). Několikrát byl vyslýchán a dvakrát po falešném obvinění z trestných činů několik týdnů vězněn. \n\nK plnému uznání zásluh Vladimíra Svatého došlo až po změně politických poměrů v roce 1989.\n\nTextilní fakulta Technické univerzity spolu s Výzkumným ústavem textilních strojů v Liberci založila \"\"Čestnou plaketu Vladimíra Svatého\",\" která je udělována vynikajícím osobnostem v textilních vědách a textilním strojírenství. Jedna z poslucháren univerzity nese také jeho jméno. \n\n"}
{"id": "1068599", "url": "https://cs.wikipedia.org/wiki?curid=1068599", "title": "Patterdale teriér", "text": "Patterdale teriér\n\nPatterdale teriér (anglicky: Patterdale terrier) je anglické psí plemeno, známé i jako černý fellský teriér. Toto plemeno je neuznané Mezinárodní kynologickou federací (FCI).\n\nPatterdale teriér pochází z hornatého pomezí mezi Anglií a Skotskem, které dnes známe i jako Lake District . V této oblasti se místní myslivci a kynologové v 18. století snažili vyšlechtit norníka s velkou výdrží a schopností pracovat i v náročných podmínkách, který by dokázal usmrtit i větší zvíře, než je on sám . Z tohoto snažení vznikl patterdale teriér — vytrvalý a neúnavný pes. Nutno podotknout, že při šlechtění se na vzhled nehledělo, proto většinou připomínají patterdale teriérové pouliční směsky. V Lake District žili předci patterdale teriéra již v 16. století, ti byli těm dnešním velmi podobní . Své jméno získal patterdale teriér díky místní vesnici Patterdale . Jedná se o předka Lakeland teriéra, se kterým má i shodnou oblast původu. Krom toho, že to byl i norník jej místní obyvatelé využívali i jako hlídače a krysaře. V současné době je toto plemeno neuznané žádnou z předních kynologických organizací.\n\nOficiální zkratka plemene je PAT. Rozšířené je toto plemeno po celé Evropě, v Severní Americe i části Jižní Ameriky..\n\nV Česku je toto plemeno oblíbené a dá se říct, že má nejširší genofond patterdale teriérů v Evropě . První jedinci, kteří sem k nám byli přivezeni pocházeli z USA od chovatele Hamondse . Těch bylo celkem sedm, dva psi a pět fen . Později k nám byli přivezeni i psi od nejznámějšího chovatele těchto psů a zakladatele nejdůležitějšího klubu patterdale teriérů, od Briana Nuttalla . Od něj sem byli importování dva psi a jedna fena.\n\nV roce 2002 začala platit vyhláška, která zakazovala účast jedinců plemen neuznaných FCI na loveckých zkouškách, ale jejich obliba kupodivu neklesla. Myslivci dodnes toto plemeno používají k norování , nahánění , dohledávkám a dosledům.\nPatterdale teriér dal vzniknout jednomu psímu plemeni a to lakeland teriérovi. I ten byl vyšlechtěn v Lake District.\n\nPatterdale teriér je vytrvalý a pracovitý lovecký pes. Je velmi temperamentní, věrný a inteligentní. Umí se sám rozhodnout. Psi (samci) bývají často velmi dominantní a proto se při jejich výcviku musí majitel ukázat jako vůdce. Jsou učenliví a hodí se pro agility, norování, aportování, nahánění a dohledávku pernaté zvěře. Jsou mrštní a schopni pracovat v různých podmínkách. V jejich chovu se hodně rozvíjí jejich lovecký pud, který je velmi těžké ovládat. Je značně žárliví.\n\nNejsou to dobří společníci do rodiny. Jsou hodně aktivní a vyžadují pohyb, nejpřirozenější je pro ně pak lov. Hlavním problémem ale je jejich dominantnost, která se projevuje nesnášenlivostí jiných psů nebo dominantním chováním vůči dětem. Neumějí pracovat ve skupině s více psy a nejsou vhodní k jiným zvířatům, protože mohou mít sklony je pronásledovat a udávit je. Jsou to ale i dobří hlídači. Mají vysoký hlas, kterým upozorní na jakéhokoliv nezvaného hosta. v případě nouze mohou v obraně majetku i zaútočit.\nTito psi potřebují mít dostatek pohybu a zaměstnat nejen svaly, ale i mozek. Jsou velmi inteligentní a hodí se jak pro lov, tak pro psí sporty.\n\nNevyžaduje speciální výživu.Toto plemeno je velmi vázáno na člověka a nesnáší nátlakové metody výcviku. Při výchově i výcviku musí být majitel především citlivý a vnímavý, patterdale teriér nesnáší parforsní metody výcviku a nátlak. Na vedení je velmi citlivý. Je důležitá správná socializace ve všech fázích vývoje mladého jedince, hlavně pak v případě, že majitel bude chtít, aby pracovat ve smečce.\n"}
{"id": "1068601", "url": "https://cs.wikipedia.org/wiki?curid=1068601", "title": "Josef Lippmann von Lissingen", "text": "Josef Lippmann von Lissingen\n\nJosef Filip Lippmann von Lissingen, \"civilním jménem též jen\" Josef Lippmann (19. března 1827 Praha – 20. listopadu 1900 Vídeň), byl rakouský podnikatel, bankéř a politik německé národnosti z Čech, v 2. polovině 19. století poslanec Říšské rady.\n\nNarodil se jako nejstarší ze tří synů pražského bavlnářského továrníka Filipa Lippmanna a jeho ženy Anny rozené Rosenbergové. Od mládí se věnoval kupeckému povolání. Zabýval se podnikáním ve vlnařském průmyslu (v roce 1865 se uvádí jako velkoobchodník a majitel továrny na potiskování bavlny.). Stal se členem vedení České živnostenské jednoty. Zapojil se do debat o zřizování živnostenských škol a sociální péči o dělnictvo. V roce 1857 založil v Praze banku Lippmann Söhne. Získal si značný věhlas a díky tomu ho živnostenský spolek po Leopoldu von Lämmelovi jmenoval svým zástupcem v pražské obchodní komoře. Členem obchodní komory byl od roku 1859.\n\nAngažoval se i politicky. V roce 1861 byl zvolen do obecního zastupitelstva Prahy za Staré Město. V letech 1861–1863 zasedal ve sboru obecních starších. Podílel se na debatách o výstavbě třetího pražského mostu a zřízení obecní plynárny. Byl též jedním z iniciátorů vzniku České eskomptní banky a usedl do její správní rady. Podobně se podílel na založení České zemědělské kreditní banky a České hypoteční banky. Podnikal též ve výstavbě železnic a zřídil si pobočku své firmy ve Vídni. Koncem 60. let zastával též funkci cenzora národní banky. Byl čestným předsedou měšťanského ostrostřeleckého sboru v Praze.\n\nRoku 1865 byl zvolen na Český zemský sněm za kurii obchodních a živnostenských komor, obvod Praha. V zemských volbách v lednu 1867 zvolen nebyl, ale uspěl již v krátce poté vypsaných zemských volbách v březnu 1867, opět za kurii obchodních a živnostenských komor v Praze. Volba byl ovšem zpochybněna a předána k posouzení. Následně byla potvrzena. Mandát obhájil v zemských volbách roku 1870.\n\nZemský sněm ho 13. dubna 1867 zvolil i do Říšské rady (tehdy ještě volené nepřímo), za kurii obchodních a živnostenských komor. Opětovně ho zemský sněm do Říšské rady delegoval roku 1870. 10. listopadu 1870 složil slib. Profiloval se jako německý liberál (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\nS manželkou Sofií Wittelshoferovou vychoval dvě dcery. Po odchodu z parlamentu se stáhl do soukromí. Zaměřil se na sbírání uměleckých děl. Vilu čp. 1050 v Praze Bubenči (Pelléova 21) v sousedství Lannovy vily pro něj roku 1869 projektoval architekt Ignác Ullmann, vila byla zbourána roku 1970. \n\nLippmann zemřel ve Vídni v listopadu 1900. Je pohřben na vídeňském Ústředním hřbitově.\n\n"}
{"id": "1068604", "url": "https://cs.wikipedia.org/wiki?curid=1068604", "title": "Douglas DC-5", "text": "Douglas DC-5\n\nDouglas DC-5 byl americký dvoumotorový vrtulový hornoplošný dopravní letoun o kapacitě 16 až 22 míst s příďovým zatahovacím podvozkem, navržený pro kratší trasy než stroje Douglas DC-3 nebo Douglas DC-4. Je to nejméně známý stroj ze slavné série letounů firmy Douglas.\n\nPrvní návrh, vzešlý z konstrukční kanceláře Leo Devlina za odborné asistence Eda Heinemanna, se poprvé objevil v létě roku 1938.\n\nPrototyp DC-5 (výr. č. 411, NX-21701) zalétal 20. února 1939 zkušební pilot Carl Cover. Pohon zajišťovala dvojice vzduchem chlazených devítiválcových pohonných jednotek Wright Cyclone GR-1820F-62 o výkonu po 662 kW. Po ukončení zkušebního programu došlo k výměně původních motorů za Wright R-1820G-102A o výkonu po 810 kW a letoun obdržel jméno „Rover“. 19. dubna 1940 byl předán jako osobní stroj Williamu E. Boeingovi, který jej po 22 měsících služby předal US Navy. U amerického námořnictva nesl označení R3D-3 a číslo 08005. Do roku 1946 sloužil na Aleutách.\n\nV tomto období převzala své čtyři objednané DC-5 letecká společnost KLM (PH-AXA „Alk“, PH-AXB „Bergeend“, PH-AXE „Eend“ a PH-AXG „Gruto“), která je nasadila na evropských linkách. Po vpádu německých vojsk do Nizozemí byly DC-5 KLM evakuovány do zámoří. K západoindické pobočce KLM do Curaçaa přešly v roce 1940 dvě DC-5 jako PJ-AIW „Wakago“ a PJ-AIE „Zonvogel“ a další dvě do Batávie ke KNILM jako PK-ADA a PK-ADB. Počátkem roku 1942 byly všechny čtyři letouny dislokovány v Západní Indii na ostrově Jáva. PJ-AIW a PJ-AIZ změnily imatrikulaci na PK-ADD a PK-ADC.\nPo japonském útoku na Jávu tři z nich uletěly s uprchlíky do Austrálie, PK-ADA byl 9. února 1942 převzat Japonci jako válečná kořist. Po opravě byl nejprve využíván jako zkušební létající laboratoř a následně vystavován v Tokiu jako exponát ukořistěných spojeneckých letadel až do konce války. Poté dosloužil jako výcvikový stroj leteckých navigátorů na vojenské základně v Tačikavě.\n\nZbývající tři DC-5 KNILM v Austrálii létaly u dopravce Australian National Airways (VH-CXA, VH-CXB a VH-CXC). Používala je rovněž 21. squadrona RAAF pro přepravu osob ze Spojeného velitelství letecké dopravy.\n\nV roce 1944 došlo k jejich předání americkému letectvu, kde dostaly označení C-110DE a sériová čísla 44-83230 až 44-83232. Sloužily u 374. výsadkové a dopravní skupiny 5. letecké armády. Zde létaly s původními holandskými posádkami, které smluvně vyplácela společnost Pan American World Airways.\n\nNa konci II. světové války byl letoun 44-83232 přenechán za cenu šrotu Australian National Airways, která ho krátce nato odprodala nově vzniklé společnosti Holland Airways (VH-ARD „Bali Clipper“) se sídlem v Sydney. Zde byl používán pro přepravu italských přistěhovalců do Austrálie.\n\nV roce 1948 se VH-ARD dostal přes Sicílii do Izraele, kde létal do roku 1955 se jménem „Bagel Lancer“. Pak byl letoun postupně rozebírán a používán k pozemnímu výcviku a školení mechaniků na letišti v Tel Avivu.\n\nUS Navy zakoupilo a v červnu a červenci 1940 převzalo tři letouny ve vojenském provedení R3D-1 (1901 až 1903) pro 16 pasažérů.\n\nV září a říjnu následovaly čtyři exempláře R3D-2 (1904 až 1907) pro USMC. Měly zpevněnou podlahu kabiny a nákladová vrata na levé straně trupu za křídlem. Alternativně mohly být vybaveny 22 sklopnými sedadly pro výsadkáře. Během II. světové války tyto letouny operovaly mezi vojenskými základnami v USA a oblasti Pacifiku. Jeden z R3D-2 byl sestřelen japonskou ponorkou u pobřeží Austrálie, zbylé byly 31. října 1946 vyřazeny.\n\nÚdaje platí pro DC-5\n\n\n"}
{"id": "1068609", "url": "https://cs.wikipedia.org/wiki?curid=1068609", "title": "Lippmann", "text": "Lippmann\n\nPříjmení Lippmann nosí tyto osobnosti:\n\n\n"}
{"id": "1068614", "url": "https://cs.wikipedia.org/wiki?curid=1068614", "title": "Kaple Nanebevzetí Panny Marie (Praha-Košíře)", "text": "Kaple Nanebevzetí Panny Marie (Praha-Košíře)\n\nKaple Nanebevzetí Panny Marie na Klamovce je barokní stavba ze 17. století a je tak nejstarší svatyní na území dnešní košířské farnosti. Současná podoba kaple je z roku 1752. Nachází se na rohu ulic Plzeňská a Podbělohorská poblíž hranice s pražskou čtvrtí Košíře, v dolní části areálu Klamovky.\n\nPůvodně kaplička sloužila místním obyvatelům, zejména vinařům, kteří v této oblasti hojně hospodařili, a to až do roku 1856, kdy byl vystavěn kostel Nejsvětější trojice při košířské farnosti. Ačkoli oblast byla již v té době poměrně hustě osídlena a počet obyvatelstva by již vyžadoval vznik nové farnosti, duchovní sem patrně dojížděli z okolních farností. Důvodem byl nedostatek katolického kněžstva v době po třicetileté válce, který neumožňoval zřízení nové farnosti ani farního kostela.\n\nOd druhé poloviny 17. století až do zřízení farního kostela Nejsvětější Trojice se zde konaly poutě.\n\nV roce 1968 sice proběhla oprava sousední Klamovky a náhrobku na Malostranském hřbitově, kaple však do těchto oprav nebyla zahrnuta. Ta byla restaurována z vnější i vnitřní části až v roce 1999 a dne 15. srpna, na den svátku Nanebevzetí Panny Marie, téhož roku byla kaple slavnostně otevřena.\n\nNa místě dnešní kaple stávala do roku 1752 malá kaplička, která byla rozšířena, tak, že celá původní stavba se stala kněžištěm nové kaple. Její půdorys je ve tvaru obdélníku, ukončený apsidou s malou sakristií.\n\nFasáda je členěna lizénovými rámci, průčelí ukončené štítem s projmutými křídly je zvýrazněno bosáží na rozích stavby. Vstup je rámován páskovou šambránou, nad ním je kasulové okno a ve štítu malé kruhové okénko. Ze sedlové prejzové střechy vystupuje drobná sanktusová věžička.\n\nMše svaté bývají v kapli každé pondělí v 7.30 hod. ráno s výjimkou července a srpna.\n\n"}
{"id": "1068624", "url": "https://cs.wikipedia.org/wiki?curid=1068624", "title": "Církevní turistika", "text": "Církevní turistika\n\nCírkevní turistika spočívá v navštěvování církevních památek, ale také poutních míst a různých zajímavostí vztahující se ke křesťanství. Zahrnuje také doprovodné aktivity včetně ubytování na farách. Nejvíce se rozvinula v Itálii, Španělsku, Polsku, Rusku a některých jihoamerických zemích, v českých zemích dosud jen v menší míře.\n\n\n"}
{"id": "1068630", "url": "https://cs.wikipedia.org/wiki?curid=1068630", "title": "Ostrov Dirka Hartoga", "text": "Ostrov Dirka Hartoga\n\nOstrov Dirka Hartoga (\"Dirk Hartog Island\") je neobydlený ostrov u západního pobřeží Austrálie. Má rozlohu 620 km² a je největším ostrovem státu Západní Austrálie. Leží v regionu Gascoyne 850 km severozápadně od Perthu a je nejzápadnějším místem celé Austrálie (s výjimkou zámořského území Heardův ostrov a McDonaldovy ostrovy). Ostrov je součástí oblasti Žraločí zátoka, zapsané na Seznam světového dědictví.\n\nOstrov vznikl za würmské doby ledové. Má výrazně protáhlý tvar, je téměř 80 km dlouhý a maximálně 15 km široký. Od nejzápadnějšího bodu australské pevniny Steep Pointu je oddělen jen úzkým průlivem. Jeho pobřeží je tvořeno příkrými vápencovými útesy, vnitrozemí je ploché, nejvyšší bod dosahuje 185 metrů nad mořem. Povrch ostrova je písčitý, porostlý řídkou stepní vegetací. Podnebí je horké a suché, po většinu roku od moře vanou silné větry. Na pobřeží klade vejce kareta obecná, hnízdí zde kormorán pestrý. Endemickým druhem ostrova je \"Malurus leucopterus leucopterus\", poddruh drobného pěvce modropláštníka bělokřídlého.\n\nNa ostrově přistál 25. října 1616 nizozemský kapitán Dirck Hartog s lodí \"Eendracht\". Na severním výběžku Cape Insription zanechal kovovou plaketu se zprávou o svém objevu, která je nejstarší hmotnou připomínkou přítomnosti Evropanů na australském kontinentu. V roce 1697 ostrov navštívil Willem de Vlamingh, objevil Hartogovu desku, byla však silně zrezivělá, proto ji odvezl do Holandska (dosud ji vystavuje amsterdamské Rijksmuseum) a nahradil vlastní kopií. Tu v roce 1818 odvezl francouzský kapitán Louis de Freycinet do Paříže, Francie ji navrátila Austrálii až v roce 1947. Ve druhé polovině 19. století navštěvovali ostrov sběrači guána a lovci mořských perel, později byl využíván k pastevectví ovcí (až dvacet tisíc kusů), protože se mu díky izolované poloze vyhnula invaze králíka divokého v Austrálii. V roce 1910 byl na Cape Inscription postaven maják. V roce 1993 byl ostrov prohlášen chráněným územím, v omezené míře se provozuje ekoturistika, jíž slouží ubytovna na jihovýchodním pobřeží, provozovaná dědici bývalého perthského primátora Thomase Wardlea, který na ostrově rád trávil dovolenou.\n\n"}
{"id": "1068632", "url": "https://cs.wikipedia.org/wiki?curid=1068632", "title": "Ro Laren", "text": "Ro Laren\n\nRo Laren je fiktivní postava z televizního seriálu , sloužící jako podporučík vesmírné lodi USS Enterprise NCC-1701-D. Hraje ji americká herečka Michelle Forbesová.\n\n\nRo Laren se narodila 17. ledna 2340 na Bajoru a v letech 2358-2362 studovala na Hvězdné Akademii. Podle bajoranské tradice je zaměněno pořadí jména a příjmení. Když se poprvé přidala k posádce Enterprise, kapitán Picard ji oslovil \"podporučíku Larenová\". Ona ho však opravila, že Laren je křestní jméno a Ro je příjmení. Od té doby se oslovuje jako „podporučík Ro“.\n\nRo se připojila k posádce jako mladý bajoranský důstojník. Během své služby na USS Wellington byla postavena před vojenský soud kvůli neuposlechnutí rozkazu, což vyústilo ve smrt osmi lidí. Byla uvězněna na Jarosu II, ale admirál Kennelly jí dal druhou šanci a přiřadil ji na misi na Enterprise.\n\nV epizodě \"Preventivní úder\", je jako nově povýšený poručík Hvězdnou flotilou poslána na misi, jejímž cílem je infiltrovat se do hnutí \"makistů\", které ohrožuje mírovou dohodu mezi Federací a Cardassiany, kteří kdysi zabili jejího otce. Během své mise zjistí, že jí cíle makistů přijdou sympatické. Když má makisty dovést do pasti, kde na ně budou čekat lodě Federace, rozhodne se, že se přidá k rebelům a prozradí plán. Tím pádem všechny lodě makistů stihnou uprchnout. Velitel Riker nakonec řekne Picardovi, že si Ro byla naprosto jistá tím co dělá, ale litovala že zklame Picardovu důvěru.\n"}
{"id": "1068634", "url": "https://cs.wikipedia.org/wiki?curid=1068634", "title": "Dějiny Severního Irska", "text": "Dějiny Severního Irska\n\nStejně jako ostatní Irsko byla i tato oblast obývána od starověku Kelty. Ti se v 5. století začali stěhovat do severních oblastí Británie, kde založili svá království, která posléze ovládla celé dnešní území Skotska i další oblasti. V období 9.-11. století Irsko silně zpustošily vikinské nájezdy, ty ale na rozdíl od Anglie nikdy nepřešly v nějaké významné osídlení ostrova.\n\nOd 12. století byla především oblast na severovýchodě ostrova pod vlivem Anglie, sem také od 16. století směřovala silná imigrace anglických, a především skotských presbyteriánů, kteří získali postupně ve čtyřech hrabstvích (Antrim, Armagh, Down a Londonderry) většinu a ve dvou dalších silnou menšinu (Tyrone a Fermanagh); pouze ve třech zbývajících hrabstvích provincie Ulster (Cavan, Donegal a Monaghan) měli nakonec většinu irští katolíci. Unionisté (tedy stoupenci unie s vlastní Británií) pak odmítali autonomii Irska, resp. jeho nezávislost, o níž usilovala většina Irů.\n\nV roce 1922 bylo odmítnuto parlamentem (zřízeným roku 1919 pouze pro prvních šest hrabství) připojení k nově ustanovenému samostatnému Irsku. Severní Irsko tak zůstalo součástí Spojeného království Velké Británie a Severního Irska, což vláda Irska oficiálně nikdy neuznala (de facto roku 1985). Dodnes tu panuje složitá společenská situace, kterou eskalovaly militantní teroristické skupiny z obou táborů, a teprve roku 1994, resp. 1998 bylo podpisem Belfastské smlouvy vyhlášeno příměří (oběma stranami ovšem porušované) a probíhají další politická jednání.\n"}
{"id": "1068635", "url": "https://cs.wikipedia.org/wiki?curid=1068635", "title": "1. FC Nejzbach Vysoké Mýto", "text": "1. FC Nejzbach Vysoké Mýto\n\n1. FC Nejzbach Vysoké Mýto je český futsalový klub z Vysokého Mýta. Od sezóny 1994/95 do sezóny 2018/2019 působil v nejvyšší české futsalové lize. Založen byl v roce 1982, jméno Nejzbach pak dostal podle stejnojmenného potoka. Klub tak patří k nejstarším, dosud stále aktivním, futsalovým klubům v republice. Klub se nejdříve věnoval pouze sálovému fotbalu, v roce 1995 v něm přestal působit a přihlásil se do 1. celostátní futsalové ligy. V ní klub patřil hned od začátku ke špičce ligy, ovšem první trofeje se dočkal až v sezóně 2002/03 pro vítěze ligy. V roce 2018 byl z finančních důvodů nucen nepřihlásit mužstvo do nové sezóny nejvyšší futsalové ligy.\n\nSvé domácí zápasy odehrává ve sportovní hale Vysoké Mýto, která má kapacitu 600 diváků.\n\n\nZdroj: \n\n\"Aktuální k datu: sezóna 2018/2019\"\n\nZdroj: \n\n"}
{"id": "1068647", "url": "https://cs.wikipedia.org/wiki?curid=1068647", "title": "A29", "text": "A29\n\nA29 je žilinská hudební skupina. Se základem v lidové hudbě různých regionů Slovenska pojímá lidovou píseň jako otevřený prostor k nové inspiraci - kreaci - současné aktualizaci. Hudba kapely oslovuje různé generace.\n\nVěková rozmanitost je charakteristická i pro samotnou kapelu. Každý z nich je „více doma“ v jiném hudebním stylu, a tak je hudba této kapely okořeněna folkem, rockem, jazzem, gospelem nebo klasickou hudbou. Kapela vznikla a působila v univerzitním prostředí jako jediná ve stylu ethno-fusion music / world music na Slovensku. Na slovenské a české scéně se představila zejména v různých soutěžních formách - Strunobranie, Turzovský a Moravský vrabec, na kterých byla vysoce oceněna.\n\nNa samém počátku skupinu A29 tvořili studenti Fakulty humanitních věd Žilinské univerzity v Žilině. Scházeli se v místnosti A29 (odtud příznačný název kapely), kde pod vedením Martiny Krušinský experimentovali se slovenskou lidovou písní.\n\nPři hudebním tvoření se nejprve setkávali zpěvačka Magda Chudobová a klavíristka Martina Krušinská. Magda přišla ze silného goralského prostředí, ze známé oravské rodiny heligonkářů Viktora Chudoby, v níž všech sedm dětí zpívá a hraje goralské lidové písně. Její silný hrdelní hlas oslovil Petru Nadányi, Martinu Hraňovou Zurovac, Sašu Zurovac a Miriho Lenčeša, kteří se stali dalšími členy kapely. Noví členové přinesli také etnicky specifický hudební styl v podobě hry na různé hudební nástroje, ale z mimoevropského prostředí. Tak se lidové hudební žánry ze Slovenska smíchaly se zvuky afrických bubnů djembe, indických bubínků tabla, australského dechového nástroje didgeridoo, indiánské dešťové hole, tibetské misky a dalších hudebních nástrojů. Písně v takovémto etnicky „fúzovaném“ stylu začala kapela veřejně prezentovat nejdříve v žilinském prostředí. Číslo 29 je zde opět příznačné: poprvé se tak stalo 29. dubna.\n\nPrvní období vystřídala fáze směřující více do klasiky a folkového stylu s jemnými náznaky jazzu. K zmiňovanému stylu přispěli noví členové: Martin Malý, kytarista Ivan Nemec, zpěvačka Mária Kuková, zpěvačka Martina Nekorancová, kytaristka Katka Šmehýlová a kytarista Dávid Marko.\n\nZ nejzajímavějších vystoupení tohoto období lze zmínit účast kapely na Divadelní Nitře, Divadelním Martině, scénické sklizni v Martině, žilinské improlige a krajských soutěžích stylově různých hudebních formací pod názvem Strunobranie, ve kterých byla kapela vysoce oceňována. Z tohoto období pochází také demo nahrávka, kterou kapela nahrála v žilinském studiu Vrana.\n\nDalší období kapely lze nazvat folk-rockové. Ne že by se zmíněné stylové prvky etnické, klasické nebo jazzové hudby vytratily, pouze se k nim přidala velká sestava bicích nástrojů s bubeníky Danielem Divincou a Jakubem Kaprálem. K bicím nástrojům se připojila také basová kytara v rukou Andreje Konušíka a akustická kytara Andreje Kaprála.\n\nKapela se zúčastnila celostátních přehlídek folkové, country a ethno-hudby Strunobrania, Turzovského a Moravského vrabce, na kterých byla opětovně vysoce oceněna. V posledním kole soutěže Moravský vrabec v Karviné, které bylo zároveň kolem mezinárodním, získala Martina Nekorancová ocenění nejlepší zpěvačky.\n\nZ tohoto období také pochází debutové album skupiny pod názvem \"Duša moja\", které kapela nahrála opět v žilinském studiu Vrána pod zvukovou supervizí Jozefa Štefanatného.\n\nV následujících letech se ke skupině přidali kytarista Peter Vaculík a hobojistka Andrea Kotmanová. V roce 2013 kapela oslavila desáté výročí a začala pracovat na novém CD. V současnosti rezonuje hudba kapely zejména na vlnách rádia Regina a Devín v relacích Soni Horňákové.\n\n\n\n\n"}
{"id": "1068650", "url": "https://cs.wikipedia.org/wiki?curid=1068650", "title": "Poškození rostlin povětrnostními vlivy", "text": "Poškození rostlin povětrnostními vlivy\n\nPoškození rostlin povětrnostními vlivy patří mezi environmentální poranění rostlin mezi něž je mimo meteorologické a klimatické faktory řazeno i poškození ohněm. Jde o fyziologická poškození rostlin způsobené působením meteorologickými vlivy na rostlinu. Uvedenými faktory mohou být poškozeny všechny druhy rostlin. Poškození rostlin působením některého z meteorologických prvků je jedním z nejčastějších abiotických poškození rostlin. K škodám může docházet v různých obdobích roku a způsobené škody často nelze předem eliminovat. \n\nDéšť je forma kapalných vertikálních srážek vypadávajících z oblaků. Poškození rostlin deštěm je často způsobeno prudkými dešti, kdy dochází k poléhání rostlin, jejich znečištění a poranění. Deště způsobují také poškození květů (růže, ovocné dřeviny), vlivem deště nedochází k opylení. Plody vlivem dlouhotrvajících srážek mění své chuťové vlastnosti (dochází k fyziologickým změnám - sklovitost jablek), nebo mohou praskat (třešně, rajčata) a plody jsou dále poškozovány patogeny. Semena dlouhotrvajícími srážkami vypadávají ze semeníků a mohou klíčit (mák, luskoviny, obiloviny). Déšť může způsobovat rozklesnutí koruny u jehličnanů. Během chladného období roku dochází k tvorbě namrzajících srážek a následně k lámání větví nebo stromů.\nPoškození kroupami jsou obvykle patrné na jedné straně rostlin. Hlavními příznaky jsou roztřepené listy, poranění na větvích, ulámané větvičky, poničené květy a plody a mladé rostliny. Devastace zrajících plodů bývá nenapravitelná a rovněž listová zelenina může být neprodejná. Největší škody jsou způsobovány na zeleninách s křehkými nebo velkými listy.\n\nDlouhotrvající sněhová pokrývka může způsobit deformace porostů a podpořit vývoj houbových chorob, například plísně sněžné. Vysoká sněhová pokrývka u některých dřevin, zvláště u jehličnanů může vyvolat změny v koruně (typické pro jalovce), rozklesnutí, lámání, vývraty.\n\nRostlina je při zasažení bleskem poškozována teplem a mechanicky. Při úderu blesku se během 100 miliontin sekundy zvýší teplota na 27 760 °C, rovněž se zvedá tlak v pletivech, a to na 10 až 100násobek, což vede k roztržení kmene. Důležitá je výška stromu, stanoviště, a poloha vůči jiným objektům. Předpokládá se, že jsou bleskem poškozovány stromy spíše na vlhkých místech než na suchých a stromy se spíše hrubou kůrou než hladkou. Stromy s hladkou kůrou se rychleji smáčí při dešti a dojde k rychlejšímu svedení výboje. Více jsou poškozovány duby, hrušně, topoly, vrby, jilmy než buky, habry, jírovce a olše. Rozsah škod je úměrný intenzitě výboje a vlhkosti prostředí.\n\nPoškození stromů bleskem se projevuje zjevným rozštípnutím kmene, vertikálně poškozenými pletivy, především poničen pás borky stromů, která bývá oddělena od dřeva. Rovněž dřeń výhonů může být oddělena od dřeva a suchá, tmavá nebo zčernalá. Žilky listů a celé listy hnědnou a opadávají. Elektrický výboj se může přenášet kořeny na okolní stromy, které mohou být také poškozeny, což se projevuje fyziologickými poruchami. Stromy ohrožené blesky lze chránit instalací bleskosvodu.\n\nBleskem bývají poškozeny nejen stromy, ale někdy i polní rostliny. Bleskem poškozené rostliny lze najít kolem místa úderu, často poblíž konstrukcí a kovových vedení. Poškozené rostliny postupně vadnou a odumírají. Je popsáno poškození révy vinné bleskem, kdy byly keře poškozeny a odumíraly v kruzích, nebo při vedení révy na drátech, v řadách.\n\nVětrem se rozumí horizontální složka proudění vzduchu v atmosféře. Mezi podstatné vlastnosti proudění vzduchu s ohledem na poškození rostlin patří jeho směr, rychlost a teplota, tedy ochlazovací účinek.\nSilný vítr spolu s teplem, nebo slunečním zářením může vést k nadměrné transpiraci, vítr nebo jím nesený materiál může mechanicky poškozovat pletiva rostlin.\nVlivem intenzity proudění dochází k přímým škodám např. opad plodů, lámání větví, vyvracení stromů, typické deformace růstu ve směru převládajícího proudění.\n\nV souvislosti se slunečním zářením nebo teplem může způsobit fyziologické usychání, především v zimě a na předjaří (fyziologická sypavka).\n\n"}
{"id": "1068656", "url": "https://cs.wikipedia.org/wiki?curid=1068656", "title": "Bez ladu a skladu", "text": "Bez ladu a skladu\n\nBez ladu a skladu je slovenská undergroundová hudební skupina, která vznikla v roce 1985 v Trenčíně. Je známá svou rytmickou, ale i kakofonickou hudbou a metaforickými texty, které v 80. letech kritizovaly tehdejší politický režim. V roce 2009 ji americký deník \"The New York Times\" zařadil mezi „skupiny, jež přispěly k pádu železné opony“ ve státech s komunistickým režimem a jejich členy nazval „hudebníky, kteří vyčnívali zpoza železné opony“.\n\nSpecifikem skupiny je i zpěv Michala Kaščáka, kterému bylo v době vzniku skupiny pouze 13 let. Skupina je známá i svou vizáží, k níž patří černé obleky, úzké kravaty, bílé ponožky a tmavé brýle, ke kterým je, stejně jako hudebně, inspirovala jiná trenčínská undergroundová skupina Chór vážskych muzikantov.\nBez ladu a skladu hrávali aktivně až do roku 1997 a vydali tři studiová alba. Později se z rozpadlé formace opět seskupila kapela Neuropa (M. Kaščák, P. Kohout, P. Slameň). Skupina v současnosti hraje už jen na příležitostných akcích a utajených koncertech, často na festivalu Michala Kaščáka Bažant Pohoda. \n\nSkupina vznikla v roce 1985. Zakladateli skupiny byli Peter Kaščák spolu s Richardem Rybníčkem (bicí), Martinem Beďatšem (kytara) a Rastislavem Kubicou (saxofon). Krátce na to se ke skupině přidal i bratr Petra Kaščáka, Michal (zpěv). Tvorba skupiny byla výrazně ovlivněna trenčínskou hudební scénou: skupinou CHVM a podobnými kapelami. „Na našem zvuku mělo velkou zásluhu i to, jak málo jsme ovládali hudební nástroje“.\n\nSkupina ale nenacházela zájem ani o metalovou nebo depešáckou vlnu, klasický pop ani rock: „Věděli jsme pouze, že nechceme zpívat texty o lásce a míru, o čem tehdy zpívali všichni.“\n\nSkupina zaznamenala pozitivní ohlas už na svém prvním koncertě. V roce 1986 absolvovali Bez ladu a skladu svůj první velký koncert zprostředkovaný Lenkou Zogatovou, manažerkou skupiny E, na kterém si zahráli s CHVM a zmíněnou skupinou E. Na základě tohoto koncertu se skupina dostala na pražský Rockfest, který jí pomohl odstartovat kariéru. V roce 1987 si Bez ladu a skladu zahráli na společném koncertě spolu se světově uznávaným džezmenem Jiřím Stivínem, který zorganizoval manažer a organizátor koncertů Ladislav Agnes Snopko. Ve stejném roce nahráli svůj první videoklip ke skladbě „Udavač“ a absolvovali polské turné. Navzdory jistým koncertním aktivitám musela skupina neustále čelit i zákazům hraní.\n\nPo vydání alba \"Horúce Hlavy\" vystřídal Richarda Rybníčka za bicími Peter Slameň.\n\n\n"}
{"id": "1068668", "url": "https://cs.wikipedia.org/wiki?curid=1068668", "title": "Chór vážskych muzikantov", "text": "Chór vážskych muzikantov\n\nChór vážských muzikantů, známý také jako CHVM, je slovenská undergroundová skupina, která byla v 80. letech 20. století hlavní představitelkou trenčínské hudební scény. Skupina, která funguje téměř v nezměněné sestavě, ovlivnila alternativní skupiny jakými byly i Bez ladu a skladu. Navzdory svému alternativnímu charakteru má za sebou vystoupení na největších slovenských festivalech jako Bažant Pohoda nebo Hodokvas. \n\nSkupina, původně nazvaná jako The We, vznikla v roce 1980. Za jejím vznikem stáli gymnaziální studenti, kteří si své první hudební pokusy nahrávali sami ve sklepě. Původní sestavu tvořili absolventi lidových škol Julo Berith (kytara, zpěv), Paľo Grman (klávesy), Rasťo Dobranský (baskytara), Ľuboš Dzúrik (bicí), Miro Puna (zpěv, generátor) a Robo Kútny (zpěv v angličtině).\n\nPoté došlo k malým personálním změnám, přičemž první koncert, s Dzúrikem jako baskytaristou, Dobranským jako bubeníkem a novým členem Peterem Hevierem (trubka) absolvovala skupina v roce 1981, půl roku od svého vzniku. V té době už kapela vystupovala pod názvem Yellow Dodo and Co., později se přejmenovala na Weco. První koncert zaznamenal u publika pozitivní ohlasy, avšak kapela byla odpojena od elektrického proudu politickým pracovníkem Stanem Malinovským a následně obviněna z propagace fašismu. Událo se tak na základě převleků skupiny, která vystupovala v černých oblecích, úzkých kravatách, bílých ponožkách a tmavých brýlích. O pět let později takto vystoupila jiná undergroundová legenda, Bez ladu a skladu. Skupina byla nucena si očasně dát přestávku.\n\nZměna nastala po odchodu členů na vysoké školy do Bratislavy. Zde se skupina, fungující už pod současným názvem, začala více formovat a hudebně vyhraňovat. V roce 1983 absolvovala koncert v sestavě obohacené o Ivana Drgoňa (klávesy, zpěv) a Romana Olžbuta (kytara, zpěv), přičemž z politických důvodů se na nahrávané kazety podepisovala přezdívkami. Skupině nebylo bráněno ve vystupování, pravidelným návštěvníkem koncertů však byla Státní bezpečnost.\n\nObdobí let 1983-1985 bylo pro CHVM produktivním obdobím. Skupina se začala objevovat na koncertech Jazzové sekce spolu s Mikolášem Chadimou a i ve vysokoškolském klubu Primaf. V tomto období tvořilo koncertní repertoár skupiny až 25 skladeb, přičemž délka koncertů se pohybovala v rozmezí dvou až tří hodin. Docházelo k pití skupinou připraveného „alpského rízlingu“, o který se členové dělili s publikem. V roce 1985 se ve skupině objevily vlivy české hudební scény a přibyly nové hudební nástroje. Roman Olžbut začal hrát na saxofon, objevili se však i noví členové. Patřily mezi ně Marián Kulich (klarinet, housle), Roman Dzúrik (saxofon, housle), Dano Pašteka (saxofon, pila) a Janko Julény (pozoun).\n\nV tomto období vznikaly skladby jako „Underground“, „TBC“ nebo „Zamilovala se“. Aktivní vystupování skupiny završil společný koncert kapel Chór vážskych muzikantov, Bez ladu a skladu a E, který zprostředkovala tehdejší manažerka skupiny E, Lenka Zogatová.\n\n"}
{"id": "1068677", "url": "https://cs.wikipedia.org/wiki?curid=1068677", "title": "Mince vo fontáne", "text": "Mince vo fontáne\n\nMince ve fontáně je pop-rocková (folk-rocková) hudební skupina která vznikla v roce 1999 v Liptovském Mikuláši.\n\nZpočátku byla skupina výlučně folková. TEnto základ zůstal, ale postupně se začaly objevovat v jejich repertoáru prvky country, rocku i popu, s čímž měla často kapela u ortodoxně laděných porot na soutěžních festivalech většinou problémy. Přes zmíněné záležitosti se podařilo jejím členům někdy uspět i v soutěžích a odnesli si například Hlavní cenu celostátního FCT festivalu Strunobranie v Banské Štiavnici a několik dalších zajímavých ocenění. Stylová „nečistota“ však má i své výhody a Mince ve fontáně se objevují na rockových, folkových, countryových, i popových akcích. V současnosti je stylové zaměření skupiny folk-rockové a pop-rockové.\n\nNa popud bývalého člena kapely Stana Štofčíka založili v roce 2000 v Liptovském Mikuláši klub Fontána, kam pravidelně zvou jednotlivce i skupiny na samostatné koncerty. Od roku 2002 pomáhali organizovat festival Folkovanie pod Skalkou společně s MsKS Liptovský Hrádok. S „folkáčksou“ Svetluškou začali pořádat festival Letokruhy, který se koná každoročně v Liptovském Mikuláši, nebo blízkém okolí. Poslední ročníky byly organizovány také ve spolupráci s bývalým členem Michalem Kováčikem v kavárně PIANKO v Liptovském Mikuláši. Během svého působení se Mince ve fontáně podílejí na organizování a účinkují na benefičních koncertech pro nemocné děti, děti z dětských domovů, záchranu lesů a dalších.\n\nAktivity kapely jsou značné a členy lze například vidět v televizních pořadech, ale i slyšet v rozhlase. Zazpívali si i ve filmu \"Zachránci\", který byl uveden na obrazovky v roce 2003.\n\nMince ve fontáně vydali čtyři samostatné alba – \"Ozveny\", \"Svetlo\", \"Maják nádejí\" a v roce 2014 album \"MINCE VO FONTÁNE - štvrtý\" a jedno společné album se skupinami Lesní skřítci, Pohoda a Pengagi s názvem \"K slnku odvrátení\".\n\nZkratka C.I.T. znamená Celkem inteligentní tým. Projekt vznikl s přispěním všech aktivních členů kapely Mince ve fontáně. „Tvrdší“ rockové zaměření však se zejména personálními změnami v kapele ho odsunulo do ústraní a postupně se vyprofilovala nová folk-rocková (pop-rocková) cesta kapely. Projekt byl aktivní do roku 2012.\n\nČestnými členy, kteří pomáhali při zrodu a fungování kapely jsou:\n\n\n"}
{"id": "1068679", "url": "https://cs.wikipedia.org/wiki?curid=1068679", "title": "Janez Lipold", "text": "Janez Lipold\n\nJanez Lipold, v německých pramenech Johann Lipold nebo Lippold (29. listopadu 1811 Mozirje – 18. dubna 1878 Mozirje), byl rakouský politik slovinské národnosti ze Štýrska, v 2. polovině 19. století poslanec Říšské rady.\n\nV rodném městě zastával po dvacet let funkci starosty a patřil mezi významné národní buditele v regionu Sávské doliny. V roce 1867 se profesně uvádí jako hospodář v Mozirje (Prassberg).\n\n21. ledna 1867 byl zvolen na Štýrský zemský sněm za kurii venkovských obcí, obvod Celje, Oderburg. Uspěl navzdory oficiálnímu slovinskému kandidátovi Radoslavu Razlagovi. Zemský sněm ho 23. února 1867 zvolil i do Říšské rady (tehdy ještě volené nepřímo), za kurii venkovských obcí. Podle údajů z roku 1867 se mandátu okamžitě vzdal tak, aby umožnil novou volbu slovinského kandidáta Radoslava Razlaga. Rezignace ale nebyla přijata. Lipold tak poslancem Říšské rady zůstal, byť nevyvíjel výraznější činnost. Na Říšské radě setrval pod vlivem Luky Svetce, což vedlo k jeho dočasnému rozkolu s hlavním proudem slovinského národního hnutí. V zemském sněmu prosadil v roce 1868 návrh, aby učitelé na vinařské škole v Mariboru uměli i slovinsky. 26. října 1869 pak společně s dalšími slovinskými poslanci rezignoval manifestačně na mandát v zemském sněmu a 31. března 1870 i na mandát v Říšské radě. V následujících volbách již nekandidoval.\n\nJeho strýcem byl básník Jožef Lipold a bratrem geolog Marko Lipold.\n"}
{"id": "1068683", "url": "https://cs.wikipedia.org/wiki?curid=1068683", "title": "Love 4 Money", "text": "Love 4 Money\n\nLove 4 Money je slovenská funková skupina, která vznikla koncem roku 1998 v Bratislavě. Zakladatelem skupiny byl Matúš Kľúčik, který je autorem většiny hudby a textů.\n\nV roce 2000 skupina vydala svoje debutové album pod názvem \"Stop\". Hlavním producentem byl Henry Tóth. Nejznámějšími skladbami z tohoto alba jsou „Bejbä“ nebo „Ráno“. O tři roky později kapela vydala své druhé a momentálně i poslední album s názvem \"Bonboniéra\".\n\n\n\n"}
{"id": "1068686", "url": "https://cs.wikipedia.org/wiki?curid=1068686", "title": "The Rise and Fall of Sue Sylvester", "text": "The Rise and Fall of Sue Sylvester\n\nThe Rise and Fall of Sue Sylvester je desátá epizoda šesté série amerického hudebního televizního seriálu \"Glee\" a v celkovém pořadí stá osmnáctá epizoda tohoto seriálu. Napsala ji Jessica Meyer, režíroval Anthony Hemingway a poprvé se vysílala ve Spojených státech dne 6. března 2015 na televizním kanálu Fox.\n\nTragédie na Daltonově akademii způsobí spojení sborů New Directions a Warblers a Sue Sylvester čelí svým největším lžím přímo v televizním vysílání. Epizoda obsahuje speciální hostující hvězdu Carol Burnett jako Doris Sylvester a malé role, kde Geraldo Rivera, Michael Bolton a Carnie Wilson hrají sami sebe.\n\nČleni New Directions, Alistair (Fineas O'Connell), Jane Hayward (Samantha Marie Ware), Mason McCarthy (Billy Lewis Jr.), Madison McCarthy (Laura Dreyfuss), Myron Muskovitz (J. J. Totah), Spencer Porter (Marshall Williams), Roderick (Noah Guthrie) a Kitty Wilde (Becca Tobin) zkouší píseň pro Willa Schuestera (Matthew Morrison). Na vystoupení dorazí Blaine Anderson (Darren Criss) a Kurt Hummel (Chris Colfer) a šokovaný Blaine oznámí, že jeho škola, Daltonova akademie, shořela v základech. Will se rozhodne, že dovolí sboru Warblers z Daltonovy akademie, aby přestoupili na McKinleyskou střední školu do sboru New Directions. Ředitelka Sue Sylvester (Jane Lynch) proti tomu ostře vystoupí, ale Will již dříve sjednal přestup s inspektorem Bobem Harrisem (Christopher Cousins). Becky Jackson (Lauren Potter), spolu se svým přítelem Darrellem (Justin Prentice), je rozhořčena, když Sue odmítá přijmout Warblers, a tak vybouchne vzteky v její kanceláři. Mezitím se Rachel Berry (Lea Michele) vrátila na NYADU, aby prosila pro znovupřijetí. Sue je povolána do kanceláře inspektora Harrise, kde se nachází také Will a Harris jí oznámí, že mu Becky udala umístění jejího skladiště (dříve jsme ho mohli vidět v epizodě The Hurt Locker, Part One) a objeví zde Suiny komplikované systémy pomsty, do kterých je zapojen i jeho synovec Myron a také kopii časopisu Penthouse, kde je Sue obsažena v pornografickém materiálu. Harris nemá jinou možnost, než že Sue ihned vyhodí.\n\nSue přijímá rozhovor s Geraldem Riverou na Fox News, aby očistila své jméno, ale místo toho Gerald ukáže, že Sue je nutkavá lhářka. Mezi různými mylnými informacemi, které Geraldo uvedl na pravou míru, bylo: nehrála na tamburínu s Wilson Phillips (prozradil Carnie Wilson), že Michael Bolton není otcem jejího dítěte (prozradil sám Bolton), že její péče o studenty na McKinleyově střední je mučením pro většinu a že její rodiče nebyli lovci nacistů (prozradila Suina matka, Doris Sylvester (Carol Burnett), která dokonce řekne, že nikdy nemohla Sue doopravdy milovat). Je také ukázáno, že člověk, který stojí za vyzrazením všech Suiných tajemství, je Becky. Jediní lidé, co se za Sue postaví, jsou trenér Sheldon Beiste (Dot-Marie Jones) a Will. Doris navštíví Sue, omluví se jedna druhé a pomocí písně se usmíří.\n\nRachel sdělí Blainovi, Samu Evansovi (Chord Overstreet) a Mercedes Jones (Amber Riley), že doufá, že dostane opět šanci na NYADĚ a v tu chvíli ji zazvoní telefon a Rachel zjistí, že získala roli v muzikálu (na který dělala konkurz v epizodě What the World Needs Now). Rachel je ihned přesvědčena, že muzikál je lepší volbou, ačkoliv Sam s ní nesouhlasí. Smíchaní členové New Directions a Warblers se snaží společně zkoušet, ale mezi oběma skupinami je stále napětí, zvláště kvůli nevůli Warblers vzdát se jejich původních tradičních modrých uniforem, což je jejich jediné pojítko s Daltonem. Trenérka Beiste oznamuje, že Sue byla přijata jako nová trenérka pro Vocal Adrenaline, když přesvědčila Clinta (Max George) a zbytek skupiny, že její vedení jim pomůže zničit New Directions a povede je k vítězství. Sam řekne Rachel, co si myslí ohledně jejího rozhodnutí nejít na NYADU a v tu chvíli Rachel obdrží telefonát z NYADY, kde se dozví, že se na školu může vrátit, pokud bude chtít. Rachel je ale přesvědčena, že její pravou cestou je Broadway, i když Sam pokračuje ve svých námitkách. Sue se vrací, aby sdělila Willovi ohledně úmyslu zničit New Direction, mají s Willem písňový souboj, který v jejich fantazii vypadá divoce, ale jejich opravdové vystoupení vidí ohromení Kurt, Rachel a zbytek New Directions. Myron řekne Rachel, že inspektor Harris prohlásil, že pokud New Directions nevyhrají regionální kolo soutěže sborů, tak budou všechny umělecké programy natrvalo odstraněny z McKinleyovy střední školy, ale Rachel, Kurt, Blaine a Will si slíbí, že společně budou bojovat ještě více, než předtím. Poté přivedou v poslední písni všechny členy New Directions a Warblers dohromady a odhalí jejich uniformu: kombinuje stylové sako ve stylu Daltonovy akademie a tradiční červenou barvu, typickou pro McKinleyovu střední.\n\n"}
{"id": "1068688", "url": "https://cs.wikipedia.org/wiki?curid=1068688", "title": "Soundphreakers", "text": "Soundphreakers\n\nSoundphreakers je slovenské drum and bassové duo z Bratislavy, které v roce 1997 založili dva producenti Nois a Neon.\n\nV roce 1997 nahrála svůj první materiál, který sloužil jako podklad pro album \"Just Meat\". Album bylo stylově různorodé a dalo základ jejich dalšímu hudebnímu směřování.\n\nV roce 2000 se v klubu Uclub (dnes Subclube) začínaly hrávat jejich skladby a o dva roky později vydali v pořadí druhé album \"Notelles Sphere of Infection\". Ve stejném roce zakládají drum and bassové vydavatelství Phreak da Sound, které sjednotilo a podporovalo drum and bassové scénu na Slovensku prostřednictvím hudebních výběrovek \"Remark the Silence\" . Tyto výběrovky poprvé představili veřejnosti producentská jména jako například Ear Drum Kru, Snippah, Destroyah, B-Complex, L Plus, Brooklyn, Reverb, Junkett, Touchwood a mnoho dalších.\n\nV roce 2005 Soundphreakers začínají prezentovat hudební styl drum and bass širší veřejnosti. Do oběhu pouštějí třetí album \"Nu Breed\" pokřtěné anglickým producentem Loxym z vydavatelství Renegade Hardware, který je vůbec prvním slovenským drum and bassové albem. Rádio FM ho prohlašuje za album týdne, skladba „Just“ feat. Dada se drží několik týdnů na prvních příčkách v hitparádách Slovak Gold a TOP FM , dostává se do b-rotace Rádia FM a akademie populární hudby IFPI (Mezinárodní federace hudebního průmyslu) jej řadí na několik týdnů mezi deset nejprodávanějších alb na Slovensku. Tím si vysloužilo místo v prestižní anketě Aurel 2006 – jako jediné drum and bassové album v kategorii alternativní hudba. Společně s albem vychází první slovenský drum and bassový videoklip ke skladbě „Just“ feat. Dada , který odvysílala komerční televize Markíza a hudební televize MusicBox. V roce 2009 oceňuje internetové médium Dnb.sk v rámci ankety Slovak Drum and bass Awards 2008 formaci Soundphreakers a jejich skladbu „Terrorist“ v kategoriích Nejlepší slovenský producent a Nejlepší slovenský track.\n\nV roce 2009 ohlásila formace Soundphreakers přípravu nového alba s názvem \"Empire East\".\n\nBěhem dosavadního působení se Soundphreakers představili na mnoha akcích nejen u nás, ale i v zahraničí. Zahráli si například jako headlineři v kolébce drum & bassu ve Spojeném království a vydali několik skladeb v digitálních vydavatelstvích Special Records nebo Schyzo Records. Nová produkce od Soundphreakers se hraje s výraznou odezvou i v zahraničních rádiích (Leith FM, Bassdrive, Shedbass, Reputation FM, Barebass, ... atd.).\n\n\n\n\n"}
{"id": "1068692", "url": "https://cs.wikipedia.org/wiki?curid=1068692", "title": "Kolymské gulagy", "text": "Kolymské gulagy\n\nZa J. V. Stalina Kolyma byla nejznámějším regionem pracovních táborů gulagu. V letech 1932 až 1954 zemřely desítky tisíc lidí cestou do táborů a další stovky tisíc přímo na místě při těžbě zlata a na silničních stavbách. Alexandr Solženicyn Kolymu charakterizoval jako „pól chladu a krutosti“ v systému gulagů.\n\nZlato a platina byly v regionu objeveny na počátku 20. století; v době industrializace SSSR (počínaje první pětiletkou, 1928–1932),\nkdy vzrostla potřeba těchto materiálů, byla na využití kolymského bohatství založena vládní agentura Dalstroj (rus. Дальстрой). Pracovní\nsílu Kolymy od počátků tvořili vězni (zejména z protikulacké kampaně a odpůrci kolektivizace, ostatní političtí vězni a samozřejmě též kriminální\nzločinci) jakožto snadno dostupné a velmi levné pracovní síly. \n\nPrvotní snahy o rozvoj regionu začaly v roce 1932 vybudováním města Magadan; město bylo vybudováno v rámci nucených prací. V roce 1932 začínají expedice do nitra Kolymy stavbou Kolymské silnice, která později získala jméno „cesta kostí“ (tj. z vězňů zemřelých při práci). Nakonec Kolyma oblast neobydlené tajgy posela asi 80 pracovními tábory. Původní ředitel táborů Kolymy byl Eduard Berzin, důstojník Čeky. Berzin byl později odstraněn (1937).\n\nV roce 1937, na vrcholu čistek, nařídil Stalin zpřísnění režimu. Systém tvrdé práce a minimálního nebo žádného jídla vedl k neskutečnému utrpení vězňů (byli běžně nuceni pracovat při - 60° C). Podmínky v táborech se měnily v závislosti na stavu země. Nečetní vězňové, kteří se zde dočkali vypršení svého trestu, zde i nadále často zůstávali ve vyhnanství. Mnoho vězňů na Kolymě byli akademici nebo intelektuálové, známí jsou např. matematik Michail Kravčuk či spisovatel Varlam Šalamov.\n\nVězeňská populace Kolymy v roce 1946 podstatně vzrostla s příchodem tisíců bývalých sovětských válečných zajatců, které na konci druhé světové války osvobodily spojenecké síly nebo Rudá armáda. Tito vojáci byli obviněni ze zrady a ze spolupráce s nepřítelem a často obdrželi 10 nebo 25leté tresty odnětí svobody a trest si odpykávali v gulagu, včetně Kolymy. Kolymské tábory byly převedeny na (většinou) volné pracovní po roce 1954. V roce 1956 nařídil Nikita Chruščov všeobecnou amnestii.\n\nOdhaduje se, že od třicátých do poloviny padesátých let v táborech zahynulo mezi 250 000 a milionem lidí.\n\n"}
{"id": "1068697", "url": "https://cs.wikipedia.org/wiki?curid=1068697", "title": "Diecéze Badiæ", "text": "Diecéze Badiæ\n\nDiecéze Badiæ je titulární diecéze římskokatolická církev.\n\nBadiæ, identifikovatelný \"Badès\" v dnešním Alžírsku, bylo starobylé biskupské sídlo nacházející se v římské provincii Numidie. \n\nPrvní známý biskup diecéze je Dativ, který se roku 256 zúčastnil koncilu v Kartágu, kde se řešila otázka Lapsi, podle tradice byl roku 257 odsouzen na nucené práce. Podle některých autorů by to mohl být \"Dativus\" uvedený v Římském martyrologium. \n\nRoku 411 na konferenci v Kartágu, se sešli katoličtí biskupové a donatisté Afriky, zúčastnil se také Pankrác. Dalším biskupem by mohl být \"Potentius episcopus plebis Bladiensis\" který se spíše přiřazuje k diecézi Bladia.\n\nPodle seznamů biskupů z roku 484, kdy vandalský král Hunerich svolal všechny biskupy v Kartágu, se jako další biskupové uvádějí Rufinián a Proficius \"episcopi Vadensis\". Jeden z těchto biskupů určitě ale patřil do diecéze Vada.\n\nDnes je využívána jako titulární biskupské sídlo; současným titulárním biskupem je David Arias Pérez, emeritní pomocný biskup Newarku.\n\n\n\n"}
{"id": "1068700", "url": "https://cs.wikipedia.org/wiki?curid=1068700", "title": "Alessandro Diamanti", "text": "Alessandro Diamanti\n\nAlessandro Diamanti je italský fotbalový útočník a reprezentant, který momentálně působí v týmu Atalanta B.C.\n\nV A-týmu Itálie debutoval 17. listopadu 2010 v přátelském zápase v Rakousku proti týmu Rumunska (remíza 1:1).\n\nDiamanti se zúčastnil Mistrovství Evropy ve fotbale 2012 v Polsku a na Ukrajině, kde se Itálie probila až do finále, v němž podlehla Španělsku 0:4. S týmem tak získal stříbrnou medaili.\n\nRok poté získal bronzovou medaili na Konfederačním poháru FIFA.\n\n"}
{"id": "1068701", "url": "https://cs.wikipedia.org/wiki?curid=1068701", "title": "Římskokatolická farnost Rabí", "text": "Římskokatolická farnost Rabí\n\nŘímskokatolická farnost Rabí je územním společenstvím římských katolíků v rámci sušicko-nepomuckého vikariátu českobudějovické diecéze.\n\nFarnost v Rabí byla zřízena v roce 1870 při bývalé hradní kapli Nejsvětější Trojice. Ta byla povýšena na farní kostel. Ten byl roku 1907 vymalován malířem J. Hybšem. V roce 1970 byl farní status přenesen na hřbitovní kostelík sv. Jana Nepomuckého. Později byl kostel Nejsvětější Trojice přeměněn na výstavní prostor.\nFarnost Rabí je dnes součástí kollatury farnosti Sušice, odkud je vykonávána její duchovní správa. Od 1. července 2013 byl administrátorem excurrendo R.D. Václav Hes, jeho nástupcem se stal R.D. Marek Antoni Donnerstag.\n\n"}
{"id": "1068707", "url": "https://cs.wikipedia.org/wiki?curid=1068707", "title": "Pařížanka (hrušeň)", "text": "Pařížanka (hrušeň)\n\nPařížanka (\"Pyrus communis\" 'Pařížanka') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v prosinci, skladovatelné jsou do února. \n\nPařížský miláček nebo také Pařížská\n\nPodle některých zdrojů byla objevena ve Francii v 19. století. Podle jiného zdroje byla vyšlechtěna W. Foureinem ve Dreux ve Francii v roce 1893.\n\nOdrůda je cizosprašná. Kvete raně, vhodnými opylovači jsou odrůdy Konference, Červencová, Clappova, Madame Verté, Williamsova, Charneuská, Boscova lahvice. Je citlivá na měďnaté přípravky. \n\nRůst odrůdy je středně bujný, později slabý. Habitus koruny je úzce pyramidální, koruny jsou středně velké na horším stanovišti menší. Dobře se tvaruje, dobře snáší zmlazení.\n\nPlodí časně, středně, ale pravidelně.\n\nPlod je vejčitý, střední. Slupka tlustá, drsná, žlutozeleně, později žlutě zbarvená se rzivými lenticelami. Dužnina je bílá, jemná, aromatická, se sladkou až fádní chutí, celkem dobrou, je kaménčitá.\n\nOdrůda je považována za středně odolnou proti strupovitosti. podle jiných zdrojů trpí v neošetřovaných sadech strupovitostí silně, plody pukají. Je poměrně odolná proti nízkým teplotám.\n\nDobře snese přepravu, neotlačuje se. Je vhodná ke skladování a přímému konzumu. Vyžaduje úrodné, záhřevné, zavlažované půdy. Odrůdu lze použít do chráněných stanovišť středních a teplých poloh.\n"}
{"id": "1068709", "url": "https://cs.wikipedia.org/wiki?curid=1068709", "title": "Korunovace panovníků Svaté říše římské", "text": "Korunovace panovníků Svaté říše římské\n\nKorunovace panovníků Svaté říše římské, tj. římských králů, císařů a jejich manželek, probíhaly po celou dobu existence Svaté říše římské. Prvním panovníkem, kterého papež (sv. Lev III.) korunoval na císaře, byl Karel Veliký v roce 800. Za prvního vládce Svaté říše římské je nicméně považován až císař Ota I., korunovaný roku 962. Poslední korunovace římského císaře se odehrála v roce 1792, kdy byl korunován František II. Rakouský.\n\nTradičním místem korunovací římských králů ve středověku byly Cáchy. Na císaře byli římští králové tradičně korunováni papežem v Římě. V roce 1508 se za souhlasu papeže poprvé začal titulovat jako \"zvolený římský císař\" na císaře nekorunovaný římský král Maxmilián I. Habsburský. Všichni jeho nástupci pak užívali tohoto titulu už od své korunovace na římského krále, případně od faktického nástupu na trůn. Od té doby tedy císařové podstupovali pouze jedinou korunovaci, obvykle ve Frankfurtu nad Mohanem, po níž se rovnou titulovali jako \"zvolení římští císařové\". Ještě v roce 1530 se však volený římský císař Karel V. nechal papežem korunovat na císaře, čímž se stal vůbec posledním korunovaným císařem Svaté říše římské. \n\nKorunovaci na římského krále předcházela volba, uskutečněná říšskými kurfiřty. Od volby až po korunovaci nesla nově zvolená hlava říše titul římského krále. Teprve po korunovaci (případně po faktickém nástupu na trůn, tj. po skonu předchozího císaře) příslušel novému panovníkovi titul římského císaře. Během korunovačního obřadu byly užívány říšské korunovační klenoty. Po korunovaci se obvykle slavila korunovační hostina.\n\nKorunovace manželek císařů nebyly pravidlem. Například v 16. století se nekonala žádná taková korunovace. Korunovací Marie Amálie Habsburské roku 1742 chtěl její manžel, bavorský kurfiřt a císař Karel VII. Albrecht, v dobách zápasu o dědictví rakouské demonstrovat přenesení císařského důstojenství z habsburské dynastie na Wittelsbachy, a tak posílit svůj nárok na císařskou korunu i na habsburské dědictví. \n\n\"Tento seznam nemusí být zcela kompletní, zejména co se týče korunovací císařoven. Pomozte Wikipedii tím, že jej vhodně rozšíříte.\"\n\n<nowiki>*</nowiki> Hvězdička znamená, že daný panovník ve skutečnosti nebyl korunovaným římským císařem, ale po korunovaci či po faktickém nástupu na trůn užíval titul \"zvolený císař římský\".\"\n\n"}
{"id": "1068713", "url": "https://cs.wikipedia.org/wiki?curid=1068713", "title": "Charneuská", "text": "Charneuská\n\nCharneuská (\"Pyrus communis\" 'Charneuská') nebo také 'Fíkovka' je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy podzimních hrušek, sklízí se v září, dozrává na počátku října, skladovatelné jsou do října. K pravidelné plodnosti je nezbytná probírka plůdků.\n\nByla nalezena v Charneu ve Belgii panem M. Legipontem na počátku 19. století Do Listiny povolených odrůd byla zařazena v roce 1954.\nOdrůda je cizosprašná. Je dobrým opylovačem. Vhodnými opylovači jsou odrůdy Konference, Boscova lahvice, Clappova, Williamsova, Červencová.\n\nRůst odrůdy je bujný později střední. Habitus koruny je úzce pyramidální, téměř pyramidální. Koruna je řídká.\n\nPlodí středně raně, bohatě a s pravidelnou probírkou plůdků i pravidelně. Při vysokých sklizních je plodnost střídavá.\n\nPlod je lahvicovitý, střední. Slupka hladká, žlutozelená, s růžovým líčkem. Dužnina je nažloutlá jemná, se sladce navinulou chutí, aromatická.\n\nOdrůda je považována za dostatečně odolnou proti strupovitosti. Ve dřevě může namrzat. Stejně jako ostatní odrůdy není odolná proti spále.\n\nDobře snese přepravu při sklizni, ve zralosti špatně. Není vhodná ke skladování je vhodná k přímému konzumu. Odrůdu lze použít do středních a teplých poloh, má střední nároky. Podle jiných zdrojů vyžaduje dostatečně vlhké a živné půdy a teplé chráněné polohy.\n"}
{"id": "1068715", "url": "https://cs.wikipedia.org/wiki?curid=1068715", "title": "Serhij Semenov", "text": "Serhij Semenov\n\nSerhij Semenov ( , anglickou transkripcí \"Serhiy Semenov;\" * 28. července 1988, Černihiv, Sovětský svaz, dnes Ukrajina) je ukrajinský biatlonista, jehož největším úspěchem v kariéře je bronzová medaile ze sprintu z Mistrovství světa v biatlonu 2016 v norském Oslu. Je rovněž držitelem malého křišťálového glóbu za první místo v celkovém pořadí vytrvalostních závodů v světovém poháru 2014/15. Na Mistrovství světa v biatlonu 2011 v ruském Chanty-Mansijsku získal bronzovou medaili v závodu štafet.\n\nV závodech světového poháru stanul 9× na stupních vítězů, z toho 4× ve štafetě. Nikdy žádný závod nevyhrál.\n\n"}
{"id": "1068716", "url": "https://cs.wikipedia.org/wiki?curid=1068716", "title": "Bergenie", "text": "Bergenie\n\nBergenie (\"Bergenia\") je vytrvalá rostlina s velkými přízemními listy, původem asijský rod z čeledi lomikamenovitých. Rod je tvořen deseti druhy, z nich mnohé byly v minulosti importované do Evropy a jsou v zahradnictví pěstované pro své velké listy a barevné květy. Jeden druh, bergenie tučnolistá, se takto dostal do volné přírody České republiky.\n\nRod pochází z horských oblastí severní Asie kde roste od Himálaje až po Korejský poloostrov. Vyskytuje se v nadmořské výšce do 2000 m, nejčastěji na vlhkých místech v listnatých nebo jehličnatých lesích kde vytváří souvislé kolonie o rozloze několika stovek metrů čtverečních.\n\nNěkteré druhy byly postupně dováženy do Evropy, bergenie tučnolistá již v roce 1760. Bergenie se staly oblíbenými rostlinami okrasných zahrad a protože jejich množení nebylo složité, byly rychle šířeny. Rostliny se následně samovolně dostaly do volné přírody a na mnoha místech zdomácněly, například v Severní Americe.\n\nBergenie jsou sympodiálně rostoucí vytrvalé byliny s tlustými, plazivými, šupinatými oddenky se širokými, masitými a na omak voskovými listy které jsou obvykle stálezelené. Listy s krátkými širokými řapíky vyrůstají v robustních listových růžicích a jejich ploché silné čepele mají okraje celistvé nebo zoubkované. Přes zimní období se původně zelené či načervenalé listy zbarvují do bronzová.\n\nZ oddenků vyrůstají i květné lodyhy, vysoké 30 až 50 cm, které jsou ve spodní části jednoduché a větví se až v květenství. Nesou květy sdružené v kompaktních latovitých květenstvích jež se v průběhu kvetení rozvolňují. Květy mají pět vzpřímených kališních i pět korunních lístků, deset tyčinek uspořádaných ve dvou kruzích a ze dvou plodolistů složený horní semeník který má dvě čnělky. Kvést počínají v pozdním jaře a končí počátkem podzimu. Plody jsou dvoupouzdré tobolky obsahující drobná, podlouhlá, tmavě hnědá semena.\n\nRostou sice ve většině půd, ale nejvíce jim prospívá vlhká a na humus bohatá zemina a umístění na slunci. Z původních druhů jsou jednak vyselektovány mnohé variety a dále jsou záměrným křížením vyšlechtěny mnohé kultivary odlišné od původních druhů.\n\nTyto rostliny se používají hlavně jako půdopokryvné nebo obrubové rostliny které jsou nenáročné na pěstování a hezky vypadají. Používají se také jako řezané květiny, lodyhy se řežou v době kdy jsou všechna poupata vybarvená a počínají se otvírat prvé květy, ve váze vydrží za vhodných podmínek i týden. Ve vazačství jsou dále žádané i nepoškozené listy které vydrží čerstvé i tři týdny.\n\nV místech původu je bergenie používaná hlavně k léčebným účelům. Lihový extrakt z oddenku má silný protizánětlivý, protialergický a močopudný účinek, v tradiční medicíně slouží k uvolňování kamenů v ledvinách nebo v močovém měchýři. Ze sušených listů se vaří čaje posilující obranyschopnost organismu proti mnoha nemocem.\n\n\n\n \n"}
{"id": "1068718", "url": "https://cs.wikipedia.org/wiki?curid=1068718", "title": "Kyösti Kylälä", "text": "Kyösti Kylälä\n\nKyösti Kylälä (rodným jménem Gustaf Georg Adrian Byström, 16. srpna 1868 Salmi – 15. srpna 1936 Vyborg) byl finský konstruktér a vynálezce–samouk. \n\nV roce 1919 patentoval ve Spojeném království vylepšený nástavec nad výfukovým potrubím pro zvýšení účinnosti parních kotlů, zejména lokomotiv. \n\nPozději francouzský inženýr André Chapelon tento vynález zdokonalil. Vynález s názvem dyšna Kylchap (zkratka z jmen vynálezců Kyösti Kylälä a André Chapelon) se používal na mnoha francouzských a britských lokomotivách, například na stroji Flying Scotsman i rekordní lokomotivě 4468 Mallard. Využívala ji řada poválečných lokomotiv v Československu (například řady 387.0, 475.1, 477.0, 486.0, 498.0, 498.1 a 556.0).\n\n"}
{"id": "1068721", "url": "https://cs.wikipedia.org/wiki?curid=1068721", "title": "Kostel svaté Anny (Andělka)", "text": "Kostel svaté Anny (Andělka)\n\nKostel svaté Anny v Andělce je pozdně jednoduchá barokní sakrální stavba postavená v letech 1783-1785 libereckým stavitelem Johannem Josephem Kunzem nákladem hraběte Kristána Filipa Clam-Gallase. Je situovaný ve středu obce, ve svahu nad silnicí vedle hřbitova. Kostel stojí na místě staršího dřevěného kostela, připomínaného již v polovině 15. století, z něhož pochází fragmenty zachované ve spodní části zdi presbytáře a východní části lodi. Kostel je chráněn jako kulturní památka.\n\nJedná se o jednolodní neorientovanou stavbu obrácenou k severovýchodu. Kostel je obdélného půdorysu s pravoúhle zakončeným presbytářem a čtvercovou sakristií s oratoří v patře po jeho jižní straně. V hlavním průčelí je hranolová věž s bočními schodišťovými přístavky. Západní vstupní průčelí kostela doplňuje předsazená věž čtvercového půdorysu se zaoblenými nárožími. Věž je zakončená cibulovitou bání s polygonální lucernou a makovicí s křížem. Je členěná lizénovými rámci a prolomena obdélnými okny, které jsou ukončeny polokruhem nebo segmentem. Boční fasády jsou s lizénovými rámci a obdélnými okny s polokruhovým záklenkem a nižšími, zhruba obdélníkovými okny se segmentovým záklenkem. Sedlovou střechu s valbovým zakončením na východní straně kryjí plechové šablony.\n\nPresbytář je sklenut plackou. Loď má dvě pole plackové klenby, které jsou odděleny valeným pásem. Podvěží, sakristie a oratoř mají valenou klenbu. Po pravé straně je otevřena do presbytáře oratoř s polokruhově ukončeným obloukem. Oratoř je vysazená na třech konzolách, má zvlněnou poprsní zídku a zdobnou supraportu. Trojramenná dřevěná kruchta spočívá na zděných konzolách.\n\nHlavní oltář má iluzívní malovanou architekturu na závěrové stěně. Tato architektura je portálová, s rokokovými a luisézními motivy a je na ní zavěšen obraz \"Svaté rodiny\" signovaný \"Ant. Donath\". Tabernákl z roku 1786 byl upraven v 19. století. Kazatelna je rokoková a pochází z poslední čtvrtiny 18. století. Je na ní socha \"Boha Otce\", postavy apoštolů a reliéf \"Dobrého pastýře\". Prospekt varhan pochází z 1. poloviny 19. století.\n\nZdejší varhany měly jeden manuál a pedál. Roku 1930 je jako své 1760. varhany zbudoval krnovský varhanářský závod Rieger. Roku 1989 byly varhany přeneseny do tehdy zrekonstruovaného kostela svatého Václava v Moravské Ostravě. Manuál měl rozsah od C po f3 s rejstříky \"Bourdon (16')\", \"Principal (8')\", \"Gedackt (8')\", \"Salicional (8')\", \"Octave (4')\", \"Dolce (4')\" a \"Rauschquint 2× – Octavkoppel\". Pedál s rozsahem od C do d1 měl rejstříky \"Subbaß (16')\", \"Octavbaß (8')\" a pedálovou spojku.\n\nJihozápadně od kostela se nachází hřbitov, ohrazený kamennou zdí, s márnicí na západním konci.\n\n\n"}
{"id": "1068722", "url": "https://cs.wikipedia.org/wiki?curid=1068722", "title": "Bleeding edge", "text": "Bleeding edge\n\nBleeding edge (anglicky doslova \"krvácející hrana\") je označení pro druh technologií natolik nových a riskantních, že se spolu s jejich přijetím těm, kteří je budou chtít implementovat, může pojit riziko nespolehlivosti, vysokých výdajů a ztrát. Označení je slovní hříčkou k termínu \"leading edge\".\n\nTechnologie označované jako bleeding edge bývají zatím nedostatečně zdokumentované a otestované, mohou být bezprecedentní „šedou zónou“ v právním systému nebo na poli etiky, nemusí pro ně být vytvořený společenský konsenzus a nebo dané odvětví není ještě připravené, schopné či ochotné se změnit (resp. změna na tuto technologii by vyžadovala přechodné období příliš velké nestability).\n\nNěkteré z těchto technologií zůstávají neuplatněny, jiné jsou nakonec společností osvojeny a dostanou se do „středního proudu“.\n\n"}
{"id": "1068724", "url": "https://cs.wikipedia.org/wiki?curid=1068724", "title": "Tomášovce (okres Lučenec)", "text": "Tomášovce (okres Lučenec)\n\nTomášovce jsou obec na Slovensku, v okrese Lučenec v Banskobystrickém kraji. První písemná zmínka o obci pochází roku 1293. V roce 2013 zde žilo 1384 obyvatel.\n"}
{"id": "1068725", "url": "https://cs.wikipedia.org/wiki?curid=1068725", "title": "Livio Dante Porta", "text": "Livio Dante Porta\n\nLivio Dante Porta (21. března 1922 Rosario – 10. června 2003) byl argentinský konstruktér lokomotiv. Jeho dílo zahrnuje především inovativní přestavby lokomotiv, jejichž cílem bylo zvýšení účinnosti a výkonu i snížení znečištění životního prostředí.\n\nJeho nejznámějším vynálezem jsou vysoce účinné dyšny \"Lempor\" a \"Lemprex\" (na základě konstrukce francouzského vynálezce Jeana Lemaître) a \"Kylpor\" (na základě dyšny Kylchap).\n\n\n"}
{"id": "1068727", "url": "https://cs.wikipedia.org/wiki?curid=1068727", "title": "Garnát", "text": "Garnát\n\nGarnát je české označení pro několik mořských desetinožců:\n\n"}
{"id": "1068740", "url": "https://cs.wikipedia.org/wiki?curid=1068740", "title": "Johann Ludwig Burckhardt", "text": "Johann Ludwig Burckhardt\n\nJohann Ludwig Burckhardt, známý též jako Ibrāhīm Ibn ʿabd Allāh (24. listopadu 1784, Lausanne – 15. října 1817, Káhira) byl švýcarský cestovatel, geograf a orientalista, který pro Evropu objevil skalní město Petra v Jordánsku. \n\nNarodil se v bohaté rodině obchodníků s hedvábím a studoval na univerzitách v Lipsku a v Göttingen. Roku 1806 se vydal do Anglie a našel zaměstnání v Africké společnosti, která chystala výpravu k pramenům řeky Niger. Jako přípravu na cestu začal studovat arabštinu na univerzitě v Cambridge, začal se po arabsku oblékat a není jasné, zda přijal také islám. Roku 1809 odplul do Aleppa v Sýrii a chystal se na cestu do Káhiry. Aby skryl svou evropskou identitu, užíval jméno Ibrahim Ibn abd'allah a podnikl řadu cest po Sýrii. Libanonu, Palestině a Zajordánsku, přestrojen za chudého Araba. Přitom objevil první luvijské hieroglyfy, zprvu mylně pokládané za hettitské.\n\nProslul jako objevitel dobře utajeného skalního města a chrámu Al-Chazneh ve starověkém městě Petra v Jordánsku, které bylo takřka tisíc let zapomenuto (1812). Když po velkých útrapách dorazil do Káhiry, musel čekat na příležitost dostat se odtud do Timbuktu. Podnikl plavbu po Nilu, kde jako první moderní Evropan spatřil chrám Abú Simbel v Egyptě (1813). Francouzsky napsal několik cestopisů po Blízkém východě, ale karavany napříč Saharou se nedočkal a zemřel na úplavici.\n\n"}
{"id": "1068748", "url": "https://cs.wikipedia.org/wiki?curid=1068748", "title": "Richard Glatzer", "text": "Richard Glatzer\n\nRichard Glatzer (28. ledna 1952 New York, USA – 10. března 2015 Los Angeles, USA) byl americký herec.\n\nVyrůstal v New Jersey a bakalářský titul získal na University of Michigan a svoje studia zakončil získáním titulu ve Virginské univerzitě. Jeho filmovým debutem byla spolupráce s Jayem a Lewisem Allenovými, se kterými spolupracoval na reality show Osbornovi a Příští americká top modelka. Jeho prvním filmovým debutem byl nezávislý film Grief, který byl v roce 1993 úspěšný a byl vrcholem na festivalu v Torontu.\n\nV roce 2013 si vzal do partnerského svazku svého přítele Washe Westermorelanda, se kterým natočil svůj nejúspěšnější a poslední film Still Alice (Pořád jsem to já), za který dostala hlavní představitelka Julianne Moore cenu Oscara. 10. března 2015 zemřel na komplikace spojené s Amyotrofickou laterální sklerózou, která mu postupně paralyzovala tělo.\n\n"}
{"id": "1068750", "url": "https://cs.wikipedia.org/wiki?curid=1068750", "title": "Karel Studený", "text": "Karel Studený\n\nKarel Studený (* 29. dubna 1947) je bývalý český fotbalový brankář. Po skončení aktivní kariéry působil jako trenér.\n\nV československé lize hrál za SU Teplice a během vojenské služby za Dukla Praha. Nastoupil v 54 ligových utkáních. Ve druhé nejvyšší soutěži hrál za Slovan Liberec. V Poháru UEFA nastoupil za Teplice v roce 1971 ve 2 utkáních proti Zagłębi Wałbrzych.\n\n\n"}
{"id": "1068751", "url": "https://cs.wikipedia.org/wiki?curid=1068751", "title": "Pavla Valníčková", "text": "Pavla Valníčková\n\nPavla Valníčková (též Pavla Francová) (* 19. ledna 1972, Kraslice) je česká nevidomá atletka a lyžařka.\n\nV roce 1990 vystudovala Gymnázium pro mládež s vadami zraku v Praze. Poté absolvovala bakalářské studium překladatelství a tlumočnictví na Filozofické fakultě Univerzity Karlovy v Praze. V letech 1996 až 1998 absolvovala magisterské studium v oboru psychoterapie a poradenství na West Chester University of Pennsylvania.\n\nV letech 1988 až 1992 na vrcholných závodech zdravotně postižených osob získala téměř dvě stě medailí. Na letní paralympiádě v Barceloně v roce 1992 vytvořila v běhu na 1500 metrů paralympijský rekord a v běhu na 3000 metrů vytvořila světový rekord. Na zimních paralympijských hrách v Albertville v roce 1992 získala stříbrnou medaili v běhu na lyžích na 5 km a bronzovou medaili v běhu na lyžích na 15 km.\n"}
{"id": "1068756", "url": "https://cs.wikipedia.org/wiki?curid=1068756", "title": "Červencová", "text": "Červencová\n\nČervencová (\"Pyrus communis\" 'Červencová') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy letních hrušek, sklízí se v červenci, dozrává v červenci. Jiný název 'Červencová pestrá'. Plody rychle přezrávají. Rozpoznávacím znkem jsou leskle zelené listy a barva plodu. \n\nByla vyšlechtěna ve Francii v roce 1857, v Rouen, ve školkách Boisbunnelových. V ČR byla povolena v roce 1954.\n\nOdrůda je cizosprašná. Vhodnými opylovači jsou odrůdy Konference. Je dobrým opylovačem\n\nRůst odrůdy je bujný později slabý. Habitus koruny je úzce pyramidální. Vyžaduje zmlazovací řez, rychle stárne.\n\nPlodí časně, hojně a pravidelně.\n\nPlod je vejčitý, malý. Slupka hladká, žlutozeleně, později žlutě zbarvená s červeným žíháním. Dužnina je nažloutlá polojemná, se sladce navinulou chutí, docela dobrá. Podle jiných zdrojů chuť kolísavá, málo kořenitá.\n\nOdrůda je považována za odolnou proti strupovitosti ale i rzivosti. Je středně odolná proti namrzání.\n\nDobře snese přepravu. Je vhodná ke skladování a přímému konzumu. Odrůdu lze použít do středních a teplých poloh. Ve vyšších polohách není ranou odrůdou.\n"}
{"id": "1068757", "url": "https://cs.wikipedia.org/wiki?curid=1068757", "title": "Luděk Štarch", "text": "Luděk Štarch\n\nLuděk Štarch (10. března 1951 - 5. března 1979) byl český fotbalista, útočník. Zemřel tragicky\n\nV československé lize hrál za LIAZ Jablonec, Bohemians Praha a SU Teplice. Nastoupil v 64 ligových utkáních a dal 8 ligových gólů. Ve druhé nejvyšší soutěži hrál i za Spartak Hradec Králové. V Poháru UEFA nastoupil v roce 1975 za Bohemians v zápase proti Honvédu Budapešť.\n\n"}
{"id": "1068769", "url": "https://cs.wikipedia.org/wiki?curid=1068769", "title": "Martin Dorazín", "text": "Martin Dorazín\n\nMartin Dorazín (* 11. listopadu 1968 Valašské Meziříčí) je český novinář, který se ve své práci zaměřuje zejména na zpravodajství z Ruska a Balkánu.\n\nVystudoval gymnázium ve Valašském Meziříčí, vysokoškolská studia oboru společenské vědy absolvoval v Rusku.\n\nOd roku 1990 pracuje v Českém rozhlase, s výjimkou šesti let (1998–2004), kdy působil v České televizi. V 90. letech byl zvláštním zpravodajem na Slovensku a v bývalé Jugoslávii. Od roku 2005–2009 byl rozhlasovým zpravodajem v Polsku a Pobaltí, poté na Balkáně a v Libyi. V současnosti (2015) je zpravodajem pro Ruskou federaci a okolí. V září 2014 byl v Doněcku na východní Ukrajině spolu s kolegou Vítem Pohankou nakrátko zadržen proruskými separatisty, kterým se zdál podezřelý diktafon novinářů.\nV květnu 2016 získal Cenu Karla Havlíčka Borovského „za objektivitu a výjimečnou formu zpravodajství z válečných konfliktů a krizových oblastí“.\n\n"}
{"id": "1068774", "url": "https://cs.wikipedia.org/wiki?curid=1068774", "title": "Superfish", "text": "Superfish\n\nSuperfish je program, který upravuje HTML kód některých stránek. Kromě toho mezi certifikáty přidává svou vlastní certifikační autoritu. Program byl předinstalovaný na počítačích Lenovo, předinstalování tohoto programu bylo prováděno od září do prosince 2014. Podle společnosti Lenovo byl Superfish na počítače instalován proto, aby pomáhal najít zákazníkům při nakupování potenciálně zajímavé produkty. Program je klasifikován jako adware. To, co podle expertů učinilo Superfishi špatnou pověst bylo to, že tento program může číst obsah veškeré komunikace, včetné té, kterou prohlížeč označí za soukromou.\n\nI po ukončení instalace programu Superfish do počítačů je možné, že nově zakoupený počítač může program Superfish a jeho kořenový certifikát obsahovat, protože Lenovo neprovedlo přeinstalování softwaru na již nainstalovaných počítačích.\n\nKvůli programu Superfish byly na společnost Lenovo podány žaloby.\n"}
{"id": "1068775", "url": "https://cs.wikipedia.org/wiki?curid=1068775", "title": "Víctor Machín Pérez", "text": "Víctor Machín Pérez\n\nVíctor Machín Pérez známý i jako Vitolo (* 2. listopadu 1989, Las Palmas de Gran Canaria, Kanárské ostrovy, Španělsko) je španělský fotbalový záložník a reprezentant, který v současnosti hraje za klub Sevilla FC.\n\nS fotbalem na profesionální úrovni začínal v klubu UD Las Palmas z Kanárských ostrovů.\n\nV červnu 2013 přestoupil do kontinentálního Španělska do týmu Sevilla FC, kde podepsal čtyřletý kontrakt.\nSe Sevillou se probojoval do finále Evropské ligy 2013/14, v němž jeho tým porazil portugalskou Benfiku Lisabon až v penaltovém rozstřelu (4:2, po prodloužení byl stav 0:0).\nSe Sevillou se následně představil v soutěži Superpohár UEFA 2014, v němž jeho tým podlehl Realu Madrid 0:2.\n\n12. března 2015 překonal časem 13,21 sekund rekord nejrychlejšího gólu Evropské ligy, který držel Argentinec Ismael Blanco (15,19 s). Bylo to v utkání Evropské ligy 2014/15 Villarreal CF–Sevilla FC 1:3. Jeho rekordní zápis byl překonán 15. září 2016 v utkání základní skupiny J Evropské ligy 2016/17 Janem Sýkorou z FC Slovan Liberec proti ázerbájdžánskému týmu Qarabağ FK (čas 10,69 s, remíza 2:2).\n\nV A-mužstvu Španělska přezdívaném \"La Furia Roja\" debutoval 31. 3. 2015 v Amsterdamu v přátelském zápase proti týmu Nizozemska (prohra 0:2).\n\n"}
{"id": "1068791", "url": "https://cs.wikipedia.org/wiki?curid=1068791", "title": "Kapucínští terciáři Panny Marie Bolestné", "text": "Kapucínští terciáři Panny Marie Bolestné\n\nKapucínští terciáři Panny Marie Bolestné (latinsky \"Fratres Tertii Ordinis Sancti Francisci Capulatorum a Beata Virgine Perdolente\") je mužská katolická řeholní kongregace: členové jsou kongregací klerikální, populárně zvaní Amigoniani. Její zkratkou je T.C. \n\nKongregace byla založena v Magdalském konventu v Massamagrell, španělským kapucínem Luisem Amigem Ferrerem na pomoc vězňům a k převýchově mladistvých: dne 12. dubna 1889 na svátek Panny Marie Bolestné získalo prvních 14 členů řeholní hábit.\n\nArcibiskup Valencie Antolín Monescillo y Viso schválil její stanovy 8. dubna 1889 a 11. ledna 1895 španělská vláda jim povolila sloužit ve věznicích a výchovných ústavech.\n\nDne 19. září 1905 získali terciáři papežský souhlas a definitivně byl schválen Svatým stolcem 7. května 1910.\n\nBěhem Španělské občanské války bylo zabito 29 členů této kongregace.\n\nKongregace patří do Řádu menších bratří kapucínů a 19. června 1905 se začali řídit stanovami Třetího řeholního řádo svatého Františka z Assisi. Ženskou větví této kongregace jsou Terciární sestry kapucínky Svaté rodiny.\n\nZaměřují se na obnovu a výchovu mládeže: služby většinou provádějí v odborných školách a ve veznicích pro mladistvé.\n\nNacházejí se v Evropě (Německo, Itálie, Polsko, Španělsko), v Americe (Argentina, Bolívie, Brazílie, Chile, Kolumbie, Kostarika, Dominikánská republika, Ekvádor, Nikaragua, Panama, Portoriko, USA a Venezuela). V Pobřeží slonoviny a na Filipínách; generální sídlo je v Římě.\n\nK 31. prosince 2005, měla 69 domů s 393 řeholníky a z toho 208 kněží.\n\n"}
{"id": "1068792", "url": "https://cs.wikipedia.org/wiki?curid=1068792", "title": "SixDegrees.com", "text": "SixDegrees.com\n\nSixDegrees.com byla první internetová sociální síť. Založil ji v roce 1997 právník a finanční analytik Andrew Weinreich.\n\nVznikla v roce 1997 a byla založena na myšlence šesti stupňů odloučení (), která předpokládá, že každý člověk je spojený s každým člověkem prostřednictvím řetězce šesti sobě navzájem známých lidí. Celkem na ní bylo registrováno tři a půl milionu osob.\nTato sociální síť byla jedna z prvních, která umožňovala svým uživatelům vytvářet profily, přidávat a zvát své přátele, vytvářet skupiny a prohlížet profily ostatních uživatelů. \n\nSixDegrees byla prvním předchůdcem úspěšnějších sociálních sítí, jako je LinkedIn, MySpace nebo Facebook. \n"}
{"id": "1068794", "url": "https://cs.wikipedia.org/wiki?curid=1068794", "title": "Café Louvre", "text": "Café Louvre\n\nCafé Louvre je kavárna, která se nachází v někdejším obchodním a kancelářském paláci Louvre, dvojdomě č. 18-20 na Národní třídě čp. 117/II 1987/II, na Novém Městě v Praze 1. Vznikla v tehdejším Rakousku-Uhersku a byla nazvána podle pařížského královského paláce a muzea Louvre.\nKavárna vznikla v dvojdomě, postaveném ve dvou etapách. Předcházela jí v roce 1902 první fáze v podobě stavby neorenesančního domu na místě zbořeného Trautmannsdorfského paláce a Kernského domu se starou jízdárnou podle projektu architekta Františka Buldry. Součástí kavárny o několika prostorách byly herny, kulečníkový sál, klubovny, Moravská vinárna a Tokajský sklep. Ke specialitám patřila \"pařížská káva Louvre\" z pražírny Aloise Pelze v Platýzu. O rozvoj provozu se zasloužil kavárník Jan Náprstek, který podnik koupil roku 1917 a zavedl mimo jiné salónní orchestr. Hlavní popularity dosáhla kavárna v meziválečném Československu. Druhá stavební etapa proběhla v letech 1926-1927 podle projektu architekta Matěje Blechy, kdy byl mj. vybourán původní portál a adaptovány mnohé prostory.\n\nMezi hosty kavárny tehdy patřili například Karel Čapek, Franz Kafka nebo Albert Einstein v době své pražské profesury. Český herec Eduard Vojan (1853-1920) zde míval svůj stálý stůl, kde od roku 1913 sedávali také němečtí spisovatelé Otto Pick a Franz Werfel. Až do posledního roku svého života sem pravidelně chodíval režisér Otakar Vávra.\n\nOd roku 1902 se zde pravidelně scházel i německý filozofický kroužek Berty Fantové, vyznávající učení Franze Brentana (1838-1917). Členy tohoto spolku byli mj. také Max Brod a Franz Kafka, kteří zde později měli vyčleněnu vlastní místnost. Ačkoli byl Max Brod v roce 1905 ze spolku vyloučen a Franz Kafka jej ze solidarity následoval, byli i nadále pravidelnými návštěvníky společenských večerů, veřejných četeb a přednášek pořádaných v kavárně.\n\nPo komunistickém převratu v roce 1948, byl provoz kavárny přerušen a veškeré vybavení a nábytek byly rozchváceny nebo zničeny.\n\nKavárna byla obnovena po roce 1992, kdy prostory prošly celkovou rekonstrukcí. V současné době kavárna nabízí kavárenské a gastronomické služby, s možností pořádání společenských setkání. Součástí kavárny je také kulečníková herna.\n\n"}
{"id": "1068795", "url": "https://cs.wikipedia.org/wiki?curid=1068795", "title": "Vicente Iborra de la Fuente", "text": "Vicente Iborra de la Fuente\n\nVicente Iborra de la Fuente (* 16. ledna 1988, Moncada, Španělsko) je španělský fotbalový záložník, který v současnosti hraje za klub Sevilla FC.\n\nS fotbalem na profesionální úrovni začínal v klubu Levante UD.\n\nV srpnu 2013 přestoupil do týmu Sevilla FC, kde podepsal pětiletý kontrakt.\nSe Sevillou se probojoval do finále Evropské ligy 2013/14, v němž jeho tým porazil portugalskou Benfiku Lisabon až v penaltovém rozstřelu (4:2, po prodloužení byl stav 0:0).\nSeděl na sevillské lavičce náhradníků v soutěži Superpohár UEFA 2014, v němž jeho tým podlehl Realu Madrid 0:2.\n\n"}
{"id": "1068796", "url": "https://cs.wikipedia.org/wiki?curid=1068796", "title": "Vicente Iborra", "text": "Vicente Iborra\n\nJméno a příjmení Vicente Iborra má více nositelů:\n"}
{"id": "1068797", "url": "https://cs.wikipedia.org/wiki?curid=1068797", "title": "Kostel Panny Marie Sněžné (Andělská Hora)", "text": "Kostel Panny Marie Sněžné (Andělská Hora)\n\nKostel Panny Marie Sněžné v Andělské Hoře je římskokatolický filiální kostel v části obce Chrastava – Andělská Hora v Libereckém kraji. Nachází se na návrší jižně od středu obce. Do dnešní pozdně empírové podoby byl kostel přestavěn roku 1833. Je chráněn jako kulturní památka České republiky.\n\nKostel je zděný, jednolodní, obdélný, uzavřený trojbokým presbytářem. Střecha kostela je sedlová, krytá taškami bobrovkami. Před západní průčelí předstupuje hranolová věž členěná pilastry a zakončená jehlancovou střechou, datovanou do roku 1838, s makovicí a křížem. Ve věži se nachází hlavní vstup, který je zasazený do pravoúhlého portálu s ozdobnou profilací a mohutnými patkami. Na portálem se zvedá trojúhelný tympanon nesený dvěma volutovými konzolami. Nad ním se v ose v hluboké špaletě s plastickým klenákem nachází půlkruhově zakončené okno, před kterým je socha sv. Jana Nepomuckého. Kostel má vysoká okna, která jsou o třech osách. Uvnitř kostela je plochý strop. Kostel je uvnitř prázdný a slouží od roku 2001 jako ateliér a výstavní síň. Původní zařízení bylo převezeno do Chrastavy.\n\n\n"}
{"id": "1068800", "url": "https://cs.wikipedia.org/wiki?curid=1068800", "title": "Popovič", "text": "Popovič\n\nPříjmení Popovič má více nositelů:\n\n"}
{"id": "1068803", "url": "https://cs.wikipedia.org/wiki?curid=1068803", "title": "Rudolf Burgundský", "text": "Rudolf Burgundský\n\nRaoul I. nebo také Rudolf Burgundský (asi 890 – 14. leden 936, Auxerre) byl francouzský král (923–936).\n\n\nV roce 921 se burgundský vévoda Rudolf oženil s Emou Francouzskou. 13. července 923 byl korunován v opatství Saint-Médard v Soissons na krále. Při té příležitosti přenechal vládu v Burgundsku svému bratrovi Hugovi (Černému). Karel III. Francouzský byl v té době stále naživu a nárokoval si království také. Rudolfův švagr Herbert II. z Vermandois však Karla III. nalákal k setkání a zajal ho.\n\nCísaři Jindřich I. Ptáčník se mezitím podařilo v roce 925 odtrhnout od Francie Lotrinsko. Na jihu a západě země byl Rudolf úspěšnější – v roce 924 mu složil hold Vilém II. Akvitánský a po smrti Karla III. (9. října 929) i mnoho velmožů, kteří se dosud chovali neutrálně.\n\nPo roce 930 dosáhl Rudolf několik vítězství, což posílilo jeho legitimitu. Vilém I. Normandský ho uznal v roce 933, čímž královské území rozšířil po Bretaň.\n\nNejvětší problém měl Rudolf s Herbertem II. z Vermandois, který do roku 929 využíval zajatce Karla III. k nebezpečnému tlaku na Rudolfa. V roce 925 Heribert určil svého malého syna Huga (* 920) za následníka remešského biskupa Seulfa, který náhle zemřel, čímž získal bohaté církevní statky.\n\nRoku 931 se na Rudolfovu stranu přiklonil i pařížský hrabě Hugo Veliký (* 898) syn krále Roberta I. Rudolf z Hugem dobyli Remeš a Hugo (syn Herberta II.) byl sesazen z funkce biskupa.\n\nRudolfovi prospěla smrt Karla III. (929), neutralita císaře Jindřicha a rostoucí uznání v celé říši. V roce 935 se Rudolf na pohraniční řece Chiers setkal z Jindřichem I. a Rudolfem II. Burgundským a uzavřel s nimi smlouvu o přátelství.\n\nDohoda mezi Hugem a Heribertem vedla k válce, v níž padl i Rudolfův bratr Boso Lotrinský.\n\nPosledním Rudolfovým politickým činem bylo vykázání Herbertových stoupenců do Laonu. Na podzim 935 král onemocněl a zemřel 14. ledna 936 v Auxerre. Pohřben v klášteře Saint-Denis-lès-Sens po boku svého otce.\n\nZdá se, že Rudolf a jeho manželka měli jediného syna. Je také možné, že měli i dceru jménem Judita.\n\n\nJ. Ehlers, H. Muller, B. Schneidmuller. \"Francouzští králové v obdobi středověku\". Praha: Argo, 2003.\n"}
{"id": "1068808", "url": "https://cs.wikipedia.org/wiki?curid=1068808", "title": "Nico (balet)", "text": "Nico (balet)\n\nNico je balet velšského hudebníka a skladatele Johna Calea. Autorem choreografie je nizozemský choreograf Ed Wubbe. Poprvé byl předveden dne 4. října 1997 v divadle Schouwburg v Rotterdamu baletním souborem Scapino Ballet. Cale později, v roce 1998, vydal audiozáznam představení na albu \"Dance Music\". Balet byl inspirován životem německé zpěvačky a herečky Nico, se kterou skladatel Cale během jejího života často spolupracoval. Na začátku představení je tanečnice zabalena do hliníkové fólie a postupně se jí svými pohyby zbavuje. Později se na jevišti objevuje více tanečníků.\n"}
{"id": "1068810", "url": "https://cs.wikipedia.org/wiki?curid=1068810", "title": "Úpadek finančních institucí", "text": "Úpadek finančních institucí\n\nÚpadek finančních institucí je právem definovaná neschopnost instituce platit své splatné závazky (dluhy) věřitelům. Je definován v Hlavě IV insolvenčního zákona a představuje transpozici směrnic Evropské unie.\n\nFinančními institucemi jsou myšleny například banky, spořitelní a úvěrová družstva, investiční společnosti a pojišťovny. Pro tyto instituce existuje úprava právních pravidel a výjimky z obecného režimu insolvenčního zákona, které jsou spjaty s předpisy Evropského společenství. Úpadek lze řešit i bez přerušení činnosti těchto institucí. Sanační operace probíhají prostřednictvím zavedených opatření, které provádí osoba určená orgánem dohledu. Všechny operace přitom musí vést k napravení problematické situace. Sanační operace ale probíhají mimo insolvenční řízení, a proto jsou řízeny zvláštními předpisy upravující činnost finančních institucí.\n\n"}
{"id": "1068815", "url": "https://cs.wikipedia.org/wiki?curid=1068815", "title": "Amanliská", "text": "Amanliská\n\nAmanliská (\"Pyrus communis\" 'Amanliská') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy letních hrušek, sklízí se v září, dozrává za několik dní po sklizni. Rozšířená ještě do poloviny 20. století, ale již v 20. století překonaná kvalitnějšími letními odrůdami.\n\n'Amanlisova máslovka', 'Máslovka Amanliská', 'Špekovka', 'Václavka', 'Vilémina', 'Zelenatka'. Mnoho názvů měla i v jiných zemích z důvodů širokého rozšíření a obliby odrůdy.\n\nByla vyšlechtěna jako semenáč ve Francii v 18. století poblíž Amanlis. V roce 1828 byla zaslána do Paříže panu Noisetovi k posouzení.\n\nOdrůda je cizosprašná, kvete středně raně. Vhodnými opylovači jsou odrůdy 'Madame Verté', 'Křivice', 'Eliška'. Je triploidní odrůdou, klíčivost pylu je 8,5%. Prašníky jsou před vyzráním pylu krásně fialovočervené.\n\nRůst odrůdy je bujný, později slabý. Habitus koruny je úzce pyramidální, později převislý, není vhodná do stromořadí u cest.\n\nPlodí časně, hojně a zcela pravidelně.\n\nPlod je hruškovitý, velký (přes 200 g). Slupka hladká, nelesklá, zeleně, později téměř nažloutle zbarvená, někdy s mírně červeným líčkem. Dužnina je bílá, nazelenalá, máslovitá, jemná, sladká, slabě vonná. Již v polovině 20. století však byly pěstovány letní hrušky s lepšími plody.\nZralé plody po změknutí ztrácí chuť.\n\nOdrůda je považována za velmi odolnou proti strupovitosti i rzivosti a dalším chorobám. \n\nNenáročná na polohu. Dobře snese přepravu v nedozrálém stavu. Není vhodná ke skladování a velkovýrobě, je vhodná k přímému konzumu. Odrůdu lze použít do všech poloh.\n\n"}
{"id": "1068832", "url": "https://cs.wikipedia.org/wiki?curid=1068832", "title": "Španělská fotbalová reprezentace do 21 let", "text": "Španělská fotbalová reprezentace do 21 let\n\nŠpanělská fotbalová reprezentace do 21 let zvaná La Rojita (malí červení; La Roja neboli červení je přezdívka španělského seniorského národního týmu) je španělská mládežnická fotbalová reprezentace složená z hráčů do 21 let, která spadá pod Královskou španělskou fotbalovou federaci (Real Federación Española de Fútbol – RFEF). Reprezentuje Španělsko v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i trochu starší.\n\nŠpanělská jedenadvacítka ve své historii čtyřikrát triumfovala na Mistrovství Evropy hráčů do 21 let:\n"}
{"id": "1068860", "url": "https://cs.wikipedia.org/wiki?curid=1068860", "title": "Donne-moi la main", "text": "Donne-moi la main\n\nDonne-moi la main (tj. \"Dej mi ruku\") je francouzsko-německý hraný film z roku 2008, který režíroval Pascal-Alex Vincent podle vlastního scénáře. Film popisuje cestu dvojčat Antoina a Quentina, kteří cestují z Francie do Španělska na pohřeb své matky, kterou nikdy nepoznali. Cestou potkávají různé osoby. Film měl světovou premiéru 27. listopadu 2008 na Filmovém festivalu v Turíně. V ČR byl uveden v roce 2010 na filmovém festivalu Febiofest pod názvem \"Pojď, podej mi ruku\".\n\nBratři Antoine a Quentin jsou adolescenti, kteří žijí se svým otcem ve Francii. Když zjistí, že jejich matka, kterou nikdy nepoznali, zemřela, odjedou z France do španělské vesnice Pasaia na její pohřeb. Protože jsou bez peněz, cestují stopem. Na benzínové pumpě se k nim přidá dívka Clémentine, se kterou má každý z bratrů pohlavní styk. Tím se rivalita mezi nimi začíná stupňovat a pokračuje i poté, co je Clémentine druhý den opustí. Cestují dál různými způsoby, až se nemohou dohodnout. Zatímco Quentin chce pokračovat takto i nadále, Antoine se chce nechat najmout na statku během sklizně a vydělat tak peníze na vlak, aby cesta ubíhala rychleji. Oba tedy pracují na poli. Zde se Quentin sblíží s jedním z mladíků Hakimem a stráví spolu noc. Antoine náhodou jejich sex zpozoruje a druhého dne hned opouští farmu. Quentin odjíždí s ním, aniž by se s Hakimem rozloučil. Večer dorazí na nádraží, ale nemají dost peněz na jízdenku. Zde Antoin dohodne s neznámým mužem sex s Quentinem za 100 euro. Když muž vyhledá Quentina na toaletách, Quentin uteče. Antoin najde později jen jeho batoh, se kterým dál pokračuje sám do Španělska vlakem. Poté pokračuje pěšky lesem, kde se zraní. Pomůže mu žena, která žije sama v horách. Antoin pokračuje dál a ve Španělsku dojede autostopem do Pasaia, kde se na hřbitově právě koná pohřeb jeho matky. Zde potkává Quentina, který zde už je. Po pohřbu jdou spolu na pláž, kde mezi nimi opět propukne spor.\n"}
{"id": "1068861", "url": "https://cs.wikipedia.org/wiki?curid=1068861", "title": "Basic Nitrox Diver", "text": "Basic Nitrox Diver\n\nBasic Nitrox Diver je typ kurzu potápění. Kurz je vhodný pro pokročilé potápěče, jelikož je vyžadován certfikát.\nV rámci kurzu Basic Nitrox Diver si potápěč rozšíří teoretické a praktické dovednosti pro potápění s Nitroxem, jinak řečeno EANx – Enriched Air Nitrogen)\nPokud potápěč daný kurz úspěšně projde, bude si moci vybírat vlastní optimální směs kyslíku pro ponory. Optimální obsah kyslíku se pohybuje od 21 % do 40 %\n\nPro úspěšné dokončení kurzu je také nutná teoretická příprava. Potápěč se tedy musí vzdělávat. Pro tento kurz existuje materiál\npřímo od IANTD Basic Nitrox Diver manuál. Další důležitou součástí pro výuku kurzu jsou IANTD tabulky pro potápění a to konkrétně EAN26 – EAN40.\n\nVýstupem z kurzu od IANTD je osvědčení o absolvování Basic Nitrox Diver (v úspěšném případě). Tento certifikát(osvědčení) je uznáváno po celém světě a je pro sportovní i technické potápěče.\n\nIANTD nabízí další kurzy\n"}
{"id": "1068862", "url": "https://cs.wikipedia.org/wiki?curid=1068862", "title": "Římskokatolická farnost Velký Bor", "text": "Římskokatolická farnost Velký Bor\n\nŘímskokatolická farnost Velký Bor je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie byla ve vsi Velký Bor založena v roce 1336. Od roku 1700 jsou vedeny matriky. V 18. století byl kostel stavebně upravován. Zatím poslední zásadnější opravy proběhly v roce 1970.\n\nVelký Bor měla do roku 2019 sídelního duchovního správce, který navíc spravoval ex currendo farnosti Chanovice, Kvášňovice a Pačejov. Od 1. července 2019 je farnost spravována ex currendo z Horažďovic. Dosavadní duchovní správce zůstává ve farnosti jako výpomocný duchovní.\n\n"}
{"id": "1068870", "url": "https://cs.wikipedia.org/wiki?curid=1068870", "title": "Advanced Nitrox Diver", "text": "Advanced Nitrox Diver\n\nPotápěčský kurz Advanced Nitrox Diver je pokročilou obdobou základního kurzu Basic Nitrox Diver.\nTento kurz je určen především kvalifikovaným potápěčům, kteří mají zájem se potápět s EAN22 - EAN40 a zároveň pro dekompresi používají EAN50. V rámci tohoto kurzu dostane potápěč veškeré praktické dovednosti a také teoretické znalosti ohledně ponorů s Nitroxem včetně Nixtroxové dekomprese.\n\nTento kurz z rodiny IANTD je rozdělen na 7 modulů\n\nPro úspěšné dokončení kurzu je vhodné využít dostupných teoretických materiálů, které poskytuje IANTD\n\nV případě úspěšného absolvování kurzu Advanced Nitrox Diver obdrží účastníci mezinárodní osvědčení, které je platné po celém světě.\nToto osvědčení je vhodné pro sportovní i technické potápěče.\n\n"}
{"id": "1068873", "url": "https://cs.wikipedia.org/wiki?curid=1068873", "title": "Arpelistock", "text": "Arpelistock\n\nArpelistock je hora v Bernských Alpách, dosahující nadmořské výšky 3035 m. Nachází se na rozhraní mezi švýcarskými kantony Bern a Valais. Patří k masivu Wildhorn a rozkládá se přibližně mezi průsmykem Sanetsch v nadmořské výšce 2252 m a vrcholem Wildhornu (3248 m n. m.). Severní strana Arpelistocku je pokryta ledovcem, který se nazývá Geltengletscher.\n\n \n"}
{"id": "1068880", "url": "https://cs.wikipedia.org/wiki?curid=1068880", "title": "Římskokatolická farnost Chanovice", "text": "Římskokatolická farnost Chanovice\n\nŘímskokatolická farnost Chanovice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie byla v Chanovicích zřízena v roce 1357. Místní duchovní správa v pozdější době zanikla a Chanovice byly postupně filiálkou několika okolních farností, naposledy Velkého Boru. K obnovení samostatné farnosti došlo v roce 1751 a téhož roku začaly být vedeny matriky. Kostel byl postaven v letech 1751–1761. Ve 20. století přestal být do farnosti ustanovován sídelní kněz.\nFarnost Chanovice je součástí kollatury farnosti Horažďovice, odkud je vykonávána její duchovní správa.\n\n"}
{"id": "1068882", "url": "https://cs.wikipedia.org/wiki?curid=1068882", "title": "Eva Randová", "text": "Eva Randová\n\nEva Randová (* 31. prosince 1936 Kolín) je česká operní pěvkyně, mezzosopraniska.\n\nVystudovala gymnázium v Ústí nad Labem a poté Pedagogickou fakultu, obor matematika a tělesná výchova. Zpěv studovala u Jitky Švábové, nejprve v Ústí nad Labem (v letech 1952 až 1959) a poté na pražské konzervatoři (1959 až 1960).\n\nPostupně působila v Městském divadle v Kolíně a v Ostravě. V roce 1968 byla krátce členkou opery Národního divadla v Praze. Po roce zpívala v Norimberku a od září 1970 se stala členkou Státní opery ve Stuttgartu. V letech 1986 až 1994 vystupovala v londýnské královské opeře Covent Garden. V letech 1995 až 1998 působila jako ředitelka Státní opery v Praze. S publikem se tam rozloučila slavnostním galavečerem 29. června 1998.\n\nV letech 1981, 1987 a 1999 vystoupila v Metropolitní opeře v New Yorku. Debutovala zde jako Fricka ve Wagnerově opeře \"Zlato Rýna\" dne 22. září 1981. V roce 1987 zde zpívala roli Venuše v Tannhäuserovi. V roce 1999 zpívala roli Kabanichy (Marfa Ignatěvna Kabanová) v Janáčkově Kátě Kabanové, naposledy 16. ledna 1999.\n"}
{"id": "1068892", "url": "https://cs.wikipedia.org/wiki?curid=1068892", "title": "Vlk japonský", "text": "Vlk japonský\n\nVlk japonský \"(Canis lupus hodophilax)\" je jedním ze dvou poddruhů vlka obecného, které byly vyhubeny v Japonsku. Vyhuben byl roku 1905. Obýval japonské ostrovy Honšú, Kjúšú a Šikoku. Poslední ze 4 největších japonských ostrovů Hokkaidó obýval až do roku 1899 vlk ostrovní \"(Canis lupus hattai) \".\n\nVlk japonský byl nejmenším známým poddruhem vlka obecného. Na délku měřil 90 cm a v kohoutku dosahoval výšky 30 cm. Mnohem více než svým předkům (sibiřským vlkům) se podobal psům, šakalům a kojotům. Od ostatních poddruhů se lišil krátkou, hrubou srstí, psím ocasem, krátkýma nohama a zaobleným ocasem. Kvůli těmto fyzickým rozdílům je někdy považován za samostatný druh Canis hodophilax.\n\nJe znám tím, že často lovil kořist mnohonásobně větší než on sám, jako například jeleny nebo divoká prasata. Většinou však lovil králíky a hlodavce, proto nebyl až do 17. století pronásledován zemědělci.\n\nTito vlci bývali v Japonsku hojní až do roku 1732, kdy se na ostrovy Kjúšú a Šikoku rozšířila vzteklina. Agrese vyvolaná vzteklinou a odlesňování nutily vlky ke kontaktu s lidmi a to z nich učinilo terč hlavně pro zemědělce. Poslední exemplář byl zastřelen roku 1905 v prefektuře Nara na ostrově Honšú. Dnes existuje osm kožešin. Vycpané exempláře můžeme vidět v Japonsku, Nizozemsku a ve Velké Británii.\n\nVlk japonský je významná postava japonského folklóru i kultury. Japonské hory byly, a často ještě jsou, považovány za nebezpečné. Vlk je v těchto horách považován za ochránce a strážce hor, který chrání cestovatele a místní před nástrahami divoké přírody. Duch vlka japonského je nazýván Makami (真 神), který trestá zlo a odměňuje dobro. Svatyně ducha Makami se nacházejí v japonských městech Šizuoka, Saitama a Tokio. Některé vesnice mají kouzla nazývaná \"Shishiyoke\", které chrání místní obyvatele i jejich zemědělské plodiny před divokými prasaty a kromě toho může vlk i zanechat pro vesničany kořist. V jiných vesnicích je vlčí lebka používána jak na ochranu vesnice, tak i na léčení posedlých vesničanů. Podle tradice zvané \"inu no ubumimai\" zanechá žena vlkům rýži, když porodí dítě. Vlk na oplátku chrání vesnici a pomáhá v nebezpečí a vesnici opouští v dobách hladomoru. Podle vlků byly v Japonsku pojmenovávány vesnice a jsou jim připisovány schopnosti, jako například změna barvy srsti. Vlk má podle některých legend také prorocké schopnosti. V horách Tamaki v roce 1899 svým vytím varovali vesničany před povodní. Místní většinou vlky nezabíjeli, jelikož věřili, že zabití vlka vyvolá trest z duchovního světa. Díky schopnostem, které jsou vlkům připisovány, většina místních obyvatel odmítá uvěřit, že by vlci vyhynuli.\n"}
{"id": "1068895", "url": "https://cs.wikipedia.org/wiki?curid=1068895", "title": "Rudolf Chorý", "text": "Rudolf Chorý\n\nRudolf Chorý (17. dubna 1929, Nemilany – 10. října 2007, Olomouc) byl český sochař.\n\nRudolf Chorý pocházel z rodiny telegrafního montéra a za války se vyučil elektrikářem v Baťových závodech ve Zlíně a Frenštátu. Roku 1948 se stal studentem Baťovy Školy umění ve Zlíně. Jeho učiteli sochařství byli postupně Jan Kavan, Miloš Axman, Alois Sopr, Stanislav Mikuláštík a Jan Habarta. Po absolvování školy byl přijat roku 1952 na Akademii výtvarných umění v Praze do ateliéru Jana Laudy.\nSpolužáky Rudolfa Chorého byli Jan Koblasa, Karel Nepraš, František Pacík, Josef Klimeš, Stanislav Hanzík nebo Valerián Karoušek.\n\nPo absolvování AVU roku 1958 se Chorý vrátil na Moravu a působil nejprve v Šumperku a od roku 1962 v Olomouci. V letech 1962-1990 byl členem SČVU Olomouc, roku 1965 zvolen předsedou. Stál u zrodu pravidelných přehlídek Sochařská bilance Olomouc. V 60. letech podnikl studijní cesty do Egypta, Německa, Rakouska, později navštívil také Indii (1972) a Francii (1982). V letech 1970-1983 byl členem krajské umělecké komise pro spolupráci s architekty.\n\n\nZákladům sochařské práce se Rudolf Chorý naučil již během středoškolských studií ve Zlíně, kde modeloval portréty (\"Chopin\", \"M. Ketman\", 1950), figurální studie (\"Brankářka - hráčka házené\", sádra, kámen, 1951) a ženské akty podle živého modelu. Měl zde také možnost sekat v kameni (reliéf \"Emil Zátopek\", dolomit, náhrobní plastika \"Portrét letce\", pískovec, 1951).\n\nJako student AVU Chorý modeloval zvířata (\"Velbloud\", 1953, \"Sova pálená\", 1954), vytvořil sérii postav starých lidí (\"Starý pár\", sádra, 1956, \"Pražská babička I-III\", bronz, sádra, 1956) a jako absolventskou práci odevzdal studie \"Žokej\" (1957) a rozměrný reliéf na téma \"Dostihy\". Podílel se na některých zakázkách Jana Laudy (\"Fontána s čápem\", \"pomník J. A. Komenského\"). Po absolvování školy se nejprve věnoval portrétu (\"Antonín Dvořák\", 1958, \"Julius Fučík\", 1959, \"Jan Lauda\", 1960) a figurální tvorbě (\"Mateřství\", hadec, 1960).\n\nPráce pro architekturu Chorému umožnily odpoutat se od realistické modelace a zvolit volné sochařské pojetí abstraktních témat. Roku 1962 uspěl v soutěži s plastikou \"Matka země\" (mramor, 1960), kde uzavřený tvar vyzdvihuje strukturu dřeva (\"Matka země\", jilm, 1962). Od poloviny 60. let následovala série soch ve dřevě, komponovaných jako vertikální organický útvar sestávající z rytmického střídání konvexních a konkávních ploch (\"Fénix\", ořechové dřevo, 1965, mramor, 1965, \"Tání\", jasan, 1965). Další plastiky, v nichž se kompaktní objem otevírá sérií perforací, připomínají abstraktní sousoší (\"Protiválečná kompozice\", jalovec, 1966, hruška, 1967). Volná tvorba Rudolfa Chorého se vyvíjí ke stále komplikovanějším tvarům a vrcholí v soše Podzim (dub, 1967), kde prázdný objem hraje stejně významnou roli jako soustava plných tvarů, které vytvářejí dynamickou soustavu zaoblených ploch. K abstraktním sochám ve dřevě se Chorý vrátil znovu v 80. letech (Fénix II, jasan, 1980, Hnízdo, jasan, 1982).\n\nKompaktní tvar monumentální plastiky \"Rašení\" (mramor, 1969) je abstraktní ideou přírodního procesu odvozenou od reálné organické struktury. Na podobné téma vytvořil později kamenné plastiky \"Květ\" (mramor, 1976) a \"Olomoucká Flora\" (pískovec, 1981).\n\nPřechod k abstrakci ovlivnil i nové pojetí figurální tvorby Rudolfa Chorého v redukci detailů a prolnutí základních tvarů (\"Dobytí vesmíru\", slivenecký mramor, 1962, \"Milenci\", žula, 1965). V některých dřevěných sochách je figura pouze naznačena (\"Sloup\", ořech, 1968, \"Léto\", lípa, 1969), ale v pozdější tvorbě se Chorý k figuře opakovaně vrací (\"Mateřství\", 1975, \"Zrození Venuše\", pískovec, 1980, \"Eva\", ořech, 1980, \"Splynutí\", jilm, 1984).\n\nV 70. letech začal Chorý pracovat s kovem a vytvořil několik geometrických kompozic do veřejného prostoru z chromniklové oceli (\"Vnitřní stavba kovu\", 1972-73, \"Elektron\", 1979, \"Ražba mincí\", 1982). Jiné kovové plastiky kombinují geometrické a organické tvary (\"Kapka rosy\", 1975-6, \"Ptačí napajedlo\", 1975, \"Zrcadlení\", 1975).\n\nVložení lidské figury do jakési krystalické drůzy v soše \"Signály z vesmíru\" (bronz a žula, 1974) nebo přímé citace archeologických nálezů v abstraktním reliéfu \"Přes překážky ke hvězdám\" (sádra, 1975) a pomníku \"Sonda do pravěku\" (travertin, 1987) svým pojetím vybočují z Chorého díla a jako symbolická architektura patrně souvisejí se zadáním.\n\nChorý se průběžně věnoval také portrétu (\"Mateřství\", sádra, 1975, \"V. I. Lenin\", sádra, 1976, \"N. V. Gogol\", bronz, 1978, \"J. A. Komenský\", bronz, 1986), zvířecí plastice (\"Kocour\", diorit, 1980, \"Noc\", diorit, 1982) a medailérské tvorbě (\"Plaketa pro MNV v Šumperku\", 1960, \"Plaketa pro ZŠ v Nemilanech\", 1970).\n\nV díle Rudolfa Chorého je patrná inspirace barokní kulturou Olomouce a proto přirozenou cestou inklinoval k organickému tvarosloví a expresivnímu principu skladu hmoty. V jeho tvorbě proto nemohlo dojít k abstrakci ve smyslu čistě formálního řádu.\n\n\n\n\n"}
{"id": "1068908", "url": "https://cs.wikipedia.org/wiki?curid=1068908", "title": "Zákaznický servis", "text": "Zákaznický servis\n\nZákaznický servis je proces, probíhající mezi odběratelem, dodavatelem, popřípadě třetí osobou. Je měřítkem správně fungujícího logistického systému z pohledu tvorby užitné hodnoty času a místa pro konkrétní produkt a službu. Příkladem zákaznického servisu může být například zapojení zákazníků do závěrečného hodnocení, což by mělo vést ke zlepšení kvality.\n\n\"Zákaznický servis je možno rozdělit do tří skupin:\"\n\nPředprodejní složky zákaznického servisu musí být dostupné ještě předtím, než se podnik začne věnovat zákaznickému servisu. Obvykle jsou spjaty se strategií daného podniku. Do oblasti předprodejního servisu lze zařadit:\n\nPísemné prohlášení o zákaznickém servisu – písemné prohlášení o zákaznickém servisu by mělo obsahovat určité standardy, které by měly být v souladu s potřebami zákazníků. Konkrétně se jedná o měřítka, která umožní vyhodnotit to, jak je servis výkonný.\n\nPředání prohlášení o zákaznickém servisu zákazníkovi – předáním prohlášení o zákaznickém servisu zákazníkovi tak podnik zákazníka informuje o tom, co může od servisu očekávat. Toto prohlášení by mělo obsahovat také informace, jak má zákazník postupovat v případě nedodržení podmínek ze strany podniku.\n\nOrganizační struktura – hlavní úkol organizační struktury je takový, aby umožnila externí a interní komunikační politiku danému podniku a zároveň aby zajistila výkonnost a případné nápravné akce. Organizační struktura nemusí být ve všech podnicích uskutečňována podle stejných pravidel, ale musí plnit stěžejní úkol, kterým je zabezpečení dosahování stanovených cílů. Pro zákazníka je v rámci organizační struktury podstatné, aby měl co nejsnadnější přístup k lidem, kteří mohou zodpovědět jeho otázky a přímo se podílejí na uspokojování jeho potřeb.\n\nPružnost systému – v každém systému se mohou vyskytnout nepředvídané a nahodilé události. Proto je důležité, aby byly v systému začleněny plány pro případ, že takové situace nastanou. Organizace může následně velmi pružně reagovat na jejich výskyt.\n\nManažerské služby – manažerské služby poskytují organizace například při reklamním prodeji, objednávání atd. Služby mohou být jak bezplatné, tak i placené a nejčastěji je podniky poskytují ve formě příruček, manuálů čí seminářů.\n\nSložkami prodejního servisu jsou služby, které jsou spojovány s pojmem zákaznický servis. Zpravidla je složkám prodejního servisu věnována největší pozornost, jelikož jsou bezprostředně spojeny s dodávkou požadovaného zboží zákazníkovi. Zařazují se sem následující položky:\n\nÚroveň vyčerpání zásob – jedná se o informace týkající se dostupnosti produktů. Skladování všech nabízených produktů je z hlediska nákladů velmi neekonomické. Z toho důvodu je nutné sledovat, co zákazník nejčastěji objednává a v jakém množství. Díky tomu je výrobci umožněno předcházet problémům spojeným s držbou nesprávné výše zásob.\n\nInformace o stavu objednávky – zákazník vyžaduje podrobné informace týkající se jeho objednávky. Tento zákaznický požadavek roste v souvislosti se snadnou dostupností výpočetní techniky. Zákazník chce být informován především o dostupnosti zboží, stavu objednávky a předpokládaném datu dodání zboží. Objednávky by měly být sledovány jednak podle produktů a jednak podle jednotlivých zákazníků, aby bylo možné rychle reagovat na případné problémy.\n\nPřesnost systému – informace, které zákazník o své objednávce obdrží, musí být maximálně přesné. Případné nepřesnosti musí být co nejdříve odhaleny, aby se předcházelo vzniku dodatečných nákladů ze strany zákazníka či dodavatele.\n\nRovnoměrnost cyklu objednávky – cyklus objednávky je celková doba od objednání zákazníkem až po samotné přijetí zboží/služby. Do objednacího cyklu patří podání objednávky, následné zadání do systému, vyřízení, kompletace a balení, doba přepravy a vlastní proces dodání zboží. Doby jednotlivých složek cyklu objednávky by měly být rovnoměrné, neboť to vnímají zákazníci více než absolutní délku cyklu. Podniky se všeobecně snaží, aby docházelo ke snižování celkové doby cyklu objednávek.\n\nSpeciální řešení dodávek – nestandardní objednávky, které není možno vyřídit obvyklým způsobem, jsou řešeny individuálně. Jedná se např. o speciální požadavky na způsob expedice nebo dodání. Individuální řešení s sebou však přináší výrazné náklady, proto musí podniky předem jasně stanovit, jaké zakázky mohou být tímto způsobem řešeny a jaké nikoliv. Ochota řešit speciální požadavky je ze strany zákazníka hodnocena velmi kladně a lze díky ní zvýšit zákazníkovu loajalitu a věrnost.\n\nRedistribuce – redistribuce spočívá v přepravě zboží mezi různými distribučními místy podniku. Jejím cílem je předejít vyčerpání zásob na jednotlivých distribučních místech. Pro redistribuci je nutné stanovit přesná pravidla, a to tak, aby bylo dosaženo rovnováhy s dalšími nástroji, které řeší potenciální problém vyčerpání zásob.\n\nSnadnost objednávání – zákazník dává přednost objednávkám u dodavatelů, kteří jsou více „uživatelsky příjemní“. Cílem podniků je tak vytvořit přehledné objednací formuláře, zajistit jednoduchost a rychlost telefonických objednávek apod. Případné problémy s objednávkami je nutné monitorovat a následně co nejrychleji vyřešit.\n\nSubstituce produktů – substituce produktů je možné v případě, kdy zákazníkem objednané zboží není skladem, ale lze jej nahradit jiným balením stejného produktu popř. produktem s podobnými vlastnostmi. Je dokázáno, že schopnost poskytnout zákazníkovi přijatelnou náhradu může vést k výraznému zlepšení úrovně zákaznického servisu.\n\nPoprodejní servis je třetí a poslední složkou po servisu předprodejním a prodejním uzavírající kompletní proces zaměřený na zákazníka – marketing. Poprodejní složky celého servisu skýtají podporu výrobku či služby od okamžiku, kdy je klient obdrží.\nKdyž se podíváme do historie, byla tato složka často opomíjena, ba dokonce nebyla řešena vůbec. Důvodů může být spousta, ale k jednomu se obecně přiklání nejvíce – právě v dřívějších dobách, na rozdíl od současnosti, nebylo zvykem stěžovat si na zboží nebo služby. Pro firmy je dnes důležité nejen nové zákazníky získávat, ale především udržovat si ty stálé a věrné. Neztratit však svého loajálního klienta je velmi obtížné, a právě proto je nesmírně významné dbát na kvalitu poprodejního servisu.\n\nSamotný poprodejní servis obsahuje následující položky:\n\nInstalace, záruky, náhradní díly a opravy – všechny tyto položky by měly hrát velkou roli v rozhodování ohledně nákupu. To platí především u nakupování produktů tzv. investiční povahy. U nich se totiž často setkáváme s tím, že náklady na položky poprodejního servisu běžně převyšují náklady na daný kus zboží.\n\nSledování produktů – v tomto případě hovoříme o specifickém druhu evidování všech výrobků a služeb. Díky této evidenci může podnik sledovat a hlídat veškeré prodané položky. Nejen že přehled umožní zjistit, kdy a co bylo prodáno, ale také je dohledatelné komu. Jestliže by nastal jakýkoli problém ze strany prodejce, je schopný vyhledat konkrétního uživatele, jemuž byl dodán například vadný kus, a kontaktovat jej. Ačkoli se to nestává často, občas se na trhu objeví potenciálně nebezpečný výrobek, který je třeba neprodleně stáhnout z prodeje na trhu a ohlásit to všem kupujícím. Právě tento systém to umožní tou nejjednodušší a nejrychlejší cestou.\n\nStížnosti klientů, reklamace, vratky zboží – stížnost vzniká v případě, že je zákazník nespokojený s nakoupeným výrobkem či službou. Podá tedy stížnost, námitku společnosti a ta dbá na to, aby bylo vše vyřešeno v co nejkratší lhůtě a ke spokojenosti zákazníka. Každá společnost musí mít připravený postup k řešení nastalých zákaznických stížností, kterým by se měli zaměstnanci společnosti řídit. Jedná se zejména o informační systém. Stížnost by zaměstnanci společnosti měli brát jako kladný fakt, jelikož podáním stížnosti ukazuje zákazník svůj zájem o výrobek.\nV současné době dochází k situacím, kdy zákazník raději stížnost nepodá a přejde rovnou\nke konkurenci. Je tedy lepší, když společnost stížnosti obdrží, neboť je to pro ni informace, co zlepšovat a jakým směrem se vydat dále.\nSe stížnostmi zákazníků velmi úzce souvisí reklamace a vratky zboží, respektive na sebe navazují. Společnost by se měla vyhnout reklamacím a vratkám zboží, jelikož to zvyšuje náklady.\n\nNáhrady produktů – náhrady produktů jsou další významnou položkou poprodejního servisu. Pokud má zákazník určitý výrobek v servisu, je mu nabídnut dočasně náhradní produkt. Nejčastěji se s tímto můžeme setkat v automobilovém průmyslu, kdy společnost zákazníkovi bezplatně zapůjčí jiný automobil po dobu, kdy je jeho vozidlo v servisu. Cílem je snížit zákazníkovu nespokojenost. Touto službou si společnost získá loajálnost a věrnost zákazníků, která je pro společnost velice důležitá.\n"}
{"id": "1068911", "url": "https://cs.wikipedia.org/wiki?curid=1068911", "title": "Sex Up – Ich könnt' schon wieder", "text": "Sex Up – Ich könnt' schon wieder\n\nSex Up – Ich könnt' schon wieder (tj. \"Sex UP – Už zas můžu\") je německý hraný film z roku 2005, který režíroval Florian Gärtner podle vlastního scénáře. Film je pokračováním snímku \"Sex Up – Jungs haben's auch nicht leicht\" z roku 2003 a popisuje osudy tří kamarádů, kteří objeví květinu schopnou produkovat silné afrodisiakum.\n\nTři kamarádi Anton, Adam a Max studují v Berlíně a jsou neustále bez peněz. Pokoušejí se o různé příležitostné brigády, ale příliš se jim nedaří. Jejich situace se ale změní v okamžiku, kdy jim v odpadkovém koši vyroste rostlina živící se pivem a pizzou, která produkuje rudý extrakt. Z něj vyrábějí arodisiakum \"SEX AP\", které prodávají přes internet. Pilulky se rozpouštějí v nápojích a účinkují vždy po 53 minutách. Poté se člověk dočasně intenzivně zamiluje do první osoby, na kterou právě pohlédne. Jejich finanční problémy sice zmizí, ovšem milostné vztahy i tak zůstávají komplikované. Adamova dívka Valerie studuje ve Valencii a Adam velmi žárlí na jejího kamaráda a učitele tance Juana. Antonovi se velmi líbí Natasha, která ale chodí s úspěšným podnikatelem Hubertusem von Hochstetten. Max se nevyzná ve zdejší gay scéně a obtížně hledá přítele. Rozhodnou se situaci řešit tabletkami, ale situace se jim poněkud vymkne z ruky. Adam chce dát \"SEX UP\" Juanovi, aby ho znemožnil, ale nápoj omylem vypije sám. Valerie ho poté nachytá při sexu s cizí dívkou. Adam se poté dozví, že Juan je gay a žárlil tedy zbytečně. Anton chce Natache vysvětlit, že pilulky jsou jen vitamíny. Když jí řekne pravdu, neuvěří mu. Adam po jejich požití prchá domů, aby se omylem nezamiloval do někoho na ulici, ale v pokoji narazí na Maxe, takže s ním následně stráví noc. Hubertus von Hochstetten a jeho farmaceutická firma jsou před bankrotem a potřebují nový úspěšný prodejní artikl. Nikdo nezná výrobce \"SEX UP\", ani z jaké rostliny pochází. Když mu Natasha řekne, že jí pilulky dával Anton, který je i vyrábí, rostliny ukradne. Ty však pomalu umírají, protože nemají správnou výživu. Unese proto Adama, aby z něj mučením získal informace. Do Berlína přijíždí právě Valerie a Juan. Valerie Adamovi odpustila. Všichni společně osvobodí Adama. S pomocí Natashi se podaří získat jednu sazenici a ostatní rostliny zničit nealkoholickým pivem. Každý z kamarádů konečně najde svou lásku – Anton Natashu, Adam Valerii a Max Juana.\n"}
{"id": "1068912", "url": "https://cs.wikipedia.org/wiki?curid=1068912", "title": "Zdeněk Johan", "text": "Zdeněk Johan\n\nZdeněk Johan (18. listopadu 1935 Lomnice nad Popelkou – 13. února 2016 Orléans, Francie) byl český geolog a mineralog.\n\nZdeněk Johan se narodil 18. listopadu 1935 v Lomnici nad Popelkou. Po studiu (1950 – 1953) na gymnáziu v Semilech pokračoval (1953 – 1958) ve studiu geologie na Přírodovědecké fakultě Univerzity Karlovy v Praze. Zde dokončil studia v roce 1958. Na téže fakultě pracoval jako asistent, ale pro nekonformní postoj k tehdejšímu socialistickému režimu musel fakultu opustit. Přešel do Ústavu pro výzkum rud (a později do Geologického ústavu ČSAV). V roce 1964 získal titul doktora přírodních věd (RNDr.) a téhož roku získal vědecký titul kandidáta věd (CSc.) Dva roky (1964 – 1965) pracoval jako expert (geolog a mineralog) v Tunisu. Po návratu z Tuniska byl zaměstnán (v letech 1965 až 1968) jako vědecký pracovník v Geologickém ústavu ČSAV v Praze.\n\nV roce 1968 dostal nabídku na jednoroční vědeckou stáž ve francouzském BRGM (\"Bureau de Recherches Géologiques et Minières\") v Orleáns – ve francouzské geologické službě. Po invazi vojsk Varšavské smlouvy do Československa (v srpnu 1968) se z této stáže ve Francii již do Československa zpět nevrátil. Byl odsouzen v nepřítomnosti na rok vězení za opuštění republiky. Do Československa se vrátil až po sametové revoluci (v roce 1989).\n\nZ vedoucího mineralogického oddělení v BRGM se Zdeněk Johan postupem času propracoval až na vědeckého ředitele BRGM. V letech 1989 až 1997 byl odborným ředitelem BRGM. Rovněž byl jmenován ředitelem CNRS (Centre de recherches sur la synthese et la chimie des minéraux, Orléans) což je francouzská obdoba Akademie věd České republiky. Byl rovněž zvolen členem korespondentem Francouzské akademie věd. V mezinárodních vědeckých kruzích byl:\nByl rovněž zvolen členem Francouzského národního komitétu při UNESCO.\n\nZa své vědecké práce z oborů mineralogie a geologie byl poctěn několika čestnými doktoráty a tituly. Byl nositelem řady medailí a vyznamenání. Rytíř francouzského řádu Za zásluhy a důstojník řádu „Palmes Académiques“ (řádu Akademických palem) patří k těm nejvýznamnějším, kterých se Zdeňkovi Johanovi dostalo. Doktorát honoris causa mu byl udělen kanadskou Carleton University.\n\nV Československu byl Zdeněk Johan oceněn v roce 1989 zlatou medailí Přírodovědecké fakulty Univerzity Karlovy v Praze a v roce 1991 pak medailí Emanuela Bořického (Tato medaile je udělována Přírodovědeckou fakultou Univerzity Karlovy v Praze.)\n\nVe francouzských ale i v mezinárodních institucích zastával Zdeněk Johan různé funkce, byl například:\n\nPo roce 1989 působil jako externí pedagog Ústavu mineralogie, geochemie a nerostných zdrojů Univerzity Karlovy v Praze. Spolupracoval i s Českou geologickou službou. Také se velkou měrou zasloužil o vyjednávání stáží českých geologů ve Francii (v BRGM). Přírodovědecké fakultě Univezity Karlovy v Praze daroval elektronový mikroanalyzátor mnohamilionové hodnoty.\n\nPo odchodu do důchodu byl zvolen starostou francouzské obce Isdes u Orléans a tuto funkci vykonával po dobu sedmi let.\nByl čestným občanem českých měst: Lužic u Hodonína, Lomnice nad Popelkou a Semil. (Čestné občanství města Semily získal spolu s prof. RNDr. Josefem Paldusem FRSC. v roce 2009.) Měl dvojí občanství (francouzské a české), ctil odkaz T. G. Masaryka a Českou republiku vždy propagoval. Zasloužil se o vznik partnerství mezi obcemi Lužice u Hodonína a Isdes u Orléans.\n\nBěhem své vědecké dráhy získal řadu významných ocenění za vědecké práce z mineralogie a geologie. Zdeňku Johanovi bylo vydáno více než 200 publikací v periodikách a několik odborných monografií. Nalezl a popsal 33 nových minerálů. Jeden z minerálů – zdeněkit (zdenekite, zdenekit) – byl pojmenován na jeho počest. Nerost ovšem nemohl dostat jméno johannit, protože takový již existuje a byl pojmenován po arcivévodovi Johannu Rakouském (1782 - 1859). V průběhu své vědecké kariéry přednášel, mimo Francii a Českou republiku, na univerzitách, kongresech a konferencích ve třech desítkách zemí světa. Svým pedagogickým působením ovlivnil desítky studentů, kteří dosáhli doktorských titulů.\n\n"}
{"id": "1068914", "url": "https://cs.wikipedia.org/wiki?curid=1068914", "title": "Římskokatolická farnost Kvášňovice", "text": "Římskokatolická farnost Kvášňovice\n\nŘímskokatolická farnost Kvášňovice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie byla ve vsi Kvášňovice založena v roce 1364 při původně románském kostelíku. V letech 1751–1768 byl kostel barokizován. ve 20. století přestal být do farnosti ustanovován sídelní kněz.\n\nFarnost Kvášňovice je součástí kollatury farnosti Horažďovice, odkud je vykonávána její duchovní správa.\n"}
{"id": "1068921", "url": "https://cs.wikipedia.org/wiki?curid=1068921", "title": "Čirůvka havelka", "text": "Čirůvka havelka\n\nČirůvka havelka (\"Tricholoma portentosum\") je houba z čeledi čirůvkovitých. Vyskytuje se hojně, a to zejména v jehličnatých lesích s písčitou půdou. Tvoří mykorhizu se smrky a borovicemi. Často se nachází v blízkosti vzácnější čirůvky zelánky \"(Tricholoma equestre)\". Jedná se o jednu z nejchutnějších jedlých čirůvek.\n\n\n\nDruh popsal původně Elias Magnus Fries v roce 1821 a zařadil jako \"Agaricus portentosus\", v roce 1872 jej Lucien Quélet přeřadil do rodu \"Tricholoma\".\n\nKlobouk dorůstá velikosti 4–12 cm v průměru. V mládí je kuželovitě klenutý s tence podvinutým okrajem, časem plochý se zaobleným hrbolkem uprostřed a zvlněným okrajem. Mnohdy se objevuje nepravidelné laločnaté zprohýbání. Barva klobouku bývá tmavě šedá, šedohnědá až šedočerná, často s nádechem fialové nebo žluté.\nPokožka je holá, vlivem vlhka lepkavá až mírně slizká, vrostle radiálně vláknitá. Je možné ji téměř celou sloupnout.\n\nLupeny mají bílou, později lehce našedlou barvu s citrónově žlutým nebo fialovým nádechem, ve stáří žloutnou. Jejich výška se pohybuje kolem 4–10 mm, jsou silné, na ostří tenké. Připojují se zoubkem ke třeni. V mládí se vyskytují hustě, časem řídnou.\n\nTřeň je plný, dosahuje délky zhruba 4–10 cm a tloušťky asi 1–2 cm. Tvar je kyjovitě zduřelý, válcovitý, rovný či prohnutý. Povrch vláknitý, hedvábně lesklý, lysý. Barva je bílá, v době zralosti žloutne nebo získává hnědozelený nádech.\n\nBělavá dužnina příjemně moučně voní a chutná. Pod pokožkou klobouku přechází v šedou barvu, pod korovou vrstvou svrchní části třeně může získávat nažloutlé odstíny.\n\nRozeznávány jsou nejméně tři variety: var. \"album\" má povrch klobouku bílý, var. \"lugdunense\" má klobouk světlejší než běžná forma a var. \"boutevillei\" má klobouk velmi tmavý. Tato varieta se vyskytuje pod buky a duby.\n\nVýtrusný prach je bílý. Výtrusy mají vejčitě elipsoidní tvar, jsou hladké a velikostně se pohybují v rozmezí 5–6 x 3,5–5 µm.\n\nČirůvka havelka se vyskytuje hojně od září do listopadu, a to převážně v jehličnatých lesích, zejména pod borovicemi, taktéž i smrky, jedlemi a výjimečně i pod listnáči. Roste ve skupinách, ale také jednotlivě. Preferuje hlavně písčité, neutrální až kyselé půdy.\n\n\nČirůvku havelku lze zařadit mezi jedlé léčivé houby. Z plodnic bylo získáno a posléze identifikováno 11 rozličných sterolů, z nichž jeden byl pojmenován podle druhového latinského jména této houby – portensterol. Biologické účinky získaných látek však nejsou známy.\nČirůvka havelka byla podrobena několika pokusům, při nichž se mimo jiné zjistilo, že 1 gram houby obsahuje až 11 mg fenolických sloučenin a flavonoidů. Laboratorní experimenty odhalily, že methanolové extrakty vykazují významné antioxidační účinky. Mimo jiné výtažek z této houby projevoval také antibakteriální vlastnosti vůči některým grampozitivním bakteriím – Bacillus cereus a Bacillus subtilis, a antifungální vliv proti houbě kvasinkového typu Cryptococcus neoformans vyvolávající kryptokokální meningitidu.\n"}
{"id": "1068925", "url": "https://cs.wikipedia.org/wiki?curid=1068925", "title": "Arta", "text": "Arta\n\nArta (řecky: \"Περιφερειακή ενότητα Άρτας\") je hlavním městem stejnojmenného okresu v kraji Epirus v západním Řecku. V roce 2011 zde žilo 43 166 obyvatel. Město leží na levém břehu řeky Arachtos v místě starověké Ambrakie, korintské osady, po níž je pojmenován Ambrakijský záliv.\n\nJako korintská kolonie byla pod jménem Ambrakia založena kolem roku 640 př. n. l., ale největšího významu v antickém období dosáhla v roce 297 př. n. l. jako hlavní město Epiru a rezidence krále Pyrrha. Po Augustově vítězství u Aktia roku 31 př. n. l. však byla zničena a její obyvatelstvo bylo přesídleno do nově založené Nikopole.\n\nDalšího rozkvětu se Arta dožila až ve středověku. Ve 13. století se stala hlavním městem tzv. Epirského despotátu (despótes byl titul užívaný v Byzantské říši ve významu gubernátor), který byl ovládaný příbuznými konstantinopolské císařské dynastie. Ti dokonce, po obsazení Konstantinopole křižáky roku 1204, dočasně užívali císařský titul.\n\nV roce 1318 připadla Arta křižáckému hrabství Kefalenia, v roce 1340 nakrátko Byzanci, když se Paleologům předtím konečně podařilo vyhnat z Konstantinopole křižáky, ale hned nato se jí zmocnili Srbové a připojili ji ke svému knížectví v Ioánnině. Roku 1449 ji obsadili Turci a součástí Osmanské říše zůstala pod jménem Narda až do roku 1881.\n\nTypicky balkánské město s rušným orientálním tržištěm je známé především středověkými památkami.\n\nChrám Panny Marie Utěšitelky (Panagía Parigoritísa) je nejvýstavnější z nich a stojí na malé vyvýšenině v severní části města. Byl postaven v letech 1283-96 z popudu despóty Nikifóra jako obvyklá centrála na půdorysu rovnoramenného kříže. Ale na rozdíl od jiných byzantských staveb je dvoupatrový. Zcela netypická je konstrukce chrámu: pilíře nesoucí 24 m vysokou kupoli se skládají ze tří pater na sebe navazujících částí, sestavených převážně z druhotně použitého materiálu. Zejména mohutné monolitické sloupy a jejich pahýly naznačují místo původní antické Nikopolis. V moderní době byly v kupoli odhaleny cenné mozaiky ze 13. století a na stěnách fresky ze 16. století. Zajímavý je i ikonostas s obrazem Panny Marie Utěšitelky, patronky chrámu.\n\nMalý kostel Agia Theódora blízko centra je méně výstavný, ale stejně starý a významem přinejmenším rovnocenný. Založila jej Nikiforova matka Theodora, svatořečená po smrti svého manžela, despóty Michaela II., který byl roku 1271 zavražděn. V předsíni chrámu se nachází její hrob se sarkofágem ozdobeným cennými reliéfy. Mimo jiné je zde vyobrazena i sama Theodora s malým synem. Žezlo v pravici a žehnající gesto levé ruky, stejně jako oděv kombinující císařské roucho s hábitem jeptišky ji představují jako vladařku i světici zároveň.\n\nK dalším pozoruhodnostem ve městě patří kostel Ágios Basilios a klášter Vlacherna ze 13. století při cestě směrem na Amfilochia. Nápadný je i hrad nad městem, založený také ve 13. století, ale později přestavěný.\n\nZcela výjimečnou památkou je starý turecký most ze 17. století, který se klene přes řeku Arachthos se čtyřmi odvážnými oblouky. Půlkruhové klenutí a typicky římské propusti v pilířích ukazují, jak živá byla i v tureckém prostředí římská tradice. K mostu se váže pověst o zaživa zazděné manželce stavitele, který prý nebyl s to přemoci řeku, jež každou noc ničila započaté dílo. Jakýsi pták mu nakonec poradil krutou oběť. Taková pověst ale provází na Balkáně mnoho obdivuhodných technických děl.\n\n"}
{"id": "1068936", "url": "https://cs.wikipedia.org/wiki?curid=1068936", "title": "Požár nákupního centra v Kazani", "text": "Požár nákupního centra v Kazani\n\nPožár nákupního centra Admirál byl mimořádná událost, která se přihodila 11. března 2015 v Kazani v ruské autonomní republice Tatarstán. Na pětistupňové škále byl požáru přidělen čtvrtý stupeň složitosti. Při požáru zahynulo 17 lidí a 55 osob bylo zraněno.\n\nPožár v nákupním centru Admiral v Kirovském rajónu v Kazani byl oznámen ve 12:55 místního času. Oheň zasáhl plochu okolo 4000 m, z budovy bylo evakuováno přibližně 650 lidí. K hašení požáru a záchranným pracem bylo povoláno 305 hasičů a záchranářů a bylo použito 76 kusů techniky. Byl zapojen i vrtulník Mil Mi-8 civilní obrany, který při deseti vzletech svrhl celkově 10 tun vody.\n\nPodle zpráv ze 13. března 2015 zabil požár 17 lidí, 55 osob utrpělo popáleniny či jiná zranění. Záchranáři nevylučovali, že pod troskami budovy se mohly nacházet další oběti.\n\nPodle údajů ruského ministerstva pro mimořádné události začal požár v kavárně v prvním patře. Pravděpodobnou příčinou byl zkrat v elektroinstalaci, další možnou verzí bylo žhářství. Specialisté ministerstva pracují na místě.\n\nBylo zahájeno vyšetřování trestného činu podle odstavce 2 paragrafu 219 trestního zákoníku Ruské federace („porušení požadavků požární bezpečnosti vedoucí k úmrtí osoby“). V rámci vyšetřování byl zadržen třicetiletý Gusejn Gachramanov, ředitel resp. nájemce obchodního centra «Заря». Byl podezřelý z toho, že nezorganizoval náležitým způsobem práci bezpečnostní služby obchodního centra při evakuaci lidí. Zadržen byl i jeho zástupce Nikolaj Kajekin.\n\nDalšími obviněnými osobami byly Minezil Safinová a Žanna Alparová. Safinová byla podezřelá „ze zneužití pravomoci se závažnými následky“ a „nedbalosti, vedoucí ke smrti dvou či více osob“. Alparové bylo kladeno za vinu „podněcování ke zneužití funkce s vážnými následky“.\n14. březen byl v Republice Tatarstán prohlášen dnem smutku. Prezident Tatarstánu Rustam Minnichanov nařídil vyplatit každé rodině zemřelých obětí požáru odškodné ve výši jeden milion rublů. Od 200 do 400 tisíc rublů bylo vyplaceno lidem, kteří byli při požáru zraněni..\n\nPředstavitel Vyšetřovacího výboru Ruské federace Vladimir Markin srovnal tuto událost s požárem, který byl do té doby (co do počtu obětí) nejtragičtějším v postsovětském Rusku - požárem v klubu Chromaja lošaď.\n\n"}
{"id": "1068937", "url": "https://cs.wikipedia.org/wiki?curid=1068937", "title": "Iphigenia in Tauris (balet)", "text": "Iphigenia in Tauris (balet)\n\nIphigenia in Tauris je balet velšského hudebníka a skladatele Johna Calea. Autorkou choreografie je Američanka Nina Winthrop. V případě obou autorů jde o jejich vůbec první dlouhý balet. V představení vystupuje deset tanečníků, v původní verzi vystupovali Jennifer Arnold, Fawn Wong, Alberto Del Saz, Joan Finkelstein, Carl Fink, Reid Hutchins, Sam Yip, Peggy Wallins, Ed Tyler a Richard Move. Jako předloha pro balet posloužila tragédie starověkého řeckého dramatika Eurípida téhož názvu. Dílo zkoumá témata jako tyranie, oběti, soucit a transformace. Balet měl premiéru dne 16. ledna 1991 ve studiu Merce Cunninghama v New Yorku, kde byl za Caleova doprovodu představován až do 19. ledna.\n"}
{"id": "1068938", "url": "https://cs.wikipedia.org/wiki?curid=1068938", "title": "Carlos Martínez Díez", "text": "Carlos Martínez Díez\n\nCarlos Martínez Díez (* 9. dubna 1986, Lodosa, Navarra, Španělsko) je španělský fotbalový obránce, hráč klubu Real Sociedad. Hraje na postu pravého beka.\n\nV A-týmu Realu Sociedad debutoval v sezoně 2007/08 Segunda Ligy ve svých 20 letech. Šlo o utkání 26. srpna 2007 proti klubu CD Castellón (porážka 0:2).\n\n"}
{"id": "1068939", "url": "https://cs.wikipedia.org/wiki?curid=1068939", "title": "Past na rodiče", "text": "Past na rodiče\n\nPast na rodiče je romantická komedie z roku 1998, kde si hlavní role zahráli Dennis Quaid, Natasha Richardson a Lindsay Lohan. Film je druhou adaptací německé novely \"Luisa a Lotka\" spisovatele Ericha Kästnera. Scenáristkou a režisérkou filmu je Nancy Meyersem a scenáristou a producentem se stal Charles Shyer.\n\nV roce 1986 se Nick Parker (Dennis Quaid) a Elizabeth James (Natasha Richardson) setkávají a uzavírají sňatek na zaoceánské lodi RMS Queen Elizabeth II. Po narození jejich dvojčat Annie a Hallie (Lindsay Lohan) se rozvádí a rozdělují si dvojčata. Nick vychovává Hallie v Napa Valley a věnuje se pěstováním vína, zatímco Elizabeth vychovává Annie v Londýně a pracuje jako úspěšná designérka svatebních šatů.\n\nO jedenáct let později se Nick a Elizabeth shodou okolností rozhodují poslat své dcery do stejného dívčího tábora v Maine nazvaném Tábor Walden. Poprvé se setkají na konci šermířského zápasu. Po několika šprýmech jsou dvojčata odsouzena vedoucí táboru žít na samotce, kde zjišťují, že se narodily ve stejný den a poté co si ukáží v půlce stejně roztrženou svatební fotografii svých rodičů, zjišťují, že jsou dvojčata. V hlavě se jim naskytne plán, jak poznat druhého rodiče. Snaží se naučit chování té druhé, se záměrem vyměnit si místo na konci tábora.\n\nPlán úspěšně plní. Hallie odjíždí do Londýna za matkou, kterou nikdy nepoznala, dědečkem Charlesem a Jamesem, rodinným sluhou Martinem (Simon Kunz). Annie, která předstírá, že je Hallie, odjíždí do Kalifornie za svým otcem, rodinnou hospodyní Chessy (Lisa Ann Walter), psem Sammym a Nickovou mladou snoubenkou Meredith Blakovou (Elaine Hendrix), která se zajímá jen o Nickovy peníze. Annie má však plán jak zásnuby zrušit. Brzy všichni zjišťují, že došlo k záměně. Plánem Annie je dát Elizabeth a Nicka znovu dohromady. Hallie, Annie, Chessy, Martin a Charles se setkávají v hotelu v San Francisco. Po několika komických scénách se Nick a Elizabeth setkávají a zjišťují, že došlo k záměně. Dívky pro své rodiče připravily večeři na lodi, kde jídlo servírují Chessy a Martin.\n\nDívky se nechtějí rozloučit a tak naplánují, aby je rodiče vzali na výlet, před začátkem školy. Namísto Elizabeth odjíždí Meredith. Během výletu dívky na Meredith zkouší několik šprýmů. Meredith nakonec dává Nickovi ultimátum: ona nebo děti. Nick si vybírá děti a ruší se jejich zásnuby.Když se Nick vrátí domů, ukazuje Elizabeth svojí kolekci vín, včetně vína, kterého pili na svatbě. Elizabeth se nakonec rozhodne odjet do Londýna s Annie. Když však dorazí do Londýna, nachází Hallie a Nicka v jejich domě. Film končí svatbou Nicka a Elizabeth na stejné lodi, dívky jsou družičky a Martin žádá Chessy o ruku.\n"}
{"id": "1068942", "url": "https://cs.wikipedia.org/wiki?curid=1068942", "title": "Mezi námi děvčaty", "text": "Mezi námi děvčaty\n\nMezi námi děvčaty je americký komediální film z roku 2003, založený na základě stejnojmenného románu spisovatelky Mary Rodgers. Hlavní role si zahrály Lindsay Lohan a Jamie Lee Curtis. Ve filmu se také objevily Chad Michael Murray, Mark Harmon a Julie Gonzalo. Film je remakem filmu z roku 1976 s Barbarou Harris a Jodie Foster v hlavních rolích.\n\nTess Coleman (Jamie Lee Curtis) a její dcera Annie (Lindsay Lohan) spolu vůbec nevycházejí. Po incidentu v čínské restauraci se ráno probouzí v těle té druhé. Tess svatba a Annie koncert se nezadržitelně blíží. Dvojici nezbývá nic jiného, než rychle najít způsob, jak se dostat zpět do svého těla.\n\nFilmový producent Andrew Gunn doufal, že Jodie Foster (která hrála dceru Annabel v původním filmu v roce 1976), si zahraje v remaku roli matky. Herečka se však rozhodla věnovat rodině. Do role byla obsazena Annette Benning, ale roli nakonec odmítla a tak čtyři dny před natečením roli získala Jamie Lee Curtis.\n\nKelly Osbourne byla zvažována do role Maddie, ale roli odmítla, protože nechtěla hrát ve filmu pro děti.\n"}
{"id": "1068943", "url": "https://cs.wikipedia.org/wiki?curid=1068943", "title": "Benjamin Weger", "text": "Benjamin Weger\n\nBenjamin Weger (* 5. října 1989, Brig, Švýcarsko) je švýcarský biatlonista, stříbrný medailista z juniorského šampionátu v Canmore z roku 2009.\n\nVe světovém poháru obsadil nejlépe druhou příčku ve vytrvalostním závodu ze slovinské Pokljukly v sezóně 2009/10. V kolektivních soutěžích vybojoval nejlépe druhé místo ve smíšené štafetě také v Pokljuce v sezóně 2018/19.\n\nWeger je osminásobným účastníkem mistrovství světa v biatlonu a trojnásobným účastníkem zimních olympijských her. Jeho nejlepším umístěním v závodech jednotlivců je 5. místo z vytrvalostního závodu z mistrovství světa v roce 2020. V týmovém závodě získal dvakrát sedmé místo.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se třech Mistrovství světa juniorů v biatlonu. Má jednu stříbrnou medaili ze sprintu v kanadském Canmore z roku 2009.\n"}
{"id": "1068949", "url": "https://cs.wikipedia.org/wiki?curid=1068949", "title": "Jekatěrina Jurlovová", "text": "Jekatěrina Jurlovová\n\nJekatěrina Jurlovová-Perchtová, rozená Jekatěrina Viktorovna Jurlovová ( , * 23. února 1985, Leningrad, Sovětský svaz, dnes Rusko) je ruská biatlonistka, jejímž dosavadním největším úspěchem je zlatá medaile z vytrvalostního závodu na Mistrovství světa v biatlonu 2015 ve finském Kontiolahti. Na domácím ME v biatlonu 2009 v ruské Ufě obsadila s ženskou štafetou druhé místo. Z Mistrovství Evropy má ještě další 3 bronzové medaile.\n\nVe světovém poháru dokázala zvítězit ve stíhacím závodu v italské Anterselvě v sezóně 2015/16, když startovala ze 3. pozice po sprintu. S ruskou ženskou štafetou zvítězila v sezóně 2018/2019 v Oberhofu.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\n"}
{"id": "1068950", "url": "https://cs.wikipedia.org/wiki?curid=1068950", "title": "Římskokatolická farnost Pačejov", "text": "Římskokatolická farnost Pačejov\n\nŘímskokatolická farnost Pačejov je územním společenstvím římských katolíků v rámci sušicko-nepomuckého vikariátu českobudějovické diecéze.\n\nVesnice Pačejov se poprvé připomíná již ve dvacátých letech 13. století a tehdy zde stával románský kostelík. Ten byl zbourán v roce 1685. Roku 1785 byla ve vsi zřízena lokálie, zrušená v roce 1803, kdy byl Pačejov přifařen k Malému Boru. K obnově lokální duchovní správy došlo v roce 1840 a o sedmnáct let později byla ustavena samostatná farnost. Roku 1871 byl vystavěn nový kostel Panny Marie Sněžné v pseudogotickém stylu.\nFarnost Pačejov je součástí kollatury farnosti Horažďovice, odkud je vykonávána její duchovní správa.\n\n"}
{"id": "1068951", "url": "https://cs.wikipedia.org/wiki?curid=1068951", "title": "Protivný sprostý holky", "text": "Protivný sprostý holky\n\nProtivný sprostý holky je americký komediální film z roku 2004. Režisérem je Mark Waters a scénář napsala Tina Fey. Předlohou filmu stála novela \"Queen Bees and Wannabes \"spisovatelky Rosalindy Wiseman. Ve filmu se objevily Lindsay Lohan, Rachel McAdams, Tina Fey, Lacey Chabert, Lizzy Caplan, Daniel Franzese, Jonathan Bennett a Amanda Seyfried.\n\nCady Heron (Lindsay Lohan) žila se svými rodiči po patnáct let v Africe a nyní se vrací do Ameriky a nastupuje do školy, kde se seznamuje s Damianem (Daniel Franzese) a Janis (Lizzy Caplan). Brzy se také setkává se třemi nejoblíbenějšími holkami na škole - Reginou (Rachel McAdams), Gretchen (Lacey Chabert) a Karen (Amanda Seyfried) - které Cady zasvětí do jejich stylu života. Poté co Cady začne chodit s Aaronem (Jonathan Bennett), nastává problém, Aaron je totiž bývalý přítel Reginy. Té se to samozřejmě nelíbí a rozhodne se s Aaronem znovu začít chodit. Cady se svými přáteli Janis a Daminem vymýšlí ďábelský plán, jak se pomstít.\n"}
{"id": "1068953", "url": "https://cs.wikipedia.org/wiki?curid=1068953", "title": "Mata Hari (opera)", "text": "Mata Hari (opera)\n\nMata Hari je opera velšského hudebníka a skladatele Johna Calea. Autorem libreta byl Franz Harland, se kterým Cale v minulosti spolupracoval na filmu \"The Houseguest\", kde Cale vystupoval jako herec, zatímco Harland byl režisérem.\n\nCale dostal nabídku k napsání opery v srpnu roku 1994. Premiéru měla ještě jako nedokončené dílo v říjnu roku 1995 ve Vídni. Toto její jediné představení bylo filmováno. Cale již v roce 1995 prohlásil, že má nabídky na její představení ve skotském Glasgow a australském Adelaide. Ani v jednom z měst se nakonec představení nekonalo.\n\nJde o příběh nizozemské orientální tanečnice a špionky Mata Hari. V roli služebné a zároveň vypravěčky zde vystupovala zpěvačka Jenni Muldaur.\n\nDílo bylo prezentováno jako „\"příběh slavné tanečnice a špionky převyprávěný historickými a smyšlenými svědky v high-tech multimediální hudební produkci\".“ Cale na opeře dále pracoval ještě v letech 1997 a 1998, přičemž úplně kompletní byla až v září 1998. V té době Cale začal shánět vhodná místa pro její veřejné představení. Nakonec však již nikdy představena nebyla.\n"}
{"id": "1068955", "url": "https://cs.wikipedia.org/wiki?curid=1068955", "title": "Římskokatolická farnost Horažďovice", "text": "Římskokatolická farnost Horažďovice\n\nŘímskokatolická farnost Horažďovice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nFarnost v Horažďovicích byla zřízena ve 13. století, a původně byla inkorporována Řádu Maltézských rytířů. Maltézští rytíři farnost přestali spravovat v důsledku husitských válek. Roku 1650 začaly být vedeny matriky a v roce 1790 byla farnost povýšena na děkanství (tento titul se v dnešní době neužívá). V letech 1790–1961 existoval samostatný \"Horažďovický vikariát\".\nDo roku 2010 farnost spravoval R.D. Miroslv Nikola, který v uvedeném roce přešel do Bavorova. V letech 2010-2019 byl administrátorem R.D. Petr Koutský, který k 1. červenci 2019 byl ustanoven administrátorem ve Strašíně, který do té doby spravoval ex currendo. Novým administrátorem horažďovické farnosti se k témuž datu stal P. ThLic. Mariusz Piwowarczyk, OMI.\n\n"}
{"id": "1068958", "url": "https://cs.wikipedia.org/wiki?curid=1068958", "title": "Bohumil Koutník", "text": "Bohumil Koutník\n\nBohumil Koutník (* 11. září 1971) je český podnikatel.\n\n19. srpna 2003 založil s dalšími pěti společníky akciovou společnost Bohemian Appraisal, která vydala listinné akcie na majitele. V roce 2010 byl podle vlastního prohlášení jediným akcionářem této společnosti. 23. února 2011 založil s Jiřím Tinkou společnost Koutník & Partner, auditorská kancelář.\n\n20. prosince 2007 založil s Petrem Záhorkou akciovou společnost Bohemian Management. V červenci 2009 jako jediný akcionář této společnosti rozhodl o navýšení základního kapitálu na 40 milionů korun, aby společnost měla peněžní prostředky na zamýšlené akvizice. Následně došlo k nákupu společností Lorca, Termostav Brno a SnowSki, které byly jedinými třemi osobami disponujícími kvalifikovanou účastí na spořitelním a úvěrním družstvu 1. investiční záložna (dříve Svatopluk). V únoru 2010 došlo ke změně názvu společnosti z Bohemian Management na Artesa Capital a současně k přejmenování družstva na Artesa, spořitelní družstvo. V srpnu 2011 Artesa Capital koupila společnost DEPOZITNÍ CENTRUM, kterou dříve vlastnila společnost Key Investments. K 31. prosinci 2011 měla Artesa Capital 99 % podíl na splaceném základním kapitálu spořitelního družstva Artesa.\n\n31. března 2011 vydala společnost Bohemian Appraisal znalecký posudek pro účely vytěsnění minoritních akcionářů společnosti Budějovický měšťanský pivovar (BMP), ve kterém stanovila reálnou hodnotu BMP na 47 milionů korun. Bohemian Appraisal později vydala ještě dva další posudky ve věci ocenění tohoto pivovaru, které byly součástí transakcí, v rámci kterých byl pivovar prodán americké společnosti Anheuser Busch. \n\n6. března 2014 vydal soudce Miroslav Veselý usnesení o úpadku společnosti Via Chem Group, akcionáře ústeckého Spolku pro chemickou a hutní výrobu, a ustanovil znalcem společnost Bohemian Appraisal. 9. září 2014 vydal soudce Josef Šimek usnesení o povolení reorganizace strojírenské společnosti Heavy Machinery Services (HMS, dříve LEGIOS) a ustanovil znalcem společnost Bohemian Appraisal. Na základě námitky Všeobecné úverové banky (VÚB) soud Bohemian Appraisal z vypracování znaleckého posudku o ocenění majetkové podstaty společnosti Heavy Machinery Services vyloučil. VÚB mimo jiné namítla, že audit HMS za účetní období 1.1.2010 - 30.9.2011 provedla společnost Koutník & Partner.\n"}
{"id": "1068960", "url": "https://cs.wikipedia.org/wiki?curid=1068960", "title": "Pryšec mandloňovitý", "text": "Pryšec mandloňovitý\n\nPryšec mandloňovitý (\"Euphorbia amygdaloides\") je vytrvalá stálezelená bylina z čeledi pryšcovité.\n\nLodyha uprostřed trsu přímá, na okrajích vystoupavá, červeně naběhlá zvláště v předjaří. Dorůstá do výšky 15-80 cm. Listy obvejčité z vrchní části tmavě zelené, ze spodní části nafialovělé. Směrem ke květnímu vrcholu se zmenšují a znatelně zužují. Kvete žlutě během dubna až června. Plodem je vejcovitá tečkovaná tobolka.\n\nVyskytuje se především v jižní Evropě. Severní hranice rozšíření protíná Českou republiku a Polsko. Na východě zasahuje po Krymský poloostrov.\n"}
{"id": "1068963", "url": "https://cs.wikipedia.org/wiki?curid=1068963", "title": "Giovanni da Verrazzano", "text": "Giovanni da Verrazzano\n\nGiovanni da Verrazzano (někdy psáno Verrazano) (1485–1528) byl italský (florentský) mořeplavec, cestovatel a objevitel. Ve službách francouzského krále Františka I. Francouzského učinil řadu objevů na severu Ameriky a byl patrně prvním evropským mořeplavcem, který navštívil záliv dnešního New Yorku. Někdy se proto nazývá „prvním Newyorčanem“.\n\nJiž v mládí se vypravil do Egypta a Sýrie, aby zažil dobrodružství. Mezi lety 1507-1508 se vydal do Francie, kde se setkal s králem Františkem I., který si ho vybral jako svého zámořského objevitele, který tak měl konkurovat výpravám Kryštofa Kolumba, Amerigo Vespucciho či Fernando Magalhaese, jež byly pořádány jménem Španělska a Portugalska. Nejprve však s královým požehnáním provozoval pirátskou činnost, když jeho úkolem bylo přepadat a olupovat španělské a portugalské galéry. Přepadl takto i španělskou galeonu, na níž posílal objevitel Hernando Cortéz z Mexika Montezumovy poklady Karlu V. Tím Verrazzano získal konečně potřebné prostředky, aby zorganizoval vlastní výpravu. Expedici tvořily čtyři lodě, stotunová fregata \"La Dauphine\", \"Normanda\", \"Santa Maria\" a \"Vittoria\".\n\nHlavním úkolem, jímž ho král František I. pověřil, bylo hledání průplavu, jímž by bylo možno proplout ze Severní Ameriky do Tichého oceánu a následně do Číny. Výprava započala na podzim 1523, ale \"Santa Maria\" a \"Vittoria\" se brzy ztratily v bouři. \"Normandu\" posléze potopili Španělé, takže ve výpravě pokračovala nakonec jen vlajková loď \"La Dauphine\". 17. ledna 1524, po padesátidenní plavbě, přistála u amerických břehů, konkrétně u mysu Fear v Severní Karolíně.\n\n\"La Dauphine\" pokračovala v objevitelské plavbě na sever a přistála v zátoce Pamlico Sound. Pokračovala kolem ostrova Roanoke, a znovu přistála v místě, které Verrazzano nazval Arcadia, a o němž historikové soudí, že šlo patrně o dnešní Kitty Hawk v Severní Karolíně. 17. dubna 1524 dosáhla výprava dnešního newyorského zálivu. Verrazzano se tak stal prvním Evropanem, který spatřil místo, na němž později vzniklo město New York, proto je někdy nazýván „prvním Newyorčanem“. Výprava však pokračovala dál kolem dnešního Long Islandu a objevila ostrov, který Verrazzano pojmenoval podle královy matky Louisa, jméno se však neudrželo, dnes se ostrov nazývá Block Island. Dále pokračovala k dnešnímu Narragansettskému zálivu a k New Foundlandu. Zde výpravě došly zásoby a vrátila se do Francie. 8. července 1524 přistál Verrazzano v přístavu Dieppe a odeslal králi Františkovi I. zprávu o svých objevech. Přitom se ovšem zmýlil, když králi oznámil, že objevil průplav do Tichého oceánu. Jím předpokládaný Pacifik byl však zálivem Pamlico.\n\nPočátkem roku 1527 Verrazzano vyrazil na svou druhou výpravu. Opět vyplul z Dieppe se čtyřmi loďmi. Jedna se opět ztratila v bouři u Kapverdských ostrovů, ale tři zbylé dosáhly pobřeží dnešní Brazílie. Průplav do Tichého oceánu opět nenašel, avšak přivezl do Francie náklad vzácného dřeva, takže jeho výprava byla hodnocena jako úspěšná.\n\nNa jaře 1528 zahájil třetí výpravu. O jejím osudu historické prameny nehovoří jednoznačně. Kronikář Ramusius tvrdí, že výprava prozkoumala Floridu, Bahamy, Malé Antily, Jamajku a poté dosáhla jakéhosi ostrova (pravděpodobně dnešního Guadeloupe), na který vyplul Verrazzano s šesti dalšími námořníky v malém člunu. Byli však přepadeni, zajati a uvařeni v kotlích lidojedskými Kariby. Výprava se poté pod vedením Verrazzanova bratra Girolama vrátila v březnu 1529 a Girolamo krále zpravil o bratrově smrti. Brzy také vydal slavnou mapu Verrazzanových plaveb, která byla nejdokonalejším kartografickým dílem o severoamerickém pobřeží své doby. Někteří historikové však zpochybňují autenticitu historky s lidojedy a tvrdí, že byl Verrazano zajat španělským loďstvem u pobřeží Cádizu a za svoji bývalou pirátskou činnost popraven.\n\n"}
{"id": "1068964", "url": "https://cs.wikipedia.org/wiki?curid=1068964", "title": "Poklopový most (Česká Lípa)", "text": "Poklopový most (Česká Lípa)\n\nPoklopový most byl postaven v roce 1914 ve středu města Česká Lípa přes řeku Ploučnici. Autorem originálního technického řešení byl profesor ČVUT Ing. Jan Záhorský, který těchto mostů postavil v českých zemích šest. Původně byl poklopovým mostovým jezem a řešil regulaci vody pro již neexistující velký mlýn na rameni Ploučnice.\n\nMost je dnes lávkou přes Ploučnici, umožňuje přechod chodců od skupiny obchodů k Děčínské ulici. Renovován byl v roce 1996. Část mechanismu byla umístěna jako technický exponát poblíž mostu a označena vysvětlující tabulkou.\n"}
{"id": "1068966", "url": "https://cs.wikipedia.org/wiki?curid=1068966", "title": "Švýcarská fotbalová reprezentace do 21 let", "text": "Švýcarská fotbalová reprezentace do 21 let\n\nŠvýcarská fotbalová reprezentace do 21 let (německy \"Schweizer U-21-Fussballnationalmannschaft\", francouzsky \"Équipe de Suisse espoirs de football\", italsky \"Nazionale Under-21 di calcio della Svizzera\") je švýcarská mládežnická fotbalová reprezentace složená z hráčů do 21 let, která spadá pod Švýcarskou fotbalovou federaci. Reprezentuje Švýcarsko v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i trochu starší.\n\nŠvýcarská jedenadvacítka se ve své historii jednou probojovala do finále Mistrovství Evropy hráčů do 21 let:\n\n"}
{"id": "1068970", "url": "https://cs.wikipedia.org/wiki?curid=1068970", "title": "Joan Sutherlandová", "text": "Joan Sutherlandová\n\nJoan Sutherlandová (7. listopad 1926, Sydney – 10. říjen 2010) byla australská operní pěvkyně, koloraturní soprán.\n\nNa začátku padesátých let studovala v Londýně, kde ji angažovala Královská opera Covent Garden. Zpočátku usilovala o dráhu wagnerovské pěvkyně, avšak její manžel, dirigent Richard Bonynge, ji přemluvil, aby se orientovala na italské belcanto. Její silný soprán se právě v tomto žánru pak nejvíce uplatnil a její úspěchy také významně přispěly k renesanci žánru v druhé polovině 20. století.\n\nJejí kariéra začala londýnským představením Donizettiho Lucie z Lammermooru v únoru 1959 v režii Franka Zeffirelliho. Roku 1961 s ní debutovala i v Metropolitní opeře. Na nejslavnějších světových jevištích pak ztvárnila i Lakmé, Aminu v Náměsíčné, Elvíru v Puritánech, Lucrezii Borgiu, Annu Bolenu, Verdiho Traviatu, Odabellu, Leonoru v Trubadúrovi nebo Amalii v Loupežnících.\n\nJejím pěveckým partnerem byl často Luciano Pavarotti, kterého Sutherlandová pomohla objevit, když mu roku 1965, v Pavarottiho 33 letech, nabídla, aby ji doprovázel na australském turné. Sutherlandové stál Pavarotti po boku i při jejím posledním veřejném vystoupení v galapředstavení Straussova Netopýra v londýnské Covent Garden na Silvestra roku 1990.\n\nBritská královna jí udělila čestný rytířský titul Dame.\n\n"}
{"id": "1068975", "url": "https://cs.wikipedia.org/wiki?curid=1068975", "title": "CTP (firma)", "text": "CTP (firma)\n\nCentral Trade Park, CTP Invest je český realitní developer. Firma byla založena v roce 1998 v Humpolci. CTP staví a provozuje síť více než 90 průmyslových parků, CTParků, v České republice, na Slovensku, v Maďarsku, Slovinsku, Rumunsku, v Polsku, Srbsku a Ukrajině. Firmu vlastní společnosti Multivest a Finspel. Zakladatelem a výkonným ředitelem je Remon Vos, který se v 90. letech přestěhoval do České republiky z Nizozemska. První budovou, kterou CTP postavila, byla centrála firmy v Humpolci o velikosti 5000 m. V roce 2007 již společnost vlastnila 1 milion m průmyslových budov a od roku 2019 více než 5 milionů m.\n\nCTP se dělí do dvou skupin. Jednou je investiční část CTP Invest, která zahrnuje firmy, kupující půdu a stavící budovy. Jakmile je stavba hotová a nájemníci nasmlouvaní, přechází pod CTP Property, jež budovy spravuje.\n\nV roce 2017 činil zisk před zdaněním 125 milionů eur. Firma v roce 2018 zaměstnávala více než 370 zaměstnanců.\n\n První průmyslový založil Remon Vos společně s partnery Eddy Maasem a Johanem Brakemou na desetihektarovém pozemku v Humpolci. \n\nCTP je v současnosti lídr trhu se sklady a průmyslovými halami. Celkově CTP vlastní na 80 strategických lokacích v 8 zemích Evropy celkem přes 4,5 milionů metrů čtverečních průmyslových a skladových ploch. Velká část nemovitostí CTP se nachází v České republice. To ze skupiny dělá na českém trhu největšího a prémiového vlastníka průmyslových realit.\n\nCTP jako první společnost v kontinentální Evropě získala certifikát BREEAM Excelent, v současné době má celkem 5 budov s tímto oceněním. Držitelem certifikátu BREEAM Excellent je momentálně administrativní komplex IQ Ostrava, CTOffice komplex v CTZone Brno a na míru postavená budova pro společnost FEI v CTParku Brno. Zatím nejvyšší úroveň certifikátu Outstanding získala The Tower I v administrativním areálu Spielberk Office Centre v Brně.\n\nCTP oslovila umělce z celé Evropy a dala jim možnost realizovat jejich koncepce na stěnách industriálních hal. Jako první byly vybrány budovy v CTPark Humpolec a CTPark Prague Airport, vítězné návrhy byly vyhlášeny 20. června 2017 v Galerii Mánes v Praze. Vznikne tak největší nástěnná malby v České republice v CTParku v Humpolci.\n\nV Humpolci vzniklo dílo na podzim 2017 v kooperaci s belgickým umělcem Dziou, který je známý svými abstraktními mural arty po celém světě. Na celé akci se podílel tým dalších devíti umělců z České republiky a Slovenska, kteří vyrostli na graffiti-street artu.  Tvůrci celkem vyprázdnili přes 3200 sprejů. \n\nCTP na podzim 2018 dokončila první fázi přestavby areálu Vlněna. Po zbourání chátrající textilní továrny otevřela první z kancelářských budov. Její obsazenost je byla při otevření 90 procent. Dokončení kancelářského komplexu se očekává v roce 2020, k dispozici má být 90.000 metrů čtverečních ploch. Mezi nájemce patří velké IT firmy, jako je Avast, Moravia IT, Oracle a SRTV. Celková investice developera se odhaduje na 160 milionů eur (4,1 miliardy Kč). \n\nSpolečnost CTP otevřela v listopadu 2017 DOMEQ – nový koncept moderního bydlení pro studenty a mladé profesionály v Brně. Ubytovací zařízení nabízí 59 pokojů a apartmánů pro 309 zájemců. Nachází se v Business parku Ponávka společnosti CTP a část jejich kapacit je nabízena studentům a stážistům místních firem v areálu. Celý koncept je unikátní tím, že v sobě kombinuje prvky hotelového a rezidenčního bydlení. \n\nCílem dlouhodobé strategie CTP je snižování spotřeby energie ve svých parcích. Z tohoto důvodu zavádí speciální inteligentní systém měření energie. V minulosti CTP snížilo spotřebu energie v CTParcích prostřednictvím výměny osvětlení za LED v prostorách o celkové rozloze 250 000 metrů čtverečních, což vedlo ke snížení spotřeby o pět procent. V současnosti společnost plánuje vyměnit původní osvětlení za LED na 400 000 m².\n\nSkupina logistických a obchodních center CTPark je největší integrovanou sítí podobných nemovitostí ve střední Evropě, zahrnující přes 80 strategických lokalit v České republice, Slovensku, Maďarsku, Polsku, Rumunsku, Ukrajině, Rumunsku a Slovinsku.\n\nCTP vstoupila na maďarský trh v roce 2013. Disponuje zde portfoliem o pronajímatelné ploše 360 000 m². V roce 2017 koupila logistický projekt Rozália Park v západní Budapešti. V roce 2018 firma provozovala 10 průmyslových parků s předpokládanou plánovanou pronajímatelnou plochou 515 000 m². Dalších 250 000 m² v maďarských CTParcích má potenciál pro budoucí rozvoj.\n\nV roce 2015 se součástí sítě CTParků stal logistický park Cefin Arad s rozlohou 93 000 m². Dalším parkem v Rumunsku se téhož roku stal CTPark Timisoara (2 hektary). V roce 2017 CTP významně rozšířil CTPark Bucharest West s celkovou rozlohou 70 hektarů, jedná se tak o jeden z největších průmyslových parků ve střední a východní Evropě. Firma v roce 2017 také investovala 13 milionů eur do rozvoje parku CTPark Timisoara II. K expanzi CTP na rumunském trhu přispěla i akvizice logistického parku Chitila a logistického centra Phoenix. V Rumunsku se firma stala v roce 2017 lídrem trhu se 700 000 m² v prostorách třídy A v 10 městech. \n\nCTP získal ve Lvově získal logistický park o rozloze 23 hektarů a plánuje přistavět dalších deset. CTPark Lvov se nachází v Rjasne, což je průmyslová zóna v severozápadní části města v blízkosti silnice M10 s dobrým dopravním spojením do Polska, Maďarska, Slovenska a dalších regionů. Kromě řízení stávající zóny CTP postaví dalších 100 tisíc m² průmyslových prostor třídy A a vytvoří zhruba 3000 nových pracovních míst v regionu.\n\nV roce 2017 se síť CTParků rozšířila do Polska. Park v budoucnu nabídne téměř 71 000 mzastavitelné plochy. Nový logistický byl postaven v Opolí. Na začátku roku 2018 CTP zveřejnila záměr vystavit nový logistický park v Iłowě.\n\nV roce 2015 CTP expandovala na Slovensku akvizicí DNV Logistics Parku, který byl zahrnut do sítě CTParku pod názvem CTPark Bratislava. Další CTParky na Slovensku se nacházejí v Žilině, Voděradech, Nitře a Trnavě.\n\nDeveloperská společnost CTP v roce 2018 informovala o plánované expanzi v Srbsku. Celková investice ve výši 75 milionů eur zahrnuje nákup nemovitostí v Bělehradě a výstavbu ve městě Novi Sad. Investice rovněž finančně pokrývá výstavbu 120.000 m² pronajímatelných ploch.\n\nSpolečnost koupila pozemky nedaleko Hradce Králové ke kterým měla i platné souhlasy s výstavbou. Ty později město odvolalo. Mezitím však bez nabytí právní moci stavebního povolení začala firma stavět rozsáhlý objekt obchodního parku na podzim 2014. V mezidobí se snažilo CTP dodatečně legalizovat stavbu pomocí získání dodatečného povolení stavby. Než se tento administrativní problém vyřešil, stavební úřad udělil CTP dvě pokuty ve výši 250 a 500 tisíc korun. Nelegální stavbu firma konkrétně zastavila počátkem března 2015. V současné době pokračují jednání mezi městem a developerem před soudem i stavebním úřadem, který jako jediný rozhoduje na základě potřebných povolení a souhlasů o vydání dodatečného stavebního povolení. K tomuto je potřeba získat souhlas zastupitelů, který jako jediný chybí. Důležité vyjádření k výstavbě severní tangenty (severní silniční obchvat města Hradce Králové) na který se zastupitelné odvolávají totiž je ze strany Ředitelství silnic a dálnic v této věci pro CTP pozitivní. Společnost CTP tedy počátkem roku 2017 podala na město a žalobu kvůli údajnému blokování získání dodatečného stavebního povolení. O tomto se zmínil hradecký idnes.cz \n\nPolicie z územního odboru Hradec Králové obvinila z trestného činu podplácení společnosti CTP Invest a PSG, kterým se údajně snažily získat neoprávněnou výhodu v souvislosti se snahou o získání dodatečného stavebního povolení na stavbu hal. Toto obvinění však doposud nebylo prokázáno a na firmu by tak mělo být pohlíženo v rámci presumce nevinny . Podle mluvčího CTP Júliuse Hájka je tento postup policie šikanózní a nesprávný a CTP podala proti postupu police stížnost prostřednictvím svého právního zástupce JUDr. Martina Vychopeně, jenž vyučuje mimo jiné právo na Právnické fakultě Univerzity Karlovy a je zkušebním komisařem České advokátní komory. V článku Blesk.cz ještě Július Hájek uvedl širší vyjádření \"Od Policie ČR jsme obdrželi informaci o zahájení trestního stíhání vůči naší společnosti. Proti postupu policie jsme podali stížnost. Považujeme se za slušnou společnost a věříme, že v rámci presumpce neviny na nás tak bude i nahlíženo,\" uvedl v písemném prohlášení mluvčí CTP Invest. Podle něj firma postupovala při jednání s městem transparentně a respektovala zásady právního státu s jednoznačným důrazem na veřejné projednání a schválení v zastupitelských orgánech města. \"Postup policie považujeme za šikanózní a nesprávný,\" uvedl. Dodal, že cílem firmy je smír s městem. \"Chceme narovnat náš vzájemně poškozený vztah, usmířit se a dokončit náš projekt, který je v souladu s územním plánem města a se kterým vyslovily souhlas všechny dotčené úřady,\" uvedl Hájek \n\nStátní zástupce nakonec zrušil v únoru 2018 toto trestní stíhání. „Nebylo prokázáno protiprávní jednání těchto právnických osob,“ řekla k věci mluvčí hradecké policie Iva Kormošová.\n\nV lednu 2019 CTP slíbila stažení žaloby, kterou na město podala kvůli ušlému zisku.\n"}
{"id": "1068976", "url": "https://cs.wikipedia.org/wiki?curid=1068976", "title": "Filip Fabricius", "text": "Filip Fabricius\n\nFilip Fabricius (Platter) (asi 1570, Mikulov – 1631, Praha) byl zaměstnanec pražské dvorské kanceláře. Při pražské defenestraci 23. května 1618 byl společně s Vilémem Slavatou z Chlumu a Košumberka a Jaroslavem Bořitou z Martinic vyhozen z okna Pražského hradu.\n\nPodle Ottova slovníku se narodil jako vnuk básníka a filosofa Jiřího Fabricia (1516–1571) v Mohelnici na Moravě, podle novější monografie J. Kiliána v Mikulově. Studoval na pražské jezuitské akademii, v roce 1588 se stal bakalářem a o rok později mistrem svobodných umění. Pracoval ve dvorské kanceláři císaře Rudolfa II. V roce 1598 se stal měšťanem Starého města a oženil se s Juditou Podráskou, dcerou bohatého obchodníka, s níž měl syna Jana Václava a dceru Ludmilu. Roku 1608 ho císař povýšil do rytířského stavu s predikátem \"Fabricius z Rosenfeldu\" a roku 1610 byl císařským sekretářem. 23. května 1618 ho představitelé stavovské opozice vyhodili z okna 2. patra dvorské kanceláře a několikrát po nich vystřelili. Nezraněný Fabricius odešel do Vídně, kde podal císaři Matyášovi zprávu o událostech v Praze. \n\nPo bitvě na Bílé Hoře císař Ferdinand II. roku 1623 Fabricia bohatě odměnil, takže mohl kupovat konfiskované statky (například panství Libáň, Kropáčova Vrutice, Řepín) a několik domů v Praze. Byl také jmenován podkomořím věnných měst. \n\n"}
{"id": "1068978", "url": "https://cs.wikipedia.org/wiki?curid=1068978", "title": "Gianni Zuiverloon", "text": "Gianni Zuiverloon\n\nGianni Michel Eugene Zuiverloon (* 30. prosince 1986, Rotterdam) je nizozemský fotbalový obránce surinamského původu, od roku 2016 hráč klubu CyD Leonesa.\nMimo Nizozemsko působil na klubové úrovni v Anglii a Španělsku.\nByl členem nizozemských mládežnických výběrů. \nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \n\nZúčastnil se také domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě.\n\nS reprezentací do 23 let si zahrál také ve 4 zápasech na Letních olympijských hrách 2008 v Číně.\n\n\n"}
{"id": "1068979", "url": "https://cs.wikipedia.org/wiki?curid=1068979", "title": "Rozměry lidského penisu", "text": "Rozměry lidského penisu\n\nNejpřesnějšího změření lidského penisu se dosáhne pomocí několika měření opakovaných v různou dobu, jelikož existuje přirozená vedlejší proměnlivost ve velkosti penisu, daná mírou vzrušení, denní dobou, teplotou místnosti, četností sexuální aktivity a spolehlivostí měření. V porovnání s ostatními primáty, včetně velkých primátů, jako je například gorila, je lidský penis největší, a to jak absolutně, tak relativně v proporci vůči zbytku těla.\n\nMěření se liší, s tím, že studie založené na měření prováděných samotnými zkoumanými osobami docházejí k podstatně vyšším průměrům, než ty, ve kterých délku měřili zaměstnanci. Přes výše uvedené je možné říci, že průměrná délka ztopořeného lidského penisu je přibližně 12,9–15,0 cm (5,1–5,9 palců). Délka ochablého penisu neposkytuje dobrý odhad délky ztopořeného penisu.\n\nVětšina růstu penisu se odehraje mezi raným dětstvím a pěti roky života a mezi nejpozději přibližně jedním rokem po nástupu puberty a 17. rokem života.\n\nStatisticky významná korelace mezi velkostí penisu a velikostí dalších částí těla nebyla při výzkumech nalezena. Některé faktory prostředí, společně s genetickými vlivy, mohou ovlivnit růst penisu; například přítomnost látek narušujících činnost štítné žlázy. Dospělý penis, který má v erekci délku méně než 7 cm (těsně pod 3 palce), ale jinak je utvořen normálně, se v medicíně označuje jako mikropenis.\n\nMetaanalýza ukázala, že metody prodlužování penisu nefungují a jsou nebezpečné.\n\nVnímání velikosti penisu se liší v závislosti na kultuře. Ve starověkém Řecku a v renesančním umění byl neobřezaný a malý penis kulturně vnímán jako žádoucí, zatímco větší nebo obřezaný penis byl vnímán jako komický nebo groteskní. Starověký Řím byl pravděpodobně opačného mínění a velký penis byl vnímán jako žádoucí i ve středověké arabské literatuře. Muži mohou jednoduše podcenit velikost svého vlastního penisu ve vztahu k ostatním. Mnoho mužů, kteří věří, že jejich penis je nedostatečné velikosti, mají průměrně velké penisy. Dojem velkého penisu je často spojen s větší sebeúctou. Obavy ze zmenšování penisu ve folklóru vedly k hromadné hysterii nazývané \"penisová panika\" (penis panic), ačkoli penis se vskutku může smrsknout kvůli utváření jizvovité tkáně v penisu v důsledku nemoci zvané Peyroneova nemoc. Obchodníci nabízející produkty na zvětšení penisu zneužívají obavy z nedostatečnosti, přesto však ve vědecké komunitě neexistuje shoda, že by jakákoli neoperativní technika kdy zvětšila ať už tloušťku nebo délku ztopořeného penisu, který byl již na počátku normálně velký.\n\nAčkoli se výsledky drobně odlišují, mezi důvěryhodnými studiemi panuje shoda, že průměrná délka ztopořeného lidského penisu je přibližně 12,9–15,0 cm (5,1–5,9 palců) s 95% intervalem spolehlivosti (10,7 cm, 19,1 cm) neboli (4,23 palce, 7,53 palce) – to znamená, že je na 95 % jisté, že skutečný průměr je alespoň 10,7 cm a zároveň není více než 19,1 cm.\n\nDalší důvěryhodný zdroj uvádí, že ochablý (neztopořený, non-tumescent) lidský penis má průměrnou délku pouze 4 palce (10 cm) a průměr 1,25 palců (3,2 cm) (což by znamenalo obvod přibližně 3,9 palců (9,9 cm), zatímco plně ztopořené mají průměrnou délku 6 palců (15 cm) a průměr 1,5 palce (3,8 cm), což dává ztopořený obvod 4,71 palce (12,0) cm).\n\nPrůměrná velikost penisu je drobně větší než medián velikosti.\n\nJedna studie došla k závěru, že střední délka ochablého penisu je 3.5 palců (8.9 cm) (měřeno personálem). Souhrn několika studií dospěl k průměrné ochablé délce 9–10 cm (3.5–3,9 palce). Délka ochablého penisu nemusí nutně odpovídat délce ztopořeného penisu; některé menší ochablé penisy se výrazně prodlouží, zatímco některé větší ochablé penisy se prodlužují výrazně méně.\n\nPenis a šourek se mohou nedobrovolně stáhnout v reakci na nízké teploty nebo nervozitu, což se v angličtině hovorově označuje pojmem „shrinkage“. Důvodem je mechanismus činnosti svalu \"musculus cremaster\" (svalu, který přitahuje šourek k břišní stěně). Stejný jev postihuje cyklisty a uživatele cvičebních kol, u nichž dlouhodobý tlak na hráz způsobený sedlem a namáhavým cvičením způsobuje vtažení šourku. Nevhodné sedlo může nakonec způsobit i poruchu erekce (vizte tlak na rozkrok pro více informací).\n\nVěk ani velikost ochablého penisu nejsou dobrými prediktory délky při erekci. S délkou ztopořeného penisu nejsilněji koreluje délka nataženého penisu.\n\nV oblasti délky ztopořeného dospělého penisu bylo provedeno několik vědeckých studií. Studie, které závisely na sebeměření, včetně internetových průzkumů, stabilně udávaly větší průměrnou délku než ty, které k měření využily lékařské nebo vědecké techniky.\n\nNásledující studie, postavené na měření personálem, se každá zaměřují na určitou skupinu populace (co se věku a národnosti týče; také dle sexuální či medicínské diagnózy, nebo šlo o dobrovolníky), což mohlo způsobit zkreslení výsledku vzorkování.\n\n\nCo se týče studií, v půli délky měřících obvod dospělého plně vztyčeného penisu, zde existují podobné výsledky. Stejně jako v případě délky, studie spočívající na vlastním měření stabilně docházejí ke značně větším průměrům než ty, ve kterých penisy měří personál. Ve studiích velikosti penisu, ve kterých byla měření prováděna za laboratorních podmínek, byl průměrný obvod ztopořeného penisu 4,8 palců (12,3 cm).\n\nPrůměrná délka nataženého penisu po narození se uvádí okolo 4 cm (1,6 palce), přičemž délka penisu u 90% novorozených chlapců je uváděna mezi 2,4 a 5,5 cm (0,94 a 2,12 palce). Penis v omezené míře roste od narození do 5 let věku, ale jen velice málo mezi 5. rokem a počátkem puberty. Průměrná velikost na začátku puberty je 6 cm (2.4 palce) a dospělé velikosti bývá dosaženo cca o 5 let později. W. A. Schonfeld v roce 1943 publikoval graf růstu penisu.\n\nAutoři recenzního článku v oblasti velikostí penisu došli k závěru, že „délka ochablého penisu je po narození těsně pod 4 cm (1,6 palce) a mění se jen velmi málo až do puberty, kdy dojde ke značnému růstu.“\n\nNepředpokládá se, že by věk koreloval negativně s velikostí penisu. „Jednotlivé výzkumné studie … nasvědčují, že velikost penisu je menší ve studiích zaměřených na starší muže, ale Wylie a Erdley přesto nenalezli žádný celkový rozdíl, když seřadili výsledky různých studií [uskutečněných v průběhu 60 let],“ existují ale podklady nasvědčující, že velikost varlat se zmenšuje postupně s nastupujícími generacemi.\n\nPenis dospělého může, s délkou při ztopoření menší než 7 cm neboli 2,76 palců, ale jinak normálně utvořený, je v medicíně nazýván jako \"mikropenis\". Tato diagnoza se vztahuje na 0,6 % mužů. Některé z rozpoznaných příčin jsou nedostatečnost v produkci růstového hormonu hypofýzy nebo hormonu gonadotropins, slabší případy necitlivosti k mužským pohlavním hormonům a rozličné genetické poruchy a proměnlivost v jistých homeobox genech. Některé případy mikropenisu je možné řešit pomocí podávání růstového hormonu nebo léčbou testosteronem v raném dětství. V dospělosti je možné i operativní řešení.\n\nExistují spekulace, že rozdíl ve velikosti penisu mezi jednotlivci není způsoben jen geneticky, ale také vlivy prostředí, jako jsou kultura, výživa, vystavení chemikáliím a znečištění. Narušení žláz s vnitřní sekrecí v důsledku vystavení chemikáliím bylo prokázáno a má podíl na deformaci pohlavních orgánů u obou pohlaví (a spoustu dalších zdravotních obtíží). Chemikálie průmyslového původu (jako jsou například pesticidy, antibakteriální triclosan nebo změkčovadla v plastech) i přírodního původu (jako chemikálie v oleji z čajovníku nebo v levandulovém oleji) mají spojitost s různým stupněm narušení žláz s vnitřní sekrecí. PCB i změkčovadlo DEHP byly spojeny s menší velikostí penisu. U metabolitů DEHP měřené v moči těhotných žen byla prokázána signifikantní souvislost se sníženou šířkou penisu, menší androgenitální vzdáleností a neúplným sestoupením varlat u jejich novorozených synů, stejná, jakou měly experimenty prováděné na zvířatech. Přibližně 25% amerických žen má koncentraci ftalátů v těle srovnatelnou s těmi, kterou měly ženy ve studii. Studie provedená v roce 2007 na Lékařské fakultě Univerzitě v Ankaře dospěla k závěru, že velikost penisu se může snížit vlivem některé hormonální terapie spojené s paprskovou radiační léčbou. Dále potom byly s nenormálním vývojem genitálií a menším než obvyklým penisem (microphallus) spojeny některé na estrogenu založené drogy na léčbu neplodnosti, jako například diethylbestrol (DES).\n\nPodle přelomové studie „“Greek Homosexuality“ (Homosexualita Řeků) od Kennetha Dovera mělo řecké umění eminentní zájem v pohlavních orgánech, ale nebylo posedlé velikostí. Týdenní ČKD sloupek „The Straight Dope“ (Heterosexuální Dope) z pornografických řeckých maleb a Doverovy výše zmíněné studie usuzuje, že ve starověkém Řecku byl neobřezaný a malý penis považovaný za žádoucí u muže, zatímco větší nebo obřezaný penis byl vnímán jako komický nebo groteskní, většinou se nacházel na „bozích plodnosti, pololidských zvířátcích (jako např. satyry), na ošklivých starých lidech a barbarech.“\n\nCBC rádio na základě několika pramenů spekulovalo, že starověcí Římané měli na věc opačný pohled než Řekové. Stejně tak tomu bylo ve středověké arabské literatuře, která také preferovala delší penis, jak je popsáno v Příbězích tisíce a jedné noci v příběhu nazvaném „Ali a jeho velký úd“. Jako vtipnou satiru této fantazie v 9. století africko-arabský spisovatel Al-Jahiz napsal: „V případě, že by délka penisu byla znamením cti, pak mezek bude patřit ke kmeni Kurajšovců“ (kmen, k němuž patřil Prorok Mohamed).\n\nNa velikost penisu je narážka i ve starozákonním proroctví, v němž jsou města Samaří a Jeruzalém pro svou modloslužbu alegorizována jako dvě sestry cizoložnice pojmenované Ohola a Oholíba, toužící po egyptských mužích, jejichž hněv na ně za to Hospodin obrátí:\n\nMuži mohou jednoduše podcenit velikost svého penisu v porovnání s ostatními, protože při pohledu shora jednak vypadá penis kratší, dále pak protože v pornografii vidí penisy nadprůměrné, a nebo je vidí kratší kvůli vrstvě tuku u kořene penisu. Výzkum provedený sexuology ukázal, že muži, kteří věří, že jejich penis je nedostatečně vyvinutý, mají obvykle průměrně velké penisy. Další studie ukázala, že vzdělávání o obvyklé velikosti penisu pomáhá ulevit pacientům, kteří mají pochybnosti o velikosti svého penisu, neboť většina z nich má zkreslené představy o tom, co je normální. Přesvědčení o nadprůměrné velikosti vlastního penisu má souvislost s celkově vyšším sebevědomím.\n\nStudie provedená na univerzitě Utrechtu zjistila, že většina homosexuálů považuje velký penis za ideální a jeho vlastnictví souvisí se sebeúctou. Jedna studie analyzovala samostatně hlášenou Kinseyho sadu dat a zjistila, že průměrný penis homosexuálního muže je větší než průměrný penis jejich heterosexuálních protějšků (6,32 palce [16,05 cm] v délce mezi homosexuály oproti 5,99\" [15,21 cm] mezi heterosexuály a 4,95 palce [12,57 cm] činil obvod mezi homosexuály oproti 4,80\" [12,19 cm] u heterosexuálních mužů).\n\nRozsáhlé soukromé obavy týkající se velikosti penisu vedly k řadě folklórních výroků a úvah v populární kultuře týkajících se velikosti penisu. Penisová panika (penis panic) je forma masové hysterie ohledně odstranění nebo zmenšení penisu, známá také jako \"syndrom retrakce genitálií\". Penis se může podstatně zmenšit v důsledku tvorby jizevnaté tkáně v důsledku Peyronieho choroby, která postihuje až 10% mužů. Produkty, jako jsou penisové pumpy, pilulky a jiné pochybné prostředky zvětšení penisu, jsou některé z produktů nejvíce nabízených v e-mailovém spamu. V současné době ve vědecké komunitě neexistuje shoda, že by jakéhokoliv neoperativní techniky mohly trvale zvětšit tloušťku nebo délku ztopořeného penisu, který již do normálního rozmezí (4,5\" až 7\") spadá.\n\nStatisticky významná korelace mezi velikostí penisu a velikostí nějaké jiné části těla nebyla ve výzkumech pozorována. Studie, kterou provedli Siminoski a Bain v roce 1993, nalezla slabou korelaci mezi velikostí nataženého penisu a velikostí nohy a výškou; byla ale příliš slabá, aby mohla být v praxi použita k odhadům. Další výzkum, který v roce 2002 provedli Shah a Christopher, cituje Sirminovského a Baina, nenalezla žádnou souvislost mezi velikostí boty a délkou nataženého penisu, načež napsali, že „předpokládaná souvislost mezi délkou penisu a velikostí boty nemá vědecký základ“.\n\nMůže však existovat souvislost mezi zdeformovaným penisem a deformovanými lidskými končetinami. Vývoj penisu v embryu je řízen některými stejnými geny (zejména HOXA13 a HOXD13) jako těmi, které řídí vývoj končetin. Mutace některých genů Hox, které řídí růst končetin, mohou způsobit zdeformované genitálie (tzv. \"Hand-Foot-Genital Syndrome\").\n\nV rámci malé studie, kterou organizovala University of Texas a která vyšla v BMC Women's Health, se dva populární mužští atleti dotazovali 50 studentek bakalářského programu ohledně jejich vnímání sexuálního uspokojení a konstatovala, že šířka penisu je pocitově důležitější než délka, když byly subjekty požádány, aby si mezi těmito dvěma vybraly (velikost nebyla specifikována). Též bylo uvedeno, že to může svědčit o tom, že celková velikost penisu má vliv na sexuální uspokojení, neboť ženy si vybírali ze dvou daných možností.\n\nV cover story v časopise Psychology Today bylo 1 500 čtenářů (z toho kolem dvo třetin to byly ženy) dotázáno o obraze mužského těla. Mnoho žen uvedlo, že se o velikost penisu nijak zvlášť nestarají a přes 71% uvedlo, že muži přeceňují důležitost velikosti a tvaru svého penisu. Obecně se dotázané ženy zajímaly více o šířku a méně o délku, než si mysleli muži, ačkoli síla zajímání se o oboje ukazovala podobný trend.\n\nDalší studie, uskutečněná v Groningenské univerzitní nemocnici, se dotazovala 375 sexuálně aktivních žen (které nedávno porodily) na důležitost velikosti penisu a výsledky ukázaly, že 21% žen cítila, že délka je důležitá a 32% žen cítila, že důležitá je tloušťka.\n\nStudie provedená na Australské národní univerzitě, vydaná na počátku roku 2013, ukázala, že velikost penisu ovlivňuje mužův sex appeal, a že čím je muž vyšší, tím výraznější tento efekt je. Studie spočívala v ukazování trojrozměrných na počítači vytvořených obrázků v životní velikosti, kde se měnila výška a další fyzické atributy těl, přičemž ženy uvedly svoje preference do 3 sekund. Preference pro penisy vyšších mužů byla významná.\n\nTermín \"size queen\" je anglický slangový výraz pro kohokoli, kdo u svého sexuálního partnera preferuje větší než průměrný penis.\n\nLidský penis je jak delší tak tlustší než u jakéhokoliv jiného primáta, a to jak v absolutních hodnotách, tak i relativně vzhledem ke zbytku těla. (Viz též důsledky rozdílů v délce penisu a morfologie pro postulované výhody, které zahrnují skupinový sex a které mohly vést k vývoji většího penisu u lidí, a faktory, které mohou vést k rozdílům v průměrné velikosti penisu v rámci lidského druhu)\n\nAustralská studie na 184 mužích zkoumala souvislost délky a obvodu penisu s případy protržení nebo sesmeknutí kondomu. Bylo použito 3 658 kondomů. Studie odhalila, že korektně nasazený kondom se roztrhl v 1,34 % případů a sesmekl v 2,05 % případů, což dává celkový podíl selhání 3,39 %. Velikost penisu neměla vliv na případy sklouznutí, ale tloušťka penisu a roztržené kondomy silně korelovaly tak, že silnější penis předznamenával větší riziko roztržení.\n"}
{"id": "1068982", "url": "https://cs.wikipedia.org/wiki?curid=1068982", "title": "PC LOAD LETTER", "text": "PC LOAD LETTER\n\nPC LOAD LETTER bylo původně chybové hlášení počítačových tiskáren, nyní je známo hlavně jako technologický mem, který prostoupil do populární kultury jako odkaz na matoucí či nesprávné chybové hlášení.\n\nHlášení „PC LOAD LETTER“ se může objevit při tisku na starších tiskárnách HP LaserJet, jako jsou LaserJet II, III a série 4. Chyba se vždy zobrazuje velkými písmeny.\n\nSkutečný význam chybové zprávy je značně komplikovaný. „PC“ je zkratka z anglického ', čímž se myslí zásobník na papír. (Tyto dvouznakové kódy jsou dědictvím přeneseným z první tiskárny LaserJet, která používala jen dvouznakový displej pro stav tiskárny a chybové zprávy.) ' v tomto kontextu značí pokyn k doplnění zásobníku papíru, \" je označení rozměru papíru běžně užívaného ve Spojených státech a Kanadě. Dohromady se tedy jedná o instrukci k doplnění zásobníku papírem formátu \"Letter\". Variantní zpráva „PC LOAD LEGAL“ znamená, že tiskárna potřebuje více papíru o velikosti \"legal\".\n\nTato zpráva mate uživatele hned z několika důvodů. Zkratka PC je zavádějící, protože v kontextu kancelářského vybavení obvykle označuje osobní počítač (\"\"), což by nasvědčovalo, že problém se nachází v počítači a nikoli v tiskárně. Slovo „LOAD“ je opět víceznačné, jelikož může také označovat datový přenos mezi diskem a operační pamětí počítače. Navíc slovo „LETTER“, v angličtině znamenající prostě \"dopis\", má význam velikosti papíru pouze v USA, Kanadě a některých latinskoamerických zemích; ve zbytku světa se velikost papíru označuje např. „A4“. To dohromady znamená, že uživatelé konfrontovaní s touto zprávou mohou věřit, že jsou instruováni, aby přenesli data nebo obsah dopisu, který napsali, do tiskárny, přestože již úlohu na tiskárnu úspěšně poslali.\n\nStarší tiskárny LaserJet nezmění automaticky velikost stránky, pokud velikost stránky dokumentu neodpovídá papíru vloženému v tiskárně. Hlášení se tedy objeví při pokusu vytisknout dokument, jehož velikost papíru je nastavena na „letter“, na papír formátu A4. V zemích, které používají tuto velikost papíru, se vypíše chyba „PC LOAD A4“. Mnoho programů používá \"letter\" jako výchozí formát, na matoucí zprávu naráží mnohdy i uživatelé mimo Ameriku kteří nevědí, jak se z chyby zotavit (vyprázdnit tiskovou frontu v počítači a vyrovnávací paměť tiskárny, nebo stisknout Shift/Continue a v krajním případě vzdorovitou tiskárnu resetovat a proces zopakovat). LaserJet 5 zavedla snadno přístupné tlačítko „GO“, které chybovou zprávu překoná.\n\nVágnost chybové zprávy byla zesměšňována ve filmu \"Maléry pana Šikuly\" (\"Office Space\") z roku 1999.\n\n"}
{"id": "1068986", "url": "https://cs.wikipedia.org/wiki?curid=1068986", "title": "Awaydays", "text": "Awaydays\n\nAwaydays je britský hraný film z roku 2009, který režíroval Pat Holden podle stejnojmenného románu Kevina Sampsona z roku 1998. Film popisuje osudy fanouška fotbalového klubu Tranmere Rovers FC, který se stane členem hooligans. Film byl v ČR uveden v roce 2010 na filmovém festivalu ve Zlíně pod názvem \"Zevláci\".\n\nPříběh se odehrává v roce 1979. Paul Carty je 19letý mladík, který nedokončil uměleckou školu a po smrti své matky má pocit prázdnoty. Seznámí se s mladíkem Elvisem, který je členem místních hooligans, takže se mu podaří proniknout do jejich středu. Jezdí s nimi na fotbalové zápasy, kde se účastní rvaček s konkurenčními rowdies. Tajuplný Elvis ho postupně zasvěcuje do způsobů, jak se chovat ve skupině. Elvis pohrdá ostatními členy skupiny a jeho snem je odjet z Británie do Berlína. Paul je Elvisem fascinován, přesto mezi nimi propukají neshody. Elvis přemlouvá Paula, aby se přestal stýkat se skupinou a odjel s ním do Berlína. Jednoho večera je zavražděn vůdce skupiny Godden. Na jeho pohřbu Elvis sdělí Paulovi, že je do něho zamilovaný, a že pokud Paul pojede se skupinou v sobotu opět na fotbal, už se spolu neuvidí. Paul do poslední chvíle váhá, přesto nakonec jede s partou, která je bez svého vůdce Goddena ve rvačce rozprášena a Paul je zraněn. Elvis plní svůj slib, že se s Paulem už nikdy neuvidí.\n"}
{"id": "1068992", "url": "https://cs.wikipedia.org/wiki?curid=1068992", "title": "Vrchní myšilov úřadu vlády", "text": "Vrchní myšilov úřadu vlády\n\nVrchní myšilov úřadu vlády je titul pro kočku ministerského předsedy Spojeného království oficiálně bydlící na Downing Street, č. p. 10. Pouze dvě kočky, Humphrey a Larry, získaly tento titul oficiálně, ostatní kočky dostaly tento titul z lásky, obvykle od britského tisku. Od vlády Jindřicha VIII. byla vždy nějaká kočka ve funkci stálého myšilova buď v úřadu ministerstva financí, nebo v Downing Street; tu první do úřadu dosadil kardinál Wolsey, když vykonával funkci ministra zahraničních věcí, které se ujal v roce 1515.\n\nOficiální záznamy byly zveřejněny 4. ledna 2005 jako součást Zákona o svobodě informací 2000, dochovaly se jen k 3. červnu 1929, kdy AE Banham u pokladny oprávnil Strážce kanceláře „utratit 1 penci denně na vydržování efektivní kočky“. V květnu 1932 byl týdenní příspěvek zvýšen na 1 šilink 6 pencí. Na počátku 21. století činily výdaje na myšilova 100 liber ročně.\n\nKočky nemusejí nutně patřit úřadujícímu ministerskému předsedovi a jen výjimečně se funkční období hlavního myšilova shoduje s funkčním obdobím ministerského předsedy. Kočka s nejdéle trvající definitivou v Downing Street je Wilberforce, který sloužil osmnáct let pod Edwardem Heathem, Haroldem Wilsonem, Jimem Callaghanem a Margaret Thatcherovou.\n\nTento úřad momentálně zastává Larry, a to počínaje 15. únorem 2011. Předtím úřadující kočka, Sybil, odešla do „důchodu“ v lednu 2009. Sybil nastoupila svoji definitivu 11. září 2007 jako první myšilov po desetileté přestávce po té, co její předchůdce Humpphrey odešel do důchodu v roce 1997. Majitelem Sybil byl kancléř pro státní pokladnu (ministr financí) Alistar Darling, který žil na Downing Street, č. p. 10., zatímco tehdejší ministerský předseda Gordon Brown žil ve větším domě na Downing Street, č. p. 11. Bylo hlášeno, že se Sybil neusadila v Londýně, ale vrátila se do Skotska, kde žila s přáteli Darlingových. Sybil zemřela 27. července 2009.\n\nV lednu 2011 byly v Downing Street spatřeny krysy, jak „už podruhé pobíhají po schodech čísla 10 v Downing Street během televizní reportáže“, jak uvedla ITN. V té době tam neúřadoval žádný Myšilov a mluvčí ministerského předsedy oznámil, že „nejsou žádné plány“ přivést kočky, aby řešily tento problém, avšak hned následující den noviny přinesly zprávu, že mluvčí řekl, že je v Downing street „frakce souhlasící s kočkami“, což vedlo ke spekulacím, že by skutečně mohl být přiveden náhradník, aby se vypořádal s tímto problémem. 14. února 2011 ohlásili, že k řešení problému přivedli kočku jménem Larry. Evening Standard uvedl, že kočku vybral David Cameron se svou rodinou v batterseaském útulku pro psy a kočky.\n\n16. září 2012 bylo uvedeno, že ministerský předseda David Cameron vyhodil Larryho z jeho postu Vrchního myšilova ve prospěch mourky Frey, patřící kancléři Georgi Osborneovi, jakožto nového Vrchního myšilova hlídkujícího na číslech 10, 11 a 12. Některé zdroje popisují nové uspořádání jako sdílenou pracovní pozici, aby se vyhnuly zraněným citům. V minulosti se Vrchní myšilovové překrývali, nebo byli postupně – i když pozice může být a často byla i po delší dobu prázdná. Larry je jediný Vrchní myšilov uvedený na oficiálních webových stránkách čísla 10.\n\n\n"}
{"id": "1068994", "url": "https://cs.wikipedia.org/wiki?curid=1068994", "title": "Poškození rostlin polutanty", "text": "Poškození rostlin polutanty\n\nPoškození rostlin polutanty je poškození rostlin řazené mezi fyziologická poškození rostlin. Toto poškození vzniká působením plynné, tekuté či pevné chemické látky, jež je svým vznikem nebo složením cizorodá soustavám živých organismů. Jde o poškození polutantem, znečišťující látkou, jež v určitých koncentracích a při jisté délce působení má vážný vliv na živé organismy. Polutanty mohou být antropogenního nebo přírodního původu. Mezi typické znečišťující látky patří oxid uhelnatý, oxid uhličitý, oxid siřičitý, freony, polyaromatické uhlovodíky nebo oxidy dusíku. Mezi zdroje znečištění patří průmysl (bodové zdroje), lidská sídla (plošné zdroje) a dopravní prostředky (liniové zdroje). Na mnoha místech působí společně více znečišťujících látek, které tak mají vyšší nebo komplexnější účinek (synergismus). Škodlivost závisí na citlivosti rostlin, chemické povaze emisí, koncentraci a délce působení emisí a případně kombinaci různých emisí, která jejich účinek zpravidla zvyšuje. Méně poškozeny bývají rostliny na úrodných půdách s lepší kondicí.\n\nObecně lze rozdělit látky způsobující znečištění na emise a imise, nebo na plynné, kapalné a tuhé látky. Na rostlinu znečištění působí buď přímo poškozováním pletiv, nebo nepřímo ovlivňuje a poškozuje půdní nebo vodní prostředí. Pevné imise ovšem působí také fyzikálně znečištěním průduchů a celých orgánů rostliny.\n\nPodle prostředí lze znečištění rozdělit na\n\n- akutní expozice – rostlina je vystavena působení vysoké koncentrace škodliviny v krátkém čase, projevuje se např. poškozením listů,\n- chronická expozice představuje dlouhodobé působení relativně nízkých koncentrací škodliviny, nedochází k časnému vzniku viditelných příznaků na rostlině, ale dojde k redukci výnosu,\n- přímá expozice zasahuje zpravidla nadzemní orgány,\n- nepřímá expozice je označení pro působení škodliviny přes půdní prostředí.\n\n\nTuhé emise se šíří jako polétavý prach (suspenze pevných látek a plynů) nebo aerosol (směs plynných, pevných a tekutých látek).\n\nTuhé imise působí na rostliny\n- přímé fyzikální působení – překrytí a ucpání průduchů které způsobí omezení dýchání a transpirace, snížení fotosyntézy, přehřívání. Příznakem poškození jsou chlorózy, poruchy růstu a vývoje až úhyn rostliny.\n- přímé chemické působení – látky pronikají do rostliny a vyvolávají metabolické změny v pletivech.\n- působení na vlastnosti půdy – znečištění ovlivňuje chemické složení půdy, kyselost, strukturu mikroflóry, zpomalují nebo urychlují mineralizaci.\n\nK plynným imisím které jsou často sledovány patří zejména oxid siřičitý, oxidy dusíku, oxid uhličitý, oxid uhelnatý, uhlovodíky, freony, ozon.\n\njsou rozlišovány dva typy smogu\n\nOzón je silné oxidační činidlo, které proniká do rostlin průduchy, poškozuje buněčné membrány a dochází k rozpadu chlorofylu. Pletiva, zejména listy, vlivem těchto účinků vybledávají. Na listech se tvoří stříbřité hnědé skvrnky, barva listu se postupně mění na červenohnědou až černou. Zbarvení postupuje směrem od okrajů listů. Příznakem je chloróza, kropenatost, opad listů, zpomalení růstu, zakrňování. Citlivé jsou především listnáče, topoly, vrby, jasan, ale poškozovány jsou i některé jehličnany, jako borovice, modříny a tisy. U jehličnanů se objevují především žlutavé chlorotické skvrnky s neostrým okrajem.\n\nTypické znaky poškození při poškození listu ozónem:\n\nVzniká obvykle při spalování fosilních paliv. Narušuje fotosyntézu, přispívá ke ztrátám vody rostlin. Poškozené tkáně se zbarvují červenohnědě, nekrotizují. Citlivější vůči znečištění je smrk ztepilý, borovice, jasan, odolnější je jalovec a tis.\n\nJde o plyny vznikající při spalování fosilních paliv. Oxidy dusíku omezují fotosyntézu, vedou k nerovnováze v příjmu živin (zvyšují obsah N, zrychlují růst) a okyselují půdu. Zvyšují dopad poškození ozónem.\n\nAmoniak vzniká při rozkladu zemědělských látek, chemické výrobě, může unikat z aplikovaných nebo uskladněných hnojiv. Významný vliv mají imise amoniaku v blízkosti chovů dobytka a drůbeže. Projevuje se oboustrannou mezižilkovou nekrózou, zasychání špiček listů, nebo i vrcholů u jehličnanů. Lze zaměnit s poškozením chlorem, ovšem u poškozením amoniakem jsou zbylá zelená pletiva zbarvena intenzivněji zeleně. Dlouhodobý, chronický vliv způsobuje špatné vyzrávání pletiv a namrzání, náchylnost k napadení patogeny.\n\nVznikají z organických plynných sloučenin fotochemickými reakcemi za přítomnosti oxidů dusíku. Rozkladem peroxyacylnitrátů vzniká ozón a oxidy dusíku. Symptomem působení peroxyacylnitrátů na rostliny je silné poškození buněk pletiv mezodermu v listech – bílé skvrnky.\n\nOxid uhelnatý je plyn vznikající jako emise při spalování. Při chronickém působení omezuje růst. Může zjevně poškozovat kořeny, například z nad místem úniku z podzemního potrubí, kořeny zfialoví a uhynou.\n\nFluor a fluorovodík vznikají ve větší míře obvykle pouze v průmyslových provozech. U rostlin je symptomem poškození chloróza, bronzovatění, vybělení listů a vrcholů rostlin, nekrózy, zčernání listů a opad listů. Citlivější jsou mladé listy. Citlivější bývají druhy jako kukuřice, líska, obecně ovocné dřeviny, smrky, borovice. \n\nChlor a chlorovodík vznikají ve větší míře obvykle především v průmyslových provozech ale jsou také zplodinami při spalování. U rostlin je symptomem poškození chloróza, bronzovatění, nekrózy, zčernání listů. Jsou známy druhy rostlin, které jsou citlivé na obsah chloru v hnojivech nebo ve vodě a je obecně vhodnější z i důvodů zasolení půdy (znečištění chloridem sodným) používat hnojiva které neobsahují chloridy. Citlivější k chloru a chlorovodíku bývají druhy jako jahody, obecně ovocné dřeviny, plodovou zeleninu.\n\nEthen (Etylén) je rostlinný hormon a současně plyn který může vznikat při hoření, v dopravě nebo v chemické výrobě nebo při skladování ovoce. Ve skladech ovoce způsobuje rychlejší dozrávání ovoce. V klíčních rostlinách vyvolává tzv. trojí efekt – etiolizované klíční rostliny jsou kratší, silnější a mají porušenou orientaci v prostoru. Symptomem u volně rostoucích rostlin je stáčení listů dolů, epinastii listů. U rostlin plyn způsobuje opad listů, předčasné stárnutí, opad generativních orgánů. Polutant stimuluje tvorbu kořenových vlásků.\n\nKapalné imise jsou tvořeny aerosoly škodlivých látek, zejména oxidů síry, oxidů dusíku a dalších sloučenin. Ovlivňují vznik kyselých dešťů. Nejčastěji se na jejich vzniku podílejí oxidy síry a oxidy dusíku,které v kontaktu s vodní parou tvoří silné kyseliny, jež pak snižují pH dešťové vody. \n\nKyselé deště působí na rostlinu při dopadu na nadzemní části, kdy narušují kutikulu listů a jehlic. Poškození tkání se projevuje chlorózou, hnědnutím až opadem listů. Dochází k okyselování půdy.\n"}
{"id": "1068998", "url": "https://cs.wikipedia.org/wiki?curid=1068998", "title": "Kostel svatého Mikuláše (Bílý Kostel nad Nisou)", "text": "Kostel svatého Mikuláše (Bílý Kostel nad Nisou)\n\nKostel svatého Mikuláše, který se nachází ve střední části obce Bílý Kostel nad Nisou mezi řekou Nisou a silnicí směřující do Chotyně, je raně barokní sakrální stavbou postavenou na vyvýšeném starém hřbitově v letech 1679-1691. Předchozí kostel postavený na stejném na místě byl zmiňován již v roce 1352. Tento starý kostel dal obci zřejmě také jméno, které se objevuje v roce 1500 v latinském tvaru \"Alba Ecclesia\" ( Bílý Kostel). Současný kostel je největší dominantou obce a je viditelný z velké dálky.\n\nVětší zásahy do architektury kostela proběhly v letech 1749-1754 a také v roce 1785, kdy byl rozšířen o nový presbytář. Kostel dlouhou dobu sloužil jako sklad knih liberecké knihovny. Na počátku 21. století je kostel ve vlastnictví obce. Je uvnitř opraven a využíván k pořádání kulturních akcí obce.\n\nKostel je orientovaný, obdélný a jednolodní. Má západní hranolovou, v horní části osmiboká, věž z roku 1783, která je zakončená plechovou cibulí s lucernou. U paty věže se nachází hlavní vstup umístěný v půlkruhově zakončeném pískovcovém ostění. Klenák na ostění nese reliéfní kartuši s datací 1691. Presbytář je čtvercový a půlkruhově uzavřený. K severními průčelí přiléhá čtvercová sakristie. Kostel má sedlovou střechu s plechovými šablonami. Loď i presbytář má segmentově zakončená okna v profilovaných pískovcových ostěních s klenáky. Jednotlivá průčelí s hrubou omítkou člení hladké lizénové rámci světlého odstínu. Na nárožích spodní části věže vystupuje z omítky armatura z pískovcových kvádrů. Po obvodu kostela je řada náhrobků a pamětních desek pocházejících z 18. a 19. století.\nUvnitř má kostel valenou klenbu na rákos (z roku 1780).\n\nPůvodní vybavení bylo v období po roce 1977 zcela odstraněno a nedochovala se ani kruchta ani oltáře. Starší popis z roku 1977 ještě uvádí, že vnitřní zařízení kostela je barokní pocházející z 18. století. Kruchta kostela je trojdílná, dřevěná, zdobená na poprsni malovanými rokokovými kyticemi z 2. poloviny 18. století a obrazem \"Panny Marie Růžencové\" z poloviny 19. století. Hlavní oltář je opožděně barokní, sloupový a portálový. Je na něm obraz sv. Mikuláše z roku 1832 a sochy sv. Víta a sv. Jana Nepomuckého z konce 18. století. Dva boční oltáře jsou panelové, opatřené dvěma sochami z roku 1786. Kazatelna a varhany jsou klasicistní, pocházející z roku 1786. Křtitelnice později vytvořená má z vršku raně gotické pilíře s bobulovitou hlavicí z 2. poloviny 13. století. V presbytáři je hodnotný obraz sv. Mikuláše pocházející z 1. poloviny 18. století, který se původně nacházel na hlavním oltáři. V kostele se nachází barokní krucifix z roku 1734. Toto vybavení se však v kostele již nenalézá.\n\nV ohradní hřbitovní zdi okolo kostela jsou niky s hliněnými pálenými reliéfy Křížové cesty z 1. poloviny 19. století. Ohradní zeď má kované brány. Nachází se zde také náhrobník s reliéfem Kalvárie ze začátku 19. století. Komplex od severu uzavírá barokní fara s čp. 133, která je adaptována na soukromý byt, ale na se zde i oratoř, která slouží pro katolické bohoslužby.\n\n\n"}
{"id": "1069001", "url": "https://cs.wikipedia.org/wiki?curid=1069001", "title": "Můj auťák Brouk", "text": "Můj auťák Brouk\n\nMůj auťák Brouk je americký komediální film roku 2005. Hlavními hvězdami filmu jsou Lindsay Lohan, Michael Keaton, Justin Long, Breckin Meyer a Matt Dillon. Režisérkou filmu je Angela Robinson.\n\nMaggie Peyton (Lindsay Lohan), jejíž rodina se už po tři generace věnuje účasti v automobilových závodech NASCAR, má závodění v krvi. Díky svému otci Rayovi (Michael Keaton), který se ji snaží přehnaně chránit před veškerým nebezpečím, jsou však všechny její snahy o kariéru špičkové závodnice odsouzeny k nezdaru. Ray jí nabídne jako odměnu za úspěšné dokončení univerzitního studia auto, ale místo do obchodu zamíří na vrakoviště. Maggie se zamlouvá starý Nissan, ale zdá se, že o její pozornost usiluje také jistý zrezivělý Volkswagen Brouk, se kterým - ke svému nemalému překvapení - nakonec skládku opustí. Jak se brzy ukáže, starý Brouk jménem Herbie není jen obyčejný kus rezavé karoserie s motorem, ale kouzelné auto, které Maggie pomůže splnit její velké sny.\n\nMnoho profesionálních závodníků se objevilo ve filmu, včetně moderátora závodu Allena Bestwicka, NASCAR vítěze Bennyho Parsonse, závodníků Jeffa Gordona, Jimmieho Johnsona, Dala Jarretta a Tonyho Stewarta.\n"}
{"id": "1069002", "url": "https://cs.wikipedia.org/wiki?curid=1069002", "title": "Liptovská Osada", "text": "Liptovská Osada\n\nLiptovská Osada je obec na Slovensku v okrese Ružomberok v Žilinském kraji.\n\nÚzemí obce bylo osídleno již na přelomu 11. a 12. století. Tehdy zde vznikla benediktinského poustevna (zmiňovaná jako Gothal, boží domky), kolem níž postupně vyrostla osada. První písemná zmínka o ní se datuje roku 1288. Další písemná zmínka týkající se území dnešní Liptovské Osady je z roku 1340, v listině Karla Roberta I., v níž určoval katastr Ružomberka až po poustevnu nacházející se na soutoku řeky Lúžňanky a Revúce.\nObec se postupně vyvíjela tak, že roku 1649 zde byl postaven dřevěný kostel. Církevně patřila osada pod Ružomberok, ale v roce 1752 se osamostatnila s filiálkami Revúce a Lúžna. V 18. století byla v Liptovské Osade zřízena stálá stanice císařsko-královské pošty s dostavníkovou dopravou, která určila i obecní znak. V roce 1908 byla postavena úzkorozchodná železnice na trase Ružomberok - Liptovská Osada - Korytnica, místními obyvateli přezdívaná Korytnička. V roce 1926 v obci vznikla Československá církev husitská a byl postaven jediný kostel této církve na území Slovenska. Během 2. světové války zde byla shozena první paradesantní skupina na Slovensku kapitána Veličky. Obec se zapojila do Slovenského národního povstání a v obci bylo velitelství 6. taktické skupiny, pod vedením kapitána (později generála) Vesela.\n\nAdministrativní součástí obce je i osada Korytnica kúpele. V obci působil Jozef Cehuľa, básník a skladatel duchovních písní.\n\n\n"}
{"id": "1069007", "url": "https://cs.wikipedia.org/wiki?curid=1069007", "title": "Šipot", "text": "Šipot\n\nŠipot () je karpatský vodopád, spadá na severních svazích horského masivu Boržava, na úpatí hory Gemba. Je hydrologickou přírodní památkou místního významu.\n\nNachází se v hluboké rokli řeky Pylypec (přítok Repynky v údolí Tisy) v Mižhirském rajónu Zakarpatská oblasti, asi 10 km od vlakového nádraží ve Volovci, 6 km od obce Pylypec.\n\nOd roku 1993 probíhá pravidelně začátkem července poblíž vodopádu neoficiální festival, na kterém se scházejí zástupci různých subkultur z Ukrajiny, Běloruska a dalších zemí. Vyvrcholení oslav je v noci 7. července. Události v Šipotu jsou hlavním tématem knihy ukrajinského spisovatele Ljubko Dereše.\n"}
{"id": "1069016", "url": "https://cs.wikipedia.org/wiki?curid=1069016", "title": "Pinus devoniana", "text": "Pinus devoniana\n\nPinus devoniana je středně vysoká guatemalská a mexická borovice. Má nejdelší jehlice ze všech borovic světa.\n\n\nStálezelený, jehličnatý, rychle rostoucí strom (více než 30 cm za rok a více než 450 cm za 10 let ), dorůstající do výšky až 30 m. Kmen dosahuje průměru až 1 m, je vzpřímený a většinou jednotlivý. Větve prvního řádu jsou dlouhé, rozložité nebo stoupající, větve vyšších řádů jsou řídké, rozložité a stoupající. Koruna je zprvu kuželovitá, časem se rozšiřuje a zakulacuje, otevírá se a stává se široce pyramidální nebo klenutou. Borka je červenohnědá, drsná, u starších stromů tvořící podlouhlé, svislé, obdélníkové, šupinovité a malé pláty, rozdělené hlubokými, černými a podélnými, brázdami. Letorosty jsou 15–20 mm silné, drsné, tuhé a šupinovité, s neopadavými, dolů zahnutými kolénky listové stopky (\"Pulvinus\"). Hlavní vrcholové listové pupeny jsou 20–40 mm dlouhé, vedlejší (postranní) pupeny jsou menší, vejcovitě ostré, bez pryskyřice, s překrývajícími se oranžovočervenohnědými pupenovými šupinami s řasinkovitým okrajem. Jehlice se vyskytují v hustých trsech na koncích větví; jehlice jsou ve svazečcích (\"Fasciculus\") po 5 (vzácně též po 4 a 6); jsou proměnlivě tuhé a přímé nebo ohebné a sklánějící se, leskle zelené či tmavozelené, pichlavé a ostré; 17–47 cm dlouhé, 1,1–1,6 mm široké; v průřezu trojúhelníkové, s průduchy na všech třech površích – v 5–9 řadách na spodních površích a v 3–6  řadách na všech horních površích; s 3–6 pryskyřičnými kanálky. Svazečkové pochvy hnědočerné, zprvu 30–45 mm dlouhé, později dozráváním 20–35 mm dlouhé, neopadavé a pryskyřičnaté; jehlice zůstávají na stromě 2–3 roky.\n\nSamčí šištice se vyskytují ve shlucích blízko míst připojení letorostů, jsou podložené dlouhými šídlovitými listeny s řasinkovitými okraji; jsou válcovité, 20–40 mm dlouhé a zpočátku purpurovorůžové a později světle hnědé. Samičí šištice – šišky – se vyskytují blízko konců větví a jsou v přeslenech po 1–4 ; nezralé šišky jsou často vzpřímené a jsou zelené barvy, po opylení se zakřivují na silných, listenovitých stopkách a jsou vejčitě obdélníkové, purpurovohnědé a dozrávají 2 roky, zralé šišky jsou hnědé a na krátkých a neopadavých stopkách; šišky jsou vejčitě obdélníkové, s šikmou základnou, otevíravé, v rozevřeném stavu 15–37 cm dlouhé a 8–15 cm široké; po odpadnutí po nich zůstává několik šupin na větvi. Šupin šišek je asi kolem 175–225 , s vyvýšenými výrůstky (\"Apophysis\"), s příčným kýlem, kosočtverečné a s nepravidelnými stranami, 25 mm široké, hnědé, z hřbetní strany s vyvýšeným, plochým či vpadlým, 7 mm širokým, šedohnědým, zakončeným opadavým malým trnem, přírůstkem prvního roku (\"Umbo\"). Semena jsou šikmo široce vejčitá, zploštělá, 8–10 mm dlouhá a 5–7 mm široká, často světle hnědá s tmavými skvrnami; s ohebnými, šikmo vejčitými až obdélníkovými, 25–35 mm dlouhými a 10–15 mm širokými, světle hnědými s tmavšími pruhy, křídly.\n\nStrom kvete od února do března, semena dozrávají v říjnu až únoru. Semena používaná pro generativní rozmnožování stromu by měla pocházet od zdravých, dobře plodících, jedinců, aby byl zajištěn přenos kvalitních genů pro budoucí generaci stromu. Semena se sbírají od října do února, opatrně, aby nedošlo k poškození dělivých pletiv plodonosných větví (což by negativně ovlivnilo plodnost stromu v dalších letech), dále je třeba šišky i se semeny sušit (například na slunci a ve větru), aby došlo k rozevření šišek. Při skladování semen v suchu (relativní vlhkost vzduchu kolem 6–8 %) a při teplotách kolem 4 °C, nejlépe v kovových nádobách, jsou semena životaschopná po dobu minimálně 4 let. Pak klíčivost semen klesá. Před výsevem je dobré, pro zlepšení klíčivosti, semena namočit po dobu 7 dní do čisté vody, tím dojde k navýšení klíčivosti přibližně na 75 %. Semena pak klíčí kolem 6–10 dnů. Výsev semen je nejlepší provést do hloubky 0,5–2 cm, do přiměřeně vlhkého, objem vysycháním příliš neměnícího, substrátu, o správné soudržnosti (konzistenci), aby udržel semena na místě, a se střední půdní zrnitostí, která zajišťuje dobré odvodnění, a zároveň je důležité udržet správnou úroveň vlhkosti, dobrá je například směs rašeliny, mechu, borové kůry a přírodního perlitu a přírodního magmatického vermikulitu a dodat mykorhizu. Vysazení na konečné stanoviště je nejlepší provést až poté, co kořenový systém stromu zaplní minimálně 50 % objemu nádoby, a minimální tloušťka kmenu se rovná, nebo překročí, 0,4 cm. Před výsadbou je dobré stromek hodně zalít vodou a pak zasadit, a přibližně 1 krát ročně, po dobu prvních 3 let, vyplet plevel kolem stromku v okruhu asi 20 cm kolem kmenu, nejlépe v dobách hojných dešťů, aby stromek netrpěl suchem.\n\n\"Pinus devoniana\" je blízce příbuzná borovici \"Pinus montezumae\".\n\nDomovinou stromu je Guatemala a Mexiko (státy Aguascalientes, Chiapas, Guerrero, Hidalgo, Jalisco, Michoacán, Morelos, Nayarit, Oaxaca, Puebla, Querétaro, San Luis Potosí, Sinaloa, Tlaxcala, Veracruz, Zacatecas a federální distrikt Ciudad de México).\n\n\"Pinus devoniana\" roste v nadmořských výškách 700–3000 m, v subtropickém klimatu, potřebuje kolem 3–76 mrazivých dnů v roce. Průměrné teploty, ve kterých strom roste, jsou kolem 18 °C, minimální jsou −7 °C a maximální 45 °C. Průměrné srážky jsou 1100 mm, minimální 600 mm a maximální 1600 mm. Období sucha zde trvá od listopadu do května. \"Pinus devoniana\" dokáže růst v různých půdách; nejlépe prospívá v půdách hlubokých, jílovitých, bohatých na organický materiál (kolem 12 % humusu), vodu dobře odvádějících, s pH 5–6,5  (mírně kyselá půda). Půdy bývají často odvozeny z čediče, sopečného popela, dolomitu spojeného s andezitem, někdy bohaté na alofán; strom dokáže také růst v půdách bohatých na vápník.\n\nBorovice \"Pinus devoniana\" se vyskytuje v oblastech s častými požáry, je tudíž dobře přizpůsobena ohni. Spolu s několika dalšími druhy borovic prochází v prvních 2–20 letech života (u \"Pinus devoniana\" trvá toto období většinou kolem 5 let) zvláštní růstovou fází, která připomíná trávu nebo bylinu. Tato „trávová fáze“ je vrozená, trvá podle genetických dispozic organizmu stromu a podle vlastností životního prostředí, ve kterém strom žije (například dostupnost živin, vody, světla, přítomnost či nepřítomnost patogenů, úroveň konkurence okolních rostlin a jiné faktory), a je zahájena ihned po vyklíčení; strom v trávové fázi neroste do výšky a vytváří si druhotné speciální jehlice, které tvoří husté shluky kolem pupenů, čímž jsou pupeny prostřednictvím těchto jehlic tepelně izolovány, a, i když oheň tyto jehlice zničí, z chráněných pupenů vyrostou jehlice nové , čímž se semenáč stává prakticky imunní vůči ohni, navíc současně oheň zničí potenciální patogeny, čímž rostlině prospívá; semenáč stromu si v této trávové fázi také vytváří silný hlavní kořen a velký kořenový systém, shromažďuje živiny a vyčkává na dobré podmínky, například na dostatek světla (kupříkladu po požáru, po likvidaci konkurence ohněm), a pak zahájí rychlý růst do výšky a vytvoří si silnou, ohnivzdornou borku. Trávová etapa byla pozorována také u dalších borovic: borovice Elliotovy variety \"densa\" (\"Pinus elliottii\" varieta \"densa\"), \"Pinus engelmannii\", \"Pinus merkusii\", \"Pinus montezumae\", borovice bahenní (\"Pinus palustris\"), \"Pinus pseudostrobus\" a \"Pinus tropicalis\".\n\"Pinus devoniana\" roste v otevřených, dubovo-borovicových lesích; po požárech též často vytváří, pro svou odolnost vůči ohni, nové lesy na ohořelých horách se svou oblíbenou borovicí \"Pinus oocarpa\". \"Pinus devoniana\" také ráda roste s \"Pinus cembroides\", \"Pinus hartwegii\", \"Pinus maximinoi\", \"Pinus montezumae\", \"Pinus pseudostrobus\" a také s duby \"Quercus\", ambroněmi \"Liquidambar\". Jako podrost pod stromem rostou kaliandry \"Calliandra\", leucény \"Laucaena\", akácie \"Acacia\", dodonky \"Dodonaea\", libavky \"Gaultheria\", citlivky \"Mimosa\" a další.\n\nStrom někdy bývá napadán parazitickými rostlinami z čeledi santálovitých \"Arceuthobium aureum poddruh petersonii\" (v Chiapasu, Oaxace), \"Arceuthobium durangense\" (v Durangu, Jaliscu a Sinaloi), \"Arceuthobium globosum poddruh grandicaule\" (v celém jižním Mexiku), \"Arceuthobium oaxacanum\" (v Oaxace). V Sinaloi je strom též napadán jmelím \"Psittacanthus macrantherus\".\nZ hmyzu se jehlicemi stromu živí například hřebenule \"Neodiprion\", borkou se živí lýkohub \"Dendroctonus\", obaleč \"Rhyacionia\", smolák \"Pissodes\" a lýkožrout \"Pityophthorus\". Šiškami se živí \"Conophthorus michoacan\" a \"Megastigmus albifrons\". Semena požírají například obaleči \"Cydia\" či zavíječi \"Dioryctria erythropasa\".\n\nDřevo stromu je kvalitní a je používáno v truhlářství, na výrobu řeziva, nábytku, krabic, rukojetí nářadí, parket, prken, buničiny, pryskyřice, slepené a slisované dřevěné třísky (spolu s dřevěnými třískami ostatních borovic) na dřevotřísku a jako palivové dříví.\n\"Pinus devoniana\" není, i přes svůj pozoruhodný vzhled (obrovské jehlice, druhé největší šišky ze všech borovic (největší šišky má borovice Coulterova \"Pinus coulteri\") a červenohnědou borku), prakticky vůbec pěstována.\n\n\"Pinus devoniana\" není ohrožena, její populace je stabilní. Strom není příliš vysoký, nemá často rovný kmen a je odspodu zavětvený, není proto příliš atraktivní jako zdroj dřeva pro dřevozpracující podniky. Na druhou stranu je ovšem, spolu s ostatními borovicemi, čím dál více používán místní rostoucí vesnickou populací, jako zdroj palivového dříví. Strom se též vyskytuje v několika chráněných oblastech.\n\n"}
{"id": "1069017", "url": "https://cs.wikipedia.org/wiki?curid=1069017", "title": "Schleyer", "text": "Schleyer\n\nPříjmení Schleyer nosí více osob:\n"}
{"id": "1069040", "url": "https://cs.wikipedia.org/wiki?curid=1069040", "title": "Novinsko", "text": "Novinsko\n\nNovinsko je malá osada, část obce Neratov v okrese Pardubice. Nachází se asi 600 m východně od Neratova. V roce 2014 zde bylo 19 domů.\n"}
{"id": "1069044", "url": "https://cs.wikipedia.org/wiki?curid=1069044", "title": "Alex und der Löwe", "text": "Alex und der Löwe\n\nAlex und der Löwe (tj. \"Alex a lev\") je německý hraný film z roku 2010, který režíroval Yuri Gárate. Film popisuje peripetie Alexe, kterému v hledání partnera pomáhají jeho přátelé.\n\nLeo žije již čtyři roky s Carlou, která ho tlačí do sňatku. Leo se nechce vázat a nakonec Carle sdělí, že je gay. Alexander žije s Danielem, ale když ho přistihne jednoho dne s milencem, rozejde se s ním. Leo se seznamuje s Alexem na travestie představení. Alexovi se sice Leo líbí, ale považuje jej za heterosexuála, který se o něj zajímá kvůli rozchodu s přítelkyní. A navíc po rozchodu s Danielem se dalšího vztahu obává. Když ho Alex odmítne, je Leo zklamaný. Alexův kamarád Tobias je zapšklý a neurvalý, protože sám nemá žádného partnera. Lea očividně nesnáší, přesto jde za ním, aby mu vysvětlil, co k němu Alex doopravdy cítí. Angažují se také Alexovy kamarádky Stephanie a Kerstin. Podaří se jim přesvědčit Alexe, aby dal Leovi šanci. Také Tobias se seznámí se sympatickým instruktorem z posilovny Philippem, což změní jeho pesimistický pohled na okolí.\n"}
{"id": "1069050", "url": "https://cs.wikipedia.org/wiki?curid=1069050", "title": "Konstantin Fjodorovič Rerich", "text": "Konstantin Fjodorovič Rerich\n\nKonstantin Fjodorovič Rerich (1. července 1837, Paplakské panství, Kuronsko, Ruské impérium – 26. července 1900, Petrohrad) byl notář Petrohradského soudu, otec Nikolaje Konstantinoviče Rericha.\nNarodil se 1. července 1837 na Paplakském panství v Kuronsku jako nemanželský syn. Otec není zřejmě zcela jistý. Matkou byla posluhovačka Charlotte Constantie Schuschelová, původem z Pruska. Otcem byl pravděpodobně Friedrich Roerich, v té době správce Paplakského panství, jež patřilo baronovi Johannovi von der Ropp. Friederich byl několikrát ženatý. Manželství s Lizettou Knopkeovou i s vdovou Charlotte Kalkauovou, rozenou Melkovou, zůstalo bezdětné. Se svou třetí ženou Doris Porepovou měl šest dětí (Karla, Lauru, Konstanci, Matyldu, Alexandra a Julii). Kromě toho se mu mezi lety 1837–1840 (do svatby s jeho třetí ženou Doris) narodili tři synové (Konstantin, Albrecht a Johann). A právě syn, narozený v roce 1837, dostal při křtu 7. července 1837 jméno Constantin Christoph Traugott Glaubert Schuhschel (Константин Кристоф Траугот Глауберт Шушел), tedy příjmení po matce. Podle I. Silarse je ovšem možné, že otcem byl samotný majitel Paplakského panství baron Johann von der Ropp. Svědčit by pro tuto skutečnost mohlo jméno po matce, jež Konstantin při křtu dostal (otčestvo a příjmení Rerich dostal či přijal později), či skutečnost, že se v roce 1849 stal na přímluvu a na náklady barona Roppa studentem petrohradského Technologického institutu, který zakončil v květnu 1855 a získal tak středoškolské vzdělání.\n\nOd 9. července 1855 do října 1858 pracoval jako účetní továrny na uniformy císařského dvora v Petrohradu. Pak nastoupil službu v centrále Ruských železnic, kde pracoval jako kreslíř a účetní.\n\n16. října 1860 se Konstantin oženil s Marií Vasiljevnou Kalašnikovovou, pocházející z města Ostrov v Pskovské gubernii. V roce 1863 se zmiňuje ve svém deníku, že je ženatý a má syna. S ohledem na to, že o tomto synovi chybí jakákoli pozdější zmínka, je možné, že zemřel velmi záhy v útlém věku. V listopadu 1867 – zřejmě v souvislosti s narozením dcery Lydie – podal žádost o uvolnění ze služeb Ruských železnic a po složení patřičných zkoušek se 1. listopadu 1867 stal notářem petrohradského soudu. V té době nebylo pro toto povolání povinné vysokoškolské vzdělání. V roce 1872 získal na jméno ženy statek Izvara v Petrohradské gubernii ve farnosti svatého Petra a Pavla v obci Gryzovo. Poté, co v roce 1879 shořel v obci dřevěný kostel, byl jeho přičiněním do měsíce vybudován nový kostel z kamenné sýpky.\n\nV roce 1873 se Rerichovi přestěhovali na Univerzitní nábřeží č. 25, kde stály domy petrohradských notářů, a Konstantin Fjodorovič si zde otevřel svou kancelář. Během manželství se Rerichovým narodilo deset dětí, z nichž dospělosti se dožili čtyři – kromě dcery Lydie (* 1867) se dospělosti dožili ještě synové Nikolaj (* 1874), později slavný malíř, cestovatel a filosof, Vladimir (* 1882) a nakonec Boris (* 1885).\n\nKonstantin Fjodorovič byl společensky aktivní a uznávanou osobností. Byl členem různých organizací a spolků, např. Společnosti Tarase Ševčenka. V jeho bytě často pobývali významní lidé, zejména učenci a umělci, jako byli D. I. Mendělejev, D. L. Mordovcev, N. I. Kostomarov, S. A. Andrejevskij, K. F. Golstunskij, A. M. Pozdnějev či A. V. Sovětov. U soudu pracoval až do 24. září 1898, kdy byl na základě žádosti z funkce uvolněn starším předsedou petrohradské soudcovské komory. Zemřel 26. července 1900 v petrohradském ústavu pro choromyslné Alexandra III. a je pochován na petrohradském Smolenském pravoslavném hřbitově.\n\n"}
{"id": "1069051", "url": "https://cs.wikipedia.org/wiki?curid=1069051", "title": "Émile Clapeyron", "text": "Émile Clapeyron\n\nBenoît Paul Émile Clapeyron (26. února 1799 Paříž – 28. ledna 1864 Paříž) byl francouzský fyzik a inženýr.\n\nÉmile Clapeyron se narodil v Paříži, studoval na École Polytechnique a na École des Mines de Paris. Ve 40 letech zahájil inženýrskou praxi. Roku 1820 odjel spolu s Gabrielem Lamé do Petrohradu, kde byl pověřen vedením důležitých staveb (mj. oprava chrámu sv. Izáka) a stal se profesorem matematiky a mechaniky na škole pro veřejné práce. Po desetiletém pobytu v Rusku se v roce 1830 vrátil do Francie, kde doznívala červencová revoluce, a začal stavět železnice, nejprve dohlížel na stavbu první železnice z Paříže do Saint-Germain, poté dohlížel na stavbu severní dráhy. Tuto stavbu vedl až do své smrti.\n\nOženil se s Mélanie Bazaine, dcerou matematika a mostního inženýra Pierre-Dominique Bazaine. V roce 1858 se stal členem Académie des sciences.\n\nÉmile Clapeyron byl výborný teoretik i konstruktér. V mechanice vytvořil teorii spojitého trámu, teorii kleneb, novou mechanickou teorii tepla a teorii pružných per. První tři teoretické práce zásadně ovlivnily stavbu mostů, teorie pružných per konstrukci lokomotiv a železničních vagonů.\n\nOttův slovník naučný ho hodnotil takto: „Vynikal nejen jako praktický inženýr, ale též jako učenec, položiv základy k mnohým theoriím v mechanice a v naukách inženýrských. Při všem, čeho se chopil, svou samostatností a původností dodělával se skvělých výsledků. Stavěl železnice, navrhoval veliké železné mosty, a když Robert Stephenson zpěčoval se dodati lokomotivu na větší stoupání než 1:200, sestrojil ji sám.“\n\nPřispěl i k rozvoji matematiky, ceněna byla zejména jeho práce z roku 1834 o Carnotově větě \"Mémoire sur la puissance motrice de la chaleur\" (Pojednání o hybných silách tepla), kde v grafu zobrazil cyklus popsaný Carnotem. Jeho dílem je vyjádření stavové rovnice ideálního plynu v dnešní podobě, která nese jeho jméno \"Clapeyronova rovnice\".\n\nClapeyron podstatně přispěl ke Clausiovu dílu, vyjádření tlaku nasycené vodní páry na teplotě je pojmenovano po nich Clausiovou a Clapeyronovou rovnicí. Rovnice je jedním ze základních vztahů termodynamiky atmosféry\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n\n"}
{"id": "1069057", "url": "https://cs.wikipedia.org/wiki?curid=1069057", "title": "Grbavica (Novi Sad)", "text": "Grbavica (Novi Sad)\n\nGrbavica (v srbské cyrilici Грбавица) je jedna z městských částí Nového Sadu, metropole srbské Vojvodiny. Nachází se v jihozápadní části města. \n\nMěstskou část vymezuje na severu \"Futoška ulica\", západní hranici představuje \"Ulica Vojvode Kninćanina\" a \"Ulica Kola sprskih sestara\". Jižní hranici potom tvoří \"Bulevar Cara Lazara\", východní hranici potom \"Bulvár Osvobození\". V Grbavici se nachází řada kostelů, škol i správních objektů (např. sídlo společnosti Elektrovojvodina, nebo Rádio signal či novosadská teplárna.\n\nGrbavica získala svůj název podle známější sarajevské čtvrti, především kvůli tomu, že na urbanistickém plánu čtvrti pracovali stejní lidé, jako v Sarajevu (Milan Cvetkov a spol.) Skutečnost, že byly zkopírovány původní plány bosenské metropole byla především dána rychlým rozvojem Nového Sadu a tedy urgentní potřebou vybudovat nové byty v co nejkratší době. \n\nV 19. století byla Grbavica periferií města. Byl zde proto postaven novosadský katolický i židovský hřbitov. \n"}
{"id": "1069058", "url": "https://cs.wikipedia.org/wiki?curid=1069058", "title": "Hybridní válka", "text": "Hybridní válka\n\nHybridní, alternativní či nelineární válka je druh ozbrojeného konfliktu vedeného útočníkem za kombinace konvenčních a nekonvenčních prostředků se synergickým efektem, přičemž hlavní roli hrají nevojenské nástroje. Mezi ně patří např. psychologické operace a propaganda, kybernetické útoky, kriminální a teroristické aktivity, ekonomické sankce a další. Vojenské akce útočníka probíhají nepřiznaně, jsou vedeny především nepravidelnými silami a kombinují symetrické a asymetrické způsoby vedení bojových akcí proti celé cílové společnosti.\n\nNáčelník ruského generálního štábu a první náměstek ruského ministra obrany Valerij Gerasimov napsal v roce 2013 text, ve kterém přiblížil koncept nových válek, pro něž se vžilo označení „hybridní války\" (hybrid warfare) nebo „nelineární války\" (non-linear war) a ve kterých se stírá hranice mezí mírem a válkou, takže někdy není zřejmé, že válka již probíhá.\n\nZa jednoho z architektů nelineární války je považován ruský zpravodajec Igor Sergun.\n\nV lednu 2017 bylo Ministerstvem vnitra České republiky zřízeno Centrum proti terorismu a hybridním hrozbám. Výhrady k centru vyjádřil bezpečnostní analytik a generál v záloze Andor Šándor.\n\nHybridní válka zahrnuje kombinaci konvenčních a nekonvenčních metod vedení války, které použité společně umožňují synergický efekt a vyčerpání nepřítele bez vstoupení do konvenční války. Mezi tyto nástroje patří:\n\nZákladním cílem hybridní války je subverze, ta se skládá z těchto etap:\n\nStejný koncept používal po celou dobu své existence Sovětský svaz vůči Západu, nové informační technologie spojené s internetem ale efekt znásobily a přinesly tak do konceptu novou kvalitu a nebezpečnost.\n\nRusko se cítí být účastníkem nového konfliktu na způsob studené války a snaží se oživit své kdysi velmocenské postavení. V roce 2008 Rusko vedlo konvenční válku proti Gruzii, kde hrály nekonvenční prostředky pouze podpůrnou roli. Plně rozvinutou hybridní válku Rusko předvedlo až v roce 2014, kdy využilo krize na sousední Ukrajině, obsadilo a anektovalo část jejího území a nepřiznaně, leč velmi aktivně vojensky, materiálně i diplomaticky podporovalo federalizaci Ukrajiny, čímž ji dále oslabovalo. Jen v listopadu 2014 mělo Rusko na Ukrajině mimo Krymu 7 tisíc regulérních vojáků a velké množství techniky. Kromě toho nasadilo nástroje ekonomické, informační a kybernetické války, a to jak v kyberprostoru Ukrajiny a Ruska, tak i Západu. Rusko využívalo v tomto konfliktu tzv. novou propagandu. Ta má za úkol nikoliv přesvědčit protivníka, ale znejistit ho v tom, čemu může a nemůže důvěřovat. Kromě státních médií k tomu Rusko používal mj. také armádu státem placených trollů, kteří měli za úkol v diskusích a blozích na internetu doma i ve světě prezentovat ruský oficiální postoj. Přestože popírání účasti ruské pravidelné armády patří do arzenálu hybridní války, právě kvůli přímé vojenské intervenci se po anexi Krymu ruská hybridní válka proti Ukrajině přiblížila zpět do mantinelů konvenční války. Hybridní válka tak narazila na své limity.\n\nPodle některých komentátorů Rusko vede hybridní válku proti některým zemím Evropské unie. \n\nPřed hybridní válkou ze strany Ruska varoval Jakub Janda z think tanku Evropské hodnoty. Český prezident Miloš Zeman hraje podle Jandy zásadní roli v dezinformační kampani, která je součástí hybridní války vedené Ruskem. \n\nZpravodajská služba BIS ve své veřejné výroční zprávě varovala, že vliv sovětské verze moderních dějin a proruského panslovanství na výuku historie, českého jazyka a literatury na českých školách je součástí ruské hybridní strategie. V lednu 2019 se kvůli výuce historie na školách sešel ministr školství Robert Plaga s ředitelem BIS Michalem Koudelkou. \n\n"}
{"id": "1069059", "url": "https://cs.wikipedia.org/wiki?curid=1069059", "title": "Mistrovství světa v biatlonu 2015 – štafeta žen", "text": "Mistrovství světa v biatlonu 2015 – štafeta žen\n\nŠtafeta žen na Mistrovství světa v biatlonu 2015 se konala v pátek 13. března v lyžařském středisku v Kontiolahti Stadium jako devátý závod šampionátu. Zahájení štafety proběhlo v 17:15 hodin středoevropského času. Závodu se zúčastnilo celkem 25 štafet.\n\nObhájcem titulu byla štafeta Norska, která dojela na 5. místě. Úřadujícími olympijskými vítězkami v této disciplíně ze sočských her byly Ukrajinky, které skončily hned za Norskem na 6. pozici.\n\nDevátou zlatou medaili v historii získalo Německo, které ve složení Franziska Hildebrandová, Franziska Preussová, Vanessa Hinzová a Laura Dahlmeierová zvítězilo před druhou Francií o více než minutu. Bronz brala štafeta Itálie, která tak obhájila svoji pozici ze šampionátu v roce 2013.\n"}
{"id": "1069061", "url": "https://cs.wikipedia.org/wiki?curid=1069061", "title": "Valerij Gerasimov", "text": "Valerij Gerasimov\n\nValerij Vasiljevič Gerasimov ( ; * 8. září 1955 Kazaň, Sovětský svaz) je náčelník generálního štábu ozbrojených sil Ruské federace a první náměstek ruského ministra obrany.\n\nVystudoval Kazaňskou suvorovskou vojenskou školu (1971 až 1973), Kazaňskou vyšší tankovou velitelskou školu Prezídia Nejvyššího sovětu Tatarské ASSR (1973 až 1977), Vojenskou akademii obrněných vojsk R. J. Malinovského (1984 až 1987) a Vojenskou akademii Generálního štábu Ozbrojených sil Ruské federace (1995 až 1997).\n\nZačínal jako kadet, postupně vystřídal pozice velitele čety, roty a praporu u 80. tankového pluku 90. gardové tankové divize Severní skupiny vojsk v Polsku. Poté působil jako náčelník štábu praporu Dálněvýchodního vojenského okruhu (1977 až 1984), náčelník štábu - zástupce velitele tankového pluku, velitel tankového pluku, náčelník štábu - zástupce velitele (1987 až 1993) a velitel (1993 až 1995) gardové motostřelecké divize Baltského vojenského okruhu a Severozápadní skupiny vojsk.\n\nV roce 2013 napsal text, ve kterém přiblížil koncept nových válek, pro které se vžilo označení hybridní válka nebo nelineární válka a ve kterých se stírá hranice mezí mírem a válkou, takže někdy není zřejmé, že válka již probíhá. V dubnu 2014 ho Evropská unie zařadila na seznam osob, kterých se týkají sankce v reakci na ruskou vojenskou intervenci na Ukrajině.\n\n"}
{"id": "1069073", "url": "https://cs.wikipedia.org/wiki?curid=1069073", "title": "I Am Rich", "text": "I Am Rich\n\nI Am Rich (česky \"Jsem bohatý\") je aplikace pro iOS, která byla dříve distribuována pomocí App Store a vyvinul ji Armin Heinrich. Po spuštění se na obrazovce objeví pouze zářící červený drahokam a ikona, která při stisknutí zobrazí následující mantru ve velkém textu:\nI am rich / Jsem bohatý \nI deserv [sic] it / zasloužím si to (slovo zasloužím je psáno s chybou) \nI am good, / Jsem dobrý, \nhealthy & / zdravý & \nsuccessful / úspěšný\nAplikace je popsaná jako „umělecké dílo bez jakýchkoliv skrytých funkcí“ s jediným cílem, a to ukázat ostatním lidem, že si ji majitel mohl dovolit, což z ní číní luxusní pozlátko. \"I Am Rich\" se prodávala na App Store za 999,99 USD, 799,99 € a 599,99 £, což je nejvyšší cena, kterou Apple umožňuje na App Store stanovit. Aplikace byla z App Store bez vysvětlení smazána hned druhý den po vydání, tedy 6. srpna 2008.\n\nBěhem doby, kdy bylo možno aplikaci koupit, tak učinilo osm lidí, z nichž nejméně jeden uvedl, že tak učinil omylem. Šest prodejů v Americe za 999,99 amerických dolarů a dva prodeje do Evropy za 799,99 € přinesly celkem 5 600–5 880 dolarů vývojáři Arminu Heinrichovi a 2 400–2 520 dolarů utržil Apple. V písemném rozhovoru pro Los Angeles Times Heinrich uvedl, že Apple vrátil dvěma zákazníkům peníze, a že je rád, že tak nemá nespokojené zákazníky.\n\nDan Frommer ve svých komentářích na webové stránce Silicon Alley Insider označil aplikaci za „podvod“, „bezcennost“ a nakonec za „vtip, který smrdí snahou lidi podvodně oškubat“, a to postupně 5. 6. a 8. srpna. Aniž by si aplikaci zakoupil, Paul Wagenseil z FOXNews.com odhadoval, že tajná mantra aplikace je „cucák v němčině“ (jelikož Heinrich je Němec). Magazín Wired v článku Briana X. Chena popsal aplikaci \"I Am Rich\" jako vyhozené peníze „abyste dokázali, že jste hňup“ a porovnal toto vydání s příspěvkem na nadace pro pacienty s rakovinou a země třetího světa.\n\nHeinrich řekl Marku Milianovi z Los Angeles Times, že dostal dopisy od spokojených zákazníků, „Mám e-maily od zákazníků, kteří píší, že aplikaci opravdu zbožňují [... a že neměli] žádný problém utratit za ni peníze“.\n\n23. února 2009 CNET Asia informoval o „koncepčně podobné“ aplikaci \"I Am Richer\" (česky \"Jsem bohatší\"), kterou vytvořil Mike DG pro chytré telefony s operačním systémem Android od firmy Google. Aplikace je nabízena na Android Marketu za cenu 200 amerických dolarů, což je limit, který Google stanovil a který nemá proti aplikaci námitek.\n\nPod stejným názvem byla aplikace \"I Am Rich\" vydána i pro Windows Phone Marketplace 22. prosince 2010, kterou vytvořil DotNetNuzzi. Podle MobileCrunch je tato aplikace stejně zbytečná jako ta originální a stojí 499,99 amerických dolarů, což je cenový strop stanovený Microsoftem.\n"}
{"id": "1069075", "url": "https://cs.wikipedia.org/wiki?curid=1069075", "title": "Aérospatiale Alouette III", "text": "Aérospatiale Alouette III\n\nAérospatiale SA 316B Alouette III je jednomotorový lehký užitkový vrtulník vyvinutý francouzským výrobcem Sud-Aviation a později vyráběný firmou Aérospatiale. SA 316B je nástupcem Alouette II. Typ byl uznávaný pro své schopnosti a přizpůsobivost při záchraně v horách a byl používán pro širokou škálu užitkových úkolů včetně vojenského užití.\n\nPrototyp SE 3160 Alouette III poprvé vzlétl 28. února 1959. Výroba SA 316A (SE 3160) začala v roce 1961 a pokračovala až do roku 1968, kdy jej nahradil SA 316B. Na francouzské montážní lince bylo vyrobeno 1437 kusů. Poslední Alouette III od firmy Aérospatiale byl dodán v roce 1985. \n\nLehký dopravní a víceúčelový vrtulník Aérospatiale SA 316 Alouette III je větší a velmi úspěšný nástupce SA 313B Alouette II. Na rozdíl od svého předchůdce, má vylepšenou konstrukci, lepší výstroj a uzavřený trup s konzolami. Kabina je prostorná a může přepravit větší náklad. Alouette III je nejúspěšnější z celé rodiny vrtulníků Alouette.\n\nJeden z prvních Alouette III se sedmi lidmi na palubě v červenci 1960 dosáhl výše 4810 metrů ve francouzských Alpách a přistál a blízko Mont Blancu. V listopadu 1960 stejný vrtulník dosáhl ještě větší úspěch - se dvěma lidmi a užitečným zatížením 250  kg dosáhl výšky 6004 metrů v Himálaji.\n\nAlouette III byl používán v civilním i vojenském sektoru. Používali ho na monitorování lesních požárů, kontrolu nadzemního elektrického vedení, letecké fotografování a na geologický průzkum. Vojenská verze využívala vysoce citlivé zbraně a radar.\n\nAlouette III měl vynikající ovladatelnost a vysokou stabilitu letu v nízké nadmořské výšce. Patří do skupiny nejúspěšnějších vrtulníků vůbec postavených ve Francii. Více než 500 kusů bylo vyrobeno v licenci v Rumunsku, Indii a ve Švýcarsku. Rumunské licenční stroje nesou označení IAR 316 a indické HAL Chetak.\n\n\"Údaje jsou platné pro vrtulník, který létal v České republice při záchranných pracích s Horskou službou TANAP a později byl ve službách vrtulníkové záchranné služby, kterou provozovala popradská společnost Air - Transport Europe.\" \n\n\n"}
{"id": "1069078", "url": "https://cs.wikipedia.org/wiki?curid=1069078", "title": "Ozbrojené síly Turecka", "text": "Ozbrojené síly Turecka\n\nOzbrojené síly Turecka (TSK, turecky \"Türk Silahlı Kuvvetleri\") jsou ozbrojené síly Turecké republiky. Skládají se z armády, námořnictva a letectva. Četnictvo a pobřežní stráž, které mají jak policejní, tak vojenskou funkci, operují jako součást sil ministerstva vnitra v době míru. Během války jsou podřízeny armádě a námořnictvu. Turecký prezident je vrchním velitelem ozbrojených sil.\n\nSoučasným náčelníkem Generálního štábu je generál Hulusi Akar. Náčelník generálního štábu je velitelem ozbrojených sil. V době války jedná jako vrchní velitel ozbrojených sil jménem tureckého prezidenta, který zastupuje Nejvyšší vojenské velení Ozbrojených sil Turecka jménem tureckého parlamentu. Velení ozbrojeným silám a vytváření politik a programů souvisejících s přípravou vojenského personálu, zpravodajství, operací, organizací, výcviku a logistice jsou zodpovědností Generálního štábu. Kromě toho Generální štáb koordinuje vojenské vztahy s ostatními členy NATO a dalšími přátelskými státy.\n\nRozsáhlý program modernizace ozbrojených sil proběhl poté, co se Turecko stalo 18. února 1952 členem NATO. Turecko vyslalo vojáky do bojových operacích v Koreji. Ke konci 80. let byla zahájena druhá vlna modernizace. Turecké ozbrojené síly se účastní Bojových skupin Evropské unie kontrolované Evropskou radou. Ozbrojené síly také přispívají do mezinárodních armádních sborů Eurocorps, společné iniciativy EU a NATO.\n\nOzbrojené síly Turecka jsou dohromady hodnoceny jako druhé největší ozbrojené síly v NATO, po Ozbrojených sílách USA, jejich odhadovaná síla v roce 2015 byla 639 551 vojáků, civilních zaměstnanců a četnictva. Turecko je jedním z pěti členů NATO (vedle Belgie, Německa, Itálie a Nizozemska) praktikujících politiku sdílení nukleárních zbraní. 90 jaderných bomb B61 je uloženo na letecké základně Incirlik, z nichž 40 je přiděleno tureckému letectvu v případě jaderného konfliktu, ale k jejich použití je vyžadován souhlas NATO.\n"}
{"id": "1069079", "url": "https://cs.wikipedia.org/wiki?curid=1069079", "title": "Pěstování banánů na Islandu", "text": "Pěstování banánů na Islandu\n\nAčkoli islandské hospodářství stojí hlavně na rybolovu, cestovním ruchu a výrobě hliníku, produkce ovoce a zeleniny ve sklenících je rostoucím sektorem. Jednu dobu sem patřily i banány. První pokusy o pěstování banánů na Islandu se datují do třicátých let dvacátého století. Během druhé světové války vyústila kombinace levné geotermální energie (která se v té době dostala k dispozici) a vysoké ceny dováženého ovoce ke konstrukci řady skleníků, kde se produkovaly banány komerčně od roku 1945 až do roku 1958 nebo 1959. V roce 1960 vláda zrušila dovozní cla na ovoce. V důsledku toho v tuzemsku pěstované banány nebyly již schopny soutěžit s dováženými a brzy zmizely z trhu. Islandská produkce banánů byla mnohem pomalejší kvůli nízké úrovni slunečního světla; Islandským banánům trvalo dva roky dozrát, zatímco v oblasti rovníku to trvá jen několik měsíců.\n\nMěstský mýtus, podle kterého je Island v současné době největším výrobcem a/nebo vývozcem banánů v Evropě, byl propagován v různých knihách, jakož i v jiných médiích. Byla o tom například zmínka v jednom dílu soutěžního pořadu QI na stanici BBC a také v diskuzi připojené k tomuto pořadu. Nicméně podle statistik FAO je největším evropským výrobcem banánů (již po několik desetiletí) Španělsko, představující zhruba 90 procent z celkové produkce (ačkoli většina produkce je omezena na Kanárské ostrovy, které leží u pobřeží Afriky). Mezi ostatní země produkující banány v Evropě patří Portugalsko, Řecko a Itálie.\n\nV důsledku toho, i když malé množství banánovníků stále existuje ve sklenících a plodí ovoce každý rok, Island dováží téměř všechny banány spotřebované v zemi a dovozy nyní činí více než 18 kg na obyvatele ročně. Zemědělská univerzita Islandu (tehdy Zahradnická vysoká škola) udržuje poslední takovou plantáž s 600-700 banánovníky ve svém tropickém skleníku, které byly přijaty jako dary od výrobců, když rušili produkci. Banány pěstované tam jsou určeny ke konzumaci studenty a zaměstnanci a nejsou prodávány.\n"}
{"id": "1069081", "url": "https://cs.wikipedia.org/wiki?curid=1069081", "title": "Rohr im Gebirge", "text": "Rohr im Gebirge\n\nRohr im Gebirge je obec v rakouské spolkové zemi Dolní Rakousy, v okrese Wiener Neustadt-Land.\n\nK 1. lednu 2014 zde žilo 475 obyvatel.\n\n"}
{"id": "1069082", "url": "https://cs.wikipedia.org/wiki?curid=1069082", "title": "Jednota (Lotyšsko)", "text": "Jednota (Lotyšsko)\n\nJednota (lotyšsky \"\") je středopravicová liberálně konzervativní politická strana v Lotyšsku. Je členem Evropské lidové strany. Byla založena 6. srpen 2011 a patří k nejsilnějším lotyšským stranám. Od roku 2011 je její předsedkyní Solvita Āboltiņa.\n\nV parlamentních volbách v roce 2014 získala Jednota 21,87 % hlasů a 23 mandátů v 100členném lotyšském parlamentu. Strana a to je předchůdci byli ve vládě od roku 2009.\n"}
{"id": "1069084", "url": "https://cs.wikipedia.org/wiki?curid=1069084", "title": "Kaple Božího hrobu (Votice)", "text": "Kaple Božího hrobu (Votice)\n\nKaple Božího hrobu ve Voticích je historicky cenná stavba, která stojí na hřbitově při místním františkánském klášteře, jehož součástí je i obecní hřbitov. V celém Česku je kaplí Božího hrobu mnoho, avšak votický Boží hrob je výjimečný tím, že je zhotoven podle nákresů a rozměrů původní kaple Božího hrobu v Jeruzalémě.\n\nVýstavbu kopie Božího hrochu ve Voticích iniciovala kolem roku 1658 sestra hraběte Ferdinanda Františka z Vrtby, Marie Františka. Aby byla kaple Božího hrobu co nejvěrnější, vyslala Marie Františka do Jeruzaléma dva františkány, Inocence Maryšku a Elevata Wienera. Jejich úkolem bylo přinést přesné nákresy a rozměry Božího hrobu. \n\nJak dlouho cesta trvala se přesně neví, nicméně samotná stavba byla započata v roce 1685. O 4 roky později, konkrétně 13. dubna 1689 byla kaple vysvěcena sedlčanským děkanem Jiřím Konrádem Geneliem. Marie Františka také ustanovila, že každý rok bude na jaře sloužena mše za její dobrý počin. Hrabě Ferdinand František z Vrtby nechal kolem kaple Božího hrobu vystavět zeď s výklenky pro obrazy křížové cesty. Zbytky zdi jsou patrné ještě v dnešní době.\n\nKaple samotná je podlouhlá stavba složená z žulových kvádrů. Na střeše kaple je vztyčena šestiboká kupole, nesená v každém rohu dvěma kamennými sloupy s hrubými listovými hlavicemi. Všech 12 sloupů je nahoře vyztuženo železnými pruty. Klenba i zdi bývaly dříve vymalovány, tehdejší podobu však již nepamatují ani zdejší nejstarší občané.\n\nVe stěnách kaple jsou umístěna pouze úzká okénka, která nezajistila dostatečné odvětrávání. Do kaple zatékalo, objevila se vlhkost. Stavba prošla v průběhu staletí mnoha opravami. První, zřejmě poměrně rozsáhlý zásah, proběhl v roce 1852. Po něm musela být kaple znovu vysvěcena. \n\nNa přelomu 60. a 70. let 20. století prodělala důkladnou opravu. Dva kameníci – „památkáři“ – si hned u zdi hřbitova udělali kamenickou dílnu. Celá kaple byla obestavěna dřevěným lešením. Postupně byly vyměňovány narušené části: celá kopule, deset sloupů ze dvanácti a všechny jejich hlavice a dvě horní řady střechy a průčelí. \n\nNejrozsáhlejší oprava kaple proběhla v letech 1994–1996. Součástí oprav byl také restaurátorský průzkum, jehož předmětem byly především nalezené zbytky barokních maleb. Na přání městského úřadu byl proveden průzkum vnitřního inventáře kaple. K inventáři patřila socha Panny Marie Bolestné z roku 1770, dále socha sedícího anděla, velký svícen a barokní krucifix taktéž z 18. století, krucifix a dvě kopí z 19. století a nástěnný oltářík z 19.-20. století. Po restaurátorském průzkumu následovala oprava vnějšího povrchu kaple, především zamezení prosakování vody mezi kamennými kvádry. Následovala oprava vnitřku kaple, kde byla nejstarší vrstva malby očištěna, fixována, tmelena a neutrálně retušována. Převažující výzdoba hrobní komory tvoří mramorování v teple růžových tónech. Nynější obnovená barevnost je 50% rekonstrukcí.\n\nSíň: \n\nVchod do hrobky: \n\nHrobka: \n\n\n"}
{"id": "1069086", "url": "https://cs.wikipedia.org/wiki?curid=1069086", "title": "Čang Song-ho", "text": "Čang Song-ho\n\nČang Song-ho (: ), (* 12. ledna 1978 Jižní Korea) je bývalý reprezentant Jižní Koreje v judu. Je majitelem stříbrné olympijské medaile.\n\nPatřil k nejlepším judistům své doby. Velmi dobře kombinoval techniku s dynamikou. Měl tu smůlu, že v době jeho největší slávy zápasil fenomenální Kósei Inoue.\n\nJeho první účast na olympijských hrách v Sydney v roce 2000 skončila v prvním kole na outsiderovi z Alžírska. V roce 2004 startoval na olympijských hrách podruhé. V Athénách ve čtvrtfinále otočil v poslední minutě chabareliho strhem nepříznivě vyvíjející se duel s Izraelcem Arielem Ze'evim. Semifinále opanoval a ve finále nastoupil proti Igoru Makarovovi. Podsaditý Bělorus se ujal v závěru vedení po zvedačce na wazari a tento náskok s problémy uhlídal do konce. Čang získal stříbrnou olympijskou medaili.\n\nV roce 2008 startoval na olympijských hrách potřetí. V Pekingu nestačil ve druhém kole Mongolu Tüvšinbajarovi o koku. Obsadil 7. místo.\n\n"}
{"id": "1069089", "url": "https://cs.wikipedia.org/wiki?curid=1069089", "title": "Mark Otten", "text": "Mark Otten\n\nJméno a příjmení Mark Otten nosí více lidí:\n"}
{"id": "1069092", "url": "https://cs.wikipedia.org/wiki?curid=1069092", "title": "César pro nejlepšího režiséra", "text": "César pro nejlepšího režiséra\n\nCésar pro nejlepšího režiséra je jedna z kategorií francouzské filmové ceny César. Kategorie existuje od vzniku ceny v roce 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1069093", "url": "https://cs.wikipedia.org/wiki?curid=1069093", "title": "Wilkinson (příjmení)", "text": "Wilkinson (příjmení)\n\nWilkinson je příjmení, které se může vztahovat k následujícím osobnostem:\n\n\n"}
{"id": "1069095", "url": "https://cs.wikipedia.org/wiki?curid=1069095", "title": "Mark Otten (fotbalista)", "text": "Mark Otten (fotbalista)\n\nMark Otten (* 2. září 1985, Nijmegen, Nizozemsko) je bývalý nizozemský fotbalový obránce. Hrál na postu stopera (středního obránce).\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \n\n"}
{"id": "1069096", "url": "https://cs.wikipedia.org/wiki?curid=1069096", "title": "Mistrovství světa v biatlonu 2015 – štafeta mužů", "text": "Mistrovství světa v biatlonu 2015 – štafeta mužů\n\nŠtafeta mužů na Mistrovství světa v biatlonu 2015 se konala v sobotu 14. března v lyžařském středisku v Kontiolahti Stadium jako desátý závod šampionátu. Zahájení štafety proběhlo v 16:30 hodin středoevropského času. Závodu se zúčastnilo celkem 27 štafet.\n\nObhájcem titulu byl tým Norska, který v závodě získal stříbrné medaile. Úřadujícím olympijským vítězem v této disciplíně ze sočských her byla štafeta Ruska, která tentokrát skončila těsně před stupni vítězů na 4. místě.\n\nŠestou zlatou medaili v historii získalo Německo, které ve složení Erik Lesser, Daniel Böhm, Arnd Peiffer a Simon Schempp zvítězilo před druhým Norskem. Bronzové medaile brali biatlonisté Francie.\n"}
{"id": "1069098", "url": "https://cs.wikipedia.org/wiki?curid=1069098", "title": "Rick Kruys", "text": "Rick Kruys\n\nRick Kruys (* 9. května 1985, Utrecht, Nizozemsko) je nizozemský fotbalový záložník hrající v současné době za klub SBV Excelsior. Mimo Nizozemska hrál ve Švédsku.\n\nRick Kruys začal s profesionálním fotbalem v klubu ze svého rodného města FC Utrecht. V srpnu 2008 odešel do švédského klubu Malmö FF, se kterým vyhrál v roce 2010 Allsvenskan (švédskou nejvyšší ligu). V sezóně 2011/12 hostoval v FC Volendam.\n\nV červenci 2012 se vrátil do Nizozemska a podepsal smlouvu s klubem SBV Excelsior.\n\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu.\n\n"}
{"id": "1069104", "url": "https://cs.wikipedia.org/wiki?curid=1069104", "title": "Lešem (příjmení)", "text": "Lešem (příjmení)\n\nLešem je izraelské příjmení, které se může vztahovat k následujícím osobnostem:\n\n\n"}
{"id": "1069105", "url": "https://cs.wikipedia.org/wiki?curid=1069105", "title": "Košťál (příjmení)", "text": "Košťál (příjmení)\n\nKošťál je české příjmení, které se může vztahovat k následujícím osobnostem:\n\n\n"}
{"id": "1069106", "url": "https://cs.wikipedia.org/wiki?curid=1069106", "title": "Piet Velthuizen", "text": "Piet Velthuizen\n\nPiet Velthuizen [pít flthojzn] (* 3. listopadu 1986, Nijmegen) je nizozemský fotbalový brankář, hráč klubu Vitesse.\nMimo Nizozemsko hrál ve Španělsku.\n\nS profesionálním fotbalem začínal v klubu Vitesse. Sezónu 2010/11 strávil ve španělském klubu Hércules CF.\n\nS reprezentací do 23 let se zúčastnil Letních olympijských her 2008 v Číně, kde byli Nizozemci vyřazeni ve čtvrtfinále Argentinou po výsledku 1:2 po prodloužení.\n\nV A-mužstvu Nizozemska debutoval 5. 9. 2009 v Enschede v přátelském zápase proti týmu Japonska (výhra 3:0).\n\n"}
{"id": "1069107", "url": "https://cs.wikipedia.org/wiki?curid=1069107", "title": "Míčka", "text": "Míčka\n\nMíčka je české příjmení, které se může vztahovat k následujícím osobnostem:\n\n\n\n\n"}
{"id": "1069108", "url": "https://cs.wikipedia.org/wiki?curid=1069108", "title": "Avšalom (jméno)", "text": "Avšalom (jméno)\n\nAvšalom nebo Abšalom je židovské jméno, které se může vztahovat k následujícím osobnostem:\n\n"}
{"id": "1069111", "url": "https://cs.wikipedia.org/wiki?curid=1069111", "title": "I Won-hui", "text": "I Won-hui\n\nI Won-hui (: ), (: ), (* 19. července 1981 Jižní Korea) je bývalý reprezentant Jižní Koreje v judu. Je olympijským vítězem z roku 2004.\n\nJeho kariéra byla impozantní, ale velmi krátka. Svého času patřil za vynikajícího technika. Jen velmi málo judistů je schopno na vrcholové úrovni provést techniku tai-otoši způsobem jakým to on dokázal.\n\nV roce 2003 dostal poprvé šanci reprezentovat na vrcholné akci. V roce 2004 odjížděl na olympijské hry v Athénách v roli favorita na vítězství. Jediný krizový moment si prožil v semifinále proti Moldavci Bivolovi. Bivol ho v polovině zápasu poslal po kombinaci na lopatky a dle trendů té doby se jednalo o ippon. Rozhodčí však zahlásil wazari a tím přispěl k zisku jeho zlaté olympijské medaile.\n\nV roce 2007 prohrál nominaci na mistrovství světa s Wang Ki-čchunem a dveře na velkou akci mu zůstaly již zavřené.\n\n"}
{"id": "1069119", "url": "https://cs.wikipedia.org/wiki?curid=1069119", "title": "Georgios Pachyméres", "text": "Georgios Pachyméres\n\nGeórgios Pachymerés, řecky Γεώργιος Παχυμέρης (1242, Nikea (İznik) – asi 1310, Istanbul) byl byzantský historik, spisovatel, filozof a polyhistor ze 13. století narozený na území dnešního Turecka.\n\nV Cařihradě (Istanbulu), po opětném dobytí města Řeky roku 1261, zastával vysoké státní a církevní úřady.\n\nPsal spisy z oblasti rétoriky, didaktiky, filozofie, ale i básně. Za jeho nejdůležitější dílo však bývají považovány jeho \"Dějiny říše cařihradské\", které sepsal v letech 1261–1308. Jde v podstatě o pokračování kroniky Jiřího Akropolita, které se věnuje hlavně období panování dvou císařů Paleologů, Michaela VIII. a Andronika II. a jejich sporům o vztah Byzance k západnímu křesťanství a papežství. Dílo je rozděleno do 13 knih. \n\nOttův slovník naučný toto dílo hodnotil slovy: \"Vypravování je jasné, v krátkých kapitolách, co do obsahu spolehlivé, avšak s velmi malým počtem přesných údajův chronologických. Zprávy Pachymérovy jsou důležité i pro soudobé dějiny bulharské a srbské.\"\n\n"}
{"id": "1069135", "url": "https://cs.wikipedia.org/wiki?curid=1069135", "title": "Palaifatos", "text": "Palaifatos\n\nPalaifatos, řecky Παλαίφατος byl starořecký spisovatel, jenž žil asi ve 4. století př. n. l.\nSepsal mytologické dílo \"Peri apiston\" (περί άπίδτων), jež mělo původně nejméně pět knih, zachovala se však pouze jediná kniha, o 53 kapitolách, a to ve formě zřejmě nepůvodní, v nedobrém byzantském opisu. V knize jsou tradiční řecké mýty, ovšem popisované velmi realistickým způsobem.\n\nOttův slovník naučný o knize uváděl: \"Spis psán jest úplně rationalistickým směrem Euémerovým, mluva jest prostá, jednotvárná; způsobem suchopárným, místy přímo dětinským vykládají se zde mythy řecké, při čemž spisovatel tvrdí, že to, co podává, slyšel na svých cestách.\"\n\nSepsal též dějiny Tróady, ze kteréžto knihy se zachovaly jen čtyři zlomky. Jsou mu přičítány i jiné spisy, jejich autorství je však již více sporné.\n\n\n"}
{"id": "1069137", "url": "https://cs.wikipedia.org/wiki?curid=1069137", "title": "Jouko Törmänen", "text": "Jouko Törmänen\n\nJouko Törmänen (* 10. dubna 1954 Rovaniemi – 3. ledna 2015 Rovaniemi) byl finský skokan na lyžích. Na Zimních olympijských hrách 1980 v Lake Placid získal zlatou medaili na velkém můstku.\n\n"}
{"id": "1069140", "url": "https://cs.wikipedia.org/wiki?curid=1069140", "title": "Wolf Biermann", "text": "Wolf Biermann\n\nKarl Wolf Biermann (* 15. listopadu 1936, Hamburk) je německý písničkář, známý jako příslušník disentu vypovězený roku 1976 z NDR.\n\nOba jeho rodiče byli členy Komunistické strany Německa, jeho otec Dagobert Biermann, dělník v hamburské loděnici, byl pro sabotáž na lodích s nákladem zbraní pro Frankovu armádu roku 1937 uvězněn a v roce 1943 jako Žid popraven v Osvětimi. Wolf Biermann se angažoval v hamburských levicových studentských organizacích, roku 1953 odešel dobrovolně do NDR. Studoval na Humboldtově univerzitě politickou ekonomii a filozofii, byl asistentem režie v divadle Berliner Ensemble a spolupracoval se skladatelem Hannsem Eislerem, autorem východoněmecké hymny. Pod jeho vlivem začal vystupovat s vlastními autorskými písněmi, v roce 1964 účinkoval v Praze, kde se spřátelil s Jiřím Suchým, který přeložil řadu jeho textů do češtiny. \n\nPro své svobodomyslné a pacifistické názory se stal Biermann režimu brzy nepohodlným, jeho přihláška do SED byla zamítnuta, od roku 1965 měl zákaz veřejného vystupování. V roce 1968 nahrál doma album \"Chausseestraße 131\", které bylo distribuováno jako samizdat. V roce 1973, kdy se v Berlíně konal Světový festival mládeže a studentstva, navštívila Biermanna Joan Baezová a vyjádřila mu podporu. V roce 1976 začal Biermann znovu vystupovat a v listopadu téhož roku mu režim dovolil odcestovat na turné do západního Německa. Zde Biermann veřejně kritizoval poměry v NDR a byl za to zbaven východoněmeckého občanství. Proti zacházení s Biermannem protestovala řada prominentních intelektuálů, následovala vlna represí, během níž byli vypovězeni ze země např. herec Manfred Krug nebo spisovatel Jürgen Fuchs. Biermann se usadil v rodném Hamburku a vystupoval jako umělec na volné noze, po roce za ním přijela manželka Eva-Maria Hagenová a nevlastní dcera, později známá zpěvačka Nina Hagen. V západním Německu Biermann zprvu patřil k příznivcům mimoparlamentní opozice, později se jeho názory posunuly doprava, podpořil americkou a izraelskou zahraniční politiku včetně války v Iráku, při vystoupení v Bundestagu v listopadu 2014 k příležitosti čtvrt století od pádu Berlínské zdi ostře napadl příslušníky Die Linke.\n\nJe držitelem řady významných ocenění: Fontaneho cena (1969), Cena Friedricha Hölderlina (1989), Cena Georga Büchnera (1991), Německá národní cena (1998), Velký Spolkový záslužný kříž (2006), čestné občanství Berlína (2007), čestný doktorát Humboldtovy univerzity (2008).\n\n\n"}
{"id": "1069153", "url": "https://cs.wikipedia.org/wiki?curid=1069153", "title": "Mistrovství světa v orientačním běhu 2014", "text": "Mistrovství světa v orientačním běhu 2014\n\n31. Mistrovství světa v orientačním běhu proběhlo ve dnech 5. — 12. července 2014. Mistrovství světa hostila Itálie s hlavním centrem v severoitalském Benátsku a Trentu jež leží poblíž městečka Lavarone.\n\nProgram Mistrovství světa byl zveřejněn v souladu s Pravidly IOF v Bulletinu číslo dva:\nNominační závody české reprezentace se konaly 29. května – 2. června 2014 na závodech (WRE Itálie Barricata, WRE Itálie Asiago).\n\nNominovaní byli:\n\nŽeny: ♦ Vendula Horčičková (nar. 1993, SK UP Olomouc) S ♦ Iveta Duchová (1986, Lokomotiva Pardubice) S, Mix, M, R ♦ Eva Juřeníková (1978, Halden SK) L, M, R ♦ Martina Zvěřinová (1983, Lokomotiva Pardubice) Mix, L, R ♦ Michaela Omová (1981, TJ Turnov) L\n\nMuži: ♦ Miloš Nykodým (1990, Žabovřesky Brno) S, M ♦ Vojtěch Král (1988, Severka Šumperk) S, Mix, M, R ♦ Štěpán Kodeda (1988, SC Jičín) L ♦ Jan Procházka (1984, Praga Praha) S, M, Mix, R ♦ Jan Petržela (1992, OK99 Hradec Králové) L, R ♦ Jan Šedivý (1984, Praga Praha) L, R \n\nÚplná medailová tabulka:\n"}
{"id": "1069162", "url": "https://cs.wikipedia.org/wiki?curid=1069162", "title": "Ukřižovaná", "text": "Ukřižovaná\n\nUkřižovaná je povídka Jakuba Arbese, která patří mezi romaneta. Vycházela roku 1876 v časopise Lumír.\n\nDílo má složitou kompozici, ale díky autorově schopnosti vyvážit práci s napětím a díky nenásilnému zdůrazňování některých zásadních momentů, se čtenář v ději neztratí. Děj je sice spletitý, avšak zápletka obsahuje řadu zajímavých detailů a spojitostí, které jsou převyprávěním upozaděny.  \n\n\nPříběh vypravuje asi třicetiletý student, studující v Praze nejrůznější vědy, zejména pak přírodní. Na konci romaneta se dozvídáme, že je rok 1866, ale děj začíná v roce 1856, kdy se na reálném gymnáziu potkávají dva studenti (jeden z nich je vypravěč) a spřátelí se. Jejich společná studia však netrvají příliš dlouho. Vypravěčův přítel trpí nevysvětlitelnými přízraky, kvůli kterým musí studií zanechat. \n\nPo zhruba deseti letech se přátelé opět setkávají. Zatímco student, který celý příběh vypravuje, je stále v pozici studenta, bývalý studen se zde objevuje v roli příslušníka rakousko-uherské armády, který byl do Prahy přidělen na místo vojenského úředníka. Oba muži prohloubí své přátelství. Tráví spolu hodně času, který věnují studiu. Postupně se vojenský úředník kamarádovi svěřuje o domnělých příčinách svých přízraků. V díle je líčeno několik situací, kdy k přízrakům dochází. V těchto momentech je čtenář zaujat dramatičností situace a s napětím očekává, co se stane. K rozklíčování celé zápletky dojde až po představení několika příběhů, které jsou však natolik propleteny, že na konci díla dávají smysluplný celek. Klíčem k celé záhadě je postava ředitele gymnázia – pátera Schneidera. Pro pochopení celého děje jsou důležité také některé vojenské události 19. století na našem území. Student, který trpí přízraky, byl nemanželským synem velitele pražských vojáků. Z matčiny strany byl chlapec sirotek. V roce 1848 došlo v Praze k povstání. Chlapcův otec musel do boje, kde padl. Mezitím byl mladý\nchlapec ukryt v loretánské kapli, kde se setkal s páterem Schneidrem, tehdy ještě neznámým mužem. Páter mu vypravoval příběh, jak v době povstání v roce 1845 v Haliči ukřižovali sedláci jednu krásnou Židovku, kterou však Schneider zachránil před smrtí. Situace pražského povstání byla velmi vypjatá, nebe zaplavovala záře zapálených mlýnic, což dělalo z kaple přímo magický prostor. V té chvíli viděl chlapec na kříži přízrak, který připomínal postavu ukřižované dívky. Utekl z kaple, ale klidu nedošel, protože nalezl svého zabitého otce. Sirotek byl vychováván\npěstouny, od kterých se postupně vypracoval na studia do Prahy. Zde se po osmi letech setkává opět se Schneidrem. Není si jist, odkud osobu zná, ale má z pátera nevýslovný strach a při jednom velmi bouřlivém odpoledni chytne mladíka další panický záchvat, při němž vidí pátera jako příšeru, která se po něm sápe. Tento výjev se opakuje v následujících dnech ještě jednou, načež mladík z Prahy odjíždí na léčení k tetě na Šumavu. Mezitím páter Schneider zemře a když se mladík vrátil opět do Prahy, nyní už jako voják, nachází spolu se svým znovu nalezeným přítelem jen Schneiderův hrob. Když se rozhodne příteli vypravovat příčinu svých přízraků, dojde k dalšímu záchvatu a voják utíká ze hřbitova pryč. V následujících dnech se zotaví a\npřátelé dál pokračují ve studiích. Ta jsou opět přerušena, tentokrát prusko-rakouskou válkou v roce 1866. Voják musí nastoupit službu, a protože si je jist, že se z vojny nevrátí, rozhodne se objasnit příteli celý příběh o své minulosti. Dosud totiž starší student nevěděl, že voják Schneidra znal z minulosti ani o podivných okolnostech, za jakých se oba muži potkali. Voják odjíždí na frontu s přáním, aby byly jeho orgány předány do rukou vědeckých lékařů, zejména pak jeho oči a mozek, protože se domnívá, že jeho přízraky jsou způsobeny nějakou neznámou chorobou, či vadou. S tímto a se slibem, že bude voják přítelovi z fronty psát, se oba loučí. Prostřednictvím dopisů se rozehrává další příběh, v němž se voják opět vrací k událostem z haličského povstání. Náhodně se mu podaří najít kdysi ukřižovanou Židovku, ale je již mrtvá. Shodou dalších okolností najde i muže, který se na ní dopustil zmiňované ukrutnosti a zabije ho. \n\nVojákům život končí paradoxně v loretánské kapli, kde těsně před svou smrtí uvidí naposledy svůj přízrak ukřižované. Jak se čtenář dozvídá prostřednictvím kostelníka kaple, v níž se naposledy shledá student a voják, žena, která je ztvárněna na krucifixu v kapli se jmenuje svatá Starosta a svatou se stala poté, co ji nechal její otec ukřižovat pro její víru v Boha.  \n"}
{"id": "1069164", "url": "https://cs.wikipedia.org/wiki?curid=1069164", "title": "Seznam majitelů televizních práv na sportovní přenosy v Česku", "text": "Seznam majitelů televizních práv na sportovní přenosy v Česku\n\nTento článek představuje přehled TV stanic, které vlastní práva na sportovní přenosy pro Českou republiku. Informace pochází z tiskových zpráv a TV programů jednotlivých stanic. Všechny údaje v tabulkách NEMUSÍ být i přes snahu o přesnost vždy pravdivé.\n\nV tabulce jsou uvedeny pouze závody, které jsou vysílány i volně na programu ČT sport. Kompletní cyklistickou sezonu lze sledovat na stanicích Eurosport.\n"}
{"id": "1069171", "url": "https://cs.wikipedia.org/wiki?curid=1069171", "title": "Törmänen", "text": "Törmänen\n\nTörmänen je finské příjmení více osob:\n\n"}
{"id": "1069172", "url": "https://cs.wikipedia.org/wiki?curid=1069172", "title": "Odlehlík", "text": "Odlehlík\n\nOdlehlík je zbytek denudovaného vyššího reliéfu v rozvodních částech terénu, který vyčnívá nad okolní zarovnaný povrch a před fluviální erozí ho ochránila jeho odlehlá poloha. Příkladem odlehlíku je např. vrch Lom v Rakovnické pahorkatině tvořený slepenci a arkózami.\n"}
{"id": "1069174", "url": "https://cs.wikipedia.org/wiki?curid=1069174", "title": "Bitva u Tovačova", "text": "Bitva u Tovačova\n\nJako Bitva u Tovačova je označována potyčka mezi pruskými a rakouskými jednotkami po výrazné porážce Rakouska v bitvě u Hradce Králové, která se odehrála v polovině července 1866.\n\nPamátník bitvy s 288 jmény vojáků rakouské armády byl odhalen již v roce 1867.\n\nAsi 700 metrů východně od mohyly se nachází mohyla Eduarda z Behru pruského majora, který v bitvě padl.\n\n"}
{"id": "1069177", "url": "https://cs.wikipedia.org/wiki?curid=1069177", "title": "Matúš Bero", "text": "Matúš Bero\n\nMatúš Bero (* 6. září 1995, Trenčín) je slovenský fotbalový záložník či obránce a mládežnický reprezentant, od léta 2016 hráč klubu Trabzonspor.\nJeho oblíbeným fotbalistou je anglický záložník Steven Gerrard, oblíbeným klubem Liverpool FC.\nZa rok 2015 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let.\n\nMatúš Bero je odchovanec klubu FK AS Trenčín, kde prošel všemi mládežnickými kategoriemi. V mládežnických kategoriích hrával spíše v obranné řadě.\n\nV 1. slovenské lize debutoval 21. 7. 2013 ve svých 17 letech ve druhém kole ročníku 2013/14 na hřišti týmu FC Spartak Trnava (porážka 1:2).\nV sezóně 2014/15 vyhrál s týmem slovenský fotbalový pohár, ve finále se představil proti mužstvu FK Senica, zápas se rozhodl až v penaltovém rozstřelu. Zároveň se stal ve stejném ročníku mistrem Fortuna ligy a mohl slavit zisk double. První hattrick v profesionální kopané vstřelil 27. 9. 2015 v ligovém utkání proti MFK Skalica (výhra Trenčína 3:0).\nV sezóně 2015/16 s týmem Trenčína obhájil double – prvenství ve slovenském poháru i v lize.\n\nV červenci 2016 podepsal kontrakt s tureckým klubem Trabzonspor, kde se sešel s krajanem Jánem Ďuricou. Do Turecka však odešel až po vyřazení Trenčína ve 3. předkole Ligy mistrů UEFA 2016/17 polským klubem Legia Warszawa.\n\nBero byl členem slovenských reprezentací do 17 a 18 let.\nNa podzim 2013 ho trenér Milan Malatinský nominoval do slovenské reprezentace U19. Se slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.\nTrenér Pavel Hapal jej zařadil v červnu 2017 do 23členné nominace na šampionát v Polsku.\n\n27. května 2016 debutoval pod trenérem Jánem Kozákem ve slovenském národním týmu v přípravném utkání v rakouském Welsu proti reprezentaci Gruzie vedené trenérem Vladimírem Weissem (výhra 3:1).\n\n"}
{"id": "1069183", "url": "https://cs.wikipedia.org/wiki?curid=1069183", "title": "Laura Dreyfuss", "text": "Laura Dreyfuss\n\nLaura Dreyfuss (* 22. srpna 1988) je americká herečka a zpěvačka. Její nejznámější rolí je Madison McCarthy v hudebním televizním seriálu \"Glee\", kde se poprvé objevila v šesté sérii tohoto seriálu. Předtím se objevila na divadelních prknech v broadwayském muzikálu \"Once\". \n\nO roli v \"Glee\" se ucházela písní Billa Witherse, „Ain't No Sunshine“. Se svým seriálovým bratrem, Billym Lewisem mladším, se setkala již při turné muzikálu \"Vlasy\", kde se z nich stali blízcí přátelé.\n\n"}
{"id": "1069184", "url": "https://cs.wikipedia.org/wiki?curid=1069184", "title": "Máximo Banguera", "text": "Máximo Banguera\n\nMáximo Orlando Banguera Valdivieso (* 16. prosince 1985, Guayaquil), zkráceně Máximo Banguera, je ekvádorský fotbalový brankář a reprezentant, který v současnosti hraje za ekvádorský klub Barcelona SC.\n\nJeho fotbalová kariéra začala v klubu CD ESPOLI. V roce 2008 odešel do jiného ekvádorského klubu Barcelona SC.\nV březnu 2015 se v zápase Poháru osvoboditelů mezi Barcelona SC a kolumbijským klubem Atlético Nacional fauloval protihráče a aby se vyhl červené kartě a vyloučení, předstíral smrt. Rozhodčí se nenechal ošálit a vyloučil ho, jeho herecká etuda se navíc stala hitem internetu a terčem posměchu.\n\nV A-mužstvu Ekvádoru debutoval v roce 2008.\n\nKolumbijský trenér Ekvádoru Reinaldo Rueda jej nominoval na Mistrovství světa 2014 v Brazílii, kde Ekvádor po prohře 1:2 se Švýcarskem, výhře 2:1 nad Hondurasem a remíze 0:0 s Francií obsadil se čtyřmi body nepostupové třetí místo v základní skupině E. Banguera nenastoupil ani k jednomu zápasu, byl náhradníkem brankářské jednotky Alexandra Domíngueze.\n\n"}
{"id": "1069185", "url": "https://cs.wikipedia.org/wiki?curid=1069185", "title": "Seznam poštovních známek České republiky 2014", "text": "Seznam poštovních známek České republiky 2014\n\nSeznam českých poštovních známek vydaných v roce 2014\n"}
{"id": "1069187", "url": "https://cs.wikipedia.org/wiki?curid=1069187", "title": "Luděk Pešek", "text": "Luděk Pešek\n\nLuděk Pešek (24. dubna 1919 Kladno – 4. prosince 1999 Stäfa, Švýcarsko) byl český malíř, spisovatel, fotograf a ilustrátor.\n\nVe třech letech se s rodiči přestěhoval do Ostravy, kde strávil dětství a vystudoval gymnázium. Peškovým vyvoleným místem byly Malenovice v Beskydech, kde každý rok trávil prázdniny. Velmi obdivoval Lysou horu a jeho snem bylo vystoupit na Kilimandžáro. Jeho malířský a literární talent rozpoznal také jeho učitel kreslení na gymnáziu. Díky jemu se Pešek mohl poprvé podívat na oblohu astronomickým dalekohledem. V patnácti letech získal Pešek svůj první malířský stojan a své zálibě v malování se začal věnovat vážněji.\n\nPo maturitě nastoupil na Pražskou AVU k profesoru Karlu Mináři a později Vratislavu Nechlebovi. Po dvou letech studií akademii dobrovolně opustil a věnoval se poetickému surrealismu a především ilustrátorské tvorbě. V roce 1946 vyšla jeho první kniha „Lidé v kamení“, jejíž námět čerpal z krajiny pod Lysou horou. O rok později vyšla kniha „Tahouni“, třetí román s názvem „Dražba“, s jehož obsahem tehdejší režim nesouhlasil, vydán nebyl. Kvůli jeho politickému přesvědčení byl vyloučen ze Svazu československých výtvarných umělců a roku 1968 se svou ženou emigroval do Švýcarska, kde se věnoval malbě fantastických krajin z vesmírného prostředí. Maloval planetární svět a obrazy z vesmíru, díky kterým se řadí k zakladatelům Space artu, který se ujal především v USA. Jako ilustrátor spolupracoval s předními českými i zahraničními nakladatelstvími: Artia Praha, Penguin Books London, The Viking Press New York, National Geographic Society Washington D. C. a mnoha dalších.\n\nV sedmdesátých letech se věnoval střídavě malířství a literatuře, jeho knihy vycházely v mnoha zemích a v různých jazycích. Spolupracoval s National Geographic Society a s vědci z NASA, astronomy i geology a stal se uznávanou autoritou a znalcem planetárních soustav, tvrdilo se, že jeho obrazy se shodují s tím, co později odhalily družicové snímky.\n\nSvázanost vědeckých představ mu ale nestačila. Rozhodl se využít své fantazie, dlouholetých zkušeností, znalostí dějin včetně antiky a vrátil se k volné tvorbě. Vytvořil množství obrazů, v nichž je spojena jak reálná, tak snová skutečnost. Poslední kapitolou jeho výtvarné práce uzavírá dílo, které odkrývá bohatství představ, které se v něm usazovaly od mládí.\n\nPo revoluci se často vracíval do rodné vlasti avšak zemřel ve švýcarské Stäfě 4. prosince 1999.\n\n\n\n"}
{"id": "1069201", "url": "https://cs.wikipedia.org/wiki?curid=1069201", "title": "Peter Riedl", "text": "Peter Riedl\n\nPeter Riedl (19. prosince 1852 Karlín – 26. května 1925 Kostrčany u Valče) byl pražský německý novinář a spisovatel. Řadu let pracoval jako divadelní referent listu \"Deutsches Abendblatt\". Psal dramata, povídky a romány. Vydával časopis \"Der Philatelist\". Byl rovněž veřejně činný, zejména ve spolcích Concordia a Schlaraffia.\n\nNarodil se 19. prosince 1852 v Karlíně (dnes část Prahy) jako syn Davida Jana Riedla, majitele domu, a jeho manželky Terezie.\n\nPo desítky let působil jako spisovatel v Praze a rozvinul zde svou mnohostrannou literární činnost. Pracoval jako divadelní referent deníku \"Deutsches Abendblatt\", psal divadelní hry (které se pak hrály na pražských německých scénách), povídky a romány na pokračování. Publikoval \"Federzeichnungen\" (Perokresby), sbírku básní a prózy. Vydával rovněž časopis \"Der Philatelist\" a účastnil se veřejného života v rámci pražské německé komunity, především jako člen výboru spisovatelského sdružení Concordia a spolku Schlaraffia. Organizoval také jarní slavnosti (Frühlingsfeste).\n\nZemřel 26. května 1925 v Kostrčanech u Valče na zápal plic.\n\nKatalog NK ČR uvádí jeho divadelní hry:\n\nZ jeho románů můžeme jmenovat např. \"Der Banknotenfälscher\", který vycházel v \"Deutsche Zeitung Bohemia\" r. 1917.\n"}
{"id": "1069210", "url": "https://cs.wikipedia.org/wiki?curid=1069210", "title": "Alexander Domínguez", "text": "Alexander Domínguez\n\nAlexander Domínguez Carabalí (* 5. června 1987, Esmeraldas) je ekvádorský fotbalový brankář a reprezentant, který v současnosti hraje za ekvádorský klub LDU Quito.\n\nJeho fotbalová kariéra začala v klubu LDU Quito.\n\nV A-mužstvu Ekvádoru debutoval v roce 2011.\n\nKolumbijský trenér Ekvádoru Reinaldo Rueda jej nominoval na Mistrovství světa 2014 v Brazílii, kde Ekvádor po prohře 1:2 se Švýcarskem, výhře 2:1 nad Hondurasem a remíze 0:0 s Francií obsadil se čtyřmi body nepostupové třetí místo v základní skupině E. Domínguez byl brankářskou jednotkou a odchytal všechna tři utkání na šampionátu.\n\n"}
{"id": "1069214", "url": "https://cs.wikipedia.org/wiki?curid=1069214", "title": "Masato Učišiba", "text": "Masato Učišiba\n\nMasato Učišiba (: ; * 17. června 1978 Kóši, Japonsko) je bývalý reprezentant Japonska v judu. Je dvojnásobným olympijským vítězem.\n\nKariéru začal v superlehké váze, ve které se však neprosazoval podle představ. Pro olympijský rok 2004 zvolil pololehkou váhu, se kterou měli Japonci dlouhodobě problémy s obsazením. Svého rozhodnutí nakonec nelitoval. Na olympijských hrách v Athénách předvedl výborný výkon, všechny své zápasy vyhrál před časovým limitem na ippon a vybojoval zlatou olympijskou medaili. Mimo kvalitní techniky, ze které vyčnívalo brilantní tomoe-nage vděčil za svůj úspěch i výborné fyzické přípravě.\n\nJeho druhá účast na olympijských hrách v Pekingu v roce 2008 byla ve 30 letech tvrdě vybojovaná v japonské kvalifikaci. Bojovným způsobem si počínal i v samotném olympijském turnaji. Čtvrtfinálový zápas proti Uzbeku Šaripovovi otočil až v poslední minutě. Ve finále potom uplatnil své zkušenosti a obhájil zlatou olympijskou medaili. Po skončení sportovní kariéry v roce 2010 se věnoval trenérské práci.\n\nV roce 2011 byl obviněn ze sexuálního obtěžování a v roce 2013 byl odsouzen k pětiletému vězení.\n\n"}
{"id": "1069216", "url": "https://cs.wikipedia.org/wiki?curid=1069216", "title": "Ukrajinská fotbalová reprezentace do 21 let", "text": "Ukrajinská fotbalová reprezentace do 21 let\n\nUkrajinská fotbalová reprezentace do 21 let (ukrajinsky Молодіжна збірна України з футболу) je ukrajinská mládežnická fotbalová reprezentace složená z hráčů do 21 let, která spadá pod Ukrajinskou fotbalovou federaci (Федерація футболу України – ФФУ). Reprezentuje Ukrajinu v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i poněkud starší.\n\nUkrajinská jedenadvacítka se ve své historii jedenkrát probojovala do finále Mistrovství Evropy hráčů do 21 let:\n\n"}
{"id": "1069219", "url": "https://cs.wikipedia.org/wiki?curid=1069219", "title": "Římskokatolická farnost Malý Bor", "text": "Římskokatolická farnost Malý Bor\n\nŘímskokatolická farnost Malý Bor je územním společenstvím římských katolíků v rámci sušicko-nepomuckého vikariátu českobudějovické diecéze.\n\nV Malém Boru byl postaven románský kostelík již kolem roku 1200. Roku 1356 při něm byla zřízena plebánie. Kostel byl později několikrát upravován a rozšiřován. V letech 1833–1856 byl maloborským farářem Maxmilián Jiříček, národní buditel a literát. Ve 20. století přestal být Malý Bor obsazován kněžími, a duchovní správa začala být vykonávána z okolních farností.\n\nFarnost Malý Bor je součástí kollatury farnosti Horažďovice, odkud je vykonávána její duchovní správa. Od 1. července 2010 je administrátorem excurrendo R.D. Ing. Petr Koutský.\n"}
{"id": "1069224", "url": "https://cs.wikipedia.org/wiki?curid=1069224", "title": "Kostel Nejsvětější Trojice (Český Dub)", "text": "Kostel Nejsvětější Trojice (Český Dub)\n\nKostel Nejsvětější Trojice v Českém Dubu je raně barokní sakrální stavbou uvnitř hřbitovního areálu na vyvýšenině severně od náměstí Bedřicha Smetany, za bývalými hradbami. V architektonicky podobném stylu jsou i kaple Nejsvětější Trojice, márnice a hrobka českodubské průmyslnické rodiny Schmittů, které se v hřbitovním areálu také nalézají. Tyto stavby obklopuje hřbitov a celý areál, který patří do městské památkové zóny, je obklopen ohradní zdí. Je chráněn jako kulturní památka České republiky.\n\nPoprvé je hřbitovní kostel zmiňován v urbáři dubského panství z roku 1590 z něhož plyne, že kostel byl vystavěn po roce 1570. Tento nevelký bezvěžový původní kostel byl využívali němečtí luteráni, kteří přišli do Českého Dubu ve velkém počtu. V období rekatolizace byl zase využíván německými katolíky. Za třicetileté války byl téměř celý zničen a zachovalo se z něj snad jen západní vstupní průčelí. Současnou raně barokní podobu získal kostel nejpozději v roce 1681. Nechal jej postavit \"Norbert Knauth z Fahnenschwungu\", který byl majitelem dvora v Hořením předměstí Dubu a \"Cyril Agricola z Limburku\", který byl pánem na Rovni, na poděkování za to, že za velké morové epidemie v 70. a 80. letech 17. století nebyly postiženy jejich rodiny. Po roce 1945 kostel značně zchátral. Dnes se využívá jen výjimečně, a to převážně pro pohřební obřady.\n\nZděná jednolodní orientovaná stavba obdélného půdorysu. Kostel má odsazenou apsidu polokruhově uzavřenou, která je částečně zapuštěna do hmoty lodi. Vnějšek kostela je členěn lizénami a segmenovými okny. Sedlovou střechu se zvalbením nad presbytářem kryje plech, který v 60. letech 20. století nahradil původní šindelovou krytinu. Ve východní části lodi na střechu nasedá oktogonální lucerna s cibulovou bání, makovicí a vrcholovým křížem. K severnímu průčelí je přistavěna přízemní sakristie s valbovou střechou rovněž krytou plechem. Kostelní loď prosvětlují segmentově zakončená okna zasazená v kamenných ostěních. Hlavní vstupní průčelí vrcholí dvouetážovým po stranách probíraným štítem s trojúhelným zakončením. Štít je ve spodní část opatřený prázdnou nikou zasazenou do lizénového rámce. Nad vstupním portálem se pod zazděným oknem nachází kamenná deska s vytesaným nápisem: „Æ T V / A / T V / I P A / M P P / F / / []“. Vnitřek kostela je hladký, v chrámové lodi je kazetovaný strop. V presbytáři je křížová klenba. Po obvodu kostela jsou osazeny kamenné náhrobky pocházející většinou z 19. století a na severním průčelí se nalézá pamětní deska připomínající smrti tří pruských vojáků roku 1866.\n\nZařízení kostela je z větší části původní. Hlavní oltář je raně barokní pocházející z roku 1663. Je portálový, sloupový, s rokokovými portály na kterých se nacházejí sochy sv. Tomáše a sv. Dominika. Oltářní obraz je současný s obdobím výstavby kostela, avšak nepředstavuje umělecky významné dílo. Pravý boční oltář je raně barokní z roku 1680. Je portálový, sloupový s obrazem \"Morových patronů\". Levý oltář je rokokový, panelový z 2. poloviny 18. století. V kostele se nacházejí obrazy sv. Františka z Pauly z období kolem roku 1720, který má původní řezaný rozvilinový rám, a obraz \"Kmen Jesse\" z období kolem roku 1700, který je v původním řezaném rámu. Oválný pohřební štít rodiny Knauthů z roku 1771 je malovaný.\n\nVedle kostela se nachází hrobka rodiny Schmittů v klasicistním stylu. Nad kryptou, která je obklopena volný schodištěm s balustrádou a sochou zpodobňující \"Lásku\", je čtvercová kaple sklenutá kopulí s lucernou. Na jejích třech bocích je členěná edikulami s mramorovými alegorickými sochami od \"F. Schwarze\" z Drážďan. Vnitřek je prázdný.\n\nV areálu hřbitova se nachází také hrobka rodiny \"Lehrerů\". Jedná se o pseudorenesanční edikulu s mramorovou sochou Madony od bratří Schwarzů z Drážďan.\n\n\n"}
{"id": "1069225", "url": "https://cs.wikipedia.org/wiki?curid=1069225", "title": "San Marco 1", "text": "San Marco 1\n\nSan Marco 1 (také \"San Marco A\") byla umělá družice, vypuštěná jako první satelit v rámci italského vesmírného programu Progetto San Marco, který existoval v letech 1962 až 1968. Družici sestrojil tým italské státní vědecké organizace Consiglio Nazionale delle Ricerche pod vedením Luigiho Broglia a Edoarda Amaldiho ve spolupráci s Univerzitou La Sapienza a americkou NASA. Byla vynesena 15. prosince 1964 ve 20:24:00 Coordinated Universal Time na oběžnou dráhu americkou raketou Scout z kosmodromu na Wallops Island (italský kosmodrom San Marco Equatorial Range byl uveden do provozu až v roce 1966). Družice se zabývala výzkumem ionosféry, dosáhla maximální výšky 856 km a shořela po 272 dnech při vstupu do atmosféry. Itálie se tak stala po Sovětském svazu, Spojených státech, Kanadě a Spojeném království pátou zemí v historii, která vypustila vlastní umělé kosmické těleso.\n\n"}
{"id": "1069230", "url": "https://cs.wikipedia.org/wiki?curid=1069230", "title": "Antonie di Giorgi", "text": "Antonie di Giorgi\n\nAntonie di Giorgi (2. června 1836 Praha – 24. listopadu 1913 tamtéž) byla pražská německá spisovatelka. Pod vlastním jménem i pod pseudonymem Julius Kehlheim publikovala povídky a fejetony, zejména v deníku \"Bohemia\".\n\nNarodila se 2. června 1836 v Praze jako Antonia Kattuy. (Rok jejího narození se v historických zdrojích různí; například jedna z policejních přihlášek k pobytu a nekrolog v deníku \"Bohemia\" uvádějí 1837 a slovník německých spisovatelů z počátku 20. století dokonce 1842; vzhledem k údajům v matrice narozených se však jedná o zjevné omyly.) Pocházela z multietnického prostředí: její otec, c. k. rada Josef Kattuy, byl Čech, matka Polka, jeden z dědečků Francouz a babička Němka ze Švábska. Mladá Antonie se díky tomu naučila několik jazyků současně.\n\n2. června 1863 se provdala za (bývalého?) kapitána a zemského oficiála Eduarda de Giorgi, ten však již po necelých šesti letech zemřel. Nový smysl života pak našla v literární činnosti. Stala se spolupracovnicí deníku \"Bohemia\", který uveřejnil většinu jejích novelistických prací. Publikovala tam zejména pod pseudonymem Julius Kehlheim. V posledních letech života rovněž přispívala do časopisu \"Prager Frauenzeitung\".\n\nJako vdova dlouhá léta zápasila s nedostatkem financí. Posledních deset let ji podporovala nadace Lämmelsches Stiftungshaus. Zemřela po delší nemoci, na rakovinu, 24. listopadu 1913 v Praze.\n\nNekrolog v deníku \"Bohemia\" ji charakterizoval jako vzdělanou (\"hochgebildete\"), sympatickou (\"liebenswürdige\") a inteligentní (\"geistreiche\") dámu, jednu z nejznámějších postav mizející staré Prahy.\n\nKnižně vyšly její práce:\n"}
{"id": "1069231", "url": "https://cs.wikipedia.org/wiki?curid=1069231", "title": "Pietro Tenerani", "text": "Pietro Tenerani\n\nPietro Tenerini (11. listopadu 1789, Torano, Itálie – 14. prosince 1869, Řím) byl italský sochař.\n\nTenerani studoval v na akademií v Carraře a později v Římě jako žák u sochařů Antonia Canovy a Bertela Thorvaldsena. O něco později se stal profesorem na akademii San Luca. V roce 1860 byl jmenován generálním ředitelem muzeí a galerií v Římě. Pochován je v bazilice Santa Maria degli Angeli v Římě, na levé straně chrámu. Pomník jeho ženy Lilly Montebbio se nachází na protilehlé straně.\n\n\n"}
{"id": "1069232", "url": "https://cs.wikipedia.org/wiki?curid=1069232", "title": "Marshall Williams", "text": "Marshall Williams\n\nMarshall Williams (* 31. července 1989 Winnipeg, Manitoba) je kanadský herec, model a hudebník.\n\nV letech 2007 a 2008 byl účastníkem soutěže Canadian Idol. Pracoval jako model pro značky Abercrombie & Fitch, Hollister, Diesel, Mattel a M.A.C. Cosmetics, a také předváděl na Toronto Fashion Week a Los Angeles Fashion Week. Dále účinkoval v roli Alberta Bankse ve filmu z produkce Disney Channel, s názvem \"Dokonalý KLUK\".\n\nObjevil se v šesté a zároveň poslední sérii hudebního seriálu \"Glee\" jako homosexuální fotbalista Spencer Porter.\n\n"}
{"id": "1069233", "url": "https://cs.wikipedia.org/wiki?curid=1069233", "title": "Slovenská fotbalová reprezentace do 21 let", "text": "Slovenská fotbalová reprezentace do 21 let\n\nSlovenská fotbalová reprezentace do 21 let (slovensky \"Slovenské národné futbalové mužstvo do 21 rokov\") je slovenská mládežnická fotbalová reprezentace složená z hráčů do 21 let, která spadá pod Slovenský fotbalový svaz (Slovenský futbalový zväz – SFZ). Reprezentuje Slovensko v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. Má přezdívku \"sokolíci\", zatímco reprezentačnímu A-týmu se přezdívá \"sokoli\".\nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i poněkud starší.\n\nPředchůdcem byla do roku 1994 československá fotbalová reprezentace do 21 let, která ještě hrála na Mistrovství Evropy U21 v roce 1994 (neboť kvalifikace začala ještě před rozdělením Československa).\n\nSlovenská jedenadvacítka se ve své historii dvakrát představila na závěrečném turnaji Mistrovství Evropy hráčů do 21 let:\n\nZdroj:\n\nLegenda:\nZáp: odehrané zápasy, V: výhry, R: remízy, P: prohry, VG: vstřelené góly, OG: obdržené góly, červený rámeček znamená automatickou kvalifikaci (jakožto pořadatel)\n\nPřehled trenérů, kteří vedli slovenskou reprezentaci do 21 let:\n\n"}
{"id": "1069239", "url": "https://cs.wikipedia.org/wiki?curid=1069239", "title": "Ljudmila Očeretná", "text": "Ljudmila Očeretná\n\nLjudmila Alexandrovna Očeretná, dříve Putinová, rozená Škrebněvová (; * 6. ledna 1958, Kaliningrad, Sovětský svaz) je bývalá manželka prezidenta Ruské federace Vladimira Putina.\n\nVystudovala španělštinu a francouzštinu na Leningradské státní univerzitě. Dne 28. července 1983 se provdala za Vladimira Putina a má s ním dcery Marii (narozena 1985) a Jekatěrinu (1986). \n\nV roce 2013 bylo veřejně oznámeno jejich odloučení a o rok později (2014) potvrzen jejich rozvod. Na jaře roku 2015 se znovu vdala, jejím novým manželem se stal Artur Očeretnyj.\n\n\n\n"}
{"id": "1069251", "url": "https://cs.wikipedia.org/wiki?curid=1069251", "title": "Ladislav Mejzlík", "text": "Ladislav Mejzlík\n\nLadislav Mejzlík je děkanem Fakulty financí a účetnictví Vysoké školy ekonomické v Praze.\n\nLadislav Mejzlík absolvoval v roce 1984 VŠE v Praze, kde pracoval na katedře finančního účetnictví a auditingu nejprve jako odborný asistent, zástupce vedoucího katedry a v letech 2006–2014 jako vedoucí katedry. V roce 2014 byl zvolen děkanem Fakulty financí a účetnictví VŠE v Praze. V roce 1993 složil auditorské zkoušky a v letech 2010–2014 byl dvakrát zvolen prvním viceprezidentem Komory auditorů ČR. Od roku 2004 zastupuje Fakultu financí a účetnictví VŠE v Praze v Národní účetní radě a v letech 2004–2010 zastupoval ČR v European Accounting Association. Odborně se specializuje na oblast využití informačních a komunikačních technologií v účetnictví a auditingu a na regulaci a harmonizaci účetnictví v mezinárodním měřítku a v těchto oblastech je znám přednáškovou a publikační činností. Je členem poradní komise Ministerstva financí ČR pro účetnictví, členem redakčních rad odborných časopisů a členem vědeckých rad Vysoké školy ekonomické v Praze, Fakulty financí a účetnictví VŠE v Praze a Fakulty hospodárskej informatiky Ekonomické univerzity v Bratislavě.\n\n\n\n\n\n\n\n\n\n\n\n\n"}
{"id": "1069254", "url": "https://cs.wikipedia.org/wiki?curid=1069254", "title": "Filmová filharmonie", "text": "Filmová filharmonie\n\nFilmová filharmonie, neboli Filmharmonie je profesionální symfonický orchestr, který se věnuje především interpretaci filmové hudby na koncertních podiích. Vznikla roku 2013 jako těleso sdružující studenty a absolventy středních a vysokých hudebních škol. Vystupuje ve více než šedesátičlenném obsazení.\n\nFilmová filharmonie byla založena jako občanské sdružení roku 2013 současným ředitelem Matějem Lehárem, produkční Anetou Jonešovou a Klárou Herdovou. Orchestr zahájil své působení koncertem v sále Pražské konzervatoře v dubnu roku 2014 s tematickým programem Western night. Šéfdirigentem Filmharmonie je Chuhei Iwasaki, který se podílí na realizaci tematických koncertů. V první sezóně se orchestr podílel na realizaci projektu Vesmírná odysea pod záštitou festivalu Skrz na skrz, hostujícím dirigentem byl Marek Šedivý. Druhá koncertní sezóna Filmové filharmonie se nesla v duchu Fantasy. Filmharmonie vystoupila v Praze a Hradci Králové v listopadu roku 2014. Vystoupí v Ostravě 25. dubna 2015.\n\nFilmová filharmonie se věnuje především filmové hudbě, pro svou produkci si však vybírá i díla dalších hudebních skladatelů.\n\n\n\n"}
{"id": "1069255", "url": "https://cs.wikipedia.org/wiki?curid=1069255", "title": "Peter Brukner", "text": "Peter Brukner\n\nPeter Brukner (10. prosince 1747 Ottenthal, Dolní Rakousy – 19. července 1825 Hustopeče), uváděný též jako Bruckner, byl rakouský katolický kněz, učitel a církevní hodnostář. Roku 1767 vstoupil do piaristického řádu, kde působil jako učitel; roku 1789 byl jmenován ředitelem gymnázia v Kroměříži, od roku 1803 zastával úřad provinciála řádu pro Čechy a Moravu, v letech 1804-23 byl ředitelem Tereziánské akademie ve Vídni. Byl oceňován za svou církevní i pedagogickou činnost; za zásluhy získal titul císařského rady.\n\nNarodil se 10. prosince 1767 v dolnorakouské obci Ottenthal. Roku 1767 vstoupil do piaristického řádu. Čtyři roky vyučoval v německých školách, poté sedm let gramatiku a devět let humanitní předměty na několika gymnáziích.\n\nRoku 1789 byl jmenován rektorem koleje v Kroměříži, ředitelem a prefektem tamějšího gymnázia. Škola se pod jeho vedením zdárně rozvíjela. Od roku 1792 vyučoval také církevní právo, dějiny křesťanství, dogmatiku, morální a pastorální teologii.\n\nV roce 1796 získal titul doktora teologie. Roku 1803 byl jmenován provinciálem českomoravské provincie piaristického řádu.\n\nRoku 1804 přijal místo ředitele Tereziánské rytířské akademie ve Vídni a o dva roky později se tam přestěhoval. I zde si svou činností získal úctu a respekt. Za zásluhy získal titul císařského rady.\n\nJeho heslem po celý život bylo, vést mládež láskyplně, pomoci řádu v časové tísni (Josefinismus) a prospět státu.\n\nRoku 1823 odstoupil ze zdravotních důvodů z většiny funkcí, zůstal ale nadále provinciálem. Zemřel během vizitace v řádovém domě v Hustopečích u Brna 19. července 1825.\n"}
{"id": "1069258", "url": "https://cs.wikipedia.org/wiki?curid=1069258", "title": "Mistrovství světa bez rozdílu vah v judu", "text": "Mistrovství světa bez rozdílu vah v judu\n\nMistrovství světa bez rozdílu vah je původní judistická soutež, ve které se utkávají soupeři bez rozdílu výkonnosti nebo váhy. \n\n"}
{"id": "1069259", "url": "https://cs.wikipedia.org/wiki?curid=1069259", "title": "Čtvrtý pražský vikariát", "text": "Čtvrtý pražský vikariát\n\nČtvrtý pražský vikariát je územní část pražské arcidiecéze, tvoří ho 18 farností. Okrskovým vikářem je Pavel Semela. Vikariát se rozléhá v severovýchodní části Prahy (Praha III, Praha VIII a Praha IX) a farnostmi v Odolena Vodě a ve Vinoři (Podolanka, Přezletice, Radonice) zasahuje i do kraje středočeského. Vikariát sousedí na severu s vikariátem podřipským, na východě s staroboleslavským vikariátem, na jihu s třetím vikariátem pražským, na jihozápadě s prvním pražským vikariátem a na západě s druhým pražským vikariátem.\n\nOsobami ve vikariátu ustanovenými jsou:\n\n\n\n"}
{"id": "1069261", "url": "https://cs.wikipedia.org/wiki?curid=1069261", "title": "Barbara Ann Scottová", "text": "Barbara Ann Scottová\n\nBarbara Ann Scottová (9. května 1928 Ottawa — 30. září 2012 Amelia Island, Florida) byla kanadská krasobruslařka, olympijská vítězka a mistryně světa.\n\nV roce 1939 se stala juniorskou mistryní Kanady, v roce 1941 poprvé startovala na seniorském národním šampionátu a vybojovala stříbrnou medaili. Kanadský titul získala v letech 1944, 1945, 1946 a 1948, vyhrála mistrovství Severní Ameriky v krasobruslení 1945 a 1947, mistrovství světa v krasobruslení v letech 1947 a 1948 a ve stejných letech také mistrovství Evropy v krasobruslení, které tehdy bylo otevřené i pro mimoevropské závodníky. Na ZOH 1948 ve Svatém Mořici vyhrála s přehledem povinné cviky i volnou jízdu a stala se dosud jedinou kanadskou olympijskou vítězkou v soutěži žen. V letech 1945, 1947 a 1948 získala Lou Marsh Trophy pro nejlepšího kanadského sportovce roku. Po olympijských hrách ukončila amatérskou kariéru a vystupovala v různých ledních revue do roku 1955, kdy se provdala za novináře Thomase Kinga. Později působila jako krasobruslařská rozhodčí, vydala učebnici pro začínající krasobruslaře, věnovala se trénování závodních koní a provozovala kosmetický salón. V roce 1991 obdržela Řád Kanady. Byla jednou z osmi osobností, které nesly olympijskou vlajku při úvodním ceremoniálu olympiády ve Vancouveru.\n\n"}
{"id": "1069265", "url": "https://cs.wikipedia.org/wiki?curid=1069265", "title": "Závora", "text": "Závora\n\nZávora má více významů: \n\n"}
{"id": "1069271", "url": "https://cs.wikipedia.org/wiki?curid=1069271", "title": "Sergej Žoltoks", "text": "Sergej Žoltoks\n\nSergej Žoltoks někdy uváděný též jako Sergejs (2. prosince 1972 v Rize, SSSR – 3. listopadu 2004 v Minsku, Bělorusko) byl lotyšský hokejový útočník, který odehrál 588 utkání v NHL.\n\nV roce 2004 zemřel na zástavu srdce.\n\nJako junior reprezentoval Sovětský svaz, jehož bylo tehdy Lotyšsko součástí. S reprezentací do 18 let získal stříbro na mistrovství Evropy 1990, kde byl navíc zařazen do All star týmu. Stříbro získal i s reprezentací do 20 let na mistrovství světa 1991. Během mistrovství 1992 se Sovětský svaz rozpadl a mužstvo i se Žoltoksem v sestavě dohrálo turnaj pod hlavičkou Společenství nezávislých států a získalo zlato.\n\nDres lotyšské reprezentace poprvé oblékl v turnaji B skupiny mistrovství světa 1994, kde Lotyši skončili druzí a o bod jim unikl postup do elitní skupiny. Nechyběl při premiérovém startu Lotyšska mezi elitou na mistrovství světa 1997 (7. místo). Zúčastnil se i šampionátů v letech 1999 (11. místo), 2001 (13. místo), 2002 (11. místo) a 2004 (7. místo).\n\nOdchovanec klubu Dinamo Riga debutoval za svůj mateřský klub v sovětské elitní soutěži v sezoně 1990/91. V roce 1992 byl draftován do NHL klubem Boston Bruins a odešel do jeho organizace. U Bruins působil tři roky, převážně ale nastupoval v AHL za farmářský tým Providence Bruins. Ročník 1995/96 odehrál v nižší IHL za klub Las Vegas Thunder, zde získal individuální cenu Ironman Award. V tomto klubu načal i následující sezonu, během které ale podepsal smlouvu s týmem NHL Ottawa Senators. Za Senators hrál do roku 1998.\n\nV NHL nastupoval poté za Montreal Canadiens, odkud byl v průběhu sezony 2000/01 vyměněn do Edmonton Oilers. V létě 2001 přestoupil do klubu Minnesota Wild, odkud v březnu 2004 odešel do Nashville Predators.\n\nSezona NHL 2004/05 byla zrušena pro spory hráčů a majitelů klubů. Žoltoks se dohodl s lotyšským klubem HK Riga 2000, že jej po dobu výluky posílí v běloruské lize. Během tohoto angažmá jej postihl smrtelný kolaps.\n\nTřetího listopadu 2004 se během utkání běloruské ligy HK Dynamo Minsk-HK Riga 2000 (2:2) udělalo Žoltoksovi nevolno, po dohodě s trenérem zamířil do šatny. Během cesty z ledu zkolaboval a lékařům se ho nepodařilo přivést k vědomí. V minské nemocnici tentýž den zemřel.\n\nZanechal po sobě manželku a dva syny. Je pohřben v Rize.\n\n\n"}
{"id": "1069276", "url": "https://cs.wikipedia.org/wiki?curid=1069276", "title": "Straight-Jacket", "text": "Straight-Jacket\n\nStraight-Jacket (tj. \"Svěrací kazajka\") je americký hraný film z roku 2004, který režíroval Richard Day podle vlastního scénáře. Film se odehrává v Hollywoodu v 50. letech. Hlavní hrdina je filmový herec a utajený gay, jehož postava byla inspirována hercem Rockem Hudsonem. Aby zamezil spekulacím o své homosexualitě, svolí k fingovanému sňatku.\n\nGuy Stone je populární filmová hvězda a „nejžádanější starý mládenec Ameriky“. Guy si užívá vztahů s muži na jednu noc a svůj pravý život před okolím skrývá díky schopnostem svého komorníka Victora a své agentky Jerry. Problém nastane při policejní razii na gay bar, při které je zatčen i Guy. Policii zavolal Guyův neúspěšný konkurent Freddie Stevens. Zatčením je ohrožena Guyova další kariéra, především hlavní role v chystaném filmu \"Ben Hur\". Jerry negativní zprávu přebíjí u novinářů informací, že se Guy bude ženit. Za manželku je mu určena sekretářka Sally, která o dohodě nemá tušení. Guy získá také hlavní roli ve filmu \"Blood Mine\" o zkorumpovaném vedení uhelného dolu. Protože je ale období mccarthismu, studio musí ze scénáře odstranit veškeré zmínky o odborech, aby nebylo nařčeno z komunistického smýšlení. S tím ale nesouhlasí mladý scenárista Rick Foster. Guy pozve Ricka do své vily pod záminkou úprav textu, aby ho zde svedl. Rick, kterému se Guy také líbí, má však své zásady. Oba se postupně sbližují a vzniká mezi nimi vztah. Guy je ochoten kvůli Rickovi riskovat i svou kariéru a požádá o rozvod.\n"}
{"id": "1069277", "url": "https://cs.wikipedia.org/wiki?curid=1069277", "title": "Gennadij Timčenko", "text": "Gennadij Timčenko\n\nGennadij Nikolajevič Timčenko (rusky: \"Генна́дий Никола́евич Ти́мченко\") (9. listopadu 1952, Leninakan, Arménská SSR, Sovětský svaz) je rusko-finský podnikatel, oligarcha, který je považován za blízkého spojence ruského prezidenta Vladimíra Putina. \n\nJe předsedou představenstva Kontinentální hokejové ligy, prezidentem ruského hokejového klubu SKA Petrohrad a spolumajitel finského hokejového klubu Jokerit Helsinky.\n\nPodle časopisu Forbes podniká v různých subjektech v plynárenství, dopravě a stavebnictví. Jedná se například o plynárenskou firmu Novatek, petrochemickou firmu Sibur Holding, provozovatele železniční dopravy Transoil, stavební firmu STG Group nebo pojišťovnu Sogaz. Jeho majetek je odhadován na téměř 10 miliard dolarů a tak patří mezi nejbohatší Rusy.\n\nTimčenko je uváděn jako jeden z tzv. pokladníků ruského prezidenta Putina, který spravoval jeho peníze ve Švýcarsku a ve světě. \n"}
{"id": "1069280", "url": "https://cs.wikipedia.org/wiki?curid=1069280", "title": "Honeymoon", "text": "Honeymoon\n\nHoneymoon je čtvrté studiové album americké zpěvačky Lany Del Rey. Album vyšlo 18. září 2015 u nahrávacích společností Interscope a Polydor. Album bylo prozrazeno již v lednu téhož roku v rozhovoru pro Billboard, kdy Del Rey prozradila, že ho začala plánovat dva měsíce po vydání \"Ultraviolence\". Z alba vyšly dva singly, \"High by the Beach\" a \"Music To Watch Boys To\" a dva propagační singly, \"Terrence Loves You\" a \"Honeymoon\". Album získalo u kritiků ještě vyšší ocenění než její předchozí alba.\n\nNa konci června 2014, po vydání alba \"Ultraviolence\", Del Rey zmínila, že začala přemýšlet o novém albu: \"Mám nápad pro nahrávku s názvem Music To Watch Boys To, takže jo, tak nějak přemýšlím o tom, co to znamená.\" V prosinci 2014, zmínila v Galore magazínu, že už je ve fázi nahrávaní: \"Také píšu malé kousky pro nezávislý film. Dan Heath a Rick Nowels jsou mí dva nejdražší přátelé a producenti a vždy na něčem pracujeme.\" Také se rozpovídala o tom jak bude album znít: \"Hudebně stále hledám něco odlišného, s majestátními refrény, překrásnými orchestry ve stylu 50. let s trochou soft grunge.\" Dále řekla, že psala více konvenčním způsobem s veršovaným refrénem a byla silně ovlivněna jazzem.\n\nNa začátku ledna 2015 se Del Rey trochu otevřela o tom jak napsala \"Music To Watch Boys To\" vizuálním, noir způsobem, a že píseň je o tom jak muži procházejí před očima dívky. Dále oznámila, že nové album se bude jmenovat \"Honeymoon\", a že by mohlo vyjít v srpnu. Také uvedla, že má pro něj napsáno již 9 písní a potřebuje jich ještě pár, aby bylo album kompletní. O albu řekla: \"Album je velmi odlišné od toho minulého a spíš podobné Born to Die a Paradise. Své minulé album jsem dokončila v březnu a vydala ho v červnu a dostala jsem nápad na další. Stává se z toho něco co začínám mít vážně ráda. Užívala jsem si se u této nahrávky ponořovat hlouběji do noir stylu. Bylo to dobré.\" Zveřejnila, že pro album přezpívala \"Don't Let Me Be Misunderstood\" od Niny Simone. V únoru 2015 promluvila o psaní alba: \"Ráda píšu v noci. Žila jsem v New Yorku 10 let. Nikdy jsem si nemyslela, že se odstěhuji na Západní pobřeží. Nyní, když jsem v Kalifornii, jsem zjistila že ráda píšu, když je horko. Takže mám ráda léto jsem milovník slunce. Léto je všechno. Bylo mi zakázáno používat toto slovo.\" Také vysvětlila, že album bude na rozdíl od její předešlé tvorby méně autobiografické a bere inspiraci z Marka Rydena, Fellini a Picassa pro více surrealistické a barevné písně.\n\nDel Rey také prozradila, že by chtěla spolupracovat s Giogio Moroderem. Později mluvila o spolupráci s Markem Ronsonem, který spolupracovat i s Amy Winehouse: \"Přehrála jsme mu deset písní, které jsem napsala pro nové album. Nejsou takové jako jeho typické soulové a funk skladby. Zní spíš jako zlatý věk jazzu.\" Později bylo zveřejněno, že na albu se spolupráce s Ronsonem neobjeví. V červnu přidala na Instagram fotku ze studia a napsala zde: \"Každý den ve studiu s Rickem Nowelsem a Kieron Menzies je dobrý den. Je to vážně mé klidné místo a jistým způsobem můj domov. Jsem vděčná za to jak krásně tancují na mé melodie a všechny nové melodie které vzrostli z múzy, která nás obklopuje. U dalšího příspěvku Del Rey popsala album jako \"pozdní noční projížďky Miles Davise\", zatímco některé písně mají ponurou energii. Dále označila píseň \"Honeymoon\" jako začátek a konec alba. Přebal alba byl pořízen Neil Krugem a sestrou Del Rey, Chuck Grant v Bel Air.\n\nAlbum začíná titulní písní \"Honeymoon\". Žánr písně je Baroque pop a blue-eyed soul. The Verge popsal zvuk písně jako pohupující se, což se hodí do pozadí koktavých vokálů Del Rey. TIME nazval píseň \"charakteristicky zamyšlenou\" a přirovnal ji k albu \"Born to Die\".\n\n\"Terrence Loves You\" byla kritiky přijata kladně. Označili ji jako \"hypnotickou\" a chválili vokály Del Rey hrající přes piáno, smyčce a saxofon. Del Rey řekla, že je to její nejoblíbenější na albu, protože je jazzová. Píseň odkazuje na \"Space Oddity\" od Davida Bowieho.\n\n\"High by the Beach\" je trap hopová balada. Je to více méně kombinace všech stylů Del Rey, převážně se odvolává na hip hop jako u \"Born to Die\".\n\nBěhem červa 2015 zveřejnila Del Rey na internet dvě video ukázky písně \"Honeymoon\" a kousek z ní také zazpívala na koncertě ve West Palm Beach. 14. července 2015 byla píseň zveřejněna na oficiální Youtube účet Del Rey. Přes internet oznámila, že album vyjde 18. září 2015. O pár dní později sdílela seznam písní a přebal alba. na kterém sedí v kabrioletu Starline Tours. Na sobě má tričko, sluneční brýle a červený klobouk s černo-bílými pruhy.\n\nPřed objednání alba začalo 21. srpna a spolu sním byl vydán první propagační singl \"Terrence Loves You\". Titulní píseň \"Honeymoon\" byla digitálně vydána 7. září jako druhý propagační singl z alba. O den později vyšla upoutávka pro album, která zahrnovala ukázky písní \"Terrence Loves You\", \"Music To Watch Boys To\", \"Freak\" a \"High by the Beach\". O pár dní později byla v Urban Outfitters možnost poslechnout si celé album dříve, díky čemuž na internet uniklo celé album ve špatné kvalitě. 15. září byla během rozhovoru s Del Rey pro Huw Stephens zveřejněna píseň \"Salvatore\".\n\nPilotní singl \"High by the Beach\" byl oznámen 6. srpna 2015 a byl vydán 10. srpna. 13. srpna 2015 bylo vydáno hudební video, které bylo natočeno v domě Del Rey v Malibu. 9. září proběhla na Apple Music's Beats Radio 1 premiéra druhého singlu \"Music To Watch Boys To\". Hudební video k němu vyšlo 30. září.\n"}
{"id": "1069281", "url": "https://cs.wikipedia.org/wiki?curid=1069281", "title": "Mikel González", "text": "Mikel González\n\nMikel González de Martín Martínez (* 24. září 1985, Mondragón, Baskické autonomní společenství, Španělsko) je španělský fotbalový obránce baskického původu, hráč klubu Real Sociedad. Hraje na postu stopera (středního obránce).\n\nV A-týmu Realu Sociedad debutoval 17. září 2005 proti klubu RCD Mallorca (porážka 2:5).\n\n"}
{"id": "1069283", "url": "https://cs.wikipedia.org/wiki?curid=1069283", "title": "Chez Nous", "text": "Chez Nous\n\nChez Nous (tj. \"U nás\") je nizozemský hraný film z roku 2013, který režíroval Tim Oliehoek. Komedie popisuje snahu skupiny přátel a štamgastů za každou cenu zachránit gay bar před bankrotem. Snímek měl světovou premiéru na Nizozemském mezinárodním filmovém festivalu 2. října 2013.\n\n\"Chez Nous\" je gay bar v Amsterdamu, který už celá léta vede Adje. V baru se pravidelně setkávají přátelé Bertie, který zde zároveň bydlí a vystupuje na travestie představeních, Rachid, kterého se jeho arabská rodina zřekla, protože je gay, právník Peter Jan, který ještě nenašel odvahu říct rodičům pravdu o svém životě, a Gijs, který je heterosexuál, ale bydlí s rodinou hned naproti. Antje má problémy se srdcem, a když je po záchvatu převezen do nemocnice, přátelé zjistí, že má dluhy a na jeho majetek je vyhlášena veřejná dražba. Antje před svou smrtí požádá Petera Jana, aby našel Bertieho otce. Helmer Boni je však kriminálník. Bertie proto kontaktuje svého otce, aby jim pomohl ukrást náhrdelník vystavený v muzeu. V muzeu pracuje Rachid jako hlídač a spolu s ním také Ramon, do kterého je Rachid tajně zamilovaný. Ramon je však synem majitele sousedního baru, který by chtěl dům odkoupit, aby mohl rozšířit svůj podnik. Přátelé vypracují plán, jak během Gay Pride loupež provést.\n"}
{"id": "1069286", "url": "https://cs.wikipedia.org/wiki?curid=1069286", "title": "Živá panenka", "text": "Živá panenka\n\nŽivá panenka je americký televizní film roku 2000, režírovaný Markem Rosmanem. Premiéru měl na stanici ABC. Hlavními hvězdami filmu jsou Lindsay Lohan a Tyra Banks.\n\nDvanáctiletá Casey (Lindsay Lohan) rozhodně není typická dívka. Víc než hračky ji zajímá míč a raději než s Barbie panenkami hraje s kluky fotbal. Proto ji mrzí, že otec opět nedodržel slib a nepřišel se podívat na její zápas. I když si na to už mohla zvyknout. Od té doby co před dvěma lety zemřela jeho milovaná manželka, se totiž Ben (Jere Burns) ponořil do práce v advokátní kanceláři. Že není tam, kde má být, si muž uvědomí uprostřed jednání se svými kolegy Richiem (Garwin Sanford) a Drew (Anne Marie Loder). Další den ho Drew pozve na večeři, ale Ben odmítne, protože Casey má narozeniny. Richie mu vyčítá, že sympatickou kolegyni odmítá a přehlíží, ale Ben stále ještě nevyrovnal s bolestnou ztrátou natolik, aby dokázal navázat nový vztah. Ani Casey se ještě nedokázala se ztrátou maminky vyrovnat. Stala se z ní nešťastná osamělá dívka, která nejenže se odcizila s otcem, ale ve své bolesti se pohádala a rozešla se všemi starými kamarády. Věří, že to jediné, co by ji znovu mohlo udělat šťastnou, je získat zpět mámu a proto se rozhodne vzít věci do vlastních rukou.\n\nS pomocí internetu se dopátrá knihkupectví, kde prodávají magickou knihu obsahující návod, jak navrátit ztracenou duši. Vezme všechny úspory, ale kniha stojí sto padesát dolarů. Casey však udělá cokoli, aby získala maminku zpět a tak knihu ukradne. Musí protrpět nepovedenou narozeninovou večeři s otcem a také návštěvu Drew, která jí přinese dárek, luxusní panenku Eve . Casey o ni nestojí, pečlivě shromáždí všechny potřebné věci, a jme se kouzlit. Do přípravy se však vloudí chybička – to když se vlasy panenky Eve náhodně připletou ke kartáči, který patřil matce. Casey vysloví magická slova, jde spát a když se ráno probudí, leží vedle ní v posteli živá.. panenka Eve (Tyra Banks).\n\nTa je šťastná, že je živá a velká, přesto ji poněkud zaráží, že není modelkou, jak si vždycky myslela. Casey má pocity zcela opačné. Je nešťastná z toho, že kouzlo nevyšlo a pohrdá oživlou panenkou, která nadevše miluje nákupy a oblečky podle poslední módy. Neví si s ní rady a rozhodně nechce být nikde, kde je ona. Dočte se, že kouzlo se stane trvalým a nevratným pokud do čtyř dnů nepronese protikouzlo. To však obsahuje druhý díl knihy. Casey se rozhodne nesnesitelné Eve, která ji pronásleduje na každém kroku, zbavit, knihu najít a poslat panenku tam, odkud přišla.\n\nLindsay Lohan nemusela absolvovat konkurz na Casey Stuart, protože film byl brán jako televizní a kvůli její smlouvě na tři filmy z produkce Walt Disney Company, role ji byla nabídnuta.\n\nSourozenci Lindsay Lohan si ve filmu zahráli menší role.\n\nStephanie Moore přišla s nápadem panenky, která se stane živou a začala spolupracovat s režisérem Markem Rosmanem. Před produkce začala v létě 1999 a natáčení začalo v říjnu.\n\nNatáčení trvalo tři týdny ve Vancouveru v Britské Kolumbii v Kanadě. Obchod Kaboodles, ve kterém se natáčelo, je skutečný. Nachází se v Point Grey ve Vancouveru.\n\nSequel k filmu byl poprvé oznámen v listopadu roku 2012. V lednu 2014 Disney Channel potvrdil, že pracuje na sequelu filmu s Tyrou Banks, která by si znovu měla zahrát roli Eve. V lednu 2014 samotná Tyra sequel potvrdila.\n"}
{"id": "1069287", "url": "https://cs.wikipedia.org/wiki?curid=1069287", "title": "Přívěsek (šperk)", "text": "Přívěsek (šperk)\n\nPřívěsek (přívěšek) je považován za módní doplněk a může být v podobě různých tvarů a symbolů. Pro některé jedince nosící přívěšek může představovat hlubší význam - dárek od blízkého přítele nebo slouží jako amulet.\nJedná se o ozdobný předmět, který je navléknut nebo zavěšen na řetízku, lanku, kroužku nebo na karabince apod., který se zavěsí k jinému předmětu a je používaný jako součást módních doplňků. \n\nPřívěsek je navléknut nebo zavěšen na osobních věcech např. klíče, peněženky, mobilní telefon, kabelky, pouzdra, v autě apod.\n"}
{"id": "1069289", "url": "https://cs.wikipedia.org/wiki?curid=1069289", "title": "Učo", "text": "Učo\n\nUčo (původně UČO, zkratka z univerzitní číslo osoby) je jednoznačný číselný identifikátor osoby v Informačním systému Masarykovy univerzity, případně v jiném obdobném systému. Učo přidělené jedinci zůstává v platnosti i po skončení aktivního vztahu k univerzitě (studia či zaměstnání) či v případě změny osobních údajů (např. jména či příjmení).\n\nUčo je od vzniku Informačním systému Masarykovy univerzity (IS MU) využíváno jako primární jedinečný, neměnný a univerzální identifikátor osob přistupujících k tomuto systému či v něm alespoň registrovaných. Jako druhý identifikátor u některých osob slouží jedinečná přezdívka, kterou si však uživatel volí sám a také ji může kdykoliv změnit nebo zrušit (tj. na rozdíl od uča není neměnná ani univerzální). Učo i přezdívku lze použít pro přihlášení se do informačního systému a na Masarykově univerzitě spolu s doménou @mail.muni.cz vytváří rovněž platné adresy elektronické pošty dotyčné osoby. Učo je ovšem unikátní pouze v rámci jedné univerzity a v rámci outsourcingu Informačního systému Masarykovy univerzity dalším univerzitám bylo učo a vlastní číselné řady jeho hodnot zavedeny i na některých dalších českých vysokých školách (např. Vysoká škola finanční a správní, Akademie STING nebo Janáčkova akademie múzických umění).\n\nPrvní zmínka o uču se nachází v e-mailu vývojáře IS MU Michala Brandejse kolegovi Janu Pazdziorovi z 3. července 1998. Na Masarykově univerzitě jsou uča přidělována uživatelům vzestupně, a to počínaje 17. únorem 1999, kdy byla nejnižší čísla náhodně rozdělena mezi tehdejší studenty a zaměstnance univerzity v souvislosti se zaváděním Informačního systému Masarykovy univerzity do provozu. Učo 1 obdržel vyučující pedagogické fakulty Eduard Hofmann. V březnu 2015 již bylo dosáhnuto přidělení hodnoty uča 443468. Uča jsou přidělována zpravidla hromadně, a to nejen nově nastupujícím osobám včetně hostujících zahraničních studentů, nýbrž i zpětně s využitím historických promočních knih z dob před zavedením tohoto identifikátoru (např. učo 164955 má Adolf Balcar z prvního absolventského ročníku právnické fakulty v roce 1920). Jednoznačnost uča jako identifikátoru je zajištěna i tím, že nedochází k recyklaci již dříve použitých hodnot, a to ani po smrti nositele (výjimkou jsou odhalené omyly nebo duplicity).\n\n"}
{"id": "1069293", "url": "https://cs.wikipedia.org/wiki?curid=1069293", "title": "Paión z Mendé", "text": "Paión z Mendé\n\nPaión z Mendé či též Paiónios, řecky Παιώνιος, byl starořecký sochař z 5. století př. n. l. Pocházel z města Mendé v Thrákii, jinak o jeho životě není nic bližšího známo.\n\nUvádí se tři jeho hlavní díla. Současníci nejvíce cenili bronzovou pozlacenou Niké, jež byla umístěna na vrcholu východního štítu Diova chrámu v Olympii. Socha se však nezachovala.\n\nDruhým slavným Paiónovým dílem byla Niké z parského mramoru, jejíž obě poloviny byly objeveny při vykopávkách německých archeologů v Olympii 20. a 21. prosince 1875. Později byly objeveny na různých místech ještě další úlomky. Hlavě sochy schází obličej a krk, avšak podařilo se objevit pozdější kopii této hlavy, takže máme o podobě sochy velmi jasné představy. Socha se nyní nalézá v Syngreiu v Olympii. Původně stála 32 metrů jihovýchodně od jihovýchodního rohu Diova chrámu, patrně obrácená k cestě, po níž se ubírala procesí k Diovu oltáři. Mramorový sokl měl výšku asi 9 metrů, celek měl tedy výšku skoro 12 metrů. Dle nápisu na soklu byla socha pořízena z válečné kořisti Messénských a Naupaktských, z čehož historikové usuzují, že socha vznikla okolo roku 420 př. n. l. Kr., neboť je míněna zřejmě kořist, kterou získali Messénští a Naupaktští po porážce Sparťanů na ostrově Sfaktérii roku 421 př. n. l.\nOttův slovník naučný sochu popisoval takto: \"Bohyně zobrazena jest plným letem dolů se snášejíc. Peruti nejsou stejně vztyčeny, levá peruť stojí výše než pravá a také tělo stojí poněkud šikmo, jako to bývá u ptáka, jenž za určitým cílem k zemi slétá. Slet bohyně podporuje široký plášť, jejž Niké drží roztažený oběma rukama a jenž jako mohutná plachta vzhůru a nazad se vzdouvá. Proti tomuto pozadí, jež mělo barvu purpurovou, šlehá vítr záhyby dórského chitónu s přepásaným apoptygmatem, tak že z tohoto rámce vystupuje mladistvá postava bohyně v plné plastice. Pohled bohyně obrácen jest dolů, hlava jest lehce k pravému rameni nakloněna. Orel, jenž vylétá z kamene spojujícího roucho bohyně s plinthou, označuje vzduch, jimž Niké prolétá, a upomíná také na to, že Niké jest poselkyní Zevovou. Velikolepostí invence a virtuositou techniky socha jest dílem uměleckým prvního řádu. Motiv vlastně malířství náležející podán jest zde po prvé v plastice způsobem, jenž zůstal pak za doby pozdější přímo kanonickým. V jednotlivostech arci nedosahuje Niké jasnosti a přesnosti nejlepších výtvorů umění attického.\"\n\nI třetí nejslavnější Paiónovo dílo byla socha Niké, vlastně replika výše uvedené sochy olympské. Nacházela se v Delfách, kde se však zachoval jen podstavec a části věnovacího nápisu.\n\nPausanias uvádí, že Paión byl též tvůrcem celého východního štítu Diova chrámu v Olympii, ovšem mnohé odborníky zaráží slohová vzdálenost mezi štítem a ostatními Paiónovými pracemi. Autorství je tedy sporné.\n\n"}
{"id": "1069294", "url": "https://cs.wikipedia.org/wiki?curid=1069294", "title": "Bitva u Rudavy", "text": "Bitva u Rudavy\n\nBitva u Rudavy se odehrála v zimě koncem 1254 mezi vojsky Přemysla II. Otakara a pohanskými Prusy na území Sambijského poloostrova, kde se nacházelo mnoho močálů a bažin. Proto se Přemysl rozhodl zaútočit v zimě na sklonku roku 1254, kdy území bylo zamrzlé, čímž předešel uvíznutí vojsk. Tažení se zúčastnilo 60 000 mužů. Vojsko sestávalo z profesionálních sborů z říše, české a rakouské šlechty, Sasů vedených braniborským markrabětem Ottou III., kontigentu hraběte Rudolfa Habsburského a členů Řádu německých rytířů. V bitvě se podařilo českému králi zvítězit. Touto bitvou skončila první česká křížová výprava do Pobaltí.\n\nPřemysl tímto tažením chtěl rozšířit svůj vliv do oblasti Pruska a Litvy. Chtěl zde realizovat své snahy o nastolení přemyslovské moci v Litvě a Pobaltí, přičemž z olomouckého biskupství chtěl mít arcibiskupství spravující dobytá území, zároveň tím chtěl rozšířit vliv křesťanství do Pobaltí. Mezi Prusy zatím převládalo pohanství. Výprava mu sloužila také jako přesvědčovací prostředek směrem k papeži, aby potvrdil legitimitu jeho levobočků, které zplodil s Anežkou z Kuenringu. Svou výpravu uskutečnil také jako upevnění svých snah o získání titulu římského císaře. Jistou roli v tom jistě sehrála i složitá situace v Pobaltí, kde po mnoho let křižáci a zejména Řád německých rytířů sváděli s pohanskými Prusy tvrdé boje. V září roku 1254 osobně navštívili Prahu velmistr řádu Poppo z Osterny spolu s vyslanci papeže Inocence IV. a zjevně se českého panovníka pokusili přesvědčit ke křížovému tažení.\n\nSamotná bitva byla podle dobových zpráv velice krvavá. Poslední zbytky odporu byly zlomeny dobytím hradu u Rudavy, zbytek pruských vojsk se vzdal. Vítězem bitvy se stala vojska Přemysla II. Otakara.\n\nČeský král Přemysl Otakar II. v bitvě zvítězil. Po porážce se Prusové pokořili a od biskupa Bruna ze Schauenburka přijali křest. V roce 1255 Řád německých rytířů na počest Přemysla Otakara II. založil nad řekou Pregolou hrad Regiomontium a město Královec, které se později stalo hlavním městem vévodství Pruska. Sídlo svěřil do Řádu bratří německého domu Panny Marie. Po bitvě se o železném a zlatém králi mluvilo jako o pánu říše od Baltu po Jadran.\n\nO bitvě referoval i známý minnesanger Sigeher, kterého Přemysl \"zdědil\" po otci. Neváhal celé tažení přirovnat k slavným vítězstvím Alexandra Velikého, kterému se český král měl rovnat také svou genialitou.\n"}
{"id": "1069296", "url": "https://cs.wikipedia.org/wiki?curid=1069296", "title": "Yordanis Arencibia", "text": "Yordanis Arencibia\n\nYordanis Arencibia-Verdecia, (* 24. ledna 1980 Amancio, Kuba) je bývalý reprezentant Kuby v judu. Je dvojnásobným olympijským medailistou.\n\nS judem začal v 9 letech. Předváděl divácky atraktivní judo plné hodů, kde dominovala především technika sode-curikomi-goši. Účastnil se celkem tří olympijských her. Svojí první účast na olympijských hrách v Sydney zaplatili tvrdě v prvním kole, kdy si po nasazeném škrcení několik sekund pospal. Při své druhé účasti na olympijských hrách v Athénách patřil opět k favoritům na medaili. Bez potíží se dostal do semifinále, kde však takticky chyboval a byl kontrován Slovákem Krnáčem na ippon. V boji o třetí místo předvedl dva krásné hody za wazari a vybojoval bronzovou olympijskou medaili. Na svých třetích a posledních olympijských hrách v Pekingu v roce 2008 mu již scházela jeho pověstná lehkost. Bojovností a zkušenostmi se však dostal do semifinále, kde byl nakonec na body šťastnější jeho soupeř Japonec Masato Učišiba. V boji o třetí místo proti Rusu Gadanovovi prohrával od poloviny na koku, ale minutu před koncem podmetl Rusa na yuko a náskok již nepustil. Vybojoval druhou bronzovou olympijskou medaili. V roce 2009 zkoušel štěstí v lehké váze, ve které se však kvůli věku, novým pravidlům a zraněním neprosadil.\n\n"}
{"id": "1069300", "url": "https://cs.wikipedia.org/wiki?curid=1069300", "title": "Gorka Elustondo", "text": "Gorka Elustondo\n\nGorka Elustondo Urkola (* 18. března 1987, Aitzgorri, Gipuzkoa, Baskické autonomní společenství, Španělsko) je španělský fotbalový záložník baskického původu, momentálně hraje v klubu Real Sociedad.\n\nOdchovanec baskického klubu Real Sociedad, kde mimo mládežnických týmů hrál i za rezervu. V A-týmu debutoval 20. prosince 2006 proti klubu Celta de Vigo (remíza 0:0).\n\nHrál za španělské mládežnické reprezentace U19 a U20.\nS týmem do 19 let vyhrál Mistrovství Evropy hráčů do 19 let 2006 v Polsku, kde mladí Španělé porazili ve finále Skotsko 2:1.\n\nS reprezentací do 20 let odehrál jeden zápas na Mistrovství světa hráčů do 20 let 2007 v Kanadě (v základní skupině B proti Jordánsku – výhra 4:2).\n\n"}
{"id": "1069304", "url": "https://cs.wikipedia.org/wiki?curid=1069304", "title": "Vladimir Vasiljevič Stasov", "text": "Vladimir Vasiljevič Stasov\n\nVladimir Vasiljevič Stasov, rusky \"Владимир Васильевич Стасов\", (14. ledna 1824, Petrohrad, Ruské impérium – 23. října 1906 tamtéž) byl ruský hudební a umělecký kritik, historik umění, archivář a veřejný činitel. Byl synem architekta Vasilije Petroviče Stasova. Jeho starší sestra Naděžda Vasiljevna Stasovová (1822–1895) byla veřejně činnou osobou, mladší bratr Dmitrij Vasiljevič Stasov (1828–1918) vynikajícím advokátem.\n\nV roce 1836 poslal otec mladého Stasova studovat do právě založené Císařské právnické školy, jedné z nejprestižnějších petrohradských škol založené Pjotrem Georgijevičem Oldenburským. Ještě během studií se začal živě zajímat o hudbu, ale skladatelské vlohy neměl a tak se rozhodl stát se hudebním kritikem. v roce 1842 napsal článek o Ferencu Lisztovi, který přijel do Petrohradu. Nikde jej ale neotiskl. Studium ukončil v roce 1843 a nastoupil službu na různých pozicích ve státní správě, mimo jiné na ministerstvu spravedlnosti. Po dokončení školy se dál soustavně zabýval samostudiem. Hovořil plynně šesti jazyky.\n\nV roce 1847, kdy publikoval své první články v petrohradském měsíčníku Отечественные записки (Vlastenecké zápisky), zahájil kariéru kritika. V témže roce byl přizván vydavatelem Andrejem Alexandrovičem Krajevským ke spolupráci v oboru zahraniční literatury. Začal psát recenze na malířská, sochařská, architektonická a hudební díla. Do roku 1848 publikoval kolem 20 článků.\n\nV roce 1848 byl za kontakty s Petraševci propuštěn z časopisu, zatčen a uvězněn v Petropavlovské pevnosti. V roce 1851 odešel do penze a jako sekretář bohatého uralského průmyslníka, mecenáše a milovníka umění Anatolie Nikolajeviče Děmidova odjel do zahraničí. Pracoval v největších knihovnách a archivech. Byl knihovníkem Děmidovově sídle v San Donatu blízko Florencie. Často navštěvoval ruské umělce a architekty, kteří žili v Itálii - Alexandera Brjullova, Sergeje Ivanova, Vorobjeva a Ajvazovského.\n\nDo Petrohradu se Stasov vrátil v květnu 1854. Seznámil se s Alexandrem Dargomyžským a Milijem Balakirevem a i s jeho přispěním v té době vzniklo sdružení pěti ruských skladatelů Mocná hrstka, kteří se scházeli v letech 1856 až 1862 pod Balakirevovým vedením. Dalšími členy byli Alexander Borodin, César Kjui, Modest Musorgskij a Nikolaj Rimskij-Korsakov. Později se Stasov stal ideovým vůdcem skupiny a propagátorem jejich tvorby. Označení Mocná hrstka poprvé použil kritik Stasov v roce 1867.\n\nV 60. letech 19. století Stasov podporoval Товарищество передвижных выставок (Peredvižniky) - tvůrčí skupinu ruských umělců, s kterým byla úzce svázaná veškerá jeho činnost. Byl jedním z hlavních iniciátorů a historikem Peredvižniků, aktivně se podílel na přípravě první výstavy a pak i následné série výstav. Koncem roku 1856 dostal od ředitele petrohradské Veřejné knihovny Andrejeviče Modesta Korfa nabídku pracovat jako jeho pomocník, zejména v souvislosti se sběrem archivních materiálů ze života a vlády cara Mikuláše I.\n\nV letech 1856-1872 pracoval ve Veřejné knihovně, kde měl v uměleckém oddělení svůj stůl. Jeho přičiněním vznikla řada výstav starých ruských rukopisů. V listopadu 1872 přijal pozici knihovníka na plný úvazek a až do své smrti se staral o oddělení umění. Radil spisovatelům, umělcům a skladatelům. Shromažďoval rukopisy ruských umělců, zejména skladatelů, a díky němu má Ruská národní knihovna nejucelenější sbírku skladatelů petrohradské školy.\n\nV roce 1900 byl Stasov společně se svým přítelem Lvem Nikolajevičem Tolstým přijat za člena Petrohradské akademie věd.\n\nVladimir Vasiljevič Stasov zemřel v Petrohradě 23. října 1906 a je pochován na nekropoli umělců na Tichvinském hřbitově.\n\n\n"}
{"id": "1069305", "url": "https://cs.wikipedia.org/wiki?curid=1069305", "title": "Mustafa Džemilev", "text": "Mustafa Džemilev\n\nMustafa Džemilev (krymskotatarsky: \"Mustafa Abdülcemil Cemilev\"; * 13. listopadu 1943, Krym, Sovětský svaz) je bývalý sovětský disident a jeden z vůdců Krymských Tatarů. V letech 1991 až 2013 byl předsedou Medžlisu Krymských Tatarů, od roku 1998 je nepřetržitě poslancem ukrajinského parlamentu.\n\nV lednu 2016 na něj vydala Státní rada republiky Krym zatykač, ale ruské úřady nezveřejnily informace o důvodech obvinění.\n\n\n"}
{"id": "1069306", "url": "https://cs.wikipedia.org/wiki?curid=1069306", "title": "In Your Eyes", "text": "In Your Eyes\n\nIn Your Eyes může být:\n\n\n"}
{"id": "1069310", "url": "https://cs.wikipedia.org/wiki?curid=1069310", "title": "Letiště Shannon", "text": "Letiště Shannon\n\nMezinárodní letiště Shannon je letiště v Irsku, jedno ze 3 irských nejdůležitějších letišť spolu s letištěm v Dublinu a Corku. Je druhým nejvytíženějším letištěm v Irské republice a v roce 2007 odbavilo 3,62 milionu cestujících. Letiště se nachází západně od města Shannon v hrabství Clare, asi 24 km od Ennis a 25 km od města Limerick.\n\nLetiště vzniklo v roce 1936 na místě, kde byla ve 30. letech přistávací plocha pro vzducholodě, které byly v té době mnohem populárnější než letadla.\n\n\n\n\n"}
{"id": "1069311", "url": "https://cs.wikipedia.org/wiki?curid=1069311", "title": "Iñigo Martínez", "text": "Iñigo Martínez\n\nIñigo Martínez Berridi (* 17. května 1991, Ondarroa, Bizkaia, Baskické autonomní společenství, Španělsko) je španělský fotbalový obránce a reprezentant baskického původu, momentálně hraje v klubu Real Sociedad.\n\nProšel mládeží baskického klubu Real Sociedad, kde hrál poté i za rezervu. V A-týmu debutoval 27. srpna 2011 v zápase Primera División proti klubu Sporting de Gijón (výhra 2:1).\n\nHrál za španělské mládežnické reprezentace.\nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nS reprezentací do 23 let odehrál dva zápasy na Letních olympijských hrách 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Martínez byl v zápase s Japonskem vyloučen.\n\nV A-mužstvu Španělska debutoval 14. 8. 2013 v přátelském zápase proti domácímu týmu Ekvádoru (výhra 2:0).\n\n"}
{"id": "1069314", "url": "https://cs.wikipedia.org/wiki?curid=1069314", "title": "Upcyklace", "text": "Upcyklace\n\nUpcyklace je proces přeměňování odpadového materiálu nebo nepotřebných produktů v nové materiály \nči produkty lepší kvality, pro zlepšení hodnot životního prostředí. Je to protiklad downcyklace, která na rozdíl od upcyklace kvalitu produktu snižuje. \n\nTento termín poprvé použil Reiner Pilz z technologické společnosti Pilz GmbH, když v roce 1994 \naplikoval tento název v jednom z článků v novinách Salvo (č. 23, 11. říjen 1994).\nZdůrazňuje, že naše populace potřebuje spíše takovou recyklaci, která přinese vyšší hodnotu, než měl starý výrobek, čili upcyklaci.\n\nTermín \"upcycling\" používají William McDonough a Michael Braungart ve svých konceptech \"odpad = potrava\" a \"Cradle to cradle\" a je sémanticky opačný vůči termínu downcycling. Jako existující příklad upcyclingu uvedl Braungart v dokumentu \"Waste = Food\" obal od zmrzliny z biodegradovatelného bioplastu, který se po zahození během několika hodin rozloží a do kterého jsou současně zapuštěna semínka některých druhů trav či jiných rostlin, která z něj následně vzejdou.\n\nMyšlenka opětovného využití odpadového materiálu v hlavním směru umění přišla sporadicky během 20. století, ačkoliv dlouho to byl jen výrobní prostředek v lidovém umění.\n\nSimon Rodia s jeho Watts Tower (1921–1954) z Los Angeles je velkým zastáncem upcyklace. Rozhodl se \npoužít kovový šrot, rozbité sklo a keramiku ve velkém měřítku. Vytvořil 17 staveb, z nichž nejvyšší dosahuje 30 metrů. Upcyklací se nechali inspirovat i současní dadaisté. \nMarcel Duchamp vytvořil z nepotřebného předního kola a vidlice objekt „Bicycle wheel“. Mezi jeho nejznámější práci patří „Fontain“, v překladu vodotrysk či fontána, k jehož výrobě použil pisoár, který koupil v železářství. \nPablo Picasso a jeho \"Býčí hlava\" (1942) je socha vyrobená z vyřazeného cyklistického sedla a řídítek.\n\nDíla nebyla tvořena jen z velkých nepotřebných či rozbitých předmětů. V polovině století zpracovával umělec Joseph Cornell koláže a krabicové asamblážní díla ze starých knih a jiných nalezených předmětů. \nNaopak Robert Rauschenberg shromažďoval odpadky nejprve v Maroku, později v ulicích New Yorku, aby mohl odpad využít do svých uměleckých děl.\n\nMyšlenka zvýšení základních hodnot recyklovaných předmětů jako politické prohlášení, spíše než představování recyklovaných předmětů jako odraz nebo výsledek z výrobních prostředků, je z velké části představa pozdního 20. století.\nRomuald Hazoumé, umělec ze západoafrické republiky Benin, ukázal v roce 2007 jeho originální použití vyřazených plastových kanystrů na benzín a jiné palivo, které se podobají tradiční africké masce. Výstava Documenta se koná každých pět let v německém městě Kasselu. Documenta 12 v roce 2007 vystavila jeho umění. Hazoumé o své práci řekl: „pošlu zpět na západ to, co jim patří, to znamená, odpad z konzumní společnosti, která nás zasypává každý den.\"\nV dnešní době umělců jen přibývá, upcyklace se tak dostává do povědomí širší společnosti.\n\nTypickým příkladem je Orquesta de Instrumentos Reciclados de Cateura z Paraguaye. Nástroje orchestru jsou vyrobeny z materiálů odebraných ze skládky, která se nachází v městečku Cateura na předměstí Asunciónu.\n\nMnoho průmyslových procesů, jako jsou plasty a elektronické výroby, spoléhají na spotřebu \nomezených zdrojů. Navíc odpad může mít dopad na životní prostředí a může mít vliv i na lidské zdraví. V této souvislosti, upcyklace popisuje použití dostupných a budoucích technologií ke snížení odpadu a spotřeby zdrojů vytvořením produktu s vyšší hodnotou z odpadních nebo vedlejších produktů.\n\nUpcyklace v České republice je k vidění např. při projektech Zdrojovny, v originální kovozoologické zahradě nedaleko Uherského Hradiště, či při procesu opětovné výroby spotřební techniky. Upcyklované produkty z reinkarnovaného skla a odpadu z výroby ekodrogerie vznikají také v brněnské společnosti Tierra Verde.\n\nV rámci České republiky jsou v roce 2015 aktivní i mnohé další projekty a společnosti, které se upcyklací zabývají - může se jednat o aktivity společnosti FOREWEAR zaměřující se úspěšně na upcycling použitého oblečení, CONTIQUA zabývající se výrobou designových výrobků z průmyslových přebytků, FLORIUM zabývající se zpracování biologického odpadu formou vermikompostování a následnou výrobou kvalitního přírodního hnojiva a v neposlední řadě i IBCSD LAB, která tvoří základ mezinárodního obchodního centra udržitelného rozvoje a přinesla do procesu pojem INDUSTRIAL UPCYCLING - který se na rozdíl od výše uvedených zabývá projektu druhotného víceúrovňového zužitkování většiny průmyslových přebytků a prevencí vzniku odpadu na globální úrovni.\n\n"}
{"id": "1069321", "url": "https://cs.wikipedia.org/wiki?curid=1069321", "title": "Národní rada (Rakousko)", "text": "Národní rada (Rakousko)\n\nNárodní rada () je jedna ze dvou komor parlamentu Rakouska se sídlem ve Vídni. Rada má 183 poslanců a je volena přímou volbou na pět let. V čele Národní rady stojí předseda a dva místopředsedové. Předsedkyní je od roku 2014 sociálně demokratická politička Doris Buresová.\n\nVolební systém do Národní rady je poměrný, mandáty jsou rozdělovány na třech úrovních, a to na úrovni 39 volebních okrsků, 9 spolkových zemí a na federální úrovni. \n\nAktivní volební právo mají občané od 16 let, pasivní pak od 18 let. Při posledních volbách v roce 2019 se do Národní rady dostalo pět politických stran.\n\nRada má zákonodárnou iniciativu, zákon schválený Radou je postoupen do Spolkové rady. Ta může zákon jako celek zamítnout, toto rozhodnutí však může Rada kvalifikovanou většinou přehlasovat. Rada má také pravomoc vyslovit nedůvěru rakouské federální vládě jako celku či jednomu z jejích členů.\n\n"}
{"id": "1069325", "url": "https://cs.wikipedia.org/wiki?curid=1069325", "title": "One Man Army (album, Ensiferum)", "text": "One Man Army (album, Ensiferum)\n\nOne Man Army je šesté studiové album finské folk metalové skupiny Ensiferum. Vydáno bylo 20. února 2015 vydavatelstvím Metal Blade Records.\n\n\n"}
{"id": "1069327", "url": "https://cs.wikipedia.org/wiki?curid=1069327", "title": "Lucasova", "text": "Lucasova\n\nLucasova (\"Pyrus communis\" 'Lucasova') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v listopadu, skladovatelné jsou do ledna. Jiný český název je 'Lukasova máslovka', 'Alexander Lukas'.\n\nByla nalezena jako semenáč v lese u Blois, jižně od Orleáns ve Francii, v roce 1870. Rozšířila se poté i do Německa, na počátku 20. století do Československé republiky. V ČSR povolena od roku 1954.\nOdrůda je cizosprašná. Vhodnými opylovači jsou odrůdy Konference, Clappova, Boscova lahvice, Madame Verté, Williamsova.\n\nRůst odrůdy je středně bujný později slabý. Habitus koruny je pyramidální. Pravidelný průklest je doporučen.\n\nPlodí časně, bohatě a pravidelně.\n\nPlod je kuželovitý, střední až velké. Slupka hladká, žlutozeleně zbarvená s růžovým líčkem. Dužnina je nažloutlá, jemná, se sladce navinulou chutí, mírně aromatická, dobrá až velmi dobrá. Plod je kolem jádřince dost kaménčitý, semena jsou většinou nevyvinutá.\nOdrůda je považována za málo odolnou proti strupovitosti a mrazu. Odrůda je středně rezistentní (13,1 - 26,0 % napadení) vůči spále růžovitých.\n\nPrůměrně dobře snese přepravu před dozráním, po dozrání špatně. Je vhodná ke skladování a přímému konzumu. Odrůdu lze použít do středních a teplých poloh, nebo vyšších chráněných poloh, na stanoviště zásobená vláhou.\n"}
{"id": "1069334", "url": "https://cs.wikipedia.org/wiki?curid=1069334", "title": "Thirriotova", "text": "Thirriotova\n\nThirriotova (\"Pyrus communis\" 'Thirriotova') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v říjnu až listopadu, skladovatelné jsou do poloviny listopadu. Jiný český název je 'Ardenská', používaný je i název 'Thiriotova'.\n\nByla vyšlechtěna v roce 1858 v Ardenách, v ovocné školce v Charleville, ve Francii. V Československu byla odrůda povolena v roce 1954. Je málo rozšířená.\n\nOdrůda je cizosprašná. Vhodnými opylovači jsou odrůdy Konference, Clappova, Williamsova. \n\nRůst odrůdy je bujný později střední. Habitus koruny je široce pyramidální.\nPlodí časně, hojně a obvykle pravidelně, pokud není plodnost nadměrná. \n\nPlod je tupě kuželovitý, střední. Slupka hladká, žlutozeleně zbarvená s červeným líčkem na osluněné straně. Dužnina je bílá, jemná, se sladce navinulou chutí, dobrá.\n\nOdrůda je považována za dostatečně odolnou proti strupovitosti a středně odolnou proti namrznutí.\n\nDlouhé stopky poškozují plody při přepravě. Odrůdu lze použít do všech poloh na stanoviště zásobené vláhou.\n\n"}
{"id": "1069336", "url": "https://cs.wikipedia.org/wiki?curid=1069336", "title": "Siao-kang", "text": "Siao-kang\n\nSiao-kang () může znamenat\n\n\n"}
{"id": "1069337", "url": "https://cs.wikipedia.org/wiki?curid=1069337", "title": "Refat Čubarov", "text": "Refat Čubarov\n\nRefat Čubarov (krymskotatarsky: \" Refat Abdurahman oğlu Çubarov\"; * 22. září 1957, Samarkand, Uzbecká SSR, Sovětský svaz) je vůdce Krymských Tatarů. Od roku 2013 předseda Medžlisu Krymských Tatarů, v letech 1998 až 2007 byl poslancem ukrajinského parlamentu. V červnu roku 2014 mu byl zakázán vstup na území Ruské federace.\n\n"}
{"id": "1069340", "url": "https://cs.wikipedia.org/wiki?curid=1069340", "title": "Pisco", "text": "Pisco\n\nPisco může být:\n\n\n"}
{"id": "1069345", "url": "https://cs.wikipedia.org/wiki?curid=1069345", "title": "Pisco (nápoj)", "text": "Pisco (nápoj)\n\nPisco je destilát vyráběný v Peru a Chile z vinných hroznů aromatických odrůd. Destiluje se v měděných nádobách pouze jednou a zásadně se neředí vodou, výsledný obsah alkoholu je podle normy 38–48 %. Je obvykle čirý, zráním v dřevěných sudech může získat lehce nazlátlý odstín. Podle použitých odrůd révy se rozeznávají základní typy pisca: \"Puro\" (čisté, tj. jednoodrůdové), \"Aromáticas\" (z muškátu), \"Acholado\" (směs různých hroznů) a \"Mosto verde\" (pálené z nezkvašeného moštu).\n\nPálenka se vyrábí od 16. století, název \"pisco\" je poprvé písemně doložen roku 1684. Vede se dlouholetý spor ohledně původu nápoje: Peruánci odvozují jeho název od přístavu Pisco jižně od Limy, kdežto podle Chilanů pochází z kečuánského slova \"pisqu\", což znamená ptáka, přičemž jako „zemi ptáků“ označovali obyvatelé hor celé pacifické pobřeží Jižní Ameriky. Hlavním současným producentem je Chile, které produkuje padesát milionů litrů pisca, kdežto Peru jen půldruhého milionu. Nejdůležitější produkční oblastí chilského pisca je údolí řeky Elqui. V Bolívii se vyrábí podobná pálenka nazývaná \"singani\".\n\nPisco je základem míchaných nápojů \"pisco sour\" (pisco s limetovou šťávou, cukrem a vaječným bílkem) nebo \"piscola\" (pisco a Coca-Colou a ledem).\n\n\"Pisco sour\" má svůj svátek: v Peru se slaví první únorovou sobotu. Roku 1999 tamější vláda rozhodla, že čtvrtou neděli v červenci bude \"Den piska\". Chilané naproti tomu slaví \"Den piska\" v měsíci květnu a 8. února pak \"Den piscoly\".\n\n"}
{"id": "1069346", "url": "https://cs.wikipedia.org/wiki?curid=1069346", "title": "Pilatus PC-21", "text": "Pilatus PC-21\n\nPilatus PC-21 je jednomotorový turbovrtulový pokročilý cvičný letoun vyráběný švýcarskou společností Pilatus Aircraft. Kromě Švýcarska jsou dalšími uživateli tohoto typu letectva Spojených arabských emirátů, Saúdské Arábie, Singapuru a Kataru. Výkony stroje umožňují jak základní, tak pokročilý letecký výcvik. Například ve Švýcarských vzdušných silách PC-21 umožňují přechod pilota přímo na nadzvukové bojové stroje F/A-18 Hornet.\n\nVývoj nástupce úspěšných cvičných letounů PC-7 a PC-9 byl ve společnosti Pilatus odsouhlasen v listopadu 1998, přičemž od ledna následujícího roku započaly vývojové práce. Pro nový typ bylo vybráno označení PC-21, symbolizující, že se jedná o stroj pro 21. století. \n\nStavba prvního prototypu byla zahájena v roce 2001 v závodě v Stanse a dokončena byla v roce 2002.\nPrvní prototyp (imatrikulace HB-HZA) poprvé zalétal pilot Bill Tyndall 1. července 2002. \n\nPráce na druhém prototypu PC-21 (HB-HZB) byly dokončeny v květnu 2004, první let pak provedl 7. června pilot Andreas Ramseier. Dne 13. ledna 2005 havaroval na letišti Buochs kvůli chybě pilota, který při nehodě zahynul.\n\nPrvní předsériový stroj (výr. č. 101, HB-HZC) poprvé vzlétl v srpnu 2005 a druhý (102, HB-HZD) 17. března 2006. Plná certifikace letounu byla dokončena v prosinci 2006.\n\nPrvním objednávka na typ PC-21 přišla ze Singapuru, jehož letectvo 3. listopadu 2006 objednalo celkem 19 strojů. Jejich výroba byla zahájena v roce 2007 (výr. č. 109 až 127). Prvních šest kusů přepravil transportní Antonov An-124 firmy Volga-Dnepr ze základny Emmen u Luzernu do Perthu 2. dubna 2008. Další dva lety se uskutečnily v červnu a srpnu. Stroje dostala 130. peruť operující na australské letecké základně Pearce. \n\nŠvýcarské letectvo objednalo 22. ledna 2007 celkem šest strojů PC-21. První z objednaných letounů (výr. č. 104, A-102) vzlétl 6. července 2007, druhý (103, A-101) 20. července 2007. Všech šest strojů (103 až 108, A-101 až A-106) bylo dodáno do léta 2008. Dne 17. prosince 2010 byly přiobjednány ještě další dva kusy PC-21 (153 a 154, A-107 a A-108). Dodány byly 12. dubna 2012. Stroje byly přiděleny Pilotní škole vzdušných sil na základně Emmen.\nTřetím uživatelem typu se stalo letectvo Spojených arabských emirátů, které 17. listopadu 2009 objednalo 25 kusů (výr. č. 128 až 152). První exemplář byl zalétán 23. listopadu 2010. Letouny byly dodány do roku 2011 a byly přiděleny 3. peruti Letecké výcvikové školy Vyššího leteckého učiliště „Khalif bin Zayed“ na základně Al Ain. \n\nDne 25. května 2012 byl uzavřen kontrakt na dodávku 55 kusů PC-21 (výr. č. 155 až 213) vzdušným silám Saúdské Arábie. Přiděleny byly 9. a 21. peruti Letecké akademie „Krále Faisala“ na letecké základně Krále Khaleda v Rijádu, kde nahradily stroje PC-9. Dodány byly mezi červnem 2014 a dubnem 2016. Součástí dodávky bylo také 22 proudových cvičných letounů BAE Hawk, které slouží k výcviku pro tamní stíhací letouny Eurofighter Typhoon.\nDne 23. července 2012 navíc objednalo 24 letounů (výr. č. 210 až 233, QA 350 až QA 373) letectvo Kataru.První dva letouny pro Qatar Emiri Air Force odletěly ze Švýcarska 29. září 2014. Do konce roku bylo dodáno dalších šest PC-21, které byly přiděleny Výcvikové peruti na letecké základně Al Udaid. Končná dodávka byla zrealizovaná do konce roku 2015. Dne 10. července 2019 byly dva kusy ztraceny při výcviku během kolize ve vzduchu.\n\nV roce 2017 převzalo deset kusů PC-21 Jordánské královské letectvo, později byly přikoupeny další dva. Provozovány jsou na letecké základně Mafraq 11. perutí.\n\nAustralské letectvo objednalo celkem 49 PC-21. První z nich byl dodán v březnu 2017, poslední v prosinci 2019. 22 letounů bylo umístěno na základně East Sale u No.1 Flying Training School. Na základně Pearce je dislokovaných dalších 19 letounů u jednotky No.2 FTS. Ze zbývajících kusů jsou čtyři vyčleněny pro zkušební jednotku Aircraft Research and Development Unit a čtyři pro No.4 Squadron na bázi Williamtown.\n\nV lednu 2017 bylo oznámeno, že dva PC-21 pořizuje britská společnost QinetiQ, která zajišťuje chod školy pro zkušební piloty Empire Test Pilots School na základně MoD Boscombe Down. Převzaty byly v červenci a říjnu 2018.\n\nFrancie pořídila celkem 17 PC-21, které byly od října 2018 dodávány na základnu BA709 Cognac-Châteaubernard.\n\nJedná se o pokročilý cvičný letoun klasické koncepce. Oproti svým předchůdcům se vyznačuje čistější aerodynamikou. Letoun pohání turbovrtulový motor Pratt & Whitney Canada PT6A-68B o výkonu 1195 kW roztáčející pětilistou vrtuli Hartzell E8991 KX. Tzv. skleněný kokpit letounu se svým uspořádáním a vybavením (trojice displejů AMLCD o rozměrech 6×8 palců, displej HUD typu Flight Visions SparrowHawk pro pilotního žáka) přibližuje kokpitům soudobých bojových letounů. Posádka letounu má k dispozici vystřelovací sedadla Martin Baker Mk.16L umožňující opuštění letounu v nulové výšce a rychlosti. Pilotní kabina má dvoudílný překryt Mecaplex. Křídlo letounu má lichoběžníkový tvar. Lze jej vybavit čtyřmi závěsníky pro až 1150 kg výzbroje. Pátý závěsník může být instalován pod trupem.\n\n\n\n\n\n\n"}
{"id": "1069349", "url": "https://cs.wikipedia.org/wiki?curid=1069349", "title": "Piece by Piece (album, Kelly Clarkson)", "text": "Piece by Piece (album, Kelly Clarkson)\n\nPiece by Piece („kousek po kousku“) je sedmé album americké zpěvačky Kelly Clarkson. Bylo vydáno 27. února 2015 vydavatelstvím RCA Records. Album navazuje na vánoční album \"Wrapped in Red\" (2013) a \"Stronger\" s originálními skladbami z roku (2011).\n\nHudba na desce \"Piece by Piece\" se skládá z elektropopu, orchestriálního popu a elektronické taneční hudby, což je odklon od převládajícího pop rocku na minulých deskách. Jako host se na desce objevuje zpěvák John Legend.\n\nDeska \"Piece by Piece\" dostala kladné hodnocení od hudebních kritiků, kteří opěvovali vokální výkony Kelly Clarkson. Album debutovalo na vrcholu americké albové hitparády s 97 000 kusy prodaných kopií za první týden.\n\n"}
{"id": "1069353", "url": "https://cs.wikipedia.org/wiki?curid=1069353", "title": "Kvítek", "text": "Kvítek\n\nKvítek je malá vesnice, část obce Ctětín v okrese Chrudim. Nachází se asi 1,5 km severozápadně od Ctětína. V roce 2015 zde bylo 30 domů.\n"}
{"id": "1069354", "url": "https://cs.wikipedia.org/wiki?curid=1069354", "title": "Kavárna Anděl", "text": "Kavárna Anděl\n\nKavárna Anděl je kavárna v Brně na ulici Gorkého 34. Kavárna zároveň slouží jako tréninkové pracoviště pro lidi s lehkým mentálním postižením.\n\nKavárna byla poprvé otevřena v červnu v roce 2008, ovšem na konci roku 2013 byl její provoz ukončen. Provozovatelem kavárny byla Diecézní charita Brno. Důvody uzavření byly ekonomické, kavárna si na sebe nedokázala vydělat.\n\nPo celou dobu sloužila jako tréninkové pracoviště pro lidi s lehkým mentálním postižením, v kavárně probíhala sociální služba Sociální rehabilitace – Kavárna Anděl. Klienti služby pod vedením asistentek mohli získávat a rozvíjet své sociální, komunikační a pracovní kompetence, které jim umožňují překonávat každodenní reálné situace a zvýšit jejich uplatnitelnost na trhu práce. Po zavření kavárny pro veřejnost sociální služba v prostoru pokračovala i nadále formou nácviků a tréninků.\n\nV roce 2011 kavárna získala \"Zvláštní cenu Kávové komory České republiky\" z Týdne kávy Brno 2011.\n\nV únoru 2015 byla Kavárna Anděl znovu otevřena pro veřejnost, tentokrát se jejím provozovatelem stal Alexandr Průša (dříve Café Paradigma). Diecézní charita Brno je nyní partnerem kavárny. Sociální rozměr kavárny zůstal zachován, i nadále slouží jako tréninkové pracoviště pro lidi s lehkým mentálním postižením a i nadále zde probíhá sociální služba sociální rehabilitace.\n\nProstor kavárny slouží též jako místo pro různé kulturní akce, jako jsou vernisáže, výstavy fotografií a maleb, menší divadelní představení, autorská čtení, herní večery a podobně. Kavárna se účastnila Brněnského Lunaparku, Týdne kávy, konaly se zde akce festivalu divadelníBAF! a podobně.\n\nKaždý čtvrtek probíhá Herní večer ve spolupráci s Planetou her, kdy se v kavárně hrají deskové či strategické hry.\n\nKavárna sídlí v suterénu domu Chráněného bydlení sv. Michaela na ulici Gorkého 34. Její interiér navrhl ateliér Marka Jana Štěpána, který například navrhl Café faru Klentnice.\n\nInteriér kavárny není zcela omítnut, na některých místech jsou vidět podepsané cihly ze sbírky Brněnská cihla, ze které bylo částečně financováno první otevření kavárny. Omítnuté zdi mají zelenou a bílou barvu. Barový pult je z tmavého dřeva, do kterého je laserem vytvořen motiv anděla sedícího u hrnku horké kávy.\n\nLogo pro kavárnu vytvořil malíř, grafik a ilustrátor Jiří Slíva.\n\n\n"}
{"id": "1069357", "url": "https://cs.wikipedia.org/wiki?curid=1069357", "title": "Alexis Vastine", "text": "Alexis Vastine\n\nAlexis Vastine (17. listopadu 1986 v Pont-Audemer, Francie – 9. března 2015 v La Rioja, Argentina) byl francouzský amatérský boxer, který dvakrát startoval na olympijských hrách – v letech 2008 (bronz ve velterové váze) a 2012 (čtvrtfinále v lehké střední váze). Byl 183 cm vysoký a byl profesionální voják.\n\nV roce 2015 zahynul při srážce vrtulníků během natáčení televizní reality show, ve které účinkoval (Srážka vrtulníků u Villa Castelli).\n\n"}
{"id": "1069363", "url": "https://cs.wikipedia.org/wiki?curid=1069363", "title": "Lynne Tillman", "text": "Lynne Tillman\n\nLynne Tillman (* 1. ledna 1947 Brooklyn) je americká spisovatelka a kulturní kritička. Svůj první román nazvaný \"Haunted Houses\" publikovala v roce 1987 a do roku 2006 vydala další čtyři. Roku 1995 vydala knihu nazvanou \"The Velvet Years: Warhol's Factory 1965–1967\", ve které vypráví příběhy osmnácti lidí z uměleckého ateliéru The Factory umělce Andyho Warhola. Dále se zde nachází kritická esej na téma Warholova umění. Autorem fotografií v knize je Stephen Shore. Rovněž se věnovala pedagogické činnosti na univerzitě ve městě Albany, vydala několik povídkových knih a esejových kolekcí.\n\n"}
{"id": "1069364", "url": "https://cs.wikipedia.org/wiki?curid=1069364", "title": "Vintířov (zámek)", "text": "Vintířov (zámek)\n\nVintířov je zámek ve stejnojmenné vesnici u Radonic v okrese Chomutov. Zámecký areál se skládá ze zámeckého parku, hospodářského dvora a budov renesančního \"starého zámku\" a klasicitního \"nového zámku.\" Od roku 1963 je chráněn jako kulturní památka. Oba zámky jsou ve špatném stavu, který je charakterizován jako poškození velkého rozsahu.\n\nPrvními panskými sídly ve Vintířově byly dvě tvrze, které vznikly již před rokem 1400. Jejich polohu ani podobu neznáme, ale jedna z nich snad stála v místech mladšího zámku, který nechal postavit hrabě Albrecht Šlik z Holejče v letech 1544–1556. Po něm na zámku sídlil jeho syn Ondřej Šlik a vnuk Albrecht Šlik, po kterém ho zdědila vdova Kateřina z jiné větve šlikovského rodu. V roce 1612 zemřel bezdětný Jáchym Šlik a panství zdědil Jindřich Matyáš Thurn. Ten o svůj majetek přišel za účast na stavovském povstání, ale Vintířov byl roku 1622 vrácen jeho manželce Zuzaně Alžbětě z Tiefenbachu, která panství obratem prodala veliteli císařského vojska Ferdinandovi z Nagarolu. Od roku 1625 panství užíval a od roku 1628 také vlastnil španělský generál Vilém Verdugo, pán na Mašťově a Doupově. Jeho nevlastní syn Jan Šebestián z Pöttingu panství prodal Janu Antonínu Losymu z Losynthalu v roce 1644.\n\nStavbu nového zámku zahájil Jan Adam Losy z Losynthalu v roce 1717, ale když o tři roky později zemřel, stály z nového zámku pouze základy a tři ze čtyř křídel starého zámku byla zbořena. Dědic panství, Adam Filip z Losynthalu, stavbu pozastavil a po dokončení zámku v Radonicích přesídlil tam. Když v roce 1781 zemřel bez potomků, rozpoutal se o pozůstalost dlouhý spor, na jehož konci roku 1785 připadl Vintířov Josefu Mikuláši Windischgrätzovi. V letech 1817–1823 Windischgrätzové realizovali dostavbu nového zámku v klasicistním slohu a zároveň obnovili i zbývající křídlo starého zámku. Ten potom sloužil správě panství. Stavbu podle plánů pařížského architekta Jeana Moreaua provedli stavitelé Václav Fuhr z Kadaně a Josef Siech z Mašťova. Celková cena přestavby dosáhla 300 000 zlatých.\n\nKníže Veriand Alfréd Windischgrätz prodal roku 1868 zámek se statkem Josefu Lobkovicovi z Dolních Beřkovic, který nechal provést poslední přestavbu v novogotickém slohu a rozšířil park. Lobkovicům zámek patřil až do roku 1948, kdy přešel do vlastnictví státu. Zámek potom určitou dobu využívalo ředitelství vojenských státních lesů a statků, učňovská zemědělská škola a mateřská školka. V roce 1989 byl na půdě nového zámku nalezen složený renesanční oltář z kostela svatého Jana Evangelisty v Zahořanech. Po roce 1989 byl zámecký areál v havarijním stavu vrácen původním majitelům: Růženě Lobkovicové, Karlu Ferdinandu Thurn-Taxisovi a dalším.\n\nPodle popisů stál starý zámek na čtvercovém půdorysu. Budovu obklopoval vodní příkop a na třech stranách ji zpevňovaly věžovité bašty (rondely). V sousedství se nacházel park s kamenným letohrádkem a třemi rybníčky, dále zelinářská zahrada, zvěřinec, bažantnice, tři vinice a obora, která navazovala na park. Při přestavbě v první čtvrtině 18. století byla tři zámecká křídla zbourána. Dochované křídlo má obdélný půdorys a polovalbovou střechu. Ve zdi jedné ze dvou nevýrazných věží je vsazena kamenná deska s erby Albrechta Šlika a jeho manželky Alžběty Ungnadové. Dvě vnitřní místnosti jsou zaklenuty valenou klenbou a ostatní jsou plochostropé.\n\nNový zámek je obdélná patrová budova s mansardovou střechou a středovým rizalitem ukončeným trojúhelníkovým štítem. Severní rizalit je doplněn portikusem, nad kterým je balkon na čtyřech hranolových sloupech. Fasádu zámku člení obdélná okna a bosáž. Vnitřní prostory jsou plochostropé. Zdi vstupní síně člení lizény a arkádová stěna. Budovy starého a nového zámku spojovala prosklená chodba se zimní zahradou. Zejména nový zámek se nachází ve velmi špatném stavu, a dokonce se v něm zřítila část stropů.\n\n\n"}
{"id": "1069365", "url": "https://cs.wikipedia.org/wiki?curid=1069365", "title": "Francis Hong Yong-ho", "text": "Francis Hong Yong-ho\n\nFrancis Hong Yong-ho (12. října 1906, Pchjongjang – není známé, jako zemřelý uváděn od června 2013) byl severokorejský římskokatolický duchovní, biskup pchjongjangský.\n\nV roce 2013 byl započat kanonizační proces.\n\nFrancis Hong Yong-ho se narodil 12. října 1906 v Pchjongjangu. Na kněze byl vysvěcen 25. května 1933, na biskupa 24. června 1944.\n\nV roce 1949 byl severokorejským komunistický režimem zatčen; od tohoto roku o něm nejsou žádné zprávy. Pravděpodobně byl umučen v koncentračním táboře, což byl běžný postup režimu vůči duchovním v Severní Koreji.\n\nAž do června 2013, kdy byl uznán jako zemřelý Svatým stolcem, byl uváděn jako biskup pchjongjangský. Protože severokorejský režim neumožňuje fungování církevních organizací na svém území, je úřad pchjongjangského biskupství spravován apoštolským administrátorem (současným administrátorem pchjongjangské diecéze je kardinál Andrew Yeom Soo-jung).\n\n"}
{"id": "1069368", "url": "https://cs.wikipedia.org/wiki?curid=1069368", "title": "Korálovec jedlový", "text": "Korálovec jedlový\n\nKorálovec jedlový (\"Hericium flagellum\") je houba, kterou můžeme najít v lesích ČR převážně od srpna do prosince. Roste na odumřelých kmenech jedlí, méně na kmenech smrků. Větší výskyt lze očekávat v lesích vyšších poloh nebo v pralesovitých oblastech – Boubínský prales, Žofínský prales. V České republice je známo celkem 148 lokalit výskytu, z toho 40 z poslední doby. Je uveden v Červeném seznamu makromycetů ČR v kategorii NT – téměř ohrožený druh.\n\n\nPlodnice od báze větvené, dorůstají v průměru až 40 cm. Barva bílá ve stáři žlutookrová. Tvar plodnice kulovitá nebo vejčitá.\n\nTřeň je nepatrný a mnohonásobně se dělí ve větévky.\n\nOstny jsou cca 2 cm dlouhé, z jednoho místa jich vyrůstá více najednou.\n\nDužnina je měkká, má jemnou chuť a nevýraznou vůni.\n\nVýtrusný prach je barvy bílé. Výtrusy jsou hladké, bezbarvé a oválné. O velikosti 5-8 × 4,5-6 µm.\n\nČasto dochází k záměně s korálovcem bukovým. Mezi hlavní makroskopický rozlišovací znak náleží charakter růstu ostnů, jež jsou u korálovce jedlového rozmístěny toliko na koncích větviček; jsou také vodorovnější a delší. Dalším odlišným znakem je substrát, na němž roste.\n\nS úbytkem nejčastější hostitelské dřeviny – jedle, ubývá i této houby v českých lesích. Proto je doporučeno ji nesbírat, i když je jedlá.\n\nLátka vyskytující se v dužnině (erinacin E) se využívá v lékařství.\n\nZpůsobuje bílou hnilobu jedlového dřeva, patří tak mezi dřevokazné houby.\n\n\n"}
{"id": "1069373", "url": "https://cs.wikipedia.org/wiki?curid=1069373", "title": "Zbyšek Sion", "text": "Zbyšek Sion\n\nZbyšek Sion (* 12. dubna 1938, Polička) je český malíř a grafik, představitel české strukturální abstrakce a imaginativní a iluzivní malby.\n\nZbyšek Sion prožil dramatické dětství v době druhé světové války a byl přímým svědkem válečných hrůz. Jeho otec byl na počátku války zatčen gestapem a roku 1944 zahynul v německém vězení. Z doby války pochází také iniciační zážitek s kresbou idylické krajiny místního malíře Josefa Václava Síly, potřísněnou mozkem německého vojáka během přestřelky s partyzány.\n\nV Poličce působil jako ředitel muzea historik umění a Sionův bratranec Otokar Aleš Kukla, který mu půjčoval literaturu o výtvarném umění..\n\nRoku 1953 začal Sion studovat na brněnské Vyšší škole uměleckých řemesel (prof. J. Brukner, prof. O. Zemina), kde se spřátelil s Antonínem Tomalíkem a spolu s ním roku 1957 nastoupil do přípravného ročníku Akademie výtvarných umění v Praze k profesoru Vodrážkovi. V letech 1958–1964 studoval AVU u profesorů Karla Součka a Jiřího Horníka. Podobně jako u celé generace jeho současníků, mimoškolní tvorba a schůzky ve společenství kolem připravované skupiny Konfrontace však byly pro Sionův malířský vývoj významnější. Na mikulášském večírku na AVU v roce 1958, kde hráli Šmidrové, se seznámil s Koblasou, Neprašem a Dlouhým a v roce 1960 také s klasiky české poválečné abstrakce - Boudníkem, Piesenem a Medkem.\n\nSpolu s Antonínem Tomalíkem se Sion představil na jednodenní neveřejné výstavě Konfrontace II v ateliéru Aleše Veselého. Za účast na neoficiálních výstavách hrozilo vyloučení ze studia, a proto organizátoři prvních výstav strukturální abstrakce ve Varšavě (1962) a v Nové síni (Výstava D, 1963) studenty nepřizvali. V době výstavy Konfrontace III v Alšově síni roku 1965, které se zúčastnil, již Zbyšek Sion směřoval k jinému výrazu.\n\nPoprvé samostatně vystavoval v Ústí nad Orlicí roku 1966 a v následujícím roce v Praze (Divadlo za branou) a v Oblastní galerii v Liberci. V 60. letech se zúčastnil významných přehlídek českého moderního výtvarného umění v Československu (kongres AICA, Phases). i v zahraničí (Turín, Dortmund, Paříž).\n\nV letech 1958–1962 Zbyšek Sion patřil k zakladatelům spolku známého později jako Křižovnická škola čistého humoru bez vtipu (spolu se Zdeňkem Beranem, Antonínem Tomalíkem a Antonínem Málkem). Z hospody U Křižovníků se společnost po roce 1967 přesunula do hospody U Svitáků a sehrávala významnou roli během normalizace až do vzniku Charty 77. V době normalizace byl Sion mimo jiné zaměstnán jako čerpač v podniku Stavební geologie Praha (1974-75). Až do roku 1990 neměl žádnou autorskou výstavu doma, ale byl zastoupen na některých skupinových výstavách v zahraničí (Düsseldorf, Padova, Konstanz) a v regionálních galeriích. V roce 1973 a 1977 uspořádal výstavy pro přátele ve svém sklepním ateliéru na Vinohradech.\n\nPo roce 1989 byl jmenován docentem v ateliéru malby na AVU, zúčastnil se sympozia věnovaného informelu (1991) a byl zastoupen na významné výstavě Český informel - průkopníci abstrakce z let 1957–1964. Roku 1993 se uskutečnily retrospektivní výstavy Zbyška Siona v Roudnici, Praze (GVŠ) a Domě umění v Ostravě. Roku 1996 měl velkou retrospektivní výstavu v Rudolfinu.\n\nZbyšek Sion žije a pracuje v Praze.\n\nSion je malířem existenciálně akcentovaného tragického pocitu i drsně až krutě vyostřené grotesky\n\nPro Zbyška Siona byla vždy významným inspiračním zdrojem literatura. Ještě před vstupem na AVU četl Strindberga a Kafku a zkoušel ilustrovat Dostojevského \"Zločin a trest\".\nMladé adepty AVU přitahovala temnosvitná barokní malba. V Sionově raných kresbách ze studentských let dominuje čerň a vedle hospodských scén se jako nejčastější motivy uplatňují lebky, kruciﬁxy a smutné introvertní autoportréty. (,Já jsem byl Hamlet..., v tomto věku, kdo nebyl'?\") Období tuhého stalinského režimu konce 50. let, plné beznaděje a nových úzkostí, reflektují i Sionovy temně existenciální verze koupání, starozákonní motivy a scény Ukřižování, tematizující situace utrpení a oběti (1958).\n\nPo návštěvě brněnské výstavy \"Zakladatelé moderního umění\" roku 1957 se v jeho kresbách objevuje volnější stylizace a na cestě k moderní malbě sahá pro inspiraci ke Kubištovi, expresionismu a prekubismu. Hledání abstraktního výrazu bylo společné celé skupině výtvarníků, se kterými se stýkal, a bylo reakcí na oficiální protežování a vnucování tzv. socialistického realismu.\nSionův přechod k radikální abstrakci v cyklu lebek a hlav z roku 1959 vyvrcholil \"Veraikonem\", kde se již vazba na realitu zcela vytrácí. Od konce roku 1959 pak Sion tvořil nezobrazující kompozice, gestické kresby a pastózní kvaše, v nichž převažuje čerň (\"Bez názvu\", \"Návštěvník\", \"Sen o Benátkách\"). Roku 1960 soubor jeho privátních děl, která vznikla na koleji AMU (Hradební 7), viděli Jiří Kolář a Mikuláš Medek.\n\nVe školních obrazech převažovala figurální témata a krajiny, ale doma od roku 1960 vytvářel cyklus \"Pod horizontem\", kde experimentoval s akční malbou, pracoval s nemalířskými prostředky a technikami, kombinoval tuš a kvaš s kolážovanými útržky novin, akrylátovým lakem, pískem a jinými materiály (\"Pod horizontem\", koláž, kvaš, papír, 1960, OG Liberec, 1963, GU Karlovy Vary, \"Studie struktury\", 1961, GMU Roudnice). Vrstvením, prorýváním a propalováním různorodých hmot vznikaly temné erupce barev a tvarů a obrazy, které odpovídaly jeho generačnímu pocitu a vniřnímu prožívání skutečnosti.\n\nMezi lety 1962-63 se Sion vrací k barvě a tvoří paralelně abstraktní i figurální kompozice (\"Modrá struktura\", \"Paridův soud\") a zároveň vytváří svůj osobitý expresivní rukopis i složitou kompoziční stavbu, která vychází z bravurní kresby.\nV posledním ročníku studia na Akademii (1963-64) v cyklu, v němž vedle dramaticky vrstvených materiálových struktur Sion využívá í lazurní vrstvy a vymývané plochy, tušové perokresby a šrafy a pracuje s jemnými, složitě se překrývajícími barevnými ploškami a fasetami (\"Apokalyptická kobylka I, II, III\", 1963-66, AJG Hluboká, OG Liberec) již postupně opouští abstrakci. Tato dynamická mozaika předjímá jeho příští malířské postupy, které se vracejí k lidské figuře a směřují k fantaskní grotesce (\"Kuře uzurpátor\", \"Švarný moloch\", 1963–1965)\n\nNa své první samostatné výstavě v roce 1966 v Ústí nad Orlicí se už Zbyšek Sion představil jako malíř přízračných monster a apokalyptických vizí (\"Pád věže\", 1966, GMU Roudnice).\n\nPo srpnové okupaci názvy cyklů Sionových obrazů zcela jednoznačně vypovídaly o pocitech autora (\"Proradný přítel\", 1968, AJG, \"Nezvaný host\", 1968, AJG, \"Situace, Jak vychovávat klackem\", 1969, OGV, Štvanci, 1969, GMU Roudnice). Figury jsou obvykle plošné a budované s expresivní nadsázkou z množství barevných skvrn (Portrét slečny D, 1968).\n\nV 70. letech se Sionova malba změnila v jakousi osobitou formu manýrismu. Ve svých obrazech cituje známá díla (\"Poslední snídaně v trávě\", 1973) nebo odkazuje na díla starých mistrů (\"Sisyfos\", 1975-76, s odkazem na Vélasqueze) a blíží se iluzivní realistické malbě. Jeho figury získávají objem a realistické detaily, prostor se perspektivně prohlubuje (\"Amora\", 1974-75, NG, \"Zápasníci\", 1976-77, GMU Roudnice). Bohatá a symboly přetížená obrazová dramata (\"Pečlivý zahradník\", \"Skleník s tajnosnubnou Venuší\") ukončují tuto periodu Sionovy malby.\nV osmdesátých letech se v Sionových obrazech stále častěji objevuje bezprostřední inspirace současným světem a transformovaná profánní realita má charakter nelítostných moralit (\"Tři grácie\", 1980, \"Strhující finiš\", 1980, \"Rekonstrukce hlavy\", 1981, \"Bubliny\", 1981-82).\nV devadesátých letech se Sionův proces pozvolného oprošťování od příběhu v obrazu, od figur a hlav posunul ke krajinám (\"Něco v krajině\", 1992) \"„Tato krajina je tím, co zbylo z přírody, končinou nesvolnou ani k tomu, aby se stala pohřebištěm toho, co zbylo z lidí“\". Jiné krajiny jsou barevné a plné technických struktur a rastrů, ale v podstatě odlidštěnější a chladnější než rané existenciální varianty informelních krajin z cyklu \"Pod obzorem\". Názvy napovídají, že Sion nachází témata v potenciálních hrozbách nové doby (\"Genetické akrobacie\", 1987-88, \"Vesmírné hrátky - Genetické akrobacie II\", 1993).\n\nV obrazech po roce 2000 se jako nový prvek objevují abstraktní studie barevných struktur (\"Kompas\", 2005, \"Mezery v trhlinách\", 2008) a obrazy komponované jako dynamické rozvinutí objektu v prostoru (\"Roztančený maják\", 2009). Malíř často spojuje vzájemně kontrastní obrazy do triptychů plných vnitřního napětí (\"Vzpomínka na Mikuláše Medka\", 2003, \"Třípatrový obraz\", 2008).\n\nJako osobitý a originální přínos k současnému modernímu umění lze chápat Sionovy kombinace centrální abstraktní nebo figurální strukturované malby s autofrotážemi, které ji rámují a tvoří triptych v jednom obraze (\"Morový sloup\", 2010, \"Diana na lovu třikrát\", 2011). Sion má za to, že možnosti informelu nebyly zdaleka vyčerpány, pouze přestaly být kvůli historickým okolnostem hledány.\n\nPodle Petra Nedomy, Zbyšek Sion ve svém díle trvale řeší etickou otázku, jak se má zachovat člověk, proti své vůli postavený do světa, s jehož realitou nebyl ochoten a snad ani schopen se ztotožnit. Klást naléhavé otázky a pravdivě na ně odpovídat mohl pouze ve svém díle, ve kterém skryté a potlačované obsese a úzkosti nahrávaly nerušeným proudům fantazijních, imaginativních projevů, jinotajným narážkám a bohaté metaforice a vytvoření vlastního komunikačního kódu.\n\n\n\n\n\n\n"}
{"id": "1069374", "url": "https://cs.wikipedia.org/wiki?curid=1069374", "title": "Diogenův syndrom", "text": "Diogenův syndrom\n\nDiogenův syndrom je porucha charakterizovaná extrémním sebezanedbáváním, patologickou nepořádností (špinavou domácností, „bordelářstvím“), sociální izolovaností, apatií, nutkavým kompulzivním hromaděním (věcí či zvířat) a nedostatkem ohledu k postoji druhých. Postižení může také zahrnovat příznaky katatonie. Podstatou syndromu je většinou obsedantně kompulzivní porucha.\n\nErgonomie odlišuje v kancelářské a manažerské práci přístup \"messy\" a \"pořádkumilovný\" (\"filers\" a \"pilers\", plniči/hromadiči a třídiči) a tvrdí, že \"messy\"-přístup je do určité míry nejen přijatelný, ale i efektivní.\n\nV roce 2017 začali vědci veřejně upozorňovat, že minimálně v některých případech jde u chorobného hromadění zvířat o odlišnou diagnózu.\n\nÚchylka byla poprvé uznána a nazvána jako Diogenův syndrom Clarkem a kol. v roce 1966. Termín byl zaveden v roce 1975 anglickými lékaři a později doporučen i autory německými. Název je odvozen od starořeckého filosofa a radikálního zastánce kynismu jménem Díogenés ze Sinópé, který údajně žil v důsledné skromnosti (která vyplývala z jeho filozofického přesvědčení) v sudu v oblasti Atén. On předměty nehromadil a nežil v izolaci, ale naopak denně vyhledával diskuzi a lidskou společnost, nejčastěji na agoře. Proto je tento eponym považován za chybný.\n\nDiogenův syndrom je od 70. let 20. století uznáván ve větší míře jako mediální fenomén populárních médií než pojem lékařské literatury. Primární popis tohoto syndromu se teprve koncem 20. století objevuje v geriatrii a psychiatrii.\n\nNa počátku 21. století jsou v zahraničí užívány jako synonymum i termíny jiné: Syndrom zaneřáděného domu, syndrom stařecké zanedbanosti, stařecké zhroucení, Pljuškinův syndrom (po postavě z Gogolova románu Mrtvé duše), zavalení smetím, kompulzivní hromadění, syndrom křečkování odpadků aj. (syllogomanie, anglicky Diogenes syndrome, Messie-Syndrome, Compulsive hoarding, Hoarding of Possessions and Animals, obsessive-compulsive disorder, senior self-neglect, senile breakdown, Plyushkin's Syndrome, social breakdown and senile squalor syndrome; člověka s touto poruchou nazýváme v angličtině Messies Person, zkráceně „messi“, „messies“ či \"messy\" /nepořádný, patologicky nepořádný/, v odborném slangu „archivář“).\n\n\n\nTato mentální porucha se řeší léky i psychoterapií, pokud možno ve spolupráci s rodinou postiženého. Léčba v nemocnici či ústavu dává kontroverzní nebo často i neuspokojivé výsledky.\n\nJestliže je Diogenův syndrom cestou od společnosti k sobě samému, pak tím nejlepším způsobem prevence je podpora procesu opačného. «Muzeum neužitečných výrobků a smetí», ve kterém žijí osoby postižené Diogenovým syndromem, vytváří však kolem nich neproniknutelnou bariéru, za kterou žádný život nemůže proniknout. Abychom jim pomohli, musíme se pokusit změnit jejich orientaci od znevažování vztahů s lidmi směrem k uznání jejich důležitosti, od zklamání z možností, které jim svět nabídl, k hodnotě vlastního bytí, od nekončící revize minulosti a chystání se na budoucnost (co kdyby se tohle jeho smetí najednou hodilo k záchraně celého světa?) k přítomnosti a současnému bytí.\n\n\n\n"}
{"id": "1069379", "url": "https://cs.wikipedia.org/wiki?curid=1069379", "title": "Sergej Ivanov", "text": "Sergej Ivanov\n\nSergej Borisovič Ivanov (rusky \"Сергей Борисович Иванов;\" * 31. ledna 1953, Leningrad, Sovětský svaz) je ruský politik, od srpna 2016 zmocněncem ruského prezidenta Vladimíra Putina pro ekologii a dopravu.\n\nV minulosti zastával řadu významných funkcí v ruské administrativě. V letech 2001 až 2007 byl ministrem obrany, v letech 2007 až 2008 prvním místopředsedou ruské vlády, od ledna 2011 do srpna 2016 působil jako vedoucí kanceláře ruského prezidenta.\n\nVystudoval překladatelství na Leningradské státní univerzitě a poté vstoupil do KGB. Pracoval pro sovětskou rozvědku ve Finsku a v Keni. Z Londýna byl vyhoštěn po útěku sovětského špióna Olega Gordijevského. V 90. letech 20. století pracoval v centrále aparátu Služby vnější rozvědky.\n\n"}
{"id": "1069385", "url": "https://cs.wikipedia.org/wiki?curid=1069385", "title": "Pablo Sarabia", "text": "Pablo Sarabia\n\nPablo Sarabia García (* 11. května 1992, Madrid, Španělsko) je španělský fotbalový záložník, který v současnosti hraje za Francouzský fotbalový klub Paris Saint-Germain FC.\n\nPablo Sarabia hrál v letech 2009–2011 v rezervě klubu Realu Madrid (Real Madrid Castilla). V prosinci 2010 odehrál jeden zápas v Lize mistrů UEFA za A-tým.\n\nV červenci 2011 podepsal pětiletý kontrakt s klubem Getafe CF, kde strávil 5 let. Posléze se přesunul do andalůského klubu FC Sevilla, v kterém strávil 3 roky, z kterého se v roce 2019 přesunul do Francouzského Paris Saint-Germain\n\nSarabia reprezentantoval Španělsko v mládežnických kategoriích. Zúčastnil se Mistrovství Evropy hráčů do 19 let 2011 v Rumunsku, kde mladí Španělé porazili ve finále Českou republiku 3:2 po prodloužení.\n\nTaké reprezentoval na Mistrovství Evropy hráčů do 21 let v Izraeli, kde Španělé získali zlaté medaile po finálové výhře 4:2 nad rovesníky z Itálie.\n\n"}
{"id": "1069386", "url": "https://cs.wikipedia.org/wiki?curid=1069386", "title": "João Derly", "text": "João Derly\n\nJoão Derly de Oliveira Nunes Júnior (* 2. července 1981 Porto Alegre, Brazílie) je bývalý reprezentant Brazílie v judu.\n\nKariéru začal v superlehké váze, do které však v seniorském věku s obtížemi hubnul. V roce 2002 si dokonce odpykal 6měsíční trest za užití nedovoleného přípravku na hubnutí. V olympijském roce 2004 prohrál nominaci o start na olympijských hrách v Athénách s Alexandrem Lee a od roku 2005 startoval v pololehké váze. V této váhové kategorii se stal okamžitě jedním z lídrů. Jeho judo bylo odrazem tehdejší doby, zaměřené výhradně na spodek soupeřova těla. Klasické techniky v jeho podaní prakticky nebyly k vidění.\n\nOlympijský rok 2008 jako dvojnásobný mistr nezačal dobře. Formu optimálně nevyladil ani na olympijské hry v Pekingu, kde prohrál ve druhém kole se svým bývalým přítelem a sparringpartnerem Pedrem Diasem z Portugalska – před lety je rozdělila láska k jedné ženě.\n\nJako vyznavač leggrabingu se nedokázal vypořádat se změnami pravidel v roce 2010, která přímý útok na nohy zakázala a postupně z vrcholového juda odešel.\n\n"}
{"id": "1069390", "url": "https://cs.wikipedia.org/wiki?curid=1069390", "title": "Krupínské paseky", "text": "Krupínské paseky\n\nKrupínské paseky je malá vesnice, část obce Miřetice v okrese Chrudim. Nachází se asi 0,5 km Jihovýchodně od Krupína. V roce 2015 zde bylo 23 domů.\n"}
{"id": "1069393", "url": "https://cs.wikipedia.org/wiki?curid=1069393", "title": "Vladimír Suchánek (režisér)", "text": "Vladimír Suchánek (režisér)\n\nVladimír Suchánek (* 28. červen 1949 Turnov) je český filmový režisér, filmový vědec a pedagog.\n\nVladimír Suchánek se narodil 28. června roku 1949 v Turnově.\n\nV letech 1970-1974 pracoval jako asistent režie a produkce ve Filmovém studiu Barrandov. V roce 1974 byl přijat na Všesvazový státní institut kinematografie (VGIK) v Moskvě a začal studovat obor filmová a televizní režie u prof. A. M. Zguridiho. Po obhajobě diplomního hraného filmu \"Rubikon\" (1980) v roce 1980 se vrátil do ČSSR.\n\nPro neskrývané náboženské přesvědčení a natáčení poeticko-spirituálních dokumentárních esejí ve filmovém studiu Gottwaldov a v Krátkém filmu Praha se setkal s odporem ze strany československého filmového průmyslu. V roce 1985 spoluzaložil v Olomouci ilegální křesťanské Studio Velehrad a točil několik hraných středometrážních a celovečerních filmů.\n\nPo změně společensko-politického systému v ČSSR v roce 1989 Vladimír Suchánek dokončil svůj (po absolventském) první hraný film \"Zimní krajina s pastí na ptáky\" (1989).\n\nV roce 1992 nastoupil na Katedru teorie a dějin dramatických umění a literatury Filozofické Fakulty Univerzity Palackého v Olomouci jako odborný asistent. Zde v roce 1997 obhájil disertační práci \"Umělecké dílo jako mystagogie. Souvislosti uměleckého filmu\". V roce 2000 na Filmové a televizní fakultě VŠMU v Bratislavě obhájil habilitační práci \"Topografie transcendentních souřadnic filmového obrazu\". Tyto dvě práce posloužily jako základ pro knihu \"Topografie transcendentních souřadnic filmového obrazu. Úvod do problematiky uměleckého obrazu jako duchovně-estetické skutečnosti.\", ve které rozvinul svou teorii duchovního filmu.\n\nV letech 2004-2007 přednášel na Univerzitě Tomáše Bati ve Zlíně na Fakultě multimediálních komunikací.\n\nOd roku 1992 je členem Katedry divadelních a filmových studií na Filozofické Fakultě Univerzity Palackého v Olomouci, kde přednáší dodnes. Zaměřuje se na animovaný a trikový film, dějiny českého filmu (1930-2000), Japonskou klasickou kinematografii (1950-1970) a dějiny sovětského a ruského filmu (1918-2000).\n\n\n\n\n\n"}
{"id": "1069394", "url": "https://cs.wikipedia.org/wiki?curid=1069394", "title": "163 (číslo)", "text": "163 (číslo)\n\nSto šedesát tři je přirozené číslo, které následuje po čísle sto šededesát dva a předchází číslu sto šedesát čtyři. Římskými číslicemi se zapisuje CLXIII. Stošedesátým třetím dnem kalendářního roku je 12. červen (v přestupném roce 11. červen).\n\n\n163 je:\n\nSilnice II/163 je česká silnice II. třídy vedoucí na trase Černá v Pošumaví – Frymburk – Vyšší Brod – Dolní Dvořiště\n\n163 Erigone je planetka hlavního pásu.\n\n163 je nejnižší počet bodů, kterého nelze v šipkách dosáhnout právě třemi hody.\n\n"}
{"id": "1069395", "url": "https://cs.wikipedia.org/wiki?curid=1069395", "title": "Švihůvek", "text": "Švihůvek\n\nŠvihůvek je malá vesnice, část obce Miřetice v okrese Chrudim. Nachází se asi 0,5 km jižně od vesnice Švihov. V roce 2015 zde bylo 22 domů.\n"}
{"id": "1069396", "url": "https://cs.wikipedia.org/wiki?curid=1069396", "title": "Kaple Panny Marie Pomocné (Vintířov)", "text": "Kaple Panny Marie Pomocné (Vintířov)\n\nKaple Panny Marie Pomocné je kaple na Vintířovském vrchu severně od vesnice Vintířov v okrese Chomutov. Od roku 1963 je chráněna jako kulturní památka.\n\nMalou kapli nechala na Vintířovském vrchu (385 m n. m.) postavit Marie Polyxena Losynthalová v roce 1685. Vysvětil ji vilémovský farár Valentin Raspichler v roce 1694. Stavbu nové a větší kaple zahájil Jan Antonín Losy z Losynthalu a jeho manželka Josefa Polyxena roku 1725. Stavbu provedl žatecký stavitel Josef Antonín Jentsch a v roce 1727 byla znovu vysvěcena.\n\nV roce 1781 udeřil do střechy blesk a způsobil požár, který celou kapli zničil, ale o dva roky později byla obnovena alespoň střecha. Roku 1785 získal vintířovské panství Josef Mikuláš Windischgrätz a ve stejné době kapli postihla církevní reforma císaře Josefa II. Kaple byla zrušena, oltářní obraz převezen do kostela v Radonicích, samotný mramorový oltář a další architektonické články do Dolan, zvony odvezeny do Kryštofových Hamrů a do Miřetic a zbylý majetek v hodnotě přes 23 000 zlatých převzal náboženský fond.\n\nOkolo roku 1825 plánoval majitel panství, Veriand Alfréd Windischgrätz, postavit na místě kaple letohrádek, ale vzhledem k žádostem místních obyvatel rozhodl o obnovení kaple a věnoval 400 zlatých na stavební materiál. Pražské místodržitelství obnovu kaple povolilo v roce 1833. Na obnově se podíleli obyvatelé okolních vesnic.\n\nPoutě ke kapli se konaly o první neděli v červenci až do poloviny 20. století. Potom kaple zchátrala, přišla o střechu a hrozilo zřícení části zdiva. Její obnovu inicioval \"Klub přátel historických památek Radonice\" a oprava začala v roce 1996 rekonstrukcí střechy. V okolí kaple vzniklo lapidárium drobných památek ze zaniklých vesnic v Doupovských horách.\n\nKaple má polygonální půdorys s hranolovou věží v čele. Do zdi věže je pod trojúhelníkovým štítem vsazen erb Losynthalů. Interiér je zaklenut plackovou klenbou na pilastrech.\n\n"}
{"id": "1069397", "url": "https://cs.wikipedia.org/wiki?curid=1069397", "title": "Diego Mariño", "text": "Diego Mariño\n\nDiego Mariño Villar (* 9. května 1990, Vigo, Španělsko) je španělský fotbalový brankář, který v současné době hraje v klubu Levante UD.\nDiego Mariño působil v mládežnických reprezentacích Španělska. S týmem do 21 let vyhrál roku 2011 Mistrovství Evropy U21 v Dánsku, když Španělé zvítězili ve finále nad Švýcarskem 2:0. \nS jedenadvacítkou vyhrál i následující Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nV létě 2012 byl napsán na soupisku pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Na turnaji neodchytal ani jeden zápas, byl náhradníkem Davida de Gey.\n\n"}
{"id": "1069401", "url": "https://cs.wikipedia.org/wiki?curid=1069401", "title": "Poncelet", "text": "Poncelet\n\nPoncelet je příjmení francouzského původu:\n\n\n"}
{"id": "1069415", "url": "https://cs.wikipedia.org/wiki?curid=1069415", "title": "Sankt Aegyd am Neuwalde", "text": "Sankt Aegyd am Neuwalde\n\nSt. Aegyd am Neuwalde je městys v rakouské spolkové zemi Dolní Rakousy, v okrese Lilienfeld.\n\nK 1. lednu 2014 zde žilo 1 977 obyvatel.\n\n\n"}
{"id": "1069418", "url": "https://cs.wikipedia.org/wiki?curid=1069418", "title": "Vans Authentic", "text": "Vans Authentic\n\nVans Authentic je série modelů tenisek od amerického výrobce obuvi a oblečení Vans, který vznikl ve městě Anaheim ve státě Kalifornie. Model Authentic byl prvním výrobkem této společnosti, prodávat se začal 16. března 1966 a navrhl ho zakladatel Paul Van Doren.\n\nModelová řada Authentic se nevyznačuje žádnou technologickou vyspělostí, jsou to jednoduché tenisky s vulkanizovanou podrážkou a plátěným svrškem. Právě tato jednoduchost je dělá velmi populární volbou při výběru obuvi na skateboarding. Tento model se vyrábí dodnes, v drtivé většině případů bez jakýchkoliv technologických obměn původního designu - mění se jen barevné kombinace.\n\nTenisky od značky Vans byly už od vzniku značky spojovány zejména s kulturou skateboardingu, v níž byly, a stále jsou, ve velké míře využívány. Později se značka stala oblíbenou i v kultuře punku, kde právě model Authentic sklidil největší úspěch. V obou výše zmíněných kruzích je značka Vans stále relevantní a váženou.\n\nBěhem vývinu značky Vans se začaly vytvářet různé alternativní divize vývinu a navrhování obuvi, jmenovitě Vans Vault, Vans Syndicate, Vans LXVI, Vans Off The Wall či Vans California. Model Authentic se nachází v portfoliu každé z těchto divizí v různých obměnách, při kterých byly použity nové materiály, potisky, vlivy různých světových umělců či profesionálních atletů, zpravidla závodiacich v oblasti skateboardingu.\n\n"}
{"id": "1069421", "url": "https://cs.wikipedia.org/wiki?curid=1069421", "title": "Ignacio Camacho", "text": "Ignacio Camacho\n\nIgnacio Camacho Barnola (* 4. května 1990, Zaragoza, Španělsko) je španělský fotbalový záložník, od roku 2017 hráč klubu VfL Wolfsburg. Španělsko reprezentoval v mládežnických kategoriích, v roce 2014 debutoval v A-týmu.\n\nProfi kariéru zahájil v klubu Atlético Madrid. V lednu 2011 přestoupil společně se spoluhráčem Sergio Asenjem do klubu Málaga CF. V červenci 2017 přestoupil do německého klubu VfL Wolfsburg.\n\nIgnacio Camacho působil v mládežnických reprezentacích Španělska. S týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nV A-mužstvu Španělska přezdívaném \"La Furia Roja\" debutoval 18. 11. 2014 ve Vigu v přátelském zápase proti reprezentaci Německa (prohra 0:1).\n\n"}
{"id": "1069422", "url": "https://cs.wikipedia.org/wiki?curid=1069422", "title": "Alandská fotbalová reprezentace", "text": "Alandská fotbalová reprezentace\n\nAlandská fotbalová reprezentace je tým složený z hráčů žijících ve finské autonomní provincii Alandy. Fotbalový svaz byl na souostroví založen v roce 1943, v roce 1985 sehrál výběr své první oficiální utkání. Alandy nejsou členem FIFA ani UEFA, tým se kromě přátelských zápasů účastní pouze Ostrovních her. Tvoří ho převážně hráči klubů IFK Mariehamn a Sunds IF, domácí zápasy hraje na stadionu Wiklöf Holding Arena v Mariehamnu.\n\n\n\n"}
{"id": "1069426", "url": "https://cs.wikipedia.org/wiki?curid=1069426", "title": "Aavasaksa", "text": "Aavasaksa\n\nAavasaksa (švédsky \"Aavasaksa\", i historicky \"Avasaxa\") je hora v severním Finsku, jejíž nadmořská výška je 242 m.\nNachází se na území obce Ylitornio v Laponsku, několik kilometrů jižně od polárního kruhu. Horu obtéká řeka Tengeliönjoki, která se pod západním svahem hory vlévá do řeky Tornionjoki. Tato řeka v těchto místech tvoří hranici mezi Finskem a Švédskem.\n\nHora Aavasaksa se vypíná nad rozsáhlou rovinatou oblastí. Její vrchol je často považován za nejjižnější bod ve Finsku, ze kterého lze pozorovat v létě Půlnoční Slunce. V 18. století byla hora cílem vědecké expedice francouzského přírodovědce Pierre Louise Maupertuise. V 19. století zde byl zřízen jeden z měřicích bodů Struveho geodetického oblouku. Jako jedno z 34 vybraných míst Struveho oblouku byla hora Aavasaksa zařazena v roce 2005 do seznamu Světového dědictví UNESCO. Kromě toho je hora od roku 1994 jednou z 27 oficiálních Národních krajin ve Finsku.\n"}
{"id": "1069427", "url": "https://cs.wikipedia.org/wiki?curid=1069427", "title": "Fryčer", "text": "Fryčer\n\nPříjmení Fryčer, přechýleně Fryčerová, je příjmení osob:\n\n"}
{"id": "1069430", "url": "https://cs.wikipedia.org/wiki?curid=1069430", "title": "Nováčci", "text": "Nováčci\n\nNováčci (ve francouzském originále Les Bleus, premiers pas dans la police) je francouzský televizní seriál, který v letech 2006–2010 vysílal soukromý televizní kanál M6. Po pilotním díle z roku 2006 byly od roku 2007 odvysílány čtyři řady s celkem 34 díly. V roce 2011 byly první dvě série uvedeny též na televizi Nova Cinema, pilotní díl byl rozdělen na dva.\n\nHlavními postavami je pět policejních nováčků, kteří nastoupili na policejní oddělení v Paříži. Lyes Belloumi je francouzský Arab, pochází z chudého předměstí a musí se starat o matku a své dva mladší sourozence. Je svědomitý a u policie by chtěl udělat kariéru. Také Alex Moreno pochází z chudé čtvrti. Ze svého dřívějšího života se stýká s lidmi žijících na hraně zákona. K policii se dal spíše z nutnosti, aby měl práci. Kévin Laporte je Bask a do Paříže se přistěhoval z Biarritzu. Je gay a udržuje utajovaný vztah s Yannem Berthierem z protidrogového oddělení. K policii se dal kvůli svému otci, který je alkoholik a násilník. Nadia Poulainová je vdaná matka dvou malých dětí je u policie z idealistických důvodů. Laura Maurierová vystudovala práva a k policii se přidala z osobních důvodů. Zjistila, že vedoucím oddělení je komisař Daniel Santamaria, její otec, který Lauřinu matku opustil, když byla těhotná a o dceři nemá ponětí. Kromě toho, že jsou nasazováni do akcí, musejí řešit i své osobní problémy, vztahy mezi sebou i s kolegy na pracovišti.\n\nPilotní díl \"Premiers Pas dans la police\" (\"První den\") byl odvysílán 8. února 2006. V závorce jsou uvedeny názvy v české distribuci.\n\n\n\n\n\n"}
{"id": "1069435", "url": "https://cs.wikipedia.org/wiki?curid=1069435", "title": "Álvaro González Soberón", "text": "Álvaro González Soberón\n\nÁlvaro González Soberón (* 8. ledna 1990, Potes, Španělsko) je španělský fotbalový obránce (stoper), který v současné době hraje v klubu RCD Espanyol. Reprezentoval Španělsko v kategorii U21.\nÁlvaro González Soberón vyhrál se španělským reprezentačním týmem do 21 let Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\n"}
{"id": "1069438", "url": "https://cs.wikipedia.org/wiki?curid=1069438", "title": "Pamfilos z Amfipole", "text": "Pamfilos z Amfipole\n\nPamfilos z Amfipole, řecky Πάμφιλος, byl starořecký malíř sikyónské školy, který žil v 1. polovině 4. století př. n. l. Pocházel z Amfipole ve východní Makedonii,(asi 80 km východně od Soluně), byl žákem Eupompovým a učitelem Apellovým.\nJsou mu připisována čtyři obrazy: \"Bitva u Fliunta, vítězství athénské\", \"Odysseus na voru\", \"Hérakleovci v Athénách\" a \"Obraz nějaké rodiny\".\n\nNěkdy se mu přičítá i spis o malířství a slavných malířích (περί γραφιχής χαί ζωγράφων ένδόξων).\nPrávě přičiněním Pamfilovým byla v chlapeckých školách v Sikyónu a později i jinde v Řecku zavedena výuka kreslení.\n\nPodle všeho byl mužem velkého všestranného vzdělání, Plinius starší zmiňuje zejména jeho důkladnou znalost matematiky a geometrie. Ottův slovník naučný o něm uváděl: \"Pamfilos zaujímá v řec. malířství asi totéž místo jako Polykleitos v oboru řec. plastiky: oba kladou velikou váhu na důkladné teoretické vědění a matematickou korektnost.\"\n\n\n"}
{"id": "1069440", "url": "https://cs.wikipedia.org/wiki?curid=1069440", "title": "Seznam dílů seriálu Torchwood", "text": "Seznam dílů seriálu Torchwood\n\nToto je seznam dílů seriálu \"Torchwood\". Britský sci-fi seriál \"Torchwood\" vznikl jako spin-off obnoveného seriálu \"Pán času\" (v originále \"Doctor Who\") a byl vysílán od roku 2006 veřejnoprávní televizí BBC. Do konce roku 2011 byly premiérově uvedeny celkem čtyři řady seriálu. První dvě měly po 13 dílech, třetí minisérie s podtitulem \"Children of Earth\" čítala jen 5 dílů a poslední \"Miracle Day\" 10 dílů.\n\n<onlyinclude></onlyinclude>\n\n"}
{"id": "1069441", "url": "https://cs.wikipedia.org/wiki?curid=1069441", "title": "Alberto Moreno Pérez", "text": "Alberto Moreno Pérez\n\nAlberto Moreno Pérez (* 5. července 1992, Sevilla, Španělsko) je španělský fotbalový obránce a reprezentant, od roku 2014 hráč anglického klubu Liverpool FC.\n\nProfesionální fotbalovou kariéru zahájil v klubu Sevilla FC. Se Sevillou vyhrál Evropskou ligu 2013/14.\n\nV srpnu 2014 přestoupil za 12 milionů liber do anglického klubu Liverpool FC.\n\nAlberto Moreno Pérez vyhrál se španělským mládežnickým národním týmem Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nV A-mužstvu Španělska přezdívaném \"La Furia Roja\" debutoval 15. 10. 2013 v Albacete v kvalifikačním zápase proti reprezentaci Gruzie (výhra 2:0).\n\n"}
{"id": "1069444", "url": "https://cs.wikipedia.org/wiki?curid=1069444", "title": "Nejvyšší body geomorfologických celků v Česku", "text": "Nejvyšší body geomorfologických celků v Česku\n\nSeznam nejvyšších bodů geomorfologických celků v Česku obsahuje nejvýše položená místa všech geomorfologických celků, které se zcela nebo částečně rozkládají na území České republiky. U celků, které zasahují na území sousedních států, je vždy uveden nejvyšší bod české části. Vzhledem k tomu, že u některých celků není doposud ustálená hranice, uvádějí mnohdy různé zdroje u jednoho celku různé nejvyšší body. Z tohoto důvodu může v seznamu v průběhu času docházet ke změnám.\n\n\n"}
{"id": "1069445", "url": "https://cs.wikipedia.org/wiki?curid=1069445", "title": "Alžbetin dvor", "text": "Alžbetin dvor\n\nAlžbetin dvor je slovenský šestidílný televizní seriál, který natočil v roce 1986 režisér Andrej Lettrich podle románových ság Hany Zelinové \"Alžbetin dvor\" a \"Volanie vetra\". Děj popisuje osudy zemanského rodu žijícího na Turci v letech 1812 až 1944. V prvním dílu se zbohatlík Mathias Fabici ožení s atraktivní Italkou Alžbetou, věnuje jí kúrii nazvanou podle ní Alžbetin dvor a objedná si její obraz od francouzského malíře. Mladá žena naváže s umělcem milostný poměr a žárlivý manžel ji zavraždí, ukryje její tělo a předstírá, že se utopila. Ve své závěti pak stanoví pravidlo, že na tomto sídle nesmí už nikdy žít žádná žena jménem Alžbeta. Každý díl seriálu je věnován jedné generaci rodu Fabici, stíhaného za dávný zločin nenadálými ranami osudu, na pozadí slovenských dějin 19. a 20. století.\n\n\n\n"}
{"id": "1069449", "url": "https://cs.wikipedia.org/wiki?curid=1069449", "title": "Álvaro Vázquez", "text": "Álvaro Vázquez\n\nÁlvaro Vázquez García (* 27. dubna 1991, Barcelona, Španělsko) je katalánský fotbalový útočník, který v současné době hraje v klubu Getafe CF.\nÁlvaro Vázquez působil v mládežnických reprezentacích Španělska.\nSe španělskou reprezentací do 20 let se zúčastnil Mistrovství světa hráčů do 20 let 2011 v Kolumbii, kde jeho tým vypadl ve čtvrtfinále proti Brazílii až v penaltovém rozstřelu. Vázquez vstřelil na tomto turnaji 5 branek (stejně jako Brazilec Henrique Almeida Caixeta Nascentes a Francouz Alexandre Lacazette) a za to bral „stříbrnou kopačku“.\nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\n"}
{"id": "1069452", "url": "https://cs.wikipedia.org/wiki?curid=1069452", "title": "Bible, Pavlíkův studijní překlad", "text": "Bible, Pavlíkův studijní překlad\n\nBible, Pavlíkův studijní překlad je jedním z překladů Bible, který není dílem překladatelského týmu, ale jednotlivce, Miloše Pavlíka. \n\nMiloš Pavlík, narozen 1922, zemřel v roce 2009 – ve věku 87 let a dva měsíce po dokončení svého díla. Pavlík zahájil práci na překladu v roce 1982; překládal do češtiny i slovenštiny.\n\nJedná se o doslovný překlad z původních jazyků. Autor se snažil o co nejpřesnější přepis originálu, o co nejvěrnější odhalení původního významu. Navíc je překlad doplněn rozsáhlým poznámkovým aparátem.\n\nPavlíkův překlad vyšel knižně, elektronicky ve formátu PDF a ve verzi pro program DAVAR.\n\n\n"}
{"id": "1069453", "url": "https://cs.wikipedia.org/wiki?curid=1069453", "title": "Rasul Bokijev", "text": "Rasul Bokijev\n\nRasul Bokijev (: ), (* 29. září 1982 Rudacká oblast, Sovětský svaz) je reprezentant Tádžikistánu v judu a dalších zápasnických stylech. Je majitelem i ruského pasu. V roce 2008 získal bronzovou olympijskou medaili.\n\nPochází ze zápasnické rodiny. Jeho otec Chudainazar byl známým tádžickým zápasníkem v kureši a sambu. Společně se svými čtyřmi bratry se věnoval zápasení. Judo trénoval pod vedením Vladimira Jelčaninova. Jeho technika vycházela z velmi kvalitního úchopu, dominovaly u něho strhy a krásné hody – tai-otoši, sode-curikomi-goši. Jeho taktikou bylo soupeře především unavit.\n\nV roce 2008 patřil ke kandidátům na medaili na olympijských hrách v Pekingu. Dostal se až do semifinále, kde nestačil na šido Jihokorejci Wang Ki-čchunovi. V boji o třetí místo uspěl a vybojoval první olympijskou medaili pro svou zemi, bronzovou. Po olympijských zkusil štěstí pod ruskou vlajkou (v Rusku trénoval i dříve), ale neměl trpělivost se prosadit v těžké konkurenci a v roce 2010 se vrátil ke svým barvám.\n\nV roce 2012 obhajoval bronzovou medaili na olympijských hrách v Londýně, ale protaktizoval čtvrtfinálový zápas proti Japonci Nakajovi na šido. V opravách neuspěl a obsadil 7. místo.\n\n"}
{"id": "1069456", "url": "https://cs.wikipedia.org/wiki?curid=1069456", "title": "Xabi Prieto", "text": "Xabi Prieto\n\nXabier 'Xabi' Prieto Argarate (* 29. srpna 1983, San Sebastián, Španělsko) je španělský fotbalový záložník baskického původu, který hraje v klubu Real Sociedad. Hraje na postu pravého beka.\n\nOdchovanec baskického klubu Real Sociedad, kde mimo mládežnických týmů hrál i za rezervu. V A-týmu debutoval 8. 10. 2003 v Copa del Rey proti klubu Real Oviedo (výhra 2:1).\n\n"}
{"id": "1069458", "url": "https://cs.wikipedia.org/wiki?curid=1069458", "title": "Ondřej Šteffl", "text": "Ondřej Šteffl\n\nOndřej Šteffl (* 20. listopadu 1954) je český podnikatel v oblasti vzdělávání. V roce 1990 se stal zakladatelem první soukromé školy v Československu – gymnázia PORG v Praze. O pět let později založil společnost Scio, která se zabývá vzděláváním, měřením výsledků studia i testováním jeho předpokladů.\n\nVystudoval Matematicko-fyzikální fakultu UK. Po vysoké škole pracoval v Ústavu pro filozofii a sociologii Československé akademie věd. \"„Tam jsem nedělal skoro nic,“\" uvedl Šteffl. Poté krátkodobě učil na řadě pražských škol. \n\nV roce 1990 založil gymnázium PORG v Praze-Libni, což byla první soukromá škola v ČR po roce 1948. V roce 1995 začal podnikat ve vzdělávací společnosti Scio, která se zaměřuje na testování žáků základních a středních škol. \n\nAkademické vzdělání podle jeho názoru ztrácí na významu, což dokládá i tím, že mnoho lídrů nejvýznamnějších světových firem má jen bakalářský titul a někteří nemají vůbec žádné vysokoškolské vzdělání. \n\nSe svou partnerkou má syna a dceru. \n\n"}
{"id": "1069459", "url": "https://cs.wikipedia.org/wiki?curid=1069459", "title": "Solanka (hrušeň)", "text": "Solanka (hrušeň)\n\nSolanka (\"Pyrus communis\" 'Solanka ') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy letních hrušek, sklízí se v srpnu, zelené, dozrávají během desti dnů, skladovatelné do září.\n\nByla vyšlechtěna v ČR v obci Solany v okrese Litoměřice. Je málo rozšířená.\n\nOdrůda je cizosprašná. Vhodnými opylovači jsou odrůdy Konference, Boscova lahvice, Pařížanka, Madame Verté.\n\nRůst odrůdy je střední. Habitus koruny je pyramidální. Rychle stárne vyžaduje zmlazování.\n\nPlodí středně pozdně až pozdně, hojně a střídavě.\n\nPlod je hruškovitý, střední. Slupka hladká, zeleně, později žlutozeleně až žlutě zbarvená. Dužnina je nažloutlá křehká, se sladkou chutí, navinulá, kořenitá.\n\nOdrůda je považována za středně odolnou proti strupovitosti ale málo odolnou proti namrzání. Dobře obráží. Je středně náchylná (26,1 - 60,0 % napadených) vůči spále růžovitých.\n\nDobře snese přepravu při sklizni po dozrání náchylná k otlačení. Není vhodná pro intenzivní výsadby. Odrůdu lze použít do středních a teplých poloh, na suchém stanovišti ve studených půdách plodí špatně.\n\n"}
{"id": "1069460", "url": "https://cs.wikipedia.org/wiki?curid=1069460", "title": "Daniel Goleman", "text": "Daniel Goleman\n\nDaniel Jay Goleman (* 7. března 1946, Stockton, USA) je americký psycholog. Je autorem řady publikací, v nichž se zabývá tématy z oblasti emoční a sociální inteligence nebo pozornosti. Dvanáct let přispíval na téma behaviorální psychologie a výzkumu mozkové činnosti do deníku \"The New York Times\". Přednášel na Harvardově univerzitě. . Dvakrát byl nominován na Pulitzerovu cenu. \n\nKromě světového bestselleru „Emoční inteligence“ napsal knihy „Práce s emoční inteligencí“ a „Sociální inteligence“ nebo „Pozornost: Skrytá cesta k dokonalosti“. Jako spoluautor se podílel na knize „Primal Leadership“. \n\nDaniel Goleman vyrůstal v židovské rodině ve městě Stockton v Kalifornii. Jeho matka Fay Golemanová byla profesorkou sociologie , otec Irving Goleman byl profesorem humanitních věd. \n\nVystudoval Harvardovu univerzitu, studoval v Indii, kde se zajímal o spirituální nauku, a postdoktorandské studium absolvoval na Social Science Research Council. Svoji první knihu napsal na základě zážitků z cest po Indii a Srí Lance a popsal v ní metody meditace.\n\nPo návratu z cest učil na Harvardově univerzitě, kde během 70. let 20. století proslul svými semináři psychologie. Jeho mentorem byl David McClelland, americký psycholog, který ho doporučil pro práci pro časopis Psychology Today. V roce 1984 začal Goleman psát pro The New York Times.\n\nJe výkonným ředitelem agentury Emotional Intelligence Services v Sudbury ve státě Massachusetts. Žije v Berkshires. \n\nGoleman byl dvakrát nominován na Pulitzerovu cenu. Získal několik ocenění, mezi jinými například cenu Career Achievement za žurnalistiku od Americké psychologické asociace nebo Wahsburn Award za vědeckou žurnalistiku.\n\nKniha Emoční inteligence je považována za Golemanovu přelomovou práci, jež mění pohled na to, co znamená „být chytrý“. Goleman uvádí, že chytrost není udávána úspěšností v IQ testech. Ukazuje, že chápání lidské inteligence bylo dosud zúžené a že klíčová je schopnost empatie, sledování dlouhodobých cílů nebo umění domluvit se s ostatními. To souvisí s emoční inteligencí, která určuje, jak v životě budeme úspěšní a spokojení. \n\nKoncem roku 2013 vydal Daniel Goleman další významnou knihu, v níž se nyní dotýká procesu pozornosti. Publikace „Pozornost: Skrytá cesta k dokonalosti\" vyšla česky v roce 2014. Autor říká, že pozornost je podceňovaná a přehlížená, ačkoli je v našich životech důležitá. „Aniž bychom si příliš všímali kuželu světla naší pozornosti, je to právě její momentální pozornost, co vytváří naše životy.“ \n\nKonstatuje, že žijeme v éře „neustálého vyrušování“ a ukazuje, jak s pozorností pracovat. Životní úspěch podle něho záleží na schopnosti vědomě zaměřovat pozornost (mindfulness). Své závěry opírá o výzkumy i praktické poznatky.\n\nRozlišuje tři hlavní typy pozornosti \n\n\n\nUvádí, že pokud jsou všechny tři typy pozornosti v rovnováze, pomáhají zvyšovat produktivitu a vedou ke štěstí.\n\nV knize ukazuje, co a jak odčerpává naši pozornost, jak trénovat nebo cvičit chytře, jak to udělat, aby byl mozek kreativnější a odpovídá také na otázku, proč potřebujeme systémové myšlení a jak ho trénovat.\n\n\n\n"}
{"id": "1069462", "url": "https://cs.wikipedia.org/wiki?curid=1069462", "title": "Šafránovka", "text": "Šafránovka\n\nŠafránovka (\"Memecylon\") je rod rostlin z čeledi melastomovité. Zahrnuje asi 300 druhů a je rozšířen v tropech Starého světa. Šafránovky jsou dřeviny s jednoduchými vstřícnými listy a drobnými květy. Některé druhy mají význam v medicíně, jsou pěstovány jako okrasné rostliny nebo poskytují tvrdé dřevo.\n\nŠafránovky jsou keře nebo nevelké stromy, řidčeji vysoké stromy dorůstající výšky až 25 metrů (\"M. celastrinum\"). Listy jsou vstřícné, přisedlé nebo řapíkaté, obvykle kožovité a celokrajné. Žilnatina je zpeřená a pro čeleď melastomovité málo typická. Květenství jsou úžlabní vrcholíky nebo okolíky, někdy vyrůstající na starším dřevě. Květy jsou čtyřčetné, s miskovitou, zvonkovitou, nálevkovitou nebo téměř kulovitou češulí. Kališní lístky jsou srostlé. Korunní lístky jsou okrouhlé, podlouhlé nebo vejčité. Tyčinek je 8 a jsou si tvarově i velikostí podobné. Prašníky spočívají na zvětšeném spojidle, které je 2 až 3 x větší než prašník. Semeník je spodní, srostlý ze 3 až 5 plodolistů, kulovitý, s jednou čnělkou zakončenou vrcholovou bliznou. Obsahuje jedinou komůrku se 3 až 12 vajíčky. Plodem je dužnatá, kulovitá peckovice připomínající bobuli a obsahující jediné kulovité semeno.\n\nRod šafránovka zahrnuje asi 300 druhů. Je rozšířen v tropické Africe, Madagaskaru, Asii, Austrálii a Tichomoří. Šafránovky se vyskytují v rozličných biotopech od opadavých a poloopadavých tropických lesů po deštné nížinné či horské lesy. Rostou v nadmořských výškách až do 2000 metrů.\n\nV Indii je nejběžnějším druhem šafránovky druh \"Memecylon edule\". Je pěstován jako okrasná rostlina, je těžen pro tvrdé dřevo (je znám jako \"iron wood tree\") a listy slouží k výrobě žlutého barviva. Plody jsou jedlé a jsou vyhledávány zejména v době nedostatku. Listy, plody i kořeny jsou využívány v místní medicíně. Šafránovky mají zejména antioxidační, protizánětlivé a antimikrobiální účinky. Druh \"Memecylon edule\" má rovněž jedlé plody a používá se např. při hojení ran. V místní medicíně se využívají i jiné druhy, zejména \"M. malabaricum\", \"M. lushingtonii\" a \"M. angustifolium\".\n\n"}
{"id": "1069471", "url": "https://cs.wikipedia.org/wiki?curid=1069471", "title": "Primátorská tramvaj", "text": "Primátorská tramvaj\n\nPrimátorská tramvaj je salónní vůz vyrobený roku 1900 ve smíchovské továrně Františka Ringhoffera. Společnost se tímto výrobkem prezentovala na pařížské Světové výstavě a po jejím skončení jej předala Praze. Město tuto tramvaj, označenou evidenčním číslem 200, využívalo ke slavnostním jízdám, nicméně při příležitostných jízdách ji mohli využít i další zájemci. Před první světovou válkou a v meziválečném období vůz jezdil také s návštěvníky hlavního města při vyhlídkových jízdách. Na počátku padesátých let 20. století prošel vůz úpravou, aby mohl vozit děti z mateřských škol. Tomuto účelu sloužil až do roku 1972. O sedm let později se stal součástí sbírek pražského Muzea městské hromadné dopravy a je vystaven ve střešovické vozovně v Praze.\n\nVůz vyrobila společnost Františka Ringhoffera na Smíchově v roce 1900. Téhož roku jej prezentovala na Světové výstavě v Paříži. Po jejím skončení tramvaj roku 1901 věnovala pražské obci pro potřeby pražského primátora. Již od téhož roku však vůz mohly k příležitostným jízdám využívat i jiné veřejné instituce. Musely však s majitelem vozu uzavřít předběžnou objednávku a uhradit poplatek ve výši 30 korun. Přesto měli členové správní rady Elektrických podniků dojem, že vůz není dostatečně využíván. Od 10. dubna 1904 proto začal jezdit na pravidelné lince mezi Národním divadlem a Královskou oborou (Stromovkou). V provozu byl každý den za příznivého počasí od 14 do 20 hodin. Dospělí platili 32 haléřů, děti do deseti let věku 18 haléřů. Posléze se od roku 1912 občasně využíval k okružním jízdám Prahou. V období mezi první a druhou světovou válkou jezdil při slavnostním zahajování provozu na nově otvíraných tramvajových tratích. Současně si jej mohli zájemci pronajmout ke zvláštním jízdám, neboť dosavadní pravidelné vyhlídkové jízdy tramvajemi během roku 1927 skončily.\nOd 1. července 1951 jej využívaly mateřské školy. Vůz tehdy dostal nový nátěr a koncem padesátých let nahradily ve vnitřní výbavě stolky a křesílka čtyři podélné řady laviček, přičemž uprostřed seděly děti zády k sobě. V roce 1961 se tramvaj objevila ve filmu \"Pohádka o staré tramvaji\", ve kterém získala pojmenování „Terezka“. Pro mateřské školy fungovala až do roku 1972. Roku 1979 se stala exponátem pražského muzea městské hromadné dopravy, které jej zrekonstruovalo do podoby z let 1922 až 1951, tedy do podoby, v jaké jezdil nejdéle.\n\nRoku 1998 byla sbírka historických vozidel včetně této tramvaje prohlášena za kulturní památku České republiky a o dvanáct let později, roku 2010, skončila její náročná, třicet let trvající rekonstrukce. Téhož roku se jí 26. května u příležitosti 110. výročí jejího vyrobení svezl tehdejší pražský primátor Pavel Bém, který s ní cestoval po trase Vozovna Střešovice – Pražský hrad – Malostranská – Staroměstská – Čechův most. Zpátky do vozovny se již vůz navrátil přes Pražský hrad bez primátora.\n\nCelkový popis se vztahuje k podobě vozu v době její výroby v roce 1900. Pozdější provedené úpravy jsou popsány dále v textu. Tramvaj měla při výrobě délku přes spřáhla 10 710 mm, přičemž vlastní vozová skříň má na délku 10 000 mm. Její šířka činí 2 130 mm a výška 3 285 mm. Vůz byl původně vyroben se čtyřmi nápravami umístěnými na dvou podvozcích, vzdálenost jejichž otočných čepů činila 4 300 mm a rozvor náprav pak 1 300 mm. Průměr kol byl 800 a 600 mm. Hmotnost vozu původně dosahovala 11 190 kg, úpravami v pozdějších letech ovšem kolísala. Uvnitř tramvaje bylo k dispozici dvacet míst pro sedící a žádné ke stání. Podobu vozu navrhl český architekt Jan Kotěra v secesním stylu.\n\nVozová skříň měla základ v podobě nýtovaného rámu z profilů. Na ně byla smontována kostra z tvrdého dřeva (z buku a dubu), kterou z vnější strany chránilo dole na bocích a na čelech oplechování.\n\nNa bočních stranách tramvaje se nacházela vždy dvě velká, pevně osazená secesní okna. Mezi nimi a po jejich krajích byla okna menší, která se dala úplně stáhnout. Další spouštěcí okna se nacházela v čelech před řidičem na obou plošinách. Tu z obou boků uzavírala čelní rohová okna vyrobená ze silného oblého skla. Vstupy na plošinu – z každé strany vždy dva; jeden na přední plošinu a druhý na zadní – se daly uzavřít dvoukřídlými dveřmi.\nVně vozu se na čelech nacházely střešní svítilny a dole velké světlomety. Lože střešních svítilen i ratolesti kolem hlavního světlometu odkazovaly k secesnímu ladění celého vozu. Vedle nich architekt Kotěra navrhl též podobu klik, kování, zadních stran schodů nebo tepaný podklad pod znakem hlavního města.\n\nVnější nátěr karosérie i pojezdových částí měl neobvyklou barvu, a sice světle zelenou s lehkým nádechem do olivova. Střecha, jejíž střední částí po celé délce vozu vedl větrací nástřešek vybavený sklopnými okénky ke zlepšení výměny vzduchu, měla světlé, krémové zbarvení. Doplňky na voze byly buď z mosazi, nebo nesly nátěr zlatou barvou. Secesně vyvedené cifry evidenčního čísla vozu („200“) i litery nápisu na boku, kde stálo „Elektrické dráhy král. hlav. města Prahy“, byly z leštěné mosazi.\n\nVnitřek vozu byl prostorný a komfortně vybavený. Jeho střední část dosahovala větších rozměrů, než měly vozy určené pro běžný provoz. Do vozu se vstupovalo z obou plošin dvoukřídlými posuvnými dveřmi osazenými v příčných přepážkách. Mezi nimi se v celé délce vozu vyvyšoval větrací nástřešek.\n\nPod velkými bočními okny se nacházely pevné stolečky, které z obou stran doplňovala otočná křesílka. Pod malými okny byla umístěná křesla, každé určené pro dva sedící. Uprostřed podlahu zakrýval vícebarevný koberec. Nábytek byl vyroben z ořechového dřeva a sedací souprava ještě navíc čalouněna kůží. Veškerý nábytek zdobily secesní mosazné motivy. Celý interiér salónu vozu včetně jeho stropu byl obložen dřevem a překližkami z různě zbarveného ořechu. U stropu osvětlovala prostor vozu dobová žárovková svítidla uzavřená do broušených skleněných ampulí. Naopak podlahu tvořily silnější smrkové palubky, které ve středním oddíle krylo nalepené korkové linoleum s mosaznými lištami na poklopech.\n\nPlošiny měly boční obklad z ořechu, ale strop zde již patřil ke střeše celého vozu a tvořily jej tenké palubky. Nad plošinami se použilo lazurování a ze svrchní strany krylo střechu plátno napuštěné proti vlhkosti.\n\nŘidiči a průvodčí, kteří s vozem jezdili, patřili ke zkušeným zaměstnancům podniku. Tramvaj se ovládala klikou kontroléru, rumpálem ruční brzdy a pákou brzdiče tlakovzdušné brzdy. Při řízení stál řidič na přední plošině. Naopak průvodčí pobýval na zadní plošině, aby měl přehled. Ke vzájemnému dorozumívání mezi řidičem a průvodčím sloužila píšťalka, popřípadě též nožní zvonec. Pokud chtělo osazenstvo vozu v salónu, tedy radní nebo jiní významní hosté, dát členům posádky nějaký signál, využili k tomu tlačítka, která se v salónu nacházela u stropu. Po jejich stisknutí se na obou plošinách rozezněl zvonek, jejž napájela malá akumulátorová baterie dobíjená přes odpor ze sítě 600 V.\n\nPodvozky měly podobu „“, kdy se na každém z nich nacházela dvě dvojkolí mající nestejný průměr. Větší z nich bylo hnací, vnější kolo. Menší pak kolo vnitřní, vodicí. Na hnacích dvojkolích se nacházely půlové motory značky Křižík mající výkon 2× 25 koní, tedy 2× 18,4 kW. Ty umožňovaly tramvaji dosáhnout rychlost 20 km/h. Odpružení každé osy zajišťovala půleliptická listová péra, přičemž u kolébky podvozku s čepem skříně se nacházela pera dvojitá, malá. Ruční brzda měla celkově osm brzdových špalků.\n\nElektrickou výzbroj vozu tvořily kontroléry značky Křižík, umožňující šest jízdních stupňů, a to tři sériové a tři paralelní, a dále čtyři stupně elektrodynamické brzdy. Pod vozem se nacházely předřadné odpory a na střeše tyčový sběrač s kladkou. Komfortní vybavení a tlakovzdušná výstroj měly za následek poměrně vysokou hmotnost vozu.\n\nPrvní úpravy se vůz dočkal v letech 1904 a 1905, kdy bylo na čelní strany doplněno ochranné zařízení proti přejetí tehdy nového systému SJCH (tedy Svoboda – Jirgl – Charvát). Tento systém zajišťoval, že po nárazu čelní síťky pod vozem do překážky nebo v případě povalení chodce spadla před kola smetadla. Další úprava proběhla po roce 1913, kdy dosavadní talířová spřáhla nahradil jeho tak zvaný pražský typ, čímž se délka vozu prodloužila na 10 860 mm, přičemž ale délka vozové skříně zůstala stejná.\n\nBěhem roku 1922 prošla rekonstrukcí celá spodní část vozu. Z původního čtyřnápravového se stal dvounápravový, volnoosý o rozvoru 3 600 mm s dvojitým vypružením listovými a vinutými pery. Tramvaj získala výkonnější, tlapově zavěšené motory 2× 40 koní (to jest 2× 29,4 kW). Vedle elektrodynamické brzdy disponoval vůz již pouze ruční osmišpalkovou brzdou. Před kola vozu navíc nově přibyly sypače, ovládané šlapkou a zařízení proti přejetí systému SJCH získalo laťovou narážecí mřížku pod vozem. Kontroléry, které se v tramvaji nově objevily, vyrobila společnost Škoda, měly sedm stupňů jízdy (čtyři sériové a tři paralelní) a šest stupňů do brzdy. Díky úpravám se hmotnost vozu snížila na 10 000 kg a došlo ke zvýšení nejvyšší dovolené rychlosti na 30 km/h.\n\nKdyž se roku 1951 začala tramvaj používat pro mateřské školy, získala nový světle zelený nátěr a také nové kontroléry vyrobené společností ČKD, které ovšem měly totožné rozdělení stupňů jako doposavad používaný výrobek značky Škoda. Na konci padesátých let 20. století byly stolky a křesílka v interiéru salónu nahrazeny čtyřmi řadami podélných lavic osazenými na zvýšené podlaze. Původní střešní svítilny tehdy nahradily běžné trojboké linkové svítilny, tak zvané budníky. Do nich ovšem místo tabulky s číslem byla vložena destička s obrázkem sluníčka a vozu se proto začalo říkat „Sluníčko“.\n\nVe světle zeleném nátěru jezdila tramvaj až do roku 1961. Ten rok se po natočení filmu \"Pohádka o staré tramvaji\" její barva změnila na výraznou světle modrou. Děti ale denně vozila i nadále. Na zadní plošině se nacházela dřevěná truhla plná písku se dvěma kruhovými otvory uzavíratelná víkem. Sloužila coby nouzový záchod pro děti z mateřských škol.\n\nPři další přestavbě v roce 1972 získal vůz opět nový nátěr modré, byť ne příliš výrazné, barvy. Současně došlo k výměně dosavadního kladkového za pantografový sběrač proudu. Do pojezdu přibyly elektromagnetické kolejnicové brzdy spolu s prodloužením rozsochy a instalací tvrdších per, což mělo za následek zvýšení vozu a tak nárůst jeho hmotnosti na 10 500 kg. S dětmi již dále ale tramvaj nejezdila, neboť se rekonstrukce nejevila příliš zdařile, a následně ji získalo podnikové muzeum, které tramvaj do svého otevření deponovalo ve vokovické vozovně.\n\nBěhem následujících rekonstrukcí prováděných v muzeu, se jejich autoři snažili navrátit tramvaji takový vzhled, jaký měla ve svém nejdelším provozním období, tedy mezi roky 1922 a 1951. Do roku 1981 se prováděly úpravy zevnějšku, včetně nového nátěru karosérie ve světle zelené barvě se světle krémovou střechou. O dva roky později (1983) prošla rekonstrukcí pojezdová část a roku 1992 celý vnitřek vozu (bez křesílek). Roku 2010 rekonstrukce skončila opravami interiéru tramvaje.\n\nJaroslav Foglar ve své životopisné knize Život v poklusu nepřesně uvádí tuto vzpomínku: \"\"Opravdovým zážitkem musela být jízda jedním z vozů, údajně salonním primátorským, který měl uprostřed jediný vchod. Bohužel jsem se dozvěděl, že tento vůz byl později prodán do zahraničí nějakému muzeu.\"\"\n"}
{"id": "1069478", "url": "https://cs.wikipedia.org/wiki?curid=1069478", "title": "Paulín z Noly", "text": "Paulín z Noly\n\nPaulinus z Noly, italsky Paolino di Nola, plným latinským jménem Pontius Meropius Anicius Nolanus Paulinus, česky Paulin Nolánský (353, Burdigaly (nyní Bordeaux) – 22. červen 431, Nola) byl starověký římský básník, řečník a biskup v Nole. Psal latinsky.\nPocházel ze zámožného rodu. Vzdělání v rétorice a poetice získal u básníka Ausonia. Roku 378 se stal konzulem. Kolem roku 390 přešel ke křesťanství, jehož stal se pak horlivým propagátorem a šiřitelem. Roku 394 se usadil v Nole v Kampánii a žil tu velmi asketickým životem. Roku 409 se v tomto městě stal biskupem.\n\nV oboru básnickém tvořil zejména hymny, z nichž se asi 30 zachovalo. Třináct hymnů složil k poctě sv. Felixe, jehož hrob u Noly byl hojně navštěvovaným poutním místem. Psal i prózu, složil mimo jiné panegyrik na Theodosia po jeho vítězství nad Eugeniem. Je zachováno též 50 jeho dopisů, mj. se sv. Augustýnem či Jeronýmem.\n\nOttův slovník naučný hodnotil Paulina takto: „V hodnosti biskupské získal si svým lidumilným a přívětivým jednáním svrchovanou vážnost a úctu. Také jeho básně docházely chvály (...) Veškeré básně jeho projevují vřelost citu, mravní vážnost, vytříbený vkus ve formální stránce, znalost v literatuře starší, zvláště sečtlost v básních Vergiliových a Horatiových. (...) Listy psány jsou slohem naduřelým a menší ceny jsou než jeho básně.“\n\n"}
{"id": "1069479", "url": "https://cs.wikipedia.org/wiki?curid=1069479", "title": "Maria Vasiljevna Rerich", "text": "Maria Vasiljevna Rerich\n\nMaria Vasiljevna Rerich, rozená Kalašniková, (10. března 1844, Ostrov, Pskovská gubernie, Ruské impérium – 23. června 1927, Leningrad, Sovětský svaz) byla matkou Nikolaje Konstantinoviče Rericha.\n\nNarodila se v ostrovské obchodnické rodině Vasilije Ivanoviče a Taťány Ivanovny Kalašnikových. Krátce po narození její otec v roce 1848 zemřel, pravděpodobně v důsledku epidemie cholery. Matka se vdala podruhé, za rolníka Pavla Korkunova, a v roce 1856 porodila Marii bratra Alexandra – budoucího kmotra Nikolaje Rericha. Později Taťána ovdověla podruhé, ale Marie nezůstala bez věna – po smrti svého dědečka, Ivana Jakovleviče Kalašnikova a jeho manželky Agrippiny se stala v roce 1860 dědicem jejich majetku. To bylo nedlouho před její svatbou.\n\nV lednu 1860 přijel do Ostrova první vlak po nově budované železniční trati Petrohrad – Varšava. Tak se Marie seznámila s kreslířem Správy Ruských železnic Konstantinem Rerichem. Oddáni byli 16. října 1860 v ostrovském městském Chrámu Nejsvětější Trojice.\n\nPo svatbě byl majetek Marie Vasiljevny, který byl s ohledem na její nezletilost v péči Ostrovského sirotčího dvora, předán jejímu manželovi. V únoru roku 1862 se rodina usadila v Petrohradě. Obtíže se správou věna manžel jako zplnomocněný poručník své manželky řešil pronájmem části domu nájemníkům a lado pronajal zemědělcům. V polovině 60. let vedli manželé úspěšný spor o dědictví, z něhož jim plynuly značné příjmy, s tetou Marie Vasiljevny Naděždou Ivanovnou. I tato právní zkušenost se hodila, když – tehdy už hlavní účetní Ruských drah Konstantin Rerich – podal žádost o ukončení pracovního poměru u železnice a od 1. prosince 1867 se stal notářem Petrohradského okresního soudu.\n\nKoncem 60. let se rodina přestěhovala na Univerzitní nábřeží č. 25. Paní domu pocházela z osvícené obchodní rodiny a byla kulturní a vzdělaná žena. Na návštěvy k Rerichovým chodili známí lidé: chemik Dmitrij Ivanovič Mendělejev, historici Konstantin Fjodorovič Golstunskij a Nikolaj Ivanovič Kostomarov, Michail Osipovič Mikešin a další a paní domu dokázala vytvořit srdečnou a přívětivou atmosféru.\n\nVětšina starostí Rerichových byla spojena s rodinou a výchovu dětí. Z osobního spisu Konstantina Rericha vypracovaného v dubnu 1863 je zřejmé, že v tuto chvíli se páru už narodil první syn, ale vzhledem k tomu, že o něm neexistuje žádná pozdější zmínka, zemřel zřejmě už v dětství. V roce 1867 se narodila dcera Lydie a pak synové Nikolaj (1847), Vladimir (1882) a Boris (1885). Rodiče vychovávali děti, jak bylo v Petrohradu u městských dětí v té době obvyklé – brali je s sebou do divadla i na koncerty. Rerichovi koupili venkovskou usedlost Izvara, kde měly děti volnost pohybu. Hospodářka vedla denní účetnictví. Mariin bratr A. P. Korkunov (1856–1913, lékař a profesor Tomské univerzity) měl velký vliv na svého mladého synovce Nikolaje. „Zval mne na Sibiř, na Altaj. Slyšel jsem volání dálek a hor – Bělucha, Chan Tengri!“\n\nPo smrti manžela v roce 1900 se Marie Vasiljevna přestěhovala do jejího domu na rohu 16. ulice a Velkého prospektu, kde žila se svými mladšímy syny, později přesídlila do bytu v Kadetské a poslední roky žila s dcerou a zetěm, doktorem A. D. Ozerovým, v ulici Podjačeské.\n\nZemřela 23. června 1927 a je pochována spolu se svým mužem na Smolenském pravoslavném hřbitově v Petrohradu..\n\n"}
{"id": "1069480", "url": "https://cs.wikipedia.org/wiki?curid=1069480", "title": "Rubén Pardo", "text": "Rubén Pardo\n\nRubén Pardo Gutiérrez (* 22. října 1992, Logroño, Španělsko) je španělský fotbalový záložník, momentálně hraje v klubu Real Sociedad.\n\nProšel mládeží baskického klubu Real Sociedad, kde hrál poté i za rezervu. V A-týmu debutoval 29. října 2011 v zápase Primera División proti klubu Real Madrid (prohra 0:1).\n\nHrál za španělské mládežnické reprezentace.\nZúčastnil se Mistrovství Evropy hráčů do 19 let 2011 v Rumunsku, kde mladí Španělé porazili ve finále Českou republiku 3:2 po prodloužení.\n\n"}
{"id": "1069484", "url": "https://cs.wikipedia.org/wiki?curid=1069484", "title": "Antonio Palomino", "text": "Antonio Palomino\n\nAntonio Aciselo Palomino De Castro Y Velasco (* 1655, Bujalance – 12. srpen 1726, Madrid) byl španělský malíř a kunsthistorik.\nStudoval nejprve v Cordobě práva a teologii, ale záhy se obrátil na dráhu uměleckou. Učil se nejprve u Valdesa Leala, pak u Alfara, žáka Velázquezova. Roku 1678 odešel do Madridu, kde se seznámil s Carreñou de Miranda a Claudiem Coëllem, který mu svěřil provedení fresek ve svém paláci Prado. Palomino vykonal práci s takovým úspěchem, že byl roku 1688 jmenován královským malířem na dvoře Karla II. Při dekoraci Escurialu pomáhal italskému malíři Lukovi Giordanovi a od roku 1697 maloval samostatně ve Valencii fresky v kostele San Juan del Mercado, jež jsou jeho nejoceňovanějším dílem. Pro tamní katedrálu vytvořil též obraz \"Lítost sv. Petra\". Roku 1705 v klášteře San Esteban v Salamance namaloval sérii alegorií \"Církev bojující\" a \"Církev vítězná\". Připravoval též fresky v Paularském klášteře, ty však dokončil až jeho syn.\n\nOd roku 1711 připravoval k vydání dílo \"El Museo pictorio y escaia optica\", jehož první díl vyšel roku 1715, druhý 1724, třetí posmrtně pod titulem \"El Parnaso éspañol\". První dva díly popisují malířské dějiny a techniky malby, třetí životopisy španělských umělců od Antonia del Rincon až po Palominovy současníky. Ottův slovník naučný tuto kunsthistorickou práci hodnotil takto: \"Byť i dílo toto často postrádalo kritiky, nelze mu upříti veliké ceny, zvlášť historické, ježto obsahuje data, jež jinak byla by se ztratila; jest mimo to základem všech pozdějších děl toho druhu.\"\n\n"}
{"id": "1069490", "url": "https://cs.wikipedia.org/wiki?curid=1069490", "title": "Mistrovství světa v biatlonu 2015 – závod s hromadným startem žen", "text": "Mistrovství světa v biatlonu 2015 – závod s hromadným startem žen\n\nZávod s hromadným startem žen na Mistrovství světa v biatlonu 2015 se konal v neděli 15. března jako v pořadí pátý ženský závod biatlonu v lyžařském středisku v Kontiolahti Stadium. Zahájení závodu s hromadným startem proběhlo v 13:30 hodin středoevropského času. Závodu se zúčastnilo celkem 30 biatlonistů.\n\nObhájkyní titulu byla Běloruska Darja Domračevová, která byla rovněž úřadující olympijskou vítězkou v této disciplíně ze sočských her. V závodu skončila na 4. místě.\n\nMistryní světa se stala ukrajinská biatlonistka Valj Semerenková, která jako jedna z mála závodnic ze startovního pole zastřílela všechny položky čistě. Svou první individuální medaili z mistrovství světa získala Němka Franziska Preussová, která skončila na druhém místě. Bronz brala i pod dvou chybách na střelnici Italka Karin Oberhoferová.\n"}
{"id": "1069492", "url": "https://cs.wikipedia.org/wiki?curid=1069492", "title": "Mistrovství světa v biatlonu 2015 – závod s hromadným startem mužů", "text": "Mistrovství světa v biatlonu 2015 – závod s hromadným startem mužů\n\nZávod s hromadným startem mužů na Mistrovství světa v biatlonu 2015 se konal v neděli 15. března jako v pořadí pátý mužský závod biatlonu v lyžařském středisku v Kontiolahti Stadium. Zahájení závodu s hromadným startem proběhlo v 16:15 hodin středoevropského času. Závodu se zúčastnilo celkem 30 biatlonistů.\n\nObhájcem titulu byl Tarjei Bø z Norska, který ze závodu bral bronz. Úřadujícím olympijským vítězem v této disciplíně ze sočských her byl Nor Emil Hegle Svendsen, který v závodě skončil na 15. pozici.\n\nMistrem světa se stal Slovinec Jakov Fak, pro kterého to byla první medaile z tohoto šampionátu. Stříbro získal český závodník Ondřej Moravec, který získal na světovém šampionátu už třetí medaili a zkompletoval tak po zlatu ze smíšené štafety a bronzu z vytrvalostního závodu svoji medailovou sbírku. Svoji pátou a celkově čtvrtou bronzovou medaili z toho mistrovství ukořistil Tarjei Bø z Norska.\n"}
{"id": "1069497", "url": "https://cs.wikipedia.org/wiki?curid=1069497", "title": "AgustaWestland AW139", "text": "AgustaWestland AW139\n\nAgustaWestland AW139 (dříve Bell/Agusta AB139) je střední dvoumotorový víceúčelový vrtulník vyráběný italsko-britskou společností AgustaWestland. AgustaWestland AW139 je vrtulník klasické koncepce s pětilistým nosným rotorem a čtyřlistým vyrovnávacím rotorem. Je využíván jak pro civilní, tak pro vojenské účely. Výrobce nabízí řadu specializovaných verzí, například k přepravě osob (včetně VIP), k vojenskému transportu, hašení požárů, k misím SAR či k námořnímu hlídkování. K červenci 2015 výrobce prodal celkem 770 vrtulníků AW139 zákazníkům z 60 zemí. Do srpna 2016 bylo objednáno celkem 960 strojů tohoto typu.\n\nDalším vývojem vrtulníku vznikl zvětšený model nesoucí označení AgustaWestland AW149 ve vojenské a AgustaWestland AW189 v civilní verzi.\n\nStudijní práce na nástupci vrtulníků Bell, vyráběných společností Agusta v licenci jako typy AB-204 a AB-205, byly zahájeny v letech 1993–1995. Přímý vývoj nového vrtulníku Agusta-Bell AB139 začal v roce 1997 pod hlavičkou joint venture Bell/Agusta Aerospace Company (BAAC). První let prototypu AB139 proběhl 3. února 2001. Evropské osvědčení o letové způsobilosti typ získal v roce 2003 a americké v prosinci 2004. V roce 2005 Bell z projektu odstoupil a typové označení nového vrtulníku se změnilo na definitivní AW139. Vrtulník se výrazně prosadil v civilním sektoru, přičemž výrobce vyvinul i jeho ozbrojenou verzi LBH (Light Battlefield Helicopter). Ozbrojená verze vrtulníku se například neúspěšně účastnila amerického programu LUH (Light Utility Helicopter), ve kterém zvítězil konkurenční typ EC 145 vyráběný jako UH-72 Lakota.\n\nPrvním vojenským uživatelem typu se stal Irský vzdušný sbor, který v roce 2004 objednal šest strojů. V Irsku vrtulníky AW139 slouží především pro mise SAR a přepravu VIP. V roce 2005 objednaly Spojené arabské emiráty 12 vrtulníků, opět ve verzi pro mise SAR. Stejnou specializaci přitom má rovněž 18 vrtulníků objednaných roku 2008 ozbrojenými silami Kataru, ke kterým byly později přiobjednány tři kusy v lékařské záchranné verzi.\n\nV roce 2011 byla představena nová vojenská verze AW139M (Military), která byla posléze nabídnuta USA do programu CVLSP (Common Vertical Lift Support Program). Prvním uživatelem verze AW139M se stalo italské letectvo, které objednalo 10 kusů označených HH-139A. Vrtulníky slouží primárně k misím SAR.\n\nJedná se o vrtulník klasické koncepce s pětilistým nosným rotorem a čtyřlistým vyrovnávacím rotorem. Posádku vrtulníku tvoří dvě osoby. Tzv. skleněný kokpit je osazen čtveřicí digitálních obrazovek AMLCD. Prostorná kabina vrtulníku má objem 8 m a pojme až 15 osob nebo osm vyzbrojených vojáků. Vrtulník pohánějí dva turbohřídelové motory Pratt & Whitney Canada PT6C-67C o výkonu 1252 kW. Motory jsou vybavené digitálním systémem řízení běhu FADEC.\n\n\n\n\n\n"}
{"id": "1069498", "url": "https://cs.wikipedia.org/wiki?curid=1069498", "title": "To Pimp a Butterfly", "text": "To Pimp a Butterfly\n\nTo Pimp a Butterfly je třetí studiové a zároveň druhé album u major labelu amerického rappera Kendricka Lamara. Album bylo nahráno u Top Dawg Entertainment a Aftermath Entertainment a vydáno 16. března 2015. Oproti předchozímu albu je toto obohaceno prvky žánrů funk a free jazz. Na 57. a 58. předávání cen Grammy byl obsah alba oceněn celkem 6 cenami.\n\nNa začátku roku 2014 Kendrick Lamar oznámil, že vydá své třetí studiové album. Během roku nahrál okolo čtyřiceti nových písní, na kterých spolupracoval například s producenty, jakými jsou Dr. Dre, Tae Beast a Sounwave. Také oznámil, že při tvorbě nového alba nemyslel na úspěch toho předchozího.\n\nBěhem léta 2014 nahrál několik písní s producentem Flying Lotus. Jedna z jejich spoluprací s názvem \"Never Catch Me\" byla vydána jako singl k producentovu albu \"You're Dead\". Na tomto albu nakonec skončila jen jejich spolupráce \"Wesley's Theory\".\n\nV září 2014 prohlásil, že na novém albu nebudou žádní přizvaní umělci. To nakonec nebylo splněno.\n\nDne 10. března 2015 přes Twitter a Instagram oznámil název alba \"To Pimp a Butterfly\" a zveřejnil obal. Název alba odkazuje na román \"To Kill a Mockingbird\" (\"Jako zabít ptáčka\") od americké spisovatelky Harper Lee. Kendrick Lamar později v jednom interview uvedl, že původní název alba měl být \"Tu Pimp A Caterpillar\", kdy začáteční písmena dávaly dohromady jméno Tupac (odkaz na rappera Tupaca Shakura). Později název změnil, nový název pro Lamara symbolizuje využití své slávy pro dobrou věc a odmítnutí být zneužit (pimped) šéfy hudebního průmyslu.\n\nV září 2014 vydal první singl s názvem \"i\", píseň se umístila na 39. příčce amerického žebříčku. V únoru 2015 byla oceněna dvěma cenami Grammy, a to za nejlepší rapovou píseň a za nejlepší rapový počin.\n\nNásledně vydal druhý singl, píseň \"The Blacker the Berry\", ten se v US žebříčku nejdříve neumístil, ale po vydání alba se umístil na 66. příčce US žebříčku.\n\nV březnu byl vydán třetí singl \"King Kunta\", který se umístil na 58. příčce.\n\nNa konci června 2015 byl vydán i singl \"Alright\" (82. příčka), současně s videoklipem.\n\nPo vydání alba se v žebříčku Billboard Hot 100 umístily i písně \"Wesley's Theory\" (91.), \"These Walls\" (94.) a \"Institutionalized\" (99.). Ve stejný týden se v žebříčku Hot R&B/Hip-Hop Songs umístilo celkem 12 písní z alba.\n\nAlbum mělo být vydáno 23. března 2015, ale nakonec bylo vydáno překvapivě již 15. března na iTunes; na dvacáté výročí vydání alba \"Me Against the World\" od Tupaca Shakura. Dle šéfa labelu TDE Anthony Tiffitha byl předčasný release chybou od Interscope Records, ale Kendrick Lamar pravděpodobně o plánu překvapivého vydání věděl. Brzy poté byl odkaz na stažení smazán. Nakonec, dne 16. března 2015, bylo album vydáno ve všech digitálních obchodech. K distribuci fyzických kopií došlo až v následujících dnech.\n\nKenrick Lamar albem stanovil nový rekord počtu streamů na placené hudební službě Spotify, kdy zaznamenal 9,6 milionů streamů za pouhý jeden den. První odhady hovořily o možném prodeji až 325 000 kusů alba v první týden prodeje v USA. V první týden prodeje se nakonec v USA prodalo 324 403 kusů, album tím debutovalo na prvních příčkách US žebříčků. Současně zaznamenalo 39 milionů streamů. Ve druhý týden se prodalo dalších 106 551 kusů a zaznamenalo 17,9 milionů streamů. Ve třetí týden 53 456 prodaných kusů a 11,5 milionů streamů. Za první tři týdny tak album zaznamenalo prodej 484 410 kusů alb a tím certifikaci zlatá deska. V únoru 2016 bylo album certifikováno společností RIAA jako platinová deska (1 milion ks v distribuci). Důvodem byla změna pravidel RIAA, která začala přičítat i streamování audio a video obsahu alb. Do března 2016 se v USA prodalo 850 000 kusů alba.\n\nNa internetovém agregátoru recenzí Metacritic si album drží hodnocení 96 bodů ze 100. S původním skóre 98 ze 100 bylo nejlépe hodnoceným mainstreamovým albem od roku 2000.\n\nHudební redaktor Radia Wave Jiří Špičák na albu oceňuje inspiraci žánry jazz či funk, provázanost textů a vhled od afroamerické kultury v USA. Píše: „\"Kendrick Lamar tento vhled podává způsobem, který jej spíš než vedle rapových konkurentů Drakea nebo Kanye Westa řadí do proudu, který svými deskami nastartovali Curtis Mayfield nebo Marvin Gaye\"“. Hudební redaktor Radia Wave Karel Veselý naopak kritizuje, že ambiciózní album pouze oťukává hranice žánru, a píše: „\"To Pimp a Butterfly zkouší jít cestou evoluce, a přestože nabízí zajímavý upgrade jeho stylu, klesá zároveň do kolen pod tíhou vlastních ambicí – obsáhnout černošskou hudbu v celé komplexnosti\"“.\n\nDalší hudební redaktor Radia Wave Miloš Hroch na albu ocenil společenský a politický přesah, když napsal: „\"Svůj lid chce Lamar sjednotit. Když se v rapu dotýká otroctví z dob kolonialismu, odkazuje na Martina Luthera Kinga, vůdce Černých panterů Hueyho Newtona nebo vede imaginární rozhovor se svým rapovým hrdinou Tupacem ze záhrobí. Lamarova deska tak funguje i jako učebnice afroamerických dějin\"“. Hudební server Musive.cz o albu napsal: „\"Přes hodinu a čtvrt dlouhý opus magnum není lehce přístupný, ale jakmile se poddáte až filmovému stylu vyprávění jednotlivých skladeb, nebudete moct přestat. Hudebně album nemá žádné hranice a pohybuje se od jazzu po funk až po agresivní rap\".“\n\nRedaktor internetové mutace časopisu Full Moon Jakub Béreš o albu napsal: „\"To Pimp a Butterfly je skvostné hudební dílo, které v sobě vedle klasického a moderního hip hopu míchá prvky funky a jazzu\"“. Současně ocenil přechod z osobní roviny na politicko společenskou. Redakce internetové mutace časopisu Bbarák ve své recenzi alba uvedla: „(Kendrick Lamar) \"Popisuje jak se z housenky (kluk z hoodu) vylíhne motýl (úspěšný umělec). Kukla je zde reprezentována jako slává a mysl umělce, který ji zažívá. Pimpem, tedy motýlovým pasákem, je hudební průmysl a strýček Sam, který chce skrz hudebníka oslavovat stereotypy a násilí v černé komunitě\"“.\n\nNa 57. předávání cen Grammy z roku 2015 vyhrál dvě ceny za píseň „i“. Na 58. předávání cen Grammy z roku 2016 obdržel 11 nominací. Z nich proměnil pět, a to za nejlepší rapové album (\"To Pimp a Butterfly\"), dvě za píseň „Alright“, jednu za píseň „These Walls“ a jednu za nejlepší videoklip („Bad Blood“ – Taylor Swift ft. Kendrick Lamar). Album \"To Pimp a Butterfly\" tedy bylo oceněno celkem šesti cenami Grammy.\n\n\n"}
{"id": "1069502", "url": "https://cs.wikipedia.org/wiki?curid=1069502", "title": "Rough and Tumble", "text": "Rough and Tumble\n\nRough and Tumble (anglicky „drsný a valivý“), zkráceně také RAT, je hybridní bojové umění z Jižní Afriky založené v 90. letech 20. století pro ozbrojený i neozbrojený boj speciálních jednotek Jihoafrické republiky. Vzhledem k tomu že jde o hybridní systém, čerpá z mnoha jiných bojových umění. K technikám rough and tumble patří běžné údery pěstí, koleny, hlavou, dloubání do očí (podobně jako izraelská Krav maga), ale i chvaty jako strhy, páčení nebo škrcení. RAT má hodnostní systém pásků, stejně jako u japonských bojových umění.\n"}
{"id": "1069504", "url": "https://cs.wikipedia.org/wiki?curid=1069504", "title": "Jezídismus", "text": "Jezídismus\n\nJezídismus je dualistické náboženství rozšířené mezi jezídy. Jeho příslušníci věří ve statického, neaktivního a nadpřirozeného Boha, jenž stvořil sedm andělů a svět, a Meleka Táúse (Tawsi Melek/Malek-Tá´ús – paví král či anděl), který je činný a výkonný.\n\nPříběh o stvoření světa, ze kterého vychází základní podstata náboženství, zní asi takto:\n\nSamotný Bůh byl původně nad širými kosmickými moři. Hrál si s bílou perlou, když tu ji najednou odhodil do kosmického moře, ve kterém se perla roztříštila a stala se základní substancí, ze které vznikly planety a hvězdy. K dokončení a doladění celého vesmíru byl pověřen nejlepší ze sedmi andělů, které stvořil Bůh, Táús Melek. Tento paví anděl ztělesňoval veškerou sílu a moudrost Boha a byl tak připraven splnit úkol. Pomoci mu mělo zbývajících šest andělů, dnes uctívaných jako dalších 6 svatých.\n\nMelek byl pověřen zajistit Zemi krásu a hojnost. Když sestupoval na naši planetu, vzal na sebe podobu páva, ptáka sedmi základních barev. Tyto barvy Melek předal světu včetně bohaté fauny a flóry. Poté se přesunul do zahrady v Edenu, aby se potkal s Adamem, který byl právě stvořen, ale bez duše. Melek tedy do něj vdechl život a obrátil ho ke slunci, které představovalo stvořitele, jenž měl být i nadále uctíván (proto se jezídové modlí směrem ke Slunci). Poté byla stvořena také Eva. Nadešla chvíle, kdy se měla klíčová dvojice rozmnožit. Adam a Eva se však začali předhánět a hádat, že jsou přece schopni zplodit potomky jeden bez druhého. Svár skončil tak, že oba uzavřeli svá semena do sklenic a teprve po uplynutí inkubační doby je otevřeli. Ze všech vylétl odporný hmyz až na tu jednu Adamovu, ze které vykoukl nádherný chlapeček. Tento chlapec, známý jako Šhehíd bin Džer – „syn ze sklenice“, rostl rychle, oženil se a měl potomky, kteří se nazývají jezídové. Proto se jezídové pokládají za potomky Adama, nikoliv Evy. Adamovi byla svěřena posvátná moudrost, která se předává dál všem jeho potomkům a stává se tak základním věděním jezídů.\n\nJezídské učení spolu s obřady je drženo v tajnosti a žádný z členů nemá zájem o jeho šíření. Základní spisy jsou psány arabsky a jsou jimi Kniha zjevení (Ktébí džalva), kterou napsal šejch Adí, a Černé písmo (Mushaf reš), sepsané mystikem Hasanem el-Basri. Jezídové uctívají Meleka Táúse jako padlého anděla a vládce tohoto světa. Ačkoli je Melek podřízen nejvyššímu Bohu stvořiteli, nemá to velký význam, protože Bůh nezasahuje do chodu světa.\n\nJezídové věří v reinkarnaci duší. Za nejvýznamnější reinkarnaci je považován šejch Adí, který se pokládal za vtělení Meleka Táúse. Šejch Adí je uctíván jako nejvýznamnější jezídský učitel, který mimo jiné zavedl pravidlo, že jezídové nemohou konvertovat k jinému náboženství a ani se jezídem nemůže stát příslušník jiné víry.\n\nNa zemi neexistuje peklo a ďábel, protože Melek shromažďoval 7 tisíc let své slzy do 7 nádob a jimi pak uhasil všechen oheň v pekle, čímž peklo zaniklo. Po smrti je tedy mrtvola ihned uložena do kuželové hrobky se zkříženýma rukama na hrudi. Ačkoli jezídové nemají peklo, mají určitou koncepci ráje. Zlé duše čeká osud zatracení a zapomenutí.\nJezídové se modlí dvakrát denně ve směru ke slunci. Za svatý den považují středu, ale dnem odpočinku je sobota. K důležitým povinnostem patří vykonat pouť. Na pouť se chodí v srpnu a je vedena do Mosulu k hrobu Adího. Celý obřad je velkou společenskou záležitostí, vládne veselí, praktikují se nejrůznější zvyky a u hrobů Adího a ostatních svatých hoří olejové lampy.\nCo se týče obřadu narození dítěte, po pokřtění se provádí obřízka chlapce, ale je to záležitost dobrovolná.\n"}
{"id": "1069506", "url": "https://cs.wikipedia.org/wiki?curid=1069506", "title": "Georg Bydlinski", "text": "Georg Bydlinski\n\nGeorg Bydlinski (* 30. května 1956, Štýrský Hradec) je rakouský spisovatel.\n\nVyrůstal jako syn právního teoretika Franze Bydlinského ve Štýrsku, v Porýní a okolí Vídně. Jeho mladší bratr je komik Mini Bydlinski. Profesoři občanského práva, Peter (profesor na univerzitě ve Štýrském Hradci) a Michael (profesor na univerzitě v Linci a soudce Nejvyššího soudu), jsou také jeho bratři. Studoval anglistiku a náboženskou výchovu na univerzitě ve Vídni, absolvoval v roce 1981 s magisterským titulem. Od roku 1982 žije jako spisovatel na volné noze v Mödlingu. \n\nJe autorem románů, dětských knih a básní. Pracuje také jako redaktor antologií a překladatel. Za své dílo získal několik ocenění. Je členem IG Autorinnen Autoren, Grazer Autorenversammlung, Österreichischer Schriftstellerverband, Literaturkreis Podium a Friedrich-Bödecker-Kreis.\n\n\n"}
{"id": "1069508", "url": "https://cs.wikipedia.org/wiki?curid=1069508", "title": "Prague Pride 2015", "text": "Prague Pride 2015\n\nPrague Pride 2015 byl pátý ročník pražského festivalu zaměřeného na gay, lesbickou, bisexuální a transgender tematiku, který pořádal spolek Prague Pride v týdnu od 10. do 16. srpna 2015. Jeho tradičním vyvrcholením byl průvod Prahou s hudebním festivalem na Letné v sobotu 15. srpna. Akce se zúčastnilo více než 22 tisíc lidí.\n\nKampaň se sloganem „Všichni jsme stejně teplí“, kterou pro pořadatele připravila agentura Made by Vaculik, získala bronzové místo v kategoriích Print i Billboard & Poster soutěže ADC Creative Awards, známé z minulosti jako Louskáček.\n\nV červnu 2015 Adam B. Bartoš z pozice předsedy strany Národní demokracie napsal výhružný dopis Czeslawu Walekovi, v němž ho nabádal, aby pořadatelé upustili od konání srpnového festivalu. Bartoš uvedl, že jeho strana koordinuje tvrdou protikampaň připravovanou spolu s dalšími názorově blízkými subjekty, která by dle něj mohla vést až tomu, že by tento ročník festivalu mohl být posledním. Podle serveru \"Echo24\" by Bartošova rétorika mohla splňovat podstatu trestného činu podněcování k nenávisti vůči skupině osob nebo k omezování jejich práv a svobod.\n\n"}
{"id": "1069509", "url": "https://cs.wikipedia.org/wiki?curid=1069509", "title": "Viklan Vindiš", "text": "Viklan Vindiš\n\nViklan Vindiš se nachází v lokalitě zvané \"Vindiš\" nebo také \"Ve Vindiši\" zhruba 1 km severozápadně od města Krásná Hora nad Vltavou v okrese Příbram ve Středočeském kraji. Lokalita je situována nad údolím potoka Pivoňka, jižně od vrcholu Na Krámcích (449 m n. m.), a je dostupná po žluté turistické značce.\n\nLokalita Vindiš u Krásné Hory nad Vltavou se nachází v jihozápadní části Sedlčanska, která dle geomorfologického členění České republiky přísluší do podcelku Březnická pahorkatina, části celku Benešovská pahorkatina, náležející do geomorfologické oblasti Středočeská pahorkatina. Z hlediska geologického je území Sedlčanska součástí rozsáhlého tělesa hlubinných magmatitů, známého pod názvem středočeský pluton. V důsledku zvětrávání a eroze byly na tomto území denudací obnaženy různé typy granitu, granodioritu a durbachitu. Žulový balvan Vindiš je tvořen \"těchnickým granitem, \"což je amfibol-biotitický granit šedivé barvy, obsahující až 4 cm velké narůžovělé vyrostlice živců. Kromě živců obsahuje tento typ granitu minerály amfibol, biotit, křemen, apatit a zirkon.\nŽulový balvan Vindiš se dotýká skalního podloží velmi malou plochou svého povrchu. Původní rozměry tohoto skalního bloku byly mnohem větší, jeho délka dosahovala zhruba 5 m. Obyvatelé tohoto regionu však již od středověku využívali zdejší žulové balvany jako zdroj snadno dostupného stavebního materiálu. V důsledku činnosti místních kameníků byla z viklanu odštěpena nejméně celá polovina původního skalního bloku, takže na stanovišti zůstala jen jeho jihovýchodní část, na které jsou dosud patrné stopy po zarážení klínů, podobně jako na viklanu Vrškámen u Petrovic.\n\nStopy po činnosti kameníků jsou patrné i na dalších balvanech, ležících na svazích vrchu Na Krámcích a v bezprostředním okolí viklanu ve Vindiši.\n\n\n\n"}
{"id": "1069511", "url": "https://cs.wikipedia.org/wiki?curid=1069511", "title": "Imanol Agirretxe", "text": "Imanol Agirretxe\n\nImanol Agirretxe Arruti [imanol agireče] (* 24. února 1987, Usurbil, Gipuzkoa, Španělsko) je španělský fotbalový útočník baskického původu, který hraje v klubu Real Sociedad.\n\nV roce 2007 hostoval v klubu CD Castellón z nižší španělské ligy.\nAgirretxe hrál za španělské mládežnické výběry U16 a U17.\n\n"}
{"id": "1069512", "url": "https://cs.wikipedia.org/wiki?curid=1069512", "title": "Kaprun (hrad)", "text": "Kaprun (hrad)\n\nHrad Kaprun je středověký hrad vybudovaný na kopci v obci Kaprun v rakouském Salcbursku.\n\nHrad byl původně obehnán příkopem, který byl později částečně změněn na rybník. Půdorys budov má tvar nepravidelného obdélníku. Vedle hradu stojí malý kostel sv. Jakuba, který nahradil hradní kapli ve třetím patře paláce. Kostelní inventář byl poničen během 2. světové války.\n\nPrvní zmínka o jménu Kaprun pochází z 9. února 931 s keltským jménem \"Chataprunnin\" (divoká voda) v Codex Odalberti. Stavba hradu Kaprun sahá až do 12. století, roku 1166 byl zmíněn jako majetek pánů z Falkenštejn-Neuburgu v Codex Falkensteinensis. Hrad sám byl zmíněn jako \"Turm zu Chaprunne\" poprvé v roce 1280. Roku 1287 se stal majetkem salcburského arcibiskupa Rudolfa von Hoheneck. Roku 1338 se stali majiteli páni z Felbenu. Od 1480 to bylo pak sídlo arcibiskupského soudu. V roce 1526 byl hrad zapálen během selských válek a vyhořel do základů. V letech 1580-1600 ho salcburský poručník Josef Hundt z Ainetpergu vystavěl do současné podoby. Od 17. století se zde vystřídala řada majitelů. V roce 1921 ho prodal Johann II. z Lichtenštejna peruánskému velvyslanci Heinrichu E. Gildemeisterovi. Jeho rodina ale byla vyvlastněna po anšlusu v roce 1938. Po skončení nacistického režimu byl hrad opět v držení členů rodiny Gildemeisterových. Obnova hradu začala roku 1975. V roce 1984 získal budovu hradu \"Burgverein Kaprun\", neziskové sdružení kaprunských podnikatelů. Následovala intenzivní rekonstrukce. Pozemek a příjezdová komunikace jsou stále ve vlastnictví členů rodiny Gildemeisterů.\n\nDnes se hrad používá především pro kulturní akce a může být také pronajat jednotlivci. Na nádvoří se nachází hlavní tribuna s 450 místy k sezení a kryté jeviště.\n\n\n"}
{"id": "1069516", "url": "https://cs.wikipedia.org/wiki?curid=1069516", "title": "2D (postava)", "text": "2D (postava)\n\nStuart Harold „2D“ Pot je fiktivní hudebník a člen britské virtuální skupiny Gorillaz. Zpívá a hraje na klávesy. Jeho hlas je poskytován frontmanem skupiny Blur, Damonem Albarnem a to v nahrávkách a při vystoupení, zatímco ve vedlejších případech je dabován hercem Nelsonem De Freitas. Byl vytvořen Damonem Albarnem a Jamie Hewlettem. \n\nZakladatel kapely Gorillaz, Murdoc Niccals, hledal zpěváka a narazil na mladého Stuarta Pota. Jednou jeli v autě, vybourali se a Stuart si poškodil oči. Zrak má v pořádku, ale jeho oči se naplnily krví a proto jsou černé. Protože byl Murdoc neopatrný řidič, při další jízdě autem se opět vybourali a Stuart si vyrazil oba přední zuby. Murdoc mu proto vymyslel přezdívku \"2-D\" (two dents [dva důlky]). Jak Murdoc později řekl „byl to moc pěknej mladej kluk, jak tam tak stál s těma černýma očima a modrýma vlasama. Taky uměl zpívat, tak jsem z něj udělal zpěváka. Prostě frajer.“\n\n- Modré vlasy má proto, že jako malý spadl ze stromu, vypadaly mu všechny vlasy a narostly mu zpět, jenže modré.\n\n- Murdoc Niccals mu často ubližoval.\n\n- Nemá moc vysoké IQ.\n\nPostava 2D zpívá a hraje na klávesy. Umí hrát na kytaru stejně jako Murdoc, ale oba dva to nechávají na Noodle. Ve většině případech zpívá 2D mnohem nižším hlasem, než když s někým hovoří. Jeho hlasový rozsah je velmi široký a zpíval vše od barytonu, po falzet. Všechny jeho zpívané hlasy tvoří Albarn, včetně veršů v hitu „Feel Good Inc.“ z roku 2005, zatímco mluvené hlasy jsou prací herce jménem Nelson De Freitas, například dvoudílný projekt \"Phase One: Celebrity Take Down\" a \"Phase Two: Slowboat to Hades\". V roce 2017 De Freitase nahradil Kevin Bishop.\n\n2D dříve zřejmě míval vliv na psaní textů (o čemž svědčí informace na obalu debutového alba Gorillaz), i přes to, že jeho inteligence je údajně velmi nízká.\n\nMurdoc nutil Damona Albarna, aby čas od času učil 2D-ho zpívat lépe, než už umí, což bylo řečeno v Damonově rozhovoru pro \"NME\".\n\n2D byl uveden v písních „FM“ od Nathana Hainese a „Small Time shot Away“ od skupiny Massive Attack.\n\nStuart Pot se narodil 23. května 1978, Davidu a Rachel Potovým. Jeho pravé jméno je Stuart Pot (příjmění Potových dříve bylo Tusspotovi, ale jeho otec ho změnil krátce před tím, než se Stuart narodil), ale je často zkracováno na Stu-Pot. Narodil se v Herdfortshiru a vychován byl v Crawley, v Anglii. Jeho otec, David Tusspot, pracoval jako mechanik a vlastnil „Tusspotovic Výstaviště“. Jeho matka, Rachel Tusspotová, byla sestřička, která zásobovala Stu-Pota prášky proti bolestem hlavy. Stu-Pot nebyl velmi inteligentní. Spíše byl znám jako laskavý chlapec s obecným zalíbením v hudbě.V deseti letech se uhodil do hlavy, když padal ze stromu a to mu způsobilo výpadek vlasů. Když vlasy opět narostly, byly 'azurově modré'.\n\nStu-Potovo životní drama začalo v jeho 19 letech, když hooligan Murdoc Niccals (31) záměrně naboural své auto, Opel Astra, stěnou Empória Strýčka Norma - kde Stu-Pot pracoval - ve snaze probourat se dovnitř a ukrást syntezátory. Murdocův nárazník narazil přímo do Stu-Potovi tváře, což mu způsobilo krvácení do jednoho oka, přes které však může vidět. Murdoc byl poté zatčen a odsouzen k 30 000 hodinám veřejně prospěsných prací a také měl alespoň 10 hodin týdně pečovat o Stu-Pota.\n\nO rok později, v chabém pokusu zaujmout nějakou ženu, Murdoc předvedl hodiny se svým autem na Tesco parkovišti v Nottinghamu. Stu-Pot prolétl čelním sklem a narazil hlavou do obrubníku, což mu způsobilo krvácení do druhého oka. Když se Stu-Pot probral a pohlédl na Murdoca, Murdoc věděl, že měl před sebou svého frontmana \"Modrovlasého boha s požkozenýma očima\" a dal Stu-Potovi přezdívku 2D, po dvou důlcích (z angl. 2 Dents) v jeho hlavě. Stu-Pot je přezdívkou spokojen a začne jí zbožňovat tak moc, že plně upustí od svého pravého jména a jako 2D se podepisuje i do formálních dopisů. Jméno: Two, příjmení: D...\n\n..Tím pádem má tedy na kontě několik těžkých poranění hlavy a k tomu všemu trpí naprostým nedostatkem přirozené inteligence. Toto Damon Albran a Jamie Hewlett okomentovali tím, že 2D má prázdný papírek tam, kde by měl být mozek.Navzdoru tomuto slouží jako hlavní zpěvák hudební skupiny Gorillaz. Během přestávky šel 2D pracovat na pouť, která patřila jeho otci, v Eastbourne. Vybíral peníze pro jízdu nazvanou Tobogánovka (z angl. The Switchback Ride) a tady potkal Shane Lynche, bývalého člena Boyzone, a stali se přáteli. Tou dobou, kdy se kamarádili, 2D přejal takzvaný \"teddy boy\" style a chodíval se flákat po městě společně s Shanem. 2D si moc nelámal hlavu s Gorillaz to té doby, než mu Noodle o čtyři roky později poslala textovku a on se rozhodl vrátit do Kongu s plně obnovenou důvěrou, když si uvědomil, že to on je zodpovědný za úspěch Gorillaz..\n"}
{"id": "1069518", "url": "https://cs.wikipedia.org/wiki?curid=1069518", "title": "Seznam burgundských vévodů", "text": "Seznam burgundských vévodů\n\nToto je seznam burgundských vévodů. Burgundské vévodství (francouzsky: \"Duché de Bourgogne\") byl útvar existující na východě dnešní Francie v letech 843–1477. \n\nPočínaje Robertem II. Francouzským tento titul drželi Kapetovci, francouzská královská rodina. Král Robert Burgundsko věnoval svému synovi Robertovi, který zde založil vedlejší linii rodu. Když starší větev burgundského rodu vymřela, dědictví získal Jan II. Francouzský a po něm jeho mladší syn Filip. Burgundští vévodové z rodu Valois se stali pro hlavní větev rodu nebezpečnými rivali. Když burgundská větev rodu Valois vymřela po meči, dědictví zkonfiskoval Ludvík XI. Francouzský. Od té doby už titul nikdy nebyl udělen mladšímu synovi krále. \n\nDnes tento titul užívají dědicovi rodu Bourbonů.\n\nPrvní markrabě (\"marchio\"), později vévoda (\"dux\"), burgundský byl Richard z rodu Ardennes, jehož vévodství vzniklo spojením několika území provensálského království, které patřilo jeho bratrovi Bosovi. Richardovi potomci a přiženění příbuzní vládli vévodství až do anektování francouzskou korunou.\n\n\n\nV roce 1004 bylo Burgundsko anektování králem z rodu Kapetovců. \n\n\nRobert, syn Roberta II. Francouzského, obdržel vévodství jako součást mírových jednání se svým bratrem Jindřichem I.\n\nJan II. Francouzský se chopil vévodství po smrti Filipa I. Burgundského, posledního kapetovského vévody. Jan poté předal vévodství svému mladšímu synovi Filipovi.\nV roce 1477 bylo území burgundského vévodství anektováno Francií. Ve stejném roce se Marie Burgundská provdala za Maxmiliána I. Habsburského, čímž Habsburkům poskytla nárok za zbytek burgundského dědictví. \n\n\nTitul burgundského vévody si krátce nárokoval král Filip V. Španělský (Filip VIII.) z rodu Bourbonů. V té době používali tento titul i různí členové francouzské království rodiny, zvláště princ Ludvík.\n\n\n\n\n"}
{"id": "1069523", "url": "https://cs.wikipedia.org/wiki?curid=1069523", "title": "Kino Art", "text": "Kino Art\n\nKino Art je kino ve čtvrti Veveří v Brně, mezi ulicemi Cihlářská a Botanická. Jako jedno ze tří tradičních brněnských kin přežilo nástup multiplexů v 90. letech 20. století. Provozuje jej město Brno prostřednictvím své příspěvkové organizace Turistické informační centrum města Brna (TIC) a jeho součástí je také kavárna Art, bar Artěk a ve foyer kina Galerie Art. Kino disponuje velkým a malým sálem.\n\nKino začalo promítat v původně učňovském domově 24. března 1919, ale bez potřebné licence na provoz, kterou získalo až roku 1922. Původně se pod názvem \"Jugendkino\" (\"Jugend-Kino\") zaměřovalo převážně na brněnskou německou mládež, na počátku 30. let se vedly dlouhé debaty o jeho pojmenování a také o koncepci, až začalo fungovat jen pod neutrálním názvem \"Kino\". Postupně se ale přeměnilo na klubové kino (\"Studio\"), od roku 1948 pak existovalo pod názvem \"Kino náročného diváka\". Současný název \"Art\" získalo v roce 1969. Kvůli technickým závadám bylo v roce 1973 dočasně uzavřeno.\n\nFunkcionalistická budova kina má hlavní vstup z Cihlářské ulice (č. 19) a vstup do kancelářské části z Botanické ulice (č. 12). V době zahájení provozu měl hlavní sál 240 sedadel, později byl počet zvýšen až na 466. V minulosti byl hlavní vstup z Botanické ulice, po úpravách však došlo ke změně. Později vznikl v předsálí také malý sál a kavárna. V roce 2008 byly vyměněny staré polstrované dřevěné sedačky za nové. V roce 2011 došlo na opravu střechy a digitalizaci projekční techniky. \n\nDalší rekonstrukce byla plánována jako pětiměsíční na rok 2017. Provoz kina se dočasně přesunul do klubu Distillery v budově bývalého lihovaru v Pekařské ulici. Stavební práce byly zahájeny v květnu 2017, nalezení azbestu v konstrukci však znamenalo prodloužení i prodražení rekonstrukce. Od listopadu 2017 tak kino Art působilo v prostorách Galerie TIC v Radnické ulici. V letní sezóně se promítalo také v Kabinetu múz a formou letního kina i v zahradě vily Löw-Beer v Černých Polích. Celková dvouletá rekonstrukce, jejíž náklady dosáhly výše 24 milionů korun, byla ukončena v létě 2019 a kino Art bylo znovu otevřeno 13. září 2019.\n\n"}
{"id": "1069537", "url": "https://cs.wikipedia.org/wiki?curid=1069537", "title": "AgustaWestland AW149", "text": "AgustaWestland AW149\n\nAgustaWestland AW149 je střední dvoumotorový víceúčelový vojenský vrtulník vyráběný italsko-britskou společností AgustaWestland. Vrtulník je nabízen například v sanitní verzi (MEDEVAC), ve verzi pro bojovou pátrací a záchrannou službu (CSAR), v bojové podpůrné či velitelské verzi. Civilní varianta vrtulníku nese označení AgustaWestland AW189.\n\nVývoj typu vyplňujícího mezeru mezi typy AW139 a NH90 byl oznámen roku 2006 na aerosalonu ve Farnborough. Nový vrtulník AW149 přitom byl vyvinut na základě úspěšného stroje AW139 se kterým sdíli i řady komponentů. První let prvního prototypu P1 (I-RAIH) proběhl 13. listopadu 2009, přičemž druhý prototyp P2 (I-AWCE) poprvé vzlétl 26. února 2011. Vyrobeny byly rovněž prototypy (I-PTFA), P4 (I-RAIC), P5 (I-PTFF) a P6 (I-AWTH).\n\nV letech 2005–2011 se AW149 účastnil významného tureckého programu TUHP (Tuskish Utility Helicopter Program), v rámci kterého má být objednáno až 300 vrtulníků. V tendru však nakonec zvítězil typ Sikorski T-70. Neúspěšný prototyp P2 byl následně poprvé veřejně předveden v červnu 2011 na Pařížském aerosalonu.\n\nJedná se o vrtulník klasické koncepce s pětilistým nosným rotorem a čtyřlistým vyrovnávacím rotorem. Posádku vrtulníku tvoří dvě osoby. Tzv. skleněný kokpit je osazen čtveřicí digitálních obrazovek AMLCD. Prostorná kabina vrtulníku má objem 11,2 m (25% nárůst oproti AW139) a pojme až 18 osob, nebo 12 vyzbrojených vojáků. Modulární řešení kabiny usnadňuje úpravu vrtulníku pro plnění různých úkolů (například sanitní verze pojme šest nosítek). Vrtulník pohánějí dva turbohřídelové motory General Electric CT7-2E1 o výkonu 1477 kW. Motory jsou vybavené digitálním systémem řízení běhu FADEC. Vrtulník lze opatřit závěsníky pro výzbroj, tvořenou například bloky pro 70mm a 81mm neřízené střely a pouzdry s kulomety. Dva 7,62mm kulomety mohou být umístěny v bočních střelištích. V podvěsu vrtulník unese až 2720 kg nákladu.\n\n\n\n\n"}
{"id": "1069543", "url": "https://cs.wikipedia.org/wiki?curid=1069543", "title": "Pohádka o staré tramvaji", "text": "Pohádka o staré tramvaji\n\nPohádka o staré tramvaji (1961) je československý pohádkový film režírovaný Milanem Vošmikem. Scénář ke snímku připravil český spisovatel Ota Hofman. Ve filmu se objevili například Josef Kemr, František Filipovský, Karel Smyczek, Eman Fiala či Jan Malaska, který ztvárnil hlavní roli malého chlapce. Starou tramvaj, kterou děti ve filmu pojmenují „Terezka“, představoval Primátorský vůz vyrobený roku 1900. Téhož roku vyšla také knižní podoba příběhu, podle níž pak roku 1987 připravil Miroslav Šváb rozhlasovou pohádku pro pořad Hajaja. Vyprávěl ji Vlastimil Brodský.\n\n"}
{"id": "1069549", "url": "https://cs.wikipedia.org/wiki?curid=1069549", "title": "Řád aleppských baziliánů melkitů", "text": "Řád aleppských baziliánů melkitů\n\nŘád aleppských baziliánů melkitů (latinsky \"Ordo basilianus aleppensis melkitarum\") je společnost zasvěceného života Melkitské řeckokatolické církve. Je to mnišský řád, jehož zkratkou je B.A.\n\nByl založen roku 1824 skupinou mnichů separatistů Řádu baziliánů svatého Jana Křtitele a Svatým stolcem byl potvrzen roku 1832. \n\nK 31. prosinci 2005 měl řád 8 klášterů s 29 řeholníky a z toho 26 knězů.\n\n"}
{"id": "1069552", "url": "https://cs.wikipedia.org/wiki?curid=1069552", "title": "Jiří Padevět", "text": "Jiří Padevět\n\nJiří Padevět (* 20. července 1966 Praha) je český spisovatel, knihkupec a nakladatel. Od roku 2006 je ředitelem nakladatelství Academia. V roce 2014 získal cenu Magnesia Litera za knihu \"Průvodce protektorátní Prahou\". Za stejnou publikaci obdržel i ocenění Slovník roku 2013.\n\nNarodil se v roce 1966. Po absolvování Střední průmyslové školy zeměměřické studoval Pedagogickou fakultu Univerzity Karlovy v Praze, obor Český jazyk a hudební výchova, studia však nedokončil. Roku 1988 začal pracovat jako knihkupec, od roku 2004 působí i jako nakladatel. Od roku 2006 je ředitelem nakladatelství Academia. Pod jeho vedením získaly knihy nakladatelství řadu ocenění – Magnesii Literu, Cenu Josefa Jungmanna, Slovník roku, Cenu Josefa Hlávky, Cenu Miroslava Ivanova, aj.\n\nJiří Padevět rozsáhle zmapoval protektorátní a poválečnou historii v českých zemích, mimo jiné v knihách \"Průvodce protektorátní Prahou\" (za kterou získal \"Magnesii literu\"), \"Krvavé finále: jaro 1945 v českých zemích\" a \"Krvavé léto 1945: poválečné násilí v českých zemích\". Dále publikuje v časopisech \"Analogon\", \"Paměť a dějiny\" a dalších. V roce 2016 vyšla kniha rozhovorů s Jiřím Padevětem autora Luďka Staňka \"Pod tíhou historie\". V roce 2018 vyšla v nakladatelství Academia Padevětova publikace \"Průvodce stalinistickou Prahou 1948 - 1956: Místa – události – lidé\".\n\nNa serveru Stream.cz, posléze na TV Seznam uvádí pořad \"Krvavá léta\", kde diváky seznamuje s místy spojenými s nacistickou a komunistickou tyranií.\n\nKomunistický režim v padesátých letech 20. století považuje za depresivnější období než byla nacistická okupace českých zemí během druhé světové války, protože „Nepřítelem jsme byli my. Bojovali jsme sami proti sobě, což je vždycky těžší než boj proti cizímu.“\n\nPodle Padevěta „Rodina Mašínů je symbolem českého 20. století, odboje proti totalitám a vlastně připomenutím toho, na čem stojí česká národní identita.“ Padevět je členem spolku \"Mašínův statek - Památník tří odbojů\", který stojí za záměrem vybudovat památník věnovaný protinacistickému a protikomunistickému odboji, který zahrnuje také kontroverzní skupinu bratří Mašínů.\n\nPadevět odmítl ruskou kritiku namířenou proti příslušníkům Ukrajinské povstalecké armády neboli banderovcům a prohlásil: „Ruský zvyk označovat kohokoliv, kdo se kdy postavil proti ruskému impériu, ať už se zrovna jmenovalo jakkoliv, za fašistu, je svým způsobem fascinující.“\n\n\n"}
{"id": "1069562", "url": "https://cs.wikipedia.org/wiki?curid=1069562", "title": "Ukrajinští studitští mniši", "text": "Ukrajinští studitští mniši\n\nUkrajinští studitští mniši (latinsky \"Monachi e Regula Studitarum\", zkráceně studité) jsou mniši Ukrajinské řeckokatolické církve, nepředstavující řád nebo kongregace ale jen následování tradičního kanonického mnišství. Jejich zkratkou je M.S.U.\n\nŽijí podle pravidel svatého Theodora Studijského. Studitská pravidla vznikala v Konstantinopoli postupně od 5. století. Na Kyjevskou Rus jej přinesl svatý Teodosius Pečerský. V 17. století byly všechny ukrajinské kláštery sjednoceny podle pravidel svatého Basila Velikého. Historie studitů po jejich obnovení sahá do začátku 20. století, kdy ukrajinský řeckokatolický metropolita Andrej Šeptyckyj inicioval obnovu východního mnišství v církvi. Na začátku 2. světové války se v klášterech nacházelo 196 mnichů. S příchodem komunismu byly kláštery zlikvidovány. V roce 1973 se jejich archimandritou stal Lubomyr Huzar - pozdější hlava řeckokatolické církve na Ukrajině a kardinál. V současnosti se na Ukrajině nachází 77 mnichů.\n\nDen studitů se skládá z 8 hodin modlitby, 8 hodin práce a 8 hodin odpočinku.\n\nStupně mnišského života studitů jsou kandidát, poslušník, archarij, rjasofor, schminik (rozlišuje se malá a velká schima).\n\nJejich ženskou větví jsou studitky.\n\n"}
{"id": "1069566", "url": "https://cs.wikipedia.org/wiki?curid=1069566", "title": "Damiano Marzotto Caotorta", "text": "Damiano Marzotto Caotorta\n\nMons. Damiano Marzotto Caotorta (* 7. ledna 1944, Fiesole) je italský římskokatolický kněz a bývalý podsekretář Kongregace pro nauku víry.\n\nNarodil se 7. ledna 1944 ve Fiesole. Na kněze byl vysvěcen 28. června 1967 a byl inkardinován do arcidiecéze Miláno. Od 1. října 1982 začal pracovat v\nKongregaci pro nauku víry. Dne 11. prosince 1987 mu papež Jan Pavel II. udělil titul Kaplana Jeho Svatosti a 10. července 1999 titul Preláta Jeho Svatosti.\n\nDne 12. prosince 2003 byl jmenován do služby v úřadu Kongregace pro nauku víry a 20. června 2009 jej papež Benedikt XVI. jmenoval podsekretářem této kongregace. Tím byl do roku 2015.\n\n"}
{"id": "1069578", "url": "https://cs.wikipedia.org/wiki?curid=1069578", "title": "Karl Benirschke", "text": "Karl Benirschke\n\nKarl Johann Willibald Benirschke (17. srpna 1875 Šumperk – 28. dubna 1941 Niederwiesa) byl vídeňský architekt a stavitel, žák Otto Wágnera, který z původních záměrů přešel k pragmatismu.\n\nNarodil se v rodině zaměstnance státních drah Vídeň. Otec Willibald (29. června 1837 Bruntál–2. března 1897 Šumperk), matka Theresia (7. září 1845 – 13. února 1931). Rodiče se po sňatku stěhovali do Vídně, ale Karl se narodil v Šumperku.\n\nZe sourozenců je známý interiérový architekt a designér mladší bratr Max (7. května 1880 Vídeň – 28. září 1961 Düsseldorf), který studoval v Šumperku na odborné tkalcovské škole 1895–97. V roce1902 uměleckoprůmyslové škole ve Vídni u Josefa Hoffmanna.\n\nKarl Benirschke v Šumperku vychodil obecnou a měšťanskou školu. 1890-1894 studoval na státní vyšší průmyslové škole v Brně. Kde v té době učili na stavebním oddělení architekti Alois Prastorfer (1846–1910) a američan Germano Wanderley (1845–1904). Během prázdnin 1893 a 1894 se vyučil zedníkem u šumperské firmy stavitele Franze Klemy. Po maturitě pracoval dva roky jako stavební technik v architektonické kanceláři K. Bruggera v Saarbückenu. Od roku 1897 studoval na Akademii výtvarných umění ve Vídni nejdříve u Victora Luntze, po dvou letech pokračoval u Otto Wágnera, kde zůstal tři školní roky 1899–1902. Jeho spolužáky byli např. chorvatský architekt Vjekoslav Bastl, Wunibald Deininger (1879–1963). V Mohuči od listopadu 1903 do dubna 1906 učil na uměleckoprůmyslové škole. V červenu 1906 se usadil v Saské Kamenici a dne 29. června 1909 uzavřel sňatek s Ellou Schubertovou. Pracoval v Ateliéru pro architekturu architekta Wenzela Bürgera do 1911, kdy spolu vytvořili řadu staveb v duchu národně romantickém později ve stylu secesním. Pak založil vlastní stavební kancelář se společníkem Augustem Kornfeldem (1878–1967) tesařem z Güterslohu.\n\n\n\n"}
{"id": "1069581", "url": "https://cs.wikipedia.org/wiki?curid=1069581", "title": "Joel Robles", "text": "Joel Robles\n\nJoel Robles Blázquez (* 17. června 1990, Getafe, Španělsko) je španělský fotbalový brankář, který v současnosti hraje za klub Everton FC.\nJoel Robles reprezentantoval Španělsko v mládežnických kategoriích. \nZúčastnil se Mistrovství Evropy hráčů do 21 let v Izraeli, kde Španělé získali zlaté medaile po finálové výhře 4:2 nad rovesníky z Itálie.\n\n"}
{"id": "1069583", "url": "https://cs.wikipedia.org/wiki?curid=1069583", "title": "Siao-kang (An-chuej)", "text": "Siao-kang (An-chuej)\n\nSiao-kang () je malá čínská vesnice v okrese Feng-jang v provincii An-chuej. Nachází se nedaleko města Nanking.\n\nZdejší rolníci se v prosinci 1978 rozhodli, že rozdělí společnou zemědělskou půdu mezi rodiny, které se o ni budou samy starat, což v té době bylo nelegální. Jejich produkce potravin dramaticky vzrostla, čímž zaujala své okolí i státní úřady. Tehdejší čínský vůdce a reformátor Teng Siao-pching vesnici za tento čin vyzdvihoval.\n\nBěhem prosazování politiky Velkého skoku vpřed, okres Feng-jang, podobně jako zbytek země, prožil Velký čínský hladomor. Čtvrtina jeho populace (90 000 osob) zemřela na následky hladomoru. V samotné vesnici Siao-kang zemřelo 67 vesničanů, přičemž vesnice čítala v letech 1958–1960 zhruba 120 obyvatel.\n\nV prosinci 1978 se 18 místních farmářů vedených Jen Ťing-čchangem setkalo v největším domě vesnice. Dohodli se, že poruší zákon a podepsali tajnou úmluvu, ve které si rozdělili půdu lidové komuny na jednotlivé pozemky. Každý pozemek měla obhospodařovat jedna rodina, která měla část úrody předat vládě a kolektivu, avšak přebytky si mohla nechat pro sebe. Vesničané se také smluvili, že pokud by byl jeden z nich zatčen a odsouzen k trestu smrti, tak se ostatní postarají o jeho děti až do věku 18 let. V té době se vesničané obávali dalšího hladomoru, kdy by mohla vinou špatné úrody zemřít část obyvatel hladem.\n\nPo této tajné reformě se v Siao-kangu vypěstovala úroda, která byla větší než v předchozích pěti letech dohromady. Příjem na osobu ve vesnici vzrostl z 22 na 400 jüanů a úroda obilí se zvýšila na 90 000 kg v roce 1979. To přitáhlo pozornost okolních vesnic, netrvalo dlouho a zjistila to i vláda v Pekingu. Vesničané měli štěstí, že zrovna v té době se v Číně změnilo vedení po smrti Mao Ce-tunga. Moci se ujal Teng Siao-pching a země hledala cesty k reformě čínského hospodářství a objev inovace z Siao-kangu byl ukazován jako model pro ostatní vesnice po celé zemi. To vedlo k opuštění idey kolektivizace a velkému nárůstu zemědělské výrobě. Tajné podepsání smlouvy v Siao-kangu je považovano za začátek období rychlého ekonomického růstu a industrializace, kterou pevninská Čína prožila v následujících 30 letech.\n"}
{"id": "1069588", "url": "https://cs.wikipedia.org/wiki?curid=1069588", "title": "Sultan Moulay Ismail (614)", "text": "Sultan Moulay Ismail (614)\n\nSultan Moulay Ismail (614) je fregata marockého královského námořnictva. Jedná se o plavidlo nizozemské modulární konstrukce typové řady SIGMA (obdoba německé rodiny válečných lodí MEKO), postavené ve verzi Sigma 9813. Představuje vylepšenou verzi indonéské třídy \"Diponegoro\".\n\nFregata \"Sultan Moulay Ismail\" byla objednána roku 2008, v rámci kontaktu na tři nové fregaty třídy \"Sigma\", zadaného nizozemské loděnici Damen Schelde Naval Shipbuilding (DSNS) ve Vlissingenu. Zatímco \"Tarik Ben Ziyad\" je jediný kus objednaný ve verzi Sigma 10513, zbylé dvě fregaty představují menší typ Sigma 9813. Fregata byla postavena v letech 2009–2012 a do služby vstoupila v 10. března 2012.\n\nPlavidlo má modulární konstrukci. Trup je zhotoven z vysokopevnostní oceli AH36. Je vybaveno bojovým řídícím systémem Thales TACTICOS, radarem řízení palby Thales LIROD Mk2 FC, 3D přehledovým radarem Thales Smart-S Mk2, elektronickým obranným systémem (ESM) Thales VIGILE 100 a dvěma optotronickými systémy Thales Target Designation Sights (TDS). K detekci ponorek slouží trupový sonar Thales KINGKLIP UMS 4132. Obranné systémy doplňuje vrhač klamných cílů TERMA SKWS a systém Thales SCORPION.\n\nHlavňovou výzbroj tvoří jeden 76mm kanón OTO Melara Super Rapid v dělové věži na přídi a dva 20mm kanóny. K obraně proti vzdušným cílům slouží protiletadlové řízené střely MBDA MICA s dosahem 20 km, startující z dvanácti vertikálních vypouštěcích sil. Údernou výzbroj představují čtyři protilodní střely MM.40 Exocet Block III. Plavidlo dále nese dva trojhlavňové 324mm torpédomety B515 pro lehká protiponorková torpéda Eurotorp A244S. Na zádi se nachází přistávací plocha a hangár pro uskladnění jednoho vrtulníku. Plavidlo nese dva rychlé inspekční čluny RHIB. \n\nPohonný systém je koncepce CODOE. Tvoří jej dva diesely SEMT-Pielstick 20PA6B STC, každý o výkonu 8100 kW, pohánějící dva pětilisté lodní šrouby. Nejvyšší rychlost dosahuje 27,5 uzlu. Dosah je 4000 námořních mil při 18 uzlech. Vytrvalost plavidla činí 20 dní.\n"}
{"id": "1069589", "url": "https://cs.wikipedia.org/wiki?curid=1069589", "title": "Allal Ben Abdellah (615)", "text": "Allal Ben Abdellah (615)\n\nAllal Ben Abdellah (615) je fregata marockého královského námořnictva. Jedná se o plavidlo nizozemské modulární konstrukce typové řady SIGMA (obdoba německé rodiny válečných lodí MEKO), postavené ve verzi Sigma 9813. Představuje vylepšenou verzi indonéské třídy \"Diponegoro\".\n\nFregata \"Sultan Moulay Ismail\" byla objednána roku 2008, v rámci kontaktu na tři nové fregaty třídy \"Sigma\", zadaného nizozemské loděnici Damen Schelde Naval Shipbuilding (DSNS) ve Vlissingenu. Zatímco \"Tarik Ben Ziyad\" je jediný kus objednaný ve verzi Sigma 10513, zbylé dvě fregaty představují menší typ Sigma 9813. Fregata byla postavena v letech 2009–2012 a do služby vstoupila v 8. září 2012.\n\nPlavidlo má modulární konstrukci. Trup je zhotoven z vysokopevnostní oceli AH36. Je vybaveno bojovým řídícím systémem Thales TACTICOS, radarem řízení palby Thales LIROD Mk2 FC, 3D přehledovým radarem Thales Smart-S Mk2, elektronickým obranným systémem (ESM) Thales VIGILE 100 a dvěma optotronickými systémy Thales Target Designation Sights (TDS). K detekci ponorek slouží trupový sonar Thales KINGKLIP UMS 4132. Obranné systémy doplňuje vrhač klamných cílů TERMA SKWS a systém Thales SCORPION.\n\nHlavňovou výzbroj tvoří jeden 76mm kanón OTO Melara Super Rapid v dělové věži na přídi a dva 20mm kanóny. K obraně proti vzdušným cílům slouží protiletadlové řízené střely MBDA MICA s dosahem 20 km, startující z dvanácti vertikálních vypouštěcích sil. Údernou výzbroj představují čtyři protilodní střely MM.40 Exocet Block III. Plavidlo dále nese dva trojhlavňové 324mm torpédomety B515 pro lehká protiponorková torpéda Eurotorp A244S. Na zádi se nachází přistávací plocha a hangár pro uskladnění jednoho vrtulníku. Plavidlo nese dva rychlé inspekční čluny RHIB. \n\nPohonný systém je koncepce CODOE. Tvoří jej dva diesely SEMT-Pielstick 20PA6B STC, každý o výkonu 8100 kW, pohánějící dva pětilisté lodní šrouby. Nejvyšší rychlost dosahuje 27,5 uzlu. Dosah je 4000 námořních mil při 18 uzlech. Vytrvalost plavidla činí 20 dní.\n"}
{"id": "1069596", "url": "https://cs.wikipedia.org/wiki?curid=1069596", "title": "LGBT práva v Guatemale", "text": "LGBT práva v Guatemale\n\nLesby, gayové, bisexuálové a transsexuálové (LGBT) se v Guatemale můžou setkávat s právními komplikacemi neznámými pro zbytek obyvatelstva. Mužská i ženská stejnopohlavní aktivita je zde legální.\n\nNicméně osobám majícím jinou sexuální orientaci nebo genderovou identitu není garantovaná žádná přímá ochrana před diskriminací a stejnopohlavní páry žijící ve společné domácnosti nemají rovný přístup ke stejné právní protekci jako různopohlavní manželské páry.\n\nStejnopohlavní sexuální styk konaný mezi dospělými osobami, bez úplaty, v soukromí a za vzájemného souhlasu je v Guatemale legální od roku 1871. Trestnost homosexuality byla zavedena po španělské kolonizaci roku 1524 a ačkoli nadvláda Španělska nad Guatemalou skončila v roce 1821, stále si udržovala silnou pozici katolická církev. V roce 1871 však byla nastartována změna státního systému, Guatemala opustila někdejší koloniální pořádky a nahradila je liberálními francouzskými koncepty. Součástí této změny bylo i odtrestnění stejnopohlavních styků.\n\nMinimální legální věk je stanoven pro stejnopohlavní stejně jako pro různopohlavní styk na 18 let.\n\nZemě dosud neumožnila uzavírat homosexuálním párům manželství a ani nepřijala žádnou jinou právní instituci, jakou je například registrované partnerství nebo neregistrované soužití.\n\nPodle průzkumu Cid-Gallup provedeného v červenci 2010 bylo 85 % zdejších obyvatel proti stejnopohlavnímu manželství, zatímco 12 % jej podporovalo a 3 % byla nerozhodnutá.\n\nGuatemalské zákony nezakazují diskriminaci na základě sexuální orientace nebo genderové identity v oblastech veřejného života jako jsou zaměstnání, vzdělávání, bydlení, zdravotní péče, bankovnictví a další veřejné služby (hostinská činnost, kinematografie atd.). \n\nAčkoliv je tu homosexuální styk legální od r. 1871, tak negativní společenské postoje k sexuálním menšinám u guatemalského obyvatelstva stále přetrvávají a harašment, jakož i vraždy z nenávisti, mířený proti LGBT lidem není neobvyklý. První gay bar byl založen r. 1976 jako první a jediný v Guatemale. Byl však v provozu pouze do konce 90. let.\n\nVětšina Guatemalců je věřících a hlásí se buď ke katolické, protestantsky fundamentalistické nebo východní pravoslavné církvi, což má za následek silně zakořeněné sociálně konzervativní postoje, v nichž je zahrnuto i nahlížení na homosexualitu a crossdressing jako na amorální jevy.\n\nSociálně konzervativní křesťanské postoje se vyskytují i ve vrcholné politice. Národní strana naděje, sociálně-demokratická křestansky-konzervativní strana a Strana Patriotů, vládnoucí strany, jsou konzervativní. Ostatní strany, ačkoliv jsou levicové a liberální, všeobecně ignorují problematiku LGBT práv.\n\nI přesto přese všechno je LGBT komunita brána na vědomí od začátku 90. let a demonstrace za mír, lidská práva a LGBT práva tu jsou ne běžném pořádku.\n\nV r. 1993 byla založená OASIS (Organization to Support an Integral Sexuality in the Face of AIDS) jako nevládní příspěvková organizace poskytující zdravotnickou osvětu ohledně HIV/AIDS LGBT komunitě. Konec občanské války v r. 1996 a následné nastolení demokracie umožnila založení OASIS.\n\n\n"}
{"id": "1069602", "url": "https://cs.wikipedia.org/wiki?curid=1069602", "title": "Völkisch", "text": "Völkisch\n\nNěmecký výraz „völkisch“ má v českém jazyce mnoho významů a často se nepřesně překládá jako „\"národovecký\"“ nebo „\"lidově národní\"“. S tímto výrazem a jeho významovou problematikou se snaží popasovat i němečtí literáti a jazykovědci. V každém případě germanista Hermann von Pfister přišel v roce 1875 s nápadem použít místo výrazu „national“ puristický pojem „\"völkisch\"“ – „\"deutschvölkisch\"“. V rakouské monarchii se výraz „völkisch” používal v 80. letech 19. století už zcela běžně a na přelomu století zdomácněl i v Německém císařství. Pojem „\"völkisch\"“ v sobě může zastřešovat i několik ideologií najednou, od pangermanismu počínaje až nacismem konče.\n\nNěmecký konverzační slovník „Meyers groβes Konversations-Lexikon” v roce 1909 přiřazuje přídavnému jménu význam „\"volklich\"“ – „\"lidový\"“. V sedmém vydání slovníku, vzhledem k tomu, že výraz se stal jazykovým nástrojem všeněmeckého svazu Alldeutscher Verband, pojmu přisuzuje i politické, národnostní a rasové vymezování. Brockhausova encyklopedie z roku 1974 čtenáře konfrontuje s výkladem „odhodlaný antisemitský nacionalismus”. Vývoj lingvistického přístupu reflektují současné slovníky. Pracují s výrazem „\"lidový\"“, „\"nacionální\"“ a v třetí významové rovině i s vysvětlením „\"antisemitský nacionalismus\"“.\n\nAdjektivum se objevovalo hlavně v 19. a 20. století ve spojení s pojmem hnutí (Bewegung), kdy „völkische Bewegung” bylo vnímáno jako hnutí k rozvoji německého národa. Od 80. let 19. století se stali v Rakousko-Uhersku jeho nositeli představitelé všeněmecké myšlenky s postupně přibývajícími \"völkisch\" zaměřenými organizacemi. Německé spolky převzaly všeněmeckou orientaci až od devadesátých let. 19. století. Nositelé hnutí sdruženi ve spolcích, politických stranách atd. se stavěli do opozice proti se rozvíjející industrializaci, odmítali velkokapitál a banky, neslučovali se s internacionalismem, liberalismem, sociální demokracií či s . Představitele hnutí spojovala společná německá kultura, germánský původ, poslání německého národa, idea prodchnutá antisemitismem, antislavismem a antiromanismem.\n\nV českých zemích se staly nejvýznamnějšími propagátory a uživateli výrazu „völkisch“ německé „obranné” spolky. I když výraz ve své mnohovýznamové rovině se stal lingvistickým nástrojem i jiných německých spolků. V Československu, které samo vzniklo na principu českého nacionalismu, sílilo v meziválečném období národnostní spolčování hlavně v oblasti jazykové, kulturní, umělecké, ale i ve vědních oborech. Německá nacionálně socialistická dělnické strana (DNSAP) se nakonec stala ochranitelkou všeho německého, německé rasy a podle vzoru NSDAP i nositelkou ostrého a vyhroceného antisemitismu. V posledních meziválečných letech vnímala především mladá spolková klientela, která v tomto období vyrůstala, výraz „völkisch“ jako ekvivalent národního socialismu. Národní socialistická (NS) ideologie výrazem „völkisch“ parafrázovala vše, co bylo extrémně nacionální, rasové, antisemitské, německy výlučné. Být „völkisch“ znamenalo v konečném důsledku „mít německou krev a právo na půdu a životní prostor“ (Völkischer Nationalismus).\n\n\n\n"}
{"id": "1069606", "url": "https://cs.wikipedia.org/wiki?curid=1069606", "title": "Synsepalum dulcificum", "text": "Synsepalum dulcificum\n\nSynsepalum dulcificum je keř pocházející z oblasti kolem Guinejského zálivu. Pěstuje se pro plody známé pod názvem \"miracle fruit\" (zázračné ovoce), používané jako náhradní sladidlo.\n\nStálezelený keř dorůstá až pětimetrové výšky, vyžaduje teplo, vlhko a kyselou půdu. Listy jsou jednoduché, podlouhlé, uspořádané v přeslenech a dlouhé až 10 cm, květy jsou drobné a bíle zbarvené, plodem je sytě červená oválná bobule dosahující délky okolo 2 cm. Rostlina dává plody už ve třetím roce, do roka bývají dvě sklizně. Dužina má spíše mdlou chuť, obsahuje však glykoprotein miraculin, který ovlivňuje činnost chuťových pohárků, takže se konzumentovi jakýkoli kyselý pokrm (např. citrony) zdá být sladký. Tento efekt vydrží asi hodinu po požití ovoce. Miracle fruit může pomáhat pacientům s cukrovkou nebo potlačovat pachuť v ústech po chemoterapii. Obsah kyselin v jídle však ovoce nijak neovlivní, takže při nadměrné spotřebě hrozí překyselení žaludku. Afričtí domorodci si bobulemi sladí palmové víno. Protože je ovoce poměrně náročné na pěstování i přepravu, vyrábějí se tablety s miraculinovým výtažkem.\n\nRostlinu poprvé popsali v roce 1827 pod jménem \"Bumelia dulcifica\" Heinrich Christian Friedrich Schumacher & Peter Thonning v \"Beskrivelse af Guineeiske planter\" (s. 130-131). William Freeman Daniell jej v roce 1852 pod jménem \"Synsepalum dulcificum\" v \"Pharmaceutical Journal and Transactions\" (11, s. 445) zařadil do rodu \"Synsepalum\".\n\n\n"}
{"id": "1069614", "url": "https://cs.wikipedia.org/wiki?curid=1069614", "title": "Gymnázium Dr. Antona Randy", "text": "Gymnázium Dr. Antona Randy\n\nGymnázium Dr. Antona Randy je gymnázium v Jablonci nad Nisou a je jedním ze šestnácti sportovních gymnázií v České republice.\n\nŠkola vznikla roku 1984. Nejdříve byly otevřeny 4 sportovní třídy a o rok později 1. ročník sportovního gymnázia. Kmenovými sporty se staly atletika a klasické lyžování. První ředitelem se stal mgr. Jindřich Kurfiřt. Roku 1990 byl otevřen 1. ročník osmiletého studia a 1. ročník čtyřletého studia nesportovního. Současnou podobu jak ji známe dnes celkem 16 tříd dostala roku 2007.\n"}
{"id": "1069623", "url": "https://cs.wikipedia.org/wiki?curid=1069623", "title": "Marguerite Porete", "text": "Marguerite Porete\n\nMarguerite Porete, \"Markéta Poretová\" (někdy mezi 1250 a 1260 - 1. června 1310), je představitelkou francouzské mystiky. Je známá díky svému dílu \"Le Miroir des Ames simples\" (doslova \"Zrcadlo prostých duší\"), a inkvizičnímu procesu, kterému byla pro šíření tohoto spisu autorka podrobena. Dílo \"Zrcadlo prostých duší\" bylo veřejně spáleno (pravděpodobně v období let 1296–1306) a autorka dostala zákaz své myšlenky šířit. O několik let později následovala Marguerite osud svého spisu - byla veřejně upálena jako kacířka. Dílo se však dochovalo a významně ovlivnilo středověkou mystiku. Postupem času začalo žít vlastním životem, na autorku se zapomnělo a spis samotný byl připisován různým autorům, například i vlámskému mystikovi Janu van Ruisbroecovi.\n\nMarguerite se narodila pravděpodobně v rozmezí let 1250 a 1260 ve městě Valenciennes. O skutečném životě Marguerite je známo velmi málo. Je možné se opírat pouze o záznamy ze soudního procesu a několik málo náznaků, které zanechává v myšlenkách svého díla. Podle způsobu, jakým psala \"Zrcadlo prostých duší\", lze usuzovat, že patřila k bohatší a hluboce vzdělané vrstvě obyvatelstva. Oplývala značnou znalostí Bible, teologie i dobové literatury.\n\nMarguerite je často uváděna jako významná bekyně, vedle Hadewijch a Mechthildy z Magdeburku, a nepochybně ji můžeme v širším slova smyslu k tomuto hnutí řadit. Ona sama se však za bekyni přímo nepovažovala - přinejmenším se vůči nim snažila vymezit. Bekyně jako laické ženské duchovní hnutí vzniklo ve dvanáctém století a mělo velmi různorodou podobu, od usedlého života podobného klášternímu až po potulné kazatelky. Usedlý způsob bekináže představoval život zbožných žen v chudobě, věnujících se studiu písma, kontemplaci, náboženskému vzdělávání dívek, službě bližním a podobně. I když se život podobal klášternímu, taková komunita nebyla zastřešena klauzurou. Marguerite se snažila vyhranit zejména vůči usedlému, regulovanému způsobu. Marguerite byla podle soudního procesu spojována s herezí bratří a sester svobodného ducha. Aby předešla podezření ze šíření heterického učení a podpořila své myšlenky, obsažené v knize \"Zrcadlo prostých duší\", získala dobrozdání tří významných církevních autorit - Jana z Queraynu, Doma Franca z Villiers a Godfrieda z Fontaines (zabýval se i dílem Hildegardy z Bingen), který však nedoporučoval, aby knihu četlo příliš mnoho lidí, protože podle jeho názoru by mohlo dojít k nesprávnému pochopení díla. Marguerite své myšlenky veřejně prezentovala, což vyústilo v zákaz psaní a k veřejnému spálení díla biskupem z Cambrai někdy v období let 1296–1306. To ji však neodradilo a začala hledat nové dobrozdání pro svou knihu. Útoky se jí podařilo odrážet pouze do roku 1308, kdy byla předvedena před inkvizitora z Lorraine, který ji následně poslal do Paříže k inkvizitorovi francouzského krále Filipa IV. Francouzského, Vilémovi Pařížskému. Dílo bylo následně posuzováno mistry teologie, kteří vypracovali seznam sporných tvrzení. Na jejich podkladě byla Marguerite Poreta dne 31. května 1310 odsouzena. Po dvouletém vyšetřování a soudním procesu byla 1. června 1310 v Paříži upálena jako nenapravitelná kacířka.\n\nNa tomto místě je vhodné povšimnout si dobový kontext. S rozvojem kanonického práva v 13. století a se silnou pozicí inkvizice přibývaly sklony zneužívat tuto instituci na vyvíjení politického tlaku pro potřeby mocenských zájmů papežského stolce či světských panovníků. Obvinění z hereze, tedy kacířství, bylo vedle obrany pravé víry často i záminkou k obohacení se a k vyřazení mocenského rivala ze hry. V roce 1307 začíná francouzský král Filip IV. Pěkný s mohutnou iniciativou na zrušení bohatého templářského řádu. Řád se vymanil z královské jurisdikce - spadal přímo pod papeže, navíc po pádu Akko v roce 1291, kterým se zmařily šance na získání Jeruzaléma do křesťanských rukou, ztratil tento řád opodstatnění. Filipovy snahy vyústily ve svolání Viennského koncilu papežem Klementem V. Na papeže měl francouzský panovník značný vliv (Avignonské zajetí), zejména kvůli hrozícímu procesu se zesnulým papežem Bonifácem VIII., což by znamenalo diskreditaci papežského stolce. Koncil byl svolán primárně na řešení templářské otázky. Kromě ní se zabýval i herezí svobodného ducha a postavením bekyní a bekhardů. Bula \"Ad nostrum\" spojila laické hnutí bekyní a bekhardů s herezí svobodného ducha. Bula uvádí osm bludných heretických bodů, přičemž některé z nich jsou doslovnou citací ze \"Zrcadla prostých duší\" od upálené Marguerite Poreta. Bula v podstatě rozpouští volné laické společenství bekináží a institucionalizuje je do řádových společenství s pevnými pravidly, hierarchií a kontrolou.\n\nPostoj církve k bekyním a celému hnutí však lze charakterizovat spíše jako rozporuplný. Bula \"Cum de quibusdam\", která byla také dílem Viennského koncilu, upřesňuje, co je považováno za činnost hodnou exkomunikace, zmínka je však pouze o ženách. Hlavním důvodem k potlačení bekyňském hnutí byl fakt, že o vysokých teologických otázkách přednášeli laici, a to dokonce v národních jazycích. Bula obsahuje klauzuli, která dovoluje zbožným ženám provádět pokání a pokorně sloužit Bohu, ale v soukromí svých domácností. (Díky tomu se podařilo hnutí nakonec zachovat.) O heretičnosti učení neexistoval jednotný názor, a tak výsledek procesu často závisel na konkrétní politické situací v daném prostoru. Ostrým příkladem takové ambivalence je Margueritina současnice Anděla z Foligna, františkánská terciářka ze střední Itálie. V Angelině knize zjevení (\"Liber\") najdeme myšlenky značně podobné Margueritiným, případně i odvážněji formulované vize, které mají k herezi svobodného ducha velmi blízko. Navzdory této zjevné spirituální myšlenkové blízkosti obou žen byl Angelininým vizím po teologickém posouzení připsán božský původ a ona sama se stala uctívanou a váženou již za svého života, na rozdíl od Marguerite, kterou čekala hranice.\n\nBula \"Ad nostrum\" identifikuje herezi svobodného ducha v osmi bodech, které se více méně týkají stavu svobody omilostněné duše, těch, co dosáhli stav duchovní vznešené dokonalosti. První tři body vycházejí přímo z překroucených nebo nepochopených formulací \"Zrcadla prostých duší\". Existence organizované heretické skupiny, která by uznávala jednotlivé body z buly \"Ad nostrum\", nebyla doložena.\n\nI přesto, že se Marguerite podařilo shromáždit tři dobrozdání od církevních autorit, její myšlenky a učení veřejně zavrhl Guy II., biskup z Cambrai (1296–1306). Marguerite dostala zákaz šířit své učení a spis, avšak neuposlechla. Na základě svých aktivit byla předvolána před nového biskupa z Cambrai Filipa z Marigny a inkvizitora z Lorraine. Její případ byl následně posunut do Paříže. Proces vedl dominikánský inkvizitor Viliam Pařížský, který se podílel i na procesech s templáři.\n\nZ díla byly vyňaty sporné teze a zaslány na posouzení. Dne 2. dubna 1310 bylo svoláno kolegium v počtu 21 teologů a znalců řeholí, kteří jednohlasně uznali Margueritino dílo za heretické. Následně byla Marguerite 9. května prohlášena za nenapravitelnou kacířku, protože neuposlechla prvotní zákaz vydaný Guyem II. Krátce na to, 31. května, ji inkvizitor předal světské spravedlnosti k výkonu trestu. Upálena byla veřejně dne 1. června 1310 na pařížském náměstí de Grève. Dle názoru profesora Kobusche se jedná „o jednu z největších křivd, jaké se církev kdy dopustila – a nikdy se od ní nepokusila distancovat.\"\n\nDílo bylo napsáno ve francouzském nářečí - pikardčině. Pikardský originál se nedochoval, dochoval se však starofrancouzský, staroanglický, starotalianský a latinský překlad, zejména díky oblibě díla mezi kartuziány, jako cenného anonymního mystického spisu. Kniha je psána jako rozhovor alegorických postav, zejména Lásky, Rozumnosti a Duše. Příležitostně vstupují do děje jiné postavy, jako například Božská Spravedlnost, Světlo Víry, Pravda či Pokušení, které mají podtrhávat konkrétní kvality Lásky. V knize nacházíme částečně autobiografické prvky ohledně prožívání spirituality samotnou pisatelkou, zejména v pasážích, kde autorka mluví o osvobození se duše od sebe samé, od ctností a celého světa. Autorka se snaží přiblížit neuchopitelnou zkušenost osobního prožívání pomocí obrazů a přirovnání (proto je použit literární žánr zrcadla), ovšem striktně bez popisu jakýchkoliv vizí či zjevení, což byl naopak v dané době u mystiček běžný postup pro legitimizaci a zrovnoprávnění vlastní narativní teologie vůči univerzitní, vyhrazené mužům. Dílo je doplňováno básnickými vsuvkami a veršovanými pasážemi, čímž autorka zvyšovala atraktivitu textu pro posluchače při možných veřejných čteních. (I soukromá četba ve středověku probíhala nahlas, tedy zrakový a sluchový vjem současně. Čtenář knihy byl zároveň jejím posluchačem.) To, že skutečnou autorkou \"Zrcadla prostých duší\" je Marguerite Poreta, víme díky objevu italské mediavelistky Romany Guarnieri.\n\nV \"Zrcadle prostých duší\" objevujeme podobné obrazy, jako používal pro pojetí lásky k Bohu a stupňů lásky Bernard z Clairvaux, zejména v 11. kapitole spisu \"De diligendo Deo\" (\"Jak milovat Boha\"). Spojováním lásky a intelektu se přibližuje pojetí Viléma ze Saint-Thierry, podle kterého se láska a intelekt navzájem doprovázejí. Marguerite dovádí svou teologii do stavu znicotněné duše, což interpretuje jako dokonalou jednotu duše s Bohem, kde již není individuální vůle, pouze vůle Boží. V tomto stavu již duše nepotřebuje ctnosti, protože jsou její součástí. Neslouží jim, ale ony slouží jí. Duše prochází sedmi stupni milosti, šest z nich je možné dosáhnout v životě a poslední až po smrti. Jedním z výrazných příjemců Margueritiných myšlenek byl její současník Mistr Eckhart. Podle Kurta Ruha byl Eckhart seznámen s procesem Marguerity Porete. Podle něj znal minimálně odsouzené teze, které byly shodné s bludnými myšlenkami, popsanými v bule \"Ad nostrum\". Ruh také nevylučuje, že by Mistr Eckhart mohl být se \"Zrcadlem prostých duší\" podrobněji seznámen, o čemž svědčí podobnost obsahu pojmů Marguaritiny zničené duše a Eckhartovy odloučenosti.\n\n\n"}
{"id": "1069628", "url": "https://cs.wikipedia.org/wiki?curid=1069628", "title": "Josef Kachlík", "text": "Josef Kachlík\n\nJosef Kachlík (* 11. června 1959, Vyškov) je ředitel Zooparku Vyškov, do funkce nastoupil v červnu 1991 po Zdeňku Sokolíčkovi.\nJosef Kachlík se narodil 11. června 1959 ve Vyškově, kde na Střední zemědělské technické škole vystudoval obor Chovatel. Po studiu pracoval 4 roky jako zootechnik a 5 let jako vedoucí chovu koní. Již páté volební období je členem zastupitelstva města Vyškov. Dosáhl několika úspěchů v jezdeckém sportu - parkuru, drezuře koní a Soutěži všestranné způsobilosti. Je ženatý, má dceru a syna.\n\nV roce 2013 Josef Kachlík zapojil Zoopark Vyškov do záchovného programu Osla poitouského. Byli dovezeni 4 osli z Francie, a to jeden hřebec a tři klisny. V roce 2013 se Zooparku Vyškov podařilo odchovat první mládě. Zoopark Vyškov je jediné místo v České republice kde se tento druh chová. \n\nV roce 2006 byl DinoPark Vyškov sloučen se Zooparkem Vyškov se kterým má společný vstup i jednotné vstupné. Stal se tak jednou z nejnavštěvovanějších atrakcí na Jižní Moravě.\n\nJedná se o dosud největší projekt Zooparku Vyškov. Centrum environmentální výchovy Hanácký statek je místo, kde jsou populární formou předkládány informace o životním prostředí, kde je možné vidět zajímavé ukázky a naučit se řemeslným technikám. Statek je věrnou replikou typického zemědělského hospodářského stavení moravského venkova. Při stavbě byly použity původní technologie a materiály, jako například rákosová střecha.Projekt, realizovaný v letech 2010 - 2011, byl spolufinancován Evropskou unií.\n\n"}
{"id": "1069636", "url": "https://cs.wikipedia.org/wiki?curid=1069636", "title": "Julen Lopetegui", "text": "Julen Lopetegui\n\nJulen Lopetegui Argote (* 28. srpna 1966, Asteasu, Gipuzkoa, Španělsko) je bývalý španělský fotbalový brankář a později fotbalový trenér baskického původu. Pracoval i jako fotbalový skaut a televizní komentátor.\n\nLopetegui hrál ve své kariéře za španělské týmy Real Madrid Castilla, Real Madrid, UD Las Palmas, CD Logroñés, FC Barcelona a Rayo Vallecano.\n\nJulen Lopetegui reprezentantoval Španělsko v kategorii U21.\nV A-mužstvu Španělska přezdívaném \"La Furia Roja\" debutoval 23. 3. 1994 ve Valencii v přátelském zápase proti týmu Chorvatska (prohra 0:2). Byl to jeho jediný start v seniorské reprezentaci. Jako třetí brankář byl v kádru španělské reprezentace na MS 1994 v USA.\n\nNa začátku trenérské dráhy v roce 2003 vedl Rayo Vallecano, po 10 zápasech byl vyhozen a druholigové Rayo sestoupilo o úroveň níž. V letech 2008–2009 koučoval Real Madrid Castilla (rezervní tým Realu Madrid).\nPoté vedl španělské mládežnické reprezentace U19, U20 a U21. S týmem do 19 let získal zlaté medaile na Mistrovství Evropy hráčů do 19 let 2012 v Estonsku.\nS týmem U21 byl úspěšný i na Mistrovství Evropy hráčů do 21 let v Izraeli, kde Španělé získali zlaté medaile po finálové výhře 4:2 nad rovesníky z Itálie.\n\nV červnu 2014 se stal hlavním koučem portugalského klubu FC Porto. Působil zde do ledna 2016, nepříliš úspěšně, neboť FC Porto pod jeho vedením nezískalo žádnou trofej.\n\nV červenci 2016 se stal hlavním trenérem reprezentačního A-mužstva Španělska, tým převzal po Vicente del Bosquem.\n\nDen před zahájením mistrovství světa v Rusku, na které se reprezentace Španělska kvalifikovala, byl z funkce odvolán kvůli podpisu smlouvy s klubem Real Madrid.\n\n"}
{"id": "1069638", "url": "https://cs.wikipedia.org/wiki?curid=1069638", "title": "Targeting", "text": "Targeting\n\nTargeting je marketingovou metodou a druhou fází ve výběru trhu, na který se chce společnost\nzaměřit (segmentace – targeting – positioning). Jde o výběr cílových segmentů\ntrhu na základě provedené segmentace. (povolání: profesionální sportovci, věk: 17-32 let, atd.).\n\n1.    Velikost\nsegmentu – počet potenciálních zákazníků\n\n2.    Růstový\npotenciál segmentu – prognóza vývoje počtu zákazníků v budoucnu\n\n3.    Atraktivita\nsegmentu – finanční možnosti potenciálních zákazníků, hrozba vstupu nových\nkonkurentů, cena komplementů, možnosti substitutů, apod.\n\nÚkolem targetingu je porovnat vybrané\nsegmenty a zhodnotit jejich atraktivitu a výhodnost pro společnost. Poté mezi\ntěmito segmenty vybrat ten nejvíce přínosný pro společnost, na který se\nspolečnost bude zaměřovat. Při hodnocení segmentů se většinou zvažuje velikost\nsegmentu, jeho trend (růst, pokles), struktura segmentu, atraktivita a také\nzdroje a cíle společnosti.\n\nStrukturální atraktivitu daného\nsegmentu je posuzována podle stakeholderů působících v daném segmentu a\nk její analýze je možné použít Porterův model pěti hybných sil, případně\ninformace získané situační analýzou. Z této analýzy lze zjistit výhodnost\nsegmentu, jež může být snižována existencí silné konkurence, existence\nsubstitutů, pomalý růst segmentu, kupujícími se silnou vyjednávací silou a\ndalšími faktory.\n\nPo vyhodnocení jednotlivých segmentů\nse společnost musí rozhodnout, jak do vybraných segmentů vstoupí. De\nPelsmacker, Geuens a Bergh stejně jako Kotlerdefinují pět možných\npřístupů, které mohou podniky při targetingu uplatnit.\n\n\nNení v praxi jednoduchou záležitostí správně provést targeting a společnosti se mohou setkat s řadou překážek a mnohdy musí realizovat řadu výzkumných studií, které se mohou ukázat časově náročné a nákladné.\n"}
{"id": "1069642", "url": "https://cs.wikipedia.org/wiki?curid=1069642", "title": "Žytomyrský rajón", "text": "Žytomyrský rajón\n\nŽytomyrský rajón () je rajón v Žytomyrské oblasti na severu Ukrajiny. Administrativním centrem je Žytomyr, který však není součástí rajónu a jako město oblastního významu je spravován odděleně. V rajónu samotném žije obyvatel.\n\n"}
{"id": "1069644", "url": "https://cs.wikipedia.org/wiki?curid=1069644", "title": "Jošiwara", "text": "Jošiwara\n\nJošiwara (japonsky: 吉原) je čtvrť na severozápadě japonského hlavního města Tokio, v obvodu Taitó. Je známá jako tradiční středisko japonské prostituce.\n\nV roce 1617 rozhodl Hidetada Tokugawa o vytvoření zvláštních okrsků nazvaných \"jukaku\" jako jediných míst, kde bylo povoleno provozování nevěstinců. V dnešním Tokiu byla původně zvolena lokalita \"Jošiwara\" ve čtvrti Nihonbaši, po katastrofálním požáru v roce 1657 byla tato zařízení přesunuta na současné místo, které převzalo tradiční název. Počet místních prostitutek dosahoval až tří tisíc. Dívky byly obvykle už v dětství nakupovány od rodičů; smlouva byla obvykle na pět let, ale nákladný život spojený s poskytováním sexuálních služeb vedl k jejich zadlužování a tedy nemožnosti opustit tento způsob života. Vedle obyčejných prostitutek byly v Jošiwaře také elitní oiran a gejši, vydržované bohatými prominenty. K životu Jošiwary patřily také obchody s módním oblečením, divadla kabuki a malíři tvořící žánrové obrazy ve stylu ukijo-e.\n\nPři ničivém zemětřesení v roce 1923 Jošiwara opět vyhořela a všechny dívky přišly o život. Podle líčení Eliášové byly dívky údajně puštěny z nevěstinců až v poslední chvíli, kdy již nebylo uniku z plamenů, pročež nešťastnice naskákaly do jezírka v Asakuse, kde utonuly případně se zadusily kouřem. Hromady dívčích mrtvol byly potom na nákladních vozech odvezeny na Honžo, kde je spalovali.\n\nV roce 1956 byl v Japonsku přijat zákon zakazující prostituci. To vedlo k úpadku Jošiwary, která se stala spíše turistickou atrakcí. Dosud zde však existuje řada pololegálních masážních salónů zvaných \"soaplands\".\n\nŽivot v Jošiwaře realisticky popisovala japonská spisovatelka Higuči Ičijó (česky vyšel výbor z jejího díla pod názvem \"Zápolení\"). Francouzský režisér Max Ophüls natočil v roce 1937 romantický hraný film \"Jošiwara\". MUDr. Hynek Záruba vydal knihu \"Jošiwara, japonské město milování\".\n\n"}
{"id": "1069645", "url": "https://cs.wikipedia.org/wiki?curid=1069645", "title": "Akamás (syn Thésea)", "text": "Akamás (syn Thésea)\n\nAkamás nebo Akamás (řecky Ἀκάμας – \"Akamas\", Acamas) je v řecké mytologii syn hrdiny Thésea a Faidry, dcery krétského krále Minoa. \n\nPo mnoha dobrodružstvích, odešel Théseus do války proti Amazonkám, kde se setkal s krásnou Amazonkou Antiopé, kterou unesl a oženil se s ní. Antiopé mu pak porodila syna Hyppolita. Amazonky se však po čase vrátily, aby ji vysvobodili, ale Antiopé se přidala na stranu manžela a v boji zahynula.\n\nThéseus se později oženil podruhé, vzal si Adriadninu sestru Faidru. Z tohoto manželství se jim narodili synové, Akamás a Démofón.\n\nI toto manželství však neskončilo dobře, protože syn z prvního manželství Hippolytos urazil bohyni lásky Afroditu tím, že odmítl její lásku a ta mu se mu pomstila tak, že se jejím přičiněním Faidra do něj zamilovala a když ho pak sváděla a on její lásku neopětoval, zákeřně ho před otcem obvinila, že ji chtěl znásilnit a způsobila mu tak záhubu.\nAkamás a Démofón mezitím vyrostli ve statné mládence, kteří odešli bojovat do trojské války. Akamás se zúčastnil soutěže na počest Achillea, kde bojoval v pěstním souboji. Následně při dobývání Tróje s bratrem osvobodil svou babičku Aithru, která tam byla v doprovodu krásné Heleny odvedena jako otrokyně.\n\nBěhem pobytu v Tróji získal Akamás náklonnost Laodiky, dcery trojského krále Primaa a zplodil s ní syna Mounita, který byl později vychováván osvobozenou Aithrou. \n"}
{"id": "1069650", "url": "https://cs.wikipedia.org/wiki?curid=1069650", "title": "Vřed buruli", "text": "Vřed buruli\n\nVřed buruli (známý také jako bairnsdaleský vřed, searlský vřed nebo daintreeský vřed) je infekční onemocnění zapříčiněné nákazou \"Mycobacterium ulcerans\". Raná fáze infekce je charakteristická vznikem nebolestivého uzlíku nebo otoku. Z tohoto uzlíku se může stát vřed. Vřed může být větší uvnitř než na povrchu pokožky a v jeho okolí může být kůže oteklá. S tím, jak se onemocnění zhoršuje, může dojít k infekci kosti. Vředy buruli nejběžněji postihují ruce a nohy; horečka není běžná.\n\"M. ulcerans\" uvolňuje toxin známý jako mykolakton, který oslabuje fungování imunitního systému a má za následek odumírání tkáně. Bakterie ze stejného rodu rovněž způsobují tuberkulózu a lepru (\"M. tuberculosis\" a \"M. leprae\"). Způsob šíření onemocnění není známý. V šíření mohou hrát roli vodní zdroje. V roce 2013 nebyla vyvinuta žádná účinná vakcína.\nV případě včasného zahájení léčby jsou antibiotika podávaná po dobu osmi týdnů účinná v 80 % případů. Léčba často zahrnuje podávání léků rifampicin a streptomycin. Namísto streptomycinu se někdy podává clarithromycin nebo moxifloxacin. Mezi další způsoby léčby se může řadit vyříznutí vředu. Po vyléčení infekce na místě obvykle zůstává jizva.\nVředy buruli se nejběžněji vyskytují ve venkovských oblastech subsaharské Afriky, zvláště na Pobřeží slonoviny, ale mohou se vyskytnout i v Asii, západním Tichomoří a v Amerikách. Případy nákazy se vyskytly ve více než 32 zemích. Každoročně se objeví přibližně pět až šest tisíc případů. Onemocnění postihuje také řadu druhů zvířat. Prvním, kdo vředy buruli popsal, byl v roce 1897 Albert Ruskin Cook.\n"}
{"id": "1069659", "url": "https://cs.wikipedia.org/wiki?curid=1069659", "title": "Ruff", "text": "Ruff\n\nPříjmení Ruff má více osob:\n\n\nTaké může znamenat: \n\n"}
{"id": "1069661", "url": "https://cs.wikipedia.org/wiki?curid=1069661", "title": "Micheldorf in Oberösterreich", "text": "Micheldorf in Oberösterreich\n\nMicheldorf in Oberösterreich je městys v rakouské spolkové zemi Horní Rakousy, v okrese Kirchdorf an der Krems.\n\nK 1. lednu 2016 zde žilo 5 808 obyvatel.\n\nStarostové od roku 1850\n\n"}
{"id": "1069662", "url": "https://cs.wikipedia.org/wiki?curid=1069662", "title": "Hemiscyllium halmahera", "text": "Hemiscyllium halmahera\n\nHemiscyllium halmahera je malý žralok čeledi žralůčkovití, vyskytující se u indonéského ostrova Halmahera. který se specializuje na život na dně. Podle zvláštního způsobu pohybu po dně, po kterém vlastně za pomoci ploutví kráčí, je znám jako „chodící žralok“.\n\nDruh byl popsán na základě typových exemplářů o délce 65,6 a 68,1 centimetrů v polovině roku 2013.\n\n"}
{"id": "1069664", "url": "https://cs.wikipedia.org/wiki?curid=1069664", "title": "Bjerknes", "text": "Bjerknes\n\nPříjmení Bjerknes má více osob:\n"}
{"id": "1069667", "url": "https://cs.wikipedia.org/wiki?curid=1069667", "title": "Rozsocha (železnice)", "text": "Rozsocha (železnice)\n\nRozsocha je technický prvek užívaný u železničních vozů mající podobu svislých pravítek, jež zajišťují vedení dvojkolí jak v podélném, tak také v příčném směru. Mezi vodítky rozsoch se pohybuje ložisková skříň, která je osazena tak, aby zabezpečovala skříň v jejím vedení. Ve spodní části jsou obě rozsochy vzájemně spojeny tak zvanou rozschovou sponou. Ta má za úkol rozložit podélné zatížení na obě dvě rozsochy.\n"}
{"id": "1069669", "url": "https://cs.wikipedia.org/wiki?curid=1069669", "title": "Pás totality", "text": "Pás totality\n\nPás totality () je pás povrchu Země, ze kterého lze pozorovat úplné (totální) zatmění Slunce.\n\nOdpovídá průmětu kužele měsíčního stínu ve vzdálenosti povrchu Země, přičemž kvůli velikosti Měsíce a jeho vzdálenosti od Země se může jeho šířka pohybovat od 112 do 270 km.\n\nV důsledku zrychlování slapových jevů se oběžná dráha Měsíce vzdaluje od Země přibližně o 3,8 cm každý rok. Odhaduje se, že za 600 miliónů let bude vzdálenost Měsíce od Země o 23 500 km větší, což znamená, že měsíční stín nebude moci úplně zakrýt sluneční kotouč a nebude docházet k úplnému zatmění.\n"}
{"id": "1069670", "url": "https://cs.wikipedia.org/wiki?curid=1069670", "title": "Maximum traction", "text": "Maximum traction\n\nMaximum traction je konstrukční úprava podvozku kolejových vozidel, kdy se na jednom podvozku nacházejí dvě nápravy. Každá z nich je ale osazena koly o jiném průměru. Větší průměr má dvojkolí hnací, menší vodicí. Tím se umožní přenos až 75 % hmotnosti vozu na hnací nápravu.\n\n"}
{"id": "1069672", "url": "https://cs.wikipedia.org/wiki?curid=1069672", "title": "Kino Lucerna", "text": "Kino Lucerna\n\nKino Lucerna je kino v brněnské městské části Brno-Žabovřesky na ulici Minská. Jde o nejstarší fungující kino v Brně, v celé České republice je pak druhým nejstarším existujícím biografem. Promítat začalo 29. května 1915 ještě pod názvem \"Bio Aladin\", od roku 1917 už funguje pod současným názvem.\n\nKino vybudoval na svém pozemku zednický mistr Bartoloměj Novák, který o potřebnou licenci zažádal spolu se svou ženou Perpetuou v říjnu 1913. Projekt kina ale musel být přepracován a stavební povolení bylo vydáno v červnu 1914, s tím, že licence bude případně udělena až po kolaudaci. K té došlo jeden den před prvním promítáním, v červnu pak byla provozovatelům definitivně udělena licence na promítání filmů. Vedoucím byl majitel Bartoloměj Novák a prvním promítačem Jiljí Klement, který ale musel být o rok později nahrazen, protože neměl nutnou státní zkoušku a kino bylo kvůli tomu na základě udání na krátkou dobu zavřeno. Majitel v roce 1917 padl ve válce, jeho manželka jej po jistou dobu zastupovala, ale správcem kina byl nakonec soudem ustanoven JUDr. Jindřich Súček, jehož manželka Kamila poté odkoupila licenci, kino renovovala a 22. prosince 1917 jej znovuotevřela už pod názvem \"Lucerna\".\nLicence ovšem v roce 1920 vypršela a přes žádosti provozovatelů už nebyla obnovena. O rok později kino za 108 000 Kč odkoupila „Středoškolská menza v Brně“, které licence udělena byla a správcem se stal prof. Ing. Bohuslav Holman. Po úpravách kino opět začalo 24. března 1922 promítat. V roce 1928 je postihl požár, popálen byl ale jen promítač, divákům se nic nestalo. Promítací kabina byla nicméně upravena na ohnivzdornou. Od 14. února 1931 začala Lucerna promítat i zvukové filmy, o dva roky později bylo zavedeno ústřední topení a nová klimatizace. Na samém konci Protektorátu kino přešlo ze středoškolského spolku na Státní ministerstvo pro Čechy a Moravu a po znárodnění v roce 1945 je začal spravovat Československý státní film, aby bylo nakonec svěřeno brněnskému národnímu výboru, resp. jeho Správě městských kin. V letech 1963, 1967 a 1981 proběhly modernizační adaptace, naposled mělo kino celkem 202 sedadel. Od roku 1983 začalo jako první v Československu promítat tzv. „abonentní cykly“.\n\nTěsně před sametovou revolucí kino Lucerna převzal Park kultury a oddechu (PKO), ale od března 1990 opět patřilo pod Správu městských kin. Ta zanikla roku 1995 a Lucernu nakonec získala městská část Brno-Žabovřesky, která ji pronajímá k provozu. Nejdříve Lucernafilmu (později mění název na Bontonfilm), až nakonec v roce 2004 společnosti Biograf, spol. s r. o., Dušana Peprného. Po nástupu multiplexů začalo kino Lucerna bojovat o diváky, díky digitalizaci a symbolickému nájmu ze strany městské části Brno-Žabovřesky se mu podařilo udržet.\n\n"}
{"id": "1069674", "url": "https://cs.wikipedia.org/wiki?curid=1069674", "title": "Halmaherské moře", "text": "Halmaherské moře\n\nHalmaherské moře (indonésky Laut Halmahera) je vnitřní moře Tichého oceánu. Halmaherské moře se rozprostírá východně od ostrova Halmahera.\n\nMezinárodní hydrografická organizace (International Hydrographic Organization, IHO) vymezuje Halmaherské moře jako jedno z vodstev Východoindického souostroví.\n\nIHO definuje jeho hranice následovně:\n\n\"Na severu:\" spojnice Wajaboela (Morotai) do zálivu Djodjefa, severní bod Halmahery.\n\n\"Na východě:\" spojnice ze zálivu Gorango (), severovýchodní bod ostrova Morotai, přes ostrovy Sajang () a Kawé () k západním výspám přes ostrovy Waigeo () a Batanta () k severozápadnímu bodu ostrova Samawati, po pobřeží do zálivu Menonket a jeho jihozápadnímu bodu, a poté do zálivu Sele na Nové Guineji ().\n\n\"Na jihu:\" severní hranice Seramského moře mezi Obi Major a Novou Guineou [spojnice z … Obi Major () … Tanjong Seranmaloleo jeho východní výspa, poté přes ostrovy Tobalai, Kekek, Pisang a Kofiau () k Tanjong Sele (), západní bod Nové Guineje].\n\n\"Na západě:\" jižní hranice Moluckého moře, mezi Halmaherou a Obi Major [spojnice z jižní výspy Halmahery k severnímu bodu ostrova Bisa (Setile), poté k severní výspě Obi Major].\n"}
{"id": "1069681", "url": "https://cs.wikipedia.org/wiki?curid=1069681", "title": "Roland Aboujaoudé", "text": "Roland Aboujaoudé\n\nRoland Aboujaoudé (7. září 1930, Jall-Eddib – 2. května 2019) byl libanonský katolický maronitský kněz a biskup.\n\nNarodil se 7. září 1930 v Jall-Eddibu. Na kněze byl vysvěcen 25. dubna 1959.\n\nDne 12. července 1975 byl jmenován patriarchálním vikářem Antiochie a titulární biskupem z Arcy ve Fénicii. Biskupské svěcení přijal 23. srpna 1975 z rukou patriarchy Antoina Pierra Khoraicha a spolusvětiteli byli arcibiskup Elie Farah a biskup Joseph Merhi.\n\nRoku 1985 byl jmenován generálním vikářem Antiochie. Tuto funkci vykonával do roku 1988 kdy byl ustanoven pomocným biskupem Antiochije.\n\nDne 13. srpna 2011 byla přijata jeho rezignace na post pomocného biskupa.\n\n"}
{"id": "1069684", "url": "https://cs.wikipedia.org/wiki?curid=1069684", "title": "Waigeo", "text": "Waigeo\n\nWaigeo je indonéský ostrov. Ostrov leží v Západní Papui na východě Indonésie. Ostrov Waigeo je znám pod jménem Amberi nebo Waigiu.\n\nOstrov Waigeo je nejrozlehlejším ze čtyř hlavních ostrovů souostroví Raja Ampat ležících mezi Halmaherou a asi 65 km k jihovýchodu vzdáleným pobřežím Nové Guineje. Průliv Dampier (známý též jako Augustův průliv) jej odděluje od ostrova Batanta, Bougainvillův průliv jej odděluje od ostrova Kawe na severozápadu. Velký záliv téměř dělící ostrov na dvě části je záliv Majoli.\n\nRozloha ostrova je 3155 km²; nejvyšší body jsou: 958 m vysoký Gunung Nok a 939 m vysoký Serodjil. Vzdálenost od západu na východ ostrova přibližně 110 km, od severu k jihu je to 50 km.\n\nMěsto Waisai v západní části ostrova je správním městem Raja Ampat. Na ostrově Waigeo se mluví několika jazyky papuánskou malajštinou, biak, ma'ya a ambel.\n\nJorge de Menezes, portugalský mořeplavec, přistál na ostrově Waigeo v roce 1526–1527.\n\nOd roku 1997 se na ostrově zabývá společnost Atlas Pacific produkcí perel.\n\n"}
{"id": "1069687", "url": "https://cs.wikipedia.org/wiki?curid=1069687", "title": "Ryszard Szurkowski", "text": "Ryszard Szurkowski\n\nRyszard Jan Szurkowski (* 12. ledna 1946 Świebodów, okres Milicz) je bývalý polský cyklista, trojnásobný amatérský mistr světa a čtyřnásobný vítěz Závodu míru.\n\nVyhrál mistrovství Polska v cyklokrosu 1968, v silničním závodě 1969, 1974, 1975 a 1978 a v časovce družstev 1975 a 1976. V celkové klasifikaci Závodu míru obsadil v roce 1969 2. místo, v letech 1970 a 1971 1. místo, 1972 17. místo, 1973 1. místo, 1974 nestartoval a při derniéře roku 1975 opět 1. místo (čtyři prvenství tehdy představovala rekord, který později vyrovnal Uwe Ampler a překonal Steffen Wesemann). Kromě toho získal třináct etapových vítězství, byl členem vítězného družstva v letech 1970 a 1973, nejaktivnějším jezdcem 1970, 1972 a 1975 a nejlepším vrchařem 1972 a 1973. Jako člen polského družstva časovkářů získal stříbrné medaile na LOH 1972 a LOH 1976, v závodě jednotlivců byl v roce 1976 na 12. místě. Vyhrál časovku družstev na MS 1973 a MS 1975, v soutěži jednotlivců byl čtvrtý v roce 1971, první v roce 1973 a druhý v roce 1974. Také vyhrál závody Circuit de la Sarthe 1969, Kolem Bulharska 1971, Kolem Skotska 1972 a Dookoła Mazowsza 1977 a 1978. Nikdy nevyhrál závod Kolem Polska, ale je držitelem rekordních patnácti etapových prvenství. V letech 1971 a 1973 byl zvolen nejlepším sportovcem Polska.\n\nV letech 1984 až 1988 byl hlavním trenérem polské cyklistické reprezentace. Pod jeho vedením vyhrál Lech Piasecki v roce 1985 Závod míru i mistrovství světa a družstvo časovkářů získalo stříbrné medaile na LOH 1988. V letech 1985 až 1989 byl jako nestraník poslancem Sejmu. V roce 1998 obdržel Řád Polonia Restituta v hodnosti velkodůstojníka. Ve spolupráci s novinářem Krzysztofem Wyrzykowskim vydal dvě autobiografické knihy. V letech 2010 až 2011 byl předsedou Polského cyklistického svazu.\n\nJeho syn Norbert Szurkowski žil v USA, zahynul při útocích 11. září 2001.\n\n\n"}
{"id": "1069689", "url": "https://cs.wikipedia.org/wiki?curid=1069689", "title": "Poškození rostlin zhutnělou půdou", "text": "Poškození rostlin zhutnělou půdou\n\nPoškození rostlin zhutnělou půdou je fyziologické poškození rostlin způsobené působením nevhodné struktury půdy na rostlinu. Citlivost rostlin k zhutnělé půdě se může výrazně lišit, ale od jisté míry je zhutnění půdy negativním faktorem pro všechny druhy rostlin. Zhutněním půdy je ohroženo cca 45% zemědělského půdního fondu v ČR a aktuálně je již poškozeno cca 10% zemědělského půdního fondu.\n\nVlivem utužení půdy způsobeného přirozeně nebo lidskými vlivy dochází k snížení obsahu půdního vzduchu, poškození struktury půdy a zvýšení hydraulické vodivosti půdy. V zemědělství často jde o vliv působení zemědělské techniky, na nezemědělských půdách obvykle o vliv stavební techniky. Deformace kořenového systému podobné vlivu zhutnění půdy lze pozorovat při pěstování rostlin v omezených nádobách, kontejnerech. Zhutnělá vrstva půdy se v zemědělství obvykle nachází v hlubším podorničí.\n\nVlivem povětrnostních podmínek nebo závlahy se vytváří půdní škraloup, který je vrstvičkou zhutnělé půdy. Omezuje klíčení semen a výměnu půdních plynů.\n\nVlivem rychlého klíčení může vznikat utužená půda v okolí semen bobovitých. Tato utužená půda vytváří takzvané skořápky a způsobuje významné omezení vzcházení a životaschopnosti. \nTvorba mrcasatého kořene u zelenin - dochází k ohnutí hlavního kořene nebo podpoření růstu vedlejších kořenů.\n\nU okrasných rostlin vysazených v zhutnělé půdě dochází ke stagnaci růstu, je zřejmý nedostatek živin, zvýšení vlivu sucha nebo zamokření, bezdůvodné vadnutí a usychání. Zcela zjevné je z kořenového balu po vykopání rostliny. Nedochází k prokořenění do okolní půdy a může dojít k poškození a úhynu rostliny. Častější je zhutnění půdy na nově vytvořených zahradách v okolí staveb, zejména na bývalém stavebním dvoře. Může být ovšem také způsobeno nadměrným udusáním terénu po výsadbě v rámci výsadby nebo jiných prací.\n\n"}
{"id": "1069692", "url": "https://cs.wikipedia.org/wiki?curid=1069692", "title": "Liliochvostec mohutný", "text": "Liliochvostec mohutný\n\nLiliochvostec mohutný (\"Eremurus robustus\") je statná a vytrvalá cizokrajná rostlina, jeden z mnoha druhů rodu liliochvostec. Tato bylina je původem z polopouštních oblastí Střední Asie a bývá pěstována pro své přes půldruhého metru vysoké květenství tvořeno z  tisíců narůžovělých nebo bělavých květů.\n\nDruh pochází z pestré oblasti centrální Asie. Tam se vyskytuje od nížinných travnatých stepí přes podhůří až po horské louky, v nadmořských výškách okolo 3000 m, v pohořích Altaj, Pamír a Ťan-šan. Do kultury byl zaveden v roce 1870.\n\nRostlina ke správnému růstu potřebuje půdu hlubokou, živinami i humusem dobře zásobenou a propustnou. Během vegetace je na vodu náročná, ale snese i déle trvající sucho, nesnáší však zimní vlhkost. Její stanoviště se musí nacházet na plném slunci.\n\nVytrvalá rostlina, která patří k nejvzrůstnějším druhům celého rodu, dosahuje výšky až 3 m. Roste z masité hlízy která má krátké, asi 2 cm tlusté hnědé kořeny pavoukovitě rozložené a směřující šikmo dolů. Z hlízy na jaře velmi rychle vyroste růžice 13 až 20 tmavě zelených, čárkovitých, podélně žlábkovitě prohnutých nebo plochých vzpřímených listů dlouhých až 1 m. Z hlízy dále roste přímý zelenomodrý stvol s hroznovitým květenstvím složeným z až tisíce dotýkajících se květů. Květenství má tvar vzhůru se zužujícího válce a bývá dlouhé 1,5 až 2 m a tlusté 20 až 25 cm. Stopkaté oboupohlavné květy mají šest světle růžových nebo bělavých okvětních lístků s našedlým proužkem na vnější straně. Rozkvetlý kolovitý květ bývá velký 2 až 3 cm. Šest tyčinek vystupujících z květů je světle růžových, prašníky jsou žluté stejně jako kulatý semeník. Květy rostou ve spirále a rozkvétají směrem vzhůru, obvykle kvetou jen jeden den a uvadají, současně nekvete více než 30 květů. Opyluje je létající hmyz sbírající pyl.\n\nPlodem jsou kulovité trojpouzdré tobolky, 2 až 3 cm velké, které obsahují drobná trojhranná semena s křidélky. Ke konci léta tobolky dozrávají a nadzemní část rostliny usychá, zanikne i pupen hlízy ze kterého rostla. Na hlíze se však již v půli léta zakládá nový pupen z něhož příštím rokem vyroste nový stvol i listy. Pokud se rostliny přes zimní období chrání před vlhkem, musí být kryt několik centimetrů nad povrchem, aby se rašící pupen nepoškodil.\n\nStarší rostlina která vytvořila velký trs s více lodyhami se může po odkvětu rozdělit, ovšem na každém oddělku musí být pupen bez kterého se nová rostlina nevytvoří. Oddělené části jsou choulostivé a je lépe je nechat přezimovat ve skleníku a vysazovat až konce příštího léta.\n\nKvetoucí rostlina má velké množství dobře klíčících semen. Lze je po dozrání a dormanci v chladu vysévat přímo na záhon, nejvhodnější jsou semena ze spodních tobolek. Semenáčky začínají kvést obvykle až pátým rokem.\n\nLiliochvostec mohutný nachází své hlavní uplatnění především v zahradní a krajinářské tvorbě, uplatňuje se jako solitéra v trávnících i větších skalnatých partiích. Lze jej také využít jako řezanou květinu, stonek se odřízne v době kdy se prvé květy otvírají, ve vodě vydrží asi týden.\n\nV zahradnické praxi se původní botanické druhy k výsadbě téměř nepoužívají, je vyšlechtěno mnoho speciálních variet a vytvořeni noví kříženci. To vše za účelem zvýšení trvanlivosti a rozmanitosti květů jakož i pro větší odolnost v nepříznivých klimatických podmínkách.\n"}
{"id": "1069697", "url": "https://cs.wikipedia.org/wiki?curid=1069697", "title": "Třída Okba", "text": "Třída Okba\n\nTřída Okba (či třída PR-72M) je třída hlídkových lodí (popř. dělových člunů) marockého královského námořnictva. Třídu tvoří dvě jednotky pojmenované \"Okba\" (302) a \"Triki\" (303). Oba postavené čluny jsou stále v aktivní službě.\n\nStavba dvojice dělových člunů byla Marokem objednána u francouzské loděnice SFCN. Na základě typové řady PR-72 pak byla postavena ještě hlídková loď \"Njambuur\" (PR-72MS) pro Senegal a šestice korvet třídy \"Velarde\" (PR-72P) pro Peru. Čluny byly postaveny loděnicí SFCN ve Villeneuve-la-Garonne v letech 1975–1977.\n\nJednotky třídy \"Okba\":\nPlavidla jsou vybavena navigačním radarem DECCA. Hlavňovou výzbroj tvoří jeden 76mm kanón OTO Melara Compact v dělové věži na přídi, který doplňuje jeden 40mm kanón Bofors a dva 12,7mm kulomety. Pohonný systém tvoří čtyři diesely SACM AGO 195V16 o celkovém výkonu 11 000 hp, které pohánějí dva lodní šrouby. Nejvyšší rychlost dosahuje 28 uzlů.\n"}
{"id": "1069705", "url": "https://cs.wikipedia.org/wiki?curid=1069705", "title": "Michal Reichl", "text": "Michal Reichl\n\nMichal Reichl (* 14. září 1992) je český fotbalový brankář a bývalý mládežnický reprezentant, hráč českého prvoligového klubu SK Sigma Olomouc.\n\nOlomoucký odchovanec Michal Reichl začal svou profesionální kariéru ve Valašském Meziříčí. Do A-týmu Sigmy přestoupil po špatné sérii týmu na podzim 2014, v sezóně 2014/15 české druhé ligy a vychytal 8 ligových výher v řadě.\nNyní mu náleží brankářská pozice číslo dva za velice zkušeným gólmanem Milošem Buchtou. Reichl mu kryje záda a čeká na svou šanci. Chytá spíše v poháru. Třetí brankář Sigmy je pak Aleš Mandous.\n\nMichal Reichl debutoval 24. 4. 2013 pod trenérem Jakubem Dovalilem v českém reprezentačním výběru U21 v přátelském střetnutí proti Slovensku (výhra 1:0).\nTrenér Dovalil jej nominoval na domácí Mistrovství Evropy hráčů do 21 let 2015 konané v Praze, Olomouci a Uherském Hradišti. Na turnaji byl třetím brankářem, nezasáhl do žádného zápasu.\n\n"}
{"id": "1069710", "url": "https://cs.wikipedia.org/wiki?curid=1069710", "title": "Globální greening", "text": "Globální greening\n\nGlobální greening je akce pořádaná irskou agenturou na podporu turistiky Tourism Ireland v rámci oslav dne sv. Patrika, který se slaví každoročně 17. března. Spočívá v osvícení různých staveb, restaurací a podobně zelenou barvou, která je barvou Irska. V roce 2015 byla kromě egyptských pyramid, newyorské Empire State Building, šikmé věže v Pise, římského Kolosea nebo Niagarských vodopádů zeleně nasvícena poprvé také Petřínská rozhledna a v českých zemích dále také Nová radnice v Ostravě.\n\n\n"}
{"id": "1069711", "url": "https://cs.wikipedia.org/wiki?curid=1069711", "title": "Vztahový marketing", "text": "Vztahový marketing\n\nVztahový marketing je proces vytváření, udržování a rozšiřování silných a hodnotných vztahů se zákazníky a dalšími zainteresovanými osobami. Vztahový marketing se zaměřuje na dlouhodobé výsledky s cílem poskytnout zákazníkům dlouhodobé hodnoty a vytvořit vysokou loajalitu zákazníků prostřednictvím budování vztahů na mnoha úrovních ať už ekonomické, společenské, technické nebo právní.\n\nV období globalizace se podniky odklánějí od klasického transakčního marketingu a přiklánějí se více ke vztahovému marketingu (někdy nazývaný jako relační marketing). Jedná se o novou marketingovou strategii, která se začala používat v posledních 20 letech. Tato marketingová strategie je orientovaná na zákazníka.\n\nZatímco transakční marketing vychází z potřeb podniku a až poté se snaží přiblížit k potřebám zákazníka, u vztahového je to naopak. vztahový marketing je založen především na budování a řízení vztahů se zákazníky. Zahrnuje jak podnik, tak i ostatní účastníky procesu.\n\nVztahový marketing klade obrovský důraz na udržení zákazníka a poskytování doprovodných služeb. Orientuje se na užitek produktu z dlouhodobého hlediska. Preferuje intenzivní kontakt se zákazníkem s důrazem na vysokou zodpovědnost vůči němu. Kvalita produktů (služeb) je definována z pohledu zákazníka.\n\nVztahový marketing je zaměřen především na opakované nákupy, a tím i častější kontakt se zákazníkem. Tento typ marketingu se uplatňuje především u produktů dlouhodobé spotřeby (např. auta), popř. střednědobé spotřeby (hlavně u služeb).\n\nPokud chce podnik řídit vztahy se zákazníky, musí znát odpověď na následující otázky:\n\n\nZákladní\n\nProdejce prodá zákazníkovi výrobek a o nic dalšího už se nestará.\n\nReaktivní\n\nProdejce prodá zákazníkovi výrobek a vyzve jej, aby ho kontaktoval v případě výskytu jakýchkoli problémů či nejasností\n\nOdpovědný\n\nProdejce prodá zákazníkovi výrobek a následně jej kontaktuje s cílem zjistit, zda produkt splňuje jeho očekávání. Cílem prodejce je zjistit s čím zákazník není spokojen a jaké oblasti může společnost vylepšit.\n\nProaktivní\n\nSpolečnost zákazníka čas od času kontaktuje s informacemi o nových nebo inovovaných produktech\n\nPartnerský\n\nSpolečnost se zákazníkem neustále komunikuje a s cílem zjistit, jak může poskytovat ještě lepší hodnotu. Strategie vztahového marketingu závisí především na tom, kolik má společnost zákazníků a jaká je jejich výkonnost. Společnosti s velkým množstvím zákazníků ale malou marží využívají základní marketing.\n\nHlavní kroky při tvorbě programu vztahového marketingu ve společnosti:\n\n1. Určení klíčových zákazníků, kteří jsou pro vztahový marketing hodnotní\n\nSpolečnost obvykle zvolí zákazníky, kteří jsou největší nebo nejlepší a označí je za vhodné pro vztahový marketing. K takto vytvořené skupině je poté možné přidávat zákazníky vykazující vysoký růst či prosazující nový vývoj odvětví.\n\n2. Ke každému klíčovému zákazníkovi se přiřadí kvalifikovaný vztahový manažer\n\nProdejci projdou školením v oblasti vztahového managementu či jsou nahrazeni osobou, která požadované dovednosti má. Vztahový manažer by měl mít takové schopnosti, které zákazníkovi vyhovují.\n\n3. Společnost sestaví popis pracovního místa vztahového manažera\n\nPodnik definuje vztahy, za které bude manažer zodpovídat, staví cíle, odpovědnosti a kritéria hodnocení. Vztahový manažer by měl mít na starosti omezené množství klientů a rovněž by měl být ústřední osob ve všech jednáních s klientem.\n\n4. Vztahový manažer by měl být tvůrcem ročních a dlouhodobých plánů pro vztahy se zákazníky\n\nProstřednictvím plánů by měly být stanoveny cíle, strategie, činnosti a také zdroje.\n\n5. Společnost by měla určit manažera, který bude na vztahové manažery dohlížet\n\nManažer vytvoří přesné popisy pracovního místa, stanoví kritéria hodnocení a zdroje, jež budou zvyšovat efektivitu vztahových manažerů.\n\nTransakční marketing je charakteristický tím, že do popředí se dostává nabízený produkt a stává se v podstatě hlavní oblastí zájmu výrobců. V rámci transakčního marketingu tedy výrobci spíše než vhodný produkt pro zákazníky hledají vhodné zákazníky pro svůj produkt. Z této myšlenky také vychází, podle některých autorů již částečně překonané, nicméně stále aktuální, klasické pojetí marketingu, jehož základem je marketingový mix 4P (Product, Price, Place, Promotion). Jádrem marketingového mixu 4P je spíše než cílový zákazník právě nabízený produkt a hlavní důraz je kladen na jeho základní vlastnosti.\n\nCharakteristické znaky transakčního marketingu:\nTradiční transakčně orientovaný prodej může být úspěšný při krátkodobých jednorázových epizodách, kdy zpravidla bývá jedna strana vítězem a druhá poraženým. V důsledku toho ovšem obvykle nedojde k vytvoření recipročně prospěšných vztahů, které jsou podmínkou věrnosti a loajality mezi zákazníkem a dodavatelem.\n\nModerní marketing klade značný důraz na vztah mezi dodavatelem a zákazníkem, čímž se v podstatě ideově vrací k původní koncepci obchodování drobných řemeslníků. Mluvíme o takzvaném vztahovém, neboli relačním marketingu, který bychom mohli označit za protipól transakčního marketingu (3).\n\nCharakteristické znaky relačního marketingu:\nRelační marketing je na rozdíl od transakčně orientovaného marketingu založen na dlouhodobých vztazích a oboustranně výhodném partnerství mezi dodavatelem a zákazníkem. Výsledky prodejních aktivit dle tohoto přístupu tedy nejsou pouze funkcí objemů uzavřených obchodů, ale také pevnosti vazeb a partnerství s jednotlivými zákazníky. Podle Kotlera by ovšem relační marketing neměl být zúžen pouze na vztahy se zákazníky, ale podnik by se měl soustavně zabývat také řízením vztahů s ostatními zainteresovanými partnery (Partner Relationship Management). Z pohledu marketingu můžeme obchodní partnery rozlišit na čtyři základní složky, kterými jsou zákazníci, zaměstnanci, marketingoví partneři (kanály, distributoři, dodavatelé, dealeři, agentury) a finančně zainteresovaná složka (akcionáři, investoři). Výsledkem vztahového marketingu by tedy mělo být v prvé řadě vytvoření trvalých, oboustranně výhodných vazeb a spojení mezi společností a ostatními zainteresovanými skupinami. Tyto vazby a spojení pak dohromady tvoří jedinečný celek – marketingovou síť. Ve stále se zvyšující míře konkurence na trhu pak vyhraje ta společnost, které se podaří vybudovat lepší marketingovou síť.\n\nVztahový marketing byl vyvinut z přímých marketingových kampaní, které kladly větší důraz na udržení zákazníků a spokojenost nežli na\nprodejní transakci. Vztahový marketing se liší od ostatních forem marketingu tím, že uznává dlouhodobé hodnoty vztahů se zákazníky a rozšiřuje komunikaci s nimi.\n\nVztahový marketing se rozvíjí s rozšiřováním internetové sítě a s přibýváním mobilních aplikací. S růstem a rozvojem technologie se upevňuje komunikace přes sociální sítě.\n\nTrochu překvapivě může znít skutečnost, že dnešní CRM systémy zčásti vycházejí z principů využívaných ještě před vznikem marketingu samotného. Konkrétně hovoříme o době před průmyslovou revolucí, kdy byly výrobky produkovány a prodávány drobnými řemeslníky a živnostníky, kteří nejenže ovládali celý proces výroby, ale zejména přicházeli do bezprostředního styku se svými zákazníky. Tento fakt jim umožnil velice podrobně poznat způsob, jakým zákazníci produkt používali a požadavky, které od produktu očekávali. Všechny takto načerpané znalosti potom pečlivě ukládali v paměti a používali je při výrobě svých produktů. Osobní kontakt přispěl k budování oboustranných vztahů mezi prodejcem a zákazníkem. S malou nadsázkou lze prohlásit, že právě v tomto období, kdy osobní přístup a výrobky takříkajíc „na míru“ byly standardní záležitostí a kdy perfektní znalost zákazníka a obzvláště dobré vztahy s ním byly jedním ze zásadních faktorů úspěchu, nebo neúspěchu jednotlivých živnostníků, je možné pátrat po prapočátcích vzniku současných CRM systémů. Samozřejmě však ještě není možné mluvit o řízení vztahu se zákazníky v pravém slova smyslu. Situace se však značně změnila na konci 19. století s příchodem sériové výroby. Tuhle transformaci v přístupu k zákazníkům v době průmyslové revoluce a skutečný vznik marketingu jako prvku obchodní politiky podniku výstižně líčí J. Lehtinen a K. Strobacka, kteří přecházení od individuální výroby k hromadné vyjadřují takto: \n\n\"„Řemeslničtí mistři byly nadále potřební, nyní však spíše pro vedení a řídící práce. Dělník už vůbec nepřišel do kontaktu se zákazníkem, natož aby věděl, co zákazník potřebuje. I přes svoji efektivitu vyústila masová výroba do problémů. Přirozená poptávka už nestačila a výrobky bylo třeba distribuovat v širším měřítku. Tak se zrodil marketing“\". \n\nZvlášť tato idea je velice významná pro porozumění problematiky CRM v širších souvislostech. Postihuje totiž změnu myšlení tehdejších podnikatelů. Ti se, spíše než na uspokojování jednotlivých požadavků zákazníků, začali větší měrou soustředit na svůj výrobek a postup jak zabezpečit jeho prodej. Zjednodušeně řečeno, namísto toho, aby se snažili porozumět v prvé řadě potřebám zákazníků a poté vyrobit výrobek příslušný těmto potřebám, začali se obchodníci především soustřeďovat na vyvíjení výrobku a posléze pro něj vyhledávali uplatnění na trhu, což směřovalo k rozvoji distribuce a budování distribučních kanálů, čímž výrobci přišli o přímý kontakt se svými zákazníky. Významné informace pak přicházely jako výsledky různých výzkumných metod nebo prostřednictvím zprostředkovatelů.\n\nV dřívější době znali potřeby svých zákazníků jen drobní řemeslníci, kteří pro ně vyráběli na zakázku. Ostatní podniky vycházely nejprve z potřeb podniku a teprve potom řešily potřeby zákazníků. Tento způsob marketingu se nazýval transakční marketing, ve kterém každý obchodní případ končil transakcí. To končí samozřejmě i v současné době, kdy už hovoříme o uplatňování vztahového marketingu, jenže v tomto přístupu je kladen velký důraz na budování vztahu se zákazníkem a vycházení z jeho potřeb.\n\nTransakční marketing se začal potýkat s problémy s postupující globalizací. Období globalizace je charakterizováno hyperkonkurencí, kdy nabídka mnohonásobně převyšuje poptávku. Střední a malé podniky se dokáží obvykle pohybovat v hyperkonkurence pružněji než velké podniky. \n\nV 80. letech se podniky začaly částečně odvracet od transakčního marketingu, dochází také k odklonu části zákazníků od koncentrovaných a stále více neosobních služeb k menším a specializovaným prodejcům. Postupně se začal uplatňovat vztahový (relační) marketing, který kladl důraz na řízení vztahů se zákazníky.\n\nVztahový marketing se začal rozvíjet až po osvojení informačních a komunikačních technologiích. Díky těmto technologiím se mohou vést různé databáze potřeb a požadavků zákazníků, ale i zlepšila se komunikace a informovanost podniků se zákazníky.\n\nV současné době existují vedle sebe oba marketingové přístupy, jak transakční tak i vztahový. Vztahový je orientován na zákazníka, jeho potřeby a poskytuje doprovodné služby, a transakční přístup je obsažen v poslední částí obchodu a to, že každý obchod je zakončen transakcí. Lze tedy říci, že se v současné době vyskytují oba marketingové přístupy.\n\nNavázaní vztahu\n\nV tomto období je zahrnut čas, kdy se sjednávají dohody a podepisují smlouvy se zákazníkem. Tyto dohody vznikají často neformálně, příkladem může být, když vrátný v restauraci zákazníka pozdraví pokynutím hlavy. Při započetí tohoto vztahu zákazník prodává svoji svobodu a na oplátku dostává možnost kontroly a také jistotu. Ve zrodu vztahu se zákazníkem hraje důležitou roli především výměna informací a emocí. Zda společnost získá zákazníka, závisí na tom, jestli si získá svoje místo v zákazníkově srdci a mysli. \n\nAlfou a omegou získání zákazníka jsou reklamní kampaně. Kampaně jsou často prováděny masově v domnění, že jediný efektivní způsob komunikace je komunikovat s velkým počtem zákazníků. Podle výzkumu je průměrný spotřebitel týdně vystaven 3 600 reklamních sdělení, a jelikož tolik informací nemůže nikdo strávit, musí je spotřebitelé filtrovat. Častým příkladem jsou nápisy na poštovních schránkách „Nevhazujte reklamní materiály!“.  Společnosti musí mít proto dostatečné množství informací o zákazníkovi, aby mohly analyzovat tzv. přechodná období, kdy vznikají nové vztahy (př. narození dítěte, svatba, rozvod, změna zaměstnání apod.).\n\nRozvíjení vztahu\n\nV této fázi obvykle dochází k výraznému růstu hodnoty vztahu. Poté co je vztah navázán, společnost začne pracovat na zvyšování hodnoty vztahu. Zpravidla platí, že dlouhodobé vztahy jsou hodnotnější než ty krátkodobé. Společnosti došly k názoru, že nejdůležitějším faktorem, který ovlivňuje pevnost vztahu je zákazníkova spokojenost. \n\nZákazníci mění svoje návyky buď kvůli ceně, nebo protože chtějí změnu ve svém životě. Hlavním názorem ovšem je, že spokojení zákazníci jsou ochotni si zaplatit klidně vyšší cenu, aby získali výrobky či služby, na které jsou zvyklí a jsou s nimi spokojeni. Najdou se ovšem třeba i zákazníci, kteří se spokojí s restaurací nižší kvality, jelikož je pro ně nižší cena důležitější než nižší kvalita. Spokojenost zákazníka tedy závisí na tom, jakou hodnotu pro sebe vnímá. \n\nUkončení vztahu\n\nKaždý vztah se zákazníkem jednou skončí. Často se lidé domnívají, že ukončení je rychlejší proces než proces navázání. To ale není pravda. Všechny společnosti by si měly uvědomovat hodnotu zákazníka, pokud s ním vztah ukončují. Vztah může být ukončen změnou buď na straně zákazníka či společnosti. Zákazník se může stát náročnějším a má větší zkušenosti, které získá z různých druhů vztahů. U společnosti může dojít ke změně v personálu, sortimentu apod. V takové situaci zájem o vztah klesá. \n\nSpolečnosti mohou být předem upozorněny o úmyslu vztah ukončit. Může se jednat o méně časté nákupy, omezení kontaktu či přímé pohrůžky od zákazníka. Varovným signálem může být také vyšší počet stížností. Banky například uvádějí, že k ukončení vztahu u nich dochází v momentu, kdy zákazníci splatí hypotéku. Tak či onak, vztah by neměl skončit nedobrými pocity pro kteroukoliv stranu. Je vhodné si nechat pootevřená dvířka, pokud by zákazník změnil názor a s jinou společností měl špatnou zkušenost. Při analýze končícího vztahu je důležité odhadnout způsobenou ztrátu. Ztracený vztah totiž může zanechat následek v podobě negativní reference, ztrátě image či negativní ekonomické hodnoty. Na druhé straně se musí brát v potaz i náklady na získání nového zákazníka. Ztracený vztah tedy může být nahrazen jiným, ale vyžaduje investici.\n\nTrendem současného desetiletí je silný rozvoj informačních společností umožněný výrazným rozmachem informačních a komunikačních technologií. Rychlý rozvoj a globální charakter infrastruktury umožnil a značně urychlil proces ekonomické globalizace. Jejím úkolem by měla být nejen potřeba získávat obrovské množství informací, ale především tyto informace zpracovat a využít je jako konkurenční výhodu. Klíčovým faktorem úspěchu, a to nejen na poli globální ekonomiky, je efektivní péče o zákazníky a vytváření a udržování dlouhodobých blízkých vazeb nejen s klienty, ale i s dodavateli a partnery.\n\nPro ekonomické vztahy dodavatelů a odběratelů můžeme konstatovat, že:\nNa globálním trhu se do výhody dostávají velké nadnárodní korporace, protože mohou:\nCelosvětový trh řízení vztahů se zákazníky vykazuje v současnosti následující vlastnosti:\nChce-li firma v globálním prostředí uspět, musí se zamýšlet nad všemi, byť i okrajovými důsledky svých aktivit. Vypracování zobecněné metodiky pro úspěšné zavedení celkové koncepce řízení vztahů se zákazníky a potřebných informačních nástrojů ve firmě by mělo představovat bezpodmínečně nutnou podmínku existence firem. Jejich koncepční řízení vztahů se zákazníky by mělo nadále přijmout také zásady, které můžeme shrnout a označit jako marketing pro trvale udržitelný rozvoj, jehož otázky představují palčivý problém moderní doby.\n"}
{"id": "1069714", "url": "https://cs.wikipedia.org/wiki?curid=1069714", "title": "Šéfe, jsem v tom!", "text": "Šéfe, jsem v tom!\n\nŠéfe, jsem v tom! je americká romantická komedie roku 2009. Scenáristkou filmu je Stacy Kramer a režisérkou Lara Shapiro. Hlavními hvězdami filmu jsou Lindsay Lohan, Bridgit Mendler, Luke Kirby, Chris Parnell, Cheryl Hines a Kevin Covais. Film měl televizní premiéru na stanici ABC Family 19. července 2009. Původně měl mít film premiéru v kinech.\n\nThea (Lindsay Lohan) je sekretářka v jednom malém vydavatelství. Její rodiče zemřeli při autonehodě, a ona musela opustit školu a postarat se o svojí mladší sestru (Bridgit Mendler). Jenže sama o sobě si myslí, že je nula, a podle toho také žije. Její šéf (Luke Kirby) jí místo dobré práce nutí mýt a venčit svého psa, a peskuje jí, když přijde o čtyři minuty pozdě do práce. Jednoho dne má ale Thea dostat padáka, a tak řekne, že je těhotná. Jako těhotná nesmí být ze zaměstnání vyhozena. Jenže na těhotenství jen tak někdo nezapomene, a když se to v práci rozkřikne, je nucena několik měsíců předstírat, že je stále těhotná. Nakonec si to tak vsugeruje, že tomu i sama věří. Jenže jednoho dne to praskne, a Thea bude mít co vysvětlovat.\n\nFilm začal pod produkcí Capitol Films v červnu roku 2007. Kvůli problémům s rozpočtem, film přebrala produkce Millennium Films Overnight Productions. Film je režisérským debutem Lary Shapiro. Natáčení začalo v Burbanku v Kalifornii 9. června 2008. V září 2008 byl vydán trailer.\n\n26. března 2009 bylo oznámeno, že film nebude ve Spojených státech vydán v kinech, namísto toho měl premiéru na televizní stanici ABC Family 19. července 2009.\n"}
{"id": "1069715", "url": "https://cs.wikipedia.org/wiki?curid=1069715", "title": "Jan Prošvic", "text": "Jan Prošvic\n\nJan Prošvic (1907 – 1989) byl český elektrotechnik, konstruktér a podnikatel, zakladatel podniku pro výrobu domácích elektrospotřebičů \"ESA\", pozdější \"ETA Hlinsko\".\n\nJan Prošvic vystudoval průmyslovou školu v Praze. Poté, co roku 1923 začalo v Československu rozhlasové vysílání, začal vyrábět stavebnice domácích rozhlasových přijímačů, s jejichž prodejem mu od roku 1930 pomáhala i manželka Jiřina (rozená Hašková). Později se rozhodl rozšířit podnikání a proto v Libni založil první továrnu na elektrické žehličky a kávomlýnky. Komerční úspěch ho vedl k tomu, že se v roce 1943 dohodl s chotěbořským majitelem továrny na kovové zboží Eckhardtem a na podzim téhož roku založili v Hlinsku v prostorách výrobny hraček a skladu firmy Josefa Šťastíka nový podnik ESA (Elektrotechnická společnost akciová) pro výrobu žehliček, oficiálně však zejména pro výrobu rozváděčů pro wehrmacht (tehdejší stav vědy dovoloval používat prakticky jen dřevěné, porcelánové a bakelitové izolační prvky, takže i poměrně rozdílné výrobky používaly podobné součástky), aby se jeho zaměstnanci vyhnuli hrozbě totálního nasazení. Po poškození části libeňského areálu při bombardování převedl část výrobků z Libně do Hlinska.\n\nDíky úspěchu obou svých továren (Prošvic Libeň a ESA Hlinsko) si mohl nechat vystavět dvě vily, jednak u přímo u hlinecké továrny, jednak v rekreačním letovisku Vonoklasy (tato vila oficiálně patřila jeho manželce), pro stálé bydlení své rodiny (měli čtyři děti – Věru, Janu, Evu a Jana) si v Praze pronajímal byt v Senovážné ulici.\n\nPo skončení války se stal Prošvic výhradním najitelem ESY a výrobu rozšířil o topidla, kávovary apod., a i přes uvalenou národní správu jeho továrny dál úspěšně vyráběly i výrazně vyvážely. Prošvic si dokonce pořídil vlastní letadlo pro své časté pracovní cesty, které by při jízdě autem po válkou poničených evropských silnicích trvaly dlouho. Ještě v únoru 1948 vyjednával kontrakt v USA, protože nevnímal rostoucí hrozbu komunistického převratu. Ihned po 25. 2. 1948 se v jeho továrnách vytvořily komunisty vedené akční výbory, které ho zbavily jeho vlastnických a manažerských práv.\n\nKrátce po vyhnání z továrny zatkla Prošvice Státní bezpečnost. Po několikatýdenním zadržování a fyzickém týrání v pankrácké věznici byl sice propuštěn na svobodu, ale zanedlouho již rodinu v jejím bytě navštívil agent-provokatér Hejný, který Prošvicovy přesvědčoval, že jej posílá CIA a že jim pomůže s emigrací. Prošvic však stále věřil ve svou nevinu a v to, že jeho schopnosti by měl umět ocenit i současný režim, proto tyto nabídky několikrát odmítl a až napotřetí se nechal přesvědčit. Prošvicova rodina se tak dne 23. 4. 1948 stala zřejmě zcela první obětí provokační akce Kameny s aranžovanými československo-německými hranicemi v oblasti Kdyně. Po fingovaném výslechu na „americké“ základně byli Prošvicovi předáni do Všerub příslušníkům StB, kteří jim zabavili peníze a cennosti a převezli je znovu do pankrácké věznice. \n\nJan Prošvic byl poté odsouzen k nuceným pracem, ale krátce po svém odsouzení dokázal uprchnout z lágru a ještě v roce 1948 přejít do Německa, roku 1950 do Velké Británie.\n\nJiřinu Prošvicovou soud zprostil viny s tím, že byla k činu vyprovokována a trestného činu opuštění republiky se nedopustila (neboť území neopustila). Rodině Prošvicových však byl jednak zrušen nájem v Senovážné ulici, jednak jim byly zkonfiskovány obě vily – ta vonoklasská dokonce protizákonně, jak konstatovala i tajná vyšetřovací zpráva z roku 1957, protože vilu vlastnila de iure nevinná Jiřina Prošvicová – jenže poté, co tuto vilu v září 1949 koupil předseda vlády Antonín Zápotocký, nebylo už vůbec možné tento fakt zvrátit. Mimoto přišla rodina i o téměř všechen movitý majetek, od dopravních prostředků po vybavení domácnosti. Jiřina Prošvicová se s dětmi byla nucena živit téměř nelegálně (oficiálně ji totiž nesměl nikdo zaměstnat) a rodina se musela nastěhovat do nevybaveného domku k babičce na pražskou periférii. Poté, co nejmladší dcera Eva (*1942) vážně onemocněla, se dokonce příslušníci StB snažili sabotovat její lékařskou péči.\n\nVilu ve Vonoklasech nakonec využívala Státní bezpečnost, v resitituci ji však Prošvicovy děti získaly v podstatě jako vybydlenou nemovitost bez vybavení.\n\nTřiačtyřicetiletý Prošvic začal v Británii pracovat jako tovární dělník. Nedlouho poté si sehnal pomocníka a v pronajaté garáži s několika stroji se pustili do výroby drobných domácích přístrojů, tato provizorní výrobna však lehla popelem při požáru. Prošvic se dokázal brzo vzchopit a založil společnost RIMA Sunbeam pro výrobu elektrospotřebičů jako grily, vysoušeče vlasů nebo elektrické nože, značka se v 60. letech stala světovým pojmem v sortimentu kávovarů. Prošvic se tak díky svým schopnostem brzo stal opět zámožným člověkem a snažil se na dálku pomáhat své rodině, která zůstala v pro něj nedostupném Československu.\n\n\n"}
{"id": "1069718", "url": "https://cs.wikipedia.org/wiki?curid=1069718", "title": "Pořád jsem to já", "text": "Pořád jsem to já\n\nPořád jsem to já (v anglickém originále Still Alice) je americký dramatický film roku 2014, napsaný a režírovaný Richardem Glatzerem a Washem Westmorelandem. Námětem filmu se stal stejnojmenný román Lisy Genovy z roku 2007. V hlavních rolích se objevili Julianne Moore, Alec Baldwin, Kristen Stewartová, Kate Bosworthová a Hunter Parrish. Film měl světovou premiéru na Filmovém festivalu v Torontu 8. září 2014.\n\nAlice Howland (Julianne Moore), šťastně vdaná matka tří dospělých dětí, je uznávanou profesorkou lingvistiky, která začíná zapomínat slova. Když je jí diagnostikována raná forma Alzheimerovy choroby, zjišťuje Alice společně se svou rodinou, že jejich vzájemné vztahy projdou tou nejnáročnější myslitelnou zkouškou. Její úsilí zůstat stále tím, kým kdysi byla, je děsivé, dojemné i inspirující.\n\n\nJulianne Moore za svůj výkon obdržela Oscara, Zlatý Glóbus, Cenu BAFTA, americkou cenu filmové kritiky, Cenu SAG za nejlepší herecký výkon v hlavní roli.\n"}
{"id": "1069720", "url": "https://cs.wikipedia.org/wiki?curid=1069720", "title": "Love Song", "text": "Love Song\n\nLove Song je americký film roku 2013, napsaný a režírovaný Johnem Carneym. Hlavními hvězdami filmu jsou Keira Knightley a Mark Ruffalo.\n\nFilm měl premiéru na Filmovém festivalu v Torontu v září roku 2013. Do kin se film dostal v červenci roku 2014. Film byl nominován na Oscara v kategorii Nejlepší originální písnička.\n\nGretta (Keira Knightley) a její přítel Dave (Adam Levine) jsou spolu již od vysoké školy a společně skládají hudbu. Když Dave podepíše smlouvu s jednou z největších nahrávacích společností, odstěhují se spolu do New Yorku, aby zde začali život, o kterém vždycky snili. Dave však rychle nabytou slávu neustojí a brzy Grettu opustí. Všechno se však změní, když Gretta potká během svého vystoupení v zapadlém baru v East Village bývalého hudebního producenta Dana (Mark Ruffalo). Ten na tom taky není zrovna nejlíp a svoje zkrachovalé manželství a nedávný vyhazov z práce utápí v alkoholu. Když ji pak uvidí vystupovat, rozhodne se vsadit všechno na její talent a nahrát netradiční album přímo v ulicích New Yorku. Z náhodného setkání dvou zklamaných lidí se tak začne rodit hudba, která možná nedobyje svět, ale rozhodně si získá srdce všech.\n"}
{"id": "1069729", "url": "https://cs.wikipedia.org/wiki?curid=1069729", "title": "David Zurutuza", "text": "David Zurutuza\n\nDavid Zurutuza Veillet (* 19. července 1986, Rochefort, Francie) je francouzsko-španělský fotbalový záložník baskického původu, který hraje v klubu Real Sociedad.\n\nOdchovanec baskického klubu Real Sociedad, kde mimo mládežnických týmů hrál i za rezervu a později za A-tým.\nV sezóně 2007/08 hostoval v klubu SD Eibar z nižší španělské ligy.\n\n"}
{"id": "1069730", "url": "https://cs.wikipedia.org/wiki?curid=1069730", "title": "Joseba Zaldúa", "text": "Joseba Zaldúa\n\nJoseba Zaldúa Bengoetxea (* 24. června 1992, San Sebastián, Španělsko) je španělský fotbalový obránce baskického původu, který hraje v klubu Real Sociedad. Hraje na postu pravého beka či záložníka.\n\nOdchovanec baskického klubu Real Sociedad, kde mimo mládežnických týmů hrál i za rezervu. V A-týmu debutoval 23. 11. 2013 v La Lize proti klubu Celta de Vigo (výhra 4:3).\n\n"}
{"id": "1069732", "url": "https://cs.wikipedia.org/wiki?curid=1069732", "title": "Tlapový motor", "text": "Tlapový motor\n\nTlapový motor je druh mechanického uspořádání trakčního (hnacího) elektromotoru kolejových vozidel, u něhož je hřídel rotoru uložena rovnoběžně s nápravou. Na kostře, tedy statoru, jenž bývá odlitkem, se nacházejí nálitky tvořící ložisková pouzdra. Motor je zavěšen na dvou ložiscích (tlapová ložiska) na nápravě, tedy neodpruženě. Třetím bodem, na němž je motor zavěšen, je odpružené zavěšení na rám podvozku nebo celého vozidla. K přenosu točivého momentu z motoru na nápravu se využívá ozubených kol, jež jsou nalisována na nápravě a na rotoru motoru. Není zde tedy převodovka jako samostatný montážní celek (veškeré ložiskování je provedeno na motoru, takže z hlediska přenosu sil kostra statoru motoru zastupuje skříň převodovky) a převod je zakryt utěsněným nenosným krytem.\n\nJako tlapová ložiska se dlouho kvůli jednodušší montáži využívala výhradně kluzná ložiska, protože mohou být dělená. Ložiska jsou mazaná olejem, který vzlíná knoty; tyto knoty jsou tlačeny pérem na nápravu skrz otvor v ložiskové pánvi. Mazání funguje jako ztrátové, s ohledem na životní prostředí se uplatňují různé záchytné systémy a ropné oleje jsou nahrazeny biologicky odbouratelnými mazivy. Pokud jsou u modernějších vozidel použity tlapové motory, používají se kvůli zvýšení spolehlivosti, snížení jízdních odporů a ochraně životního prostředí ložiska valivá, a to i za cenu složitější montáže dvojkolí (např. u motorových vozů řady 843). Převod je mazán broděním v mazivu; kvůli omezení úniků se přechází z tradičního mazání olejem na speciální plastická maziva.\n\nUspořádání pohonu s tlapovým motorem se používá pro vozidla s nižší maximální rychlostí, obvykle do 100 km/h. V Československu ho využívaly tramvaje starších konstrukcí včetně například Primátorské tramvaje vyrobené smíchovskou společností Ringhoffer,\ndieselektrické lokomotivy výrobce ČKD Praha a šestinápravové elektrické lokomotivy Škoda řad E 669.0 – E 669.3. Jedná se o robustní a levné řešení trakčního převodu. Velkou nevýhodou je z větší části neodpružená hmotnost motorů a z toho vyplývající velké dynamické účinky na kolej ve srovnání s jinými typy pohonů. Také torzně tuhý převod je při svislých pohybech dvojkolí vůči rámu nepříznivě namáhán, svislý pohyb dvojkolí vůči rámu podvozku vede ke kolísání úhlové rychlosti rotoru. To může vést až k nadměrnému opotřebení nebo poškození zubů i jiných částí pohonu, proto se pro vyšší rychlosti používají odpružená ozubená kola – v Československu u prototypů motorových lokomotiv řady T 499.0 z ČKD a u elektrických jednotek řady 470.\n\nV souvislosti s rozvojem asynchronních pohonů s lehkými trakčními motory (ve srovnání se stejnosměrnými) získává opět tlapový pohon oblibu. Tlapový pohon mají nákladní lokomotivy Siemens ES64F (řada 152 DB) i Bombardier TRAXX s maximální rychlostí 140 km/h.\n\nJiným řešením pohonu dvojkolí může být například nápravová převodovka s kuželovým soukolím, motor je pak uložen kolmo k nápravě (u tramvají vyrobených společností ČKD/Tatra). U tramvaje 15T vyvinuté plzeňskou Škodovkou jsou použita jednotlivá kola, každé s vlastním motorem uloženým vně podvozku.\n"}
{"id": "1069734", "url": "https://cs.wikipedia.org/wiki?curid=1069734", "title": "Perla (meteorologická stanice)", "text": "Perla (meteorologická stanice)\n\nPerla je meteorologická stanice nacházející se v mrazové kotlině poblíž Jezerní slati v katastrálním území Kvilda na Kvildském potoku, která patří k nejstudenějším místům v České republice. \n\nS měřením teplotních extrémů v této oblasti začal na konci sedmdesátých let 20. století amatérský meteorolog Antonín Vojvodík. Ten vybudoval v širším okolí řadu měřícících stanic ve snaze podchytit teplotní extrémy. Stanice Perla je v provozu od října 1985 a v roce 1990 ji začal ČHMÚ využívat pro svá oficiální pozorování a stanice byla automatizována. Zatím nejnižší zaznamenaná teplota z této stanice je –41,6 °C z 30. ledna 1987. Typickým jevem pro toto místo v mrazové kotlině je velká denní teplotní amplituda. Dne 2. srpna 2013 zde ČHMÚ poprvé v historii svých měření v České republice na jednom místě v jednom dni zaznamenal jak mrazový den (minimální teplota pod bodem mrazu), tak i tropický den (maximální denní teplota vyšší než 30,0 °C) − naměřené hodnoty na Perle byly -0,1 °C v brzkých ranních hodinách a 30,2 °C v odpoledních hodinách.\n"}
{"id": "1069740", "url": "https://cs.wikipedia.org/wiki?curid=1069740", "title": "Titanic Memorial (Washington)", "text": "Titanic Memorial (Washington)\n\nTitanic Memorial je žulová socha v jihozápadním Washingtonu D.C., která je památníkem obětí potopení lodi Titanic. Třináct stop vysoká postava představuje částečně oděného muže s nataženýma rukama stojícího na čtvercové základně. Základna je lemována čtvercovou exedrou, kterou vytvořil Henry Bacon. Pomník byl postaven z iniciativy Women's Titanic Memorial Association.\n\nNachází se na ulici P Street SW sousedící s Washington Channel a Fort Lesley J. McNair. Kongres schválil jeho zřízení v roce 1917. Byl navržen Gertrudou Vanderbilt Whitneyovou, která vyhrála soutěž v otevřeném výběrovém řízení a vyroben v roce 1918 Johnem Horriganem z jednoho kusu červené žuly vytěženého ve Westerly na Rhode Islandu. Pomník byl odhalen 26. května 1931 Helen Herron Taftovou. Původně se nacházel na úpatí New Hampshire Avenue, NW v parku Rock Creek podél řeky Potomac; pomník byl odstraněn v roce 1966, při výstavbě Kennedy Center. Památník byl na své aktuální místo instalován bez obřadu v roce 1968.\n\nFrancouzská vláda koupila repliku hlavy památníku vytesanou z mramoru a vystavila ji v Paříži v roce 1921. V současné době je uložena v Musée du Luxembourg.\n\nV roce 2007 by zařazen do National Register of Historic Places.\nčelní strana:\nzadní strana:\n"}
{"id": "1069747", "url": "https://cs.wikipedia.org/wiki?curid=1069747", "title": "David Dudáš", "text": "David Dudáš\n\nDavid Dudáš (* 22. března 1981, Starý Plzenec) je první pravoslavný kněz romského původu v České republice.\n\nNarodil se 22. března 1981 ve Starém Plzenci, jako syn římskokatolických věřících. Poté co ve svých 13 – 14 letech objevil pravoslavnou církev, odešel studovat teologii v rumunském semináři v Neamț. Na kněze byl vysvěcen 19. ledna 2003 z rukou arcibiskupa pražského a Českých zemí Kryštofa. Před vysvěcením se oženil s Rozálií, která se stala jeho máťuškou (žena kněze).\n\nPo vysvěcení začal působit v Rokycanech, kde získal římskokatolický kostel Nejsvětější Trojice, který následně nechal opravit. V letech 2006 až 2009 byl členem Metropolitní rady Pravoslavné církve v českých zemích, v roce 2009 byl zvolen do Duchovní soudu Pražské pravoslavné eparchie.\n\nZanedlouho se stal protojerejem.\n\nDne 22. listopadu 2014 byl protojerej David Dudáš na Eparchiálním shromáždění Pražské eparchie zvolen jeho řídícím místopředsedou. Na tomto shromáždění byl arcibiskupem zvolen Michal Dandár, k jehož zastáncům Dudáš dříve patřil.\n\nDne 27. února 2015 byl rozhodnutím Eparchiální rady Pražské pravoslavné eparchie zvolen ředitelem Úřadu Eparchiální rady Pražské pravoslavné eparchie.\n\nDne 1. září 2015 arcibiskup Michal vyslovil nedůvěru členům Eparchiální rady a v rozporu se stanoviskem Eparchiální rady i pozdějším písemným vyjádřením metropolity Pravoslavné církve v českých zemích a na Slovensku vladyky Rastislava, odvolal protojereje Davida Dudáše z funkce ředitele Eparchiální rady Pražské pravoslavné eparchie. Proti odvolání protojereje Dudáše z funkce ředitele byla podána Eparchiální radou kanonická stížnost Posvátnému synodu (biskupská konference) Pravoslavné církve v českých zemích a na Slovensku.\n\n"}
{"id": "1069748", "url": "https://cs.wikipedia.org/wiki?curid=1069748", "title": "Aloisdorf", "text": "Aloisdorf\n\nNěmecké jméno Aloisdorf nese více sídel:\n"}
{"id": "1069752", "url": "https://cs.wikipedia.org/wiki?curid=1069752", "title": "Bit (rozcestník)", "text": "Bit (rozcestník)\n\nSlovo bit může označovat:\n\n"}
{"id": "1069753", "url": "https://cs.wikipedia.org/wiki?curid=1069753", "title": "Kaple Nejsvětější Trojice (Český Dub)", "text": "Kaple Nejsvětější Trojice (Český Dub)\n\nKaple Nejsvětější Trojice v Českém Dubu je drobnou sakrální stavbou v areálu kostela Nejsvětější Trojice u vstupu na starší část hřbitova u jihozápadního nároží ohradní zdi hřbitova.\n\nStavba tvoří architektonický protipól márnice. Stavbu nechal postavit na vlastní náklady v roce 1719 českudubný konšel \"Václav Paul\". Tato přízední zděná stavba se sedlovou střechou krytou plechem má téměř čtvercový půdorys. Jižní průčelí kaple je orientované směrem k městu Český Dub. Má trojúhelný, po stranách probíraný štít, který je ozdoben volutami a lizénami. Ve středu průčelí se nachází obdélné okno v jednoduchém pískovcovém ostění vyplněné kovanou mříží. Nad tímto oknem je pískovcová deska se zbytky nápisu v němčině: \"„Zu Ehren der Allerheiligsten Dryfal- / tigen [---] / [---] / [---] / [---] / [---]“\". Po stranách okna se nacházejí dva pilastry, na nichž se zachovaly zbytky modré polychromie. Kaple má vstup osazený v jednoduše profilovaném pískovcovém ostění s uchy, který je na východním průčelí. Dřevěné dveře jsou dvoukřídlové a zdobí je kované panty.\n\n\n"}
{"id": "1069755", "url": "https://cs.wikipedia.org/wiki?curid=1069755", "title": "Jiří Douda", "text": "Jiří Douda\n\nJiří Douda (* 22. dubna 1957) je bývalý český fotbalista, útočník.\n\nV československé lize hrál za TJ SU Teplice. Nastoupil v 10 ligových utkáních. Do Teplic přišel z Ústí nad Labem a do Ústí nad Labem se zase vrátil.\n\n"}
{"id": "1069756", "url": "https://cs.wikipedia.org/wiki?curid=1069756", "title": "Václav Šebele", "text": "Václav Šebele\n\nVáclav Šebele (4. dubna 1835, Míreč u Mirotic – 30. dubna 1899, Písek), byl český malíř 19. století.\n\nVáclav Šebele se narodil 4. dubna 1835 ve mlýně v Mírči u Mirotic. Jeho otec byl mlynářským mistrem. Kolem roku 1840 se Václav spolu s rodiči přestěhoval do Písku. V letech 1843–1848 byl žákem tamní školy a v letech 1848–1850 navštěvoval nižší reálku. V roce 1850 odešel do Prahy. Následující tři roky pracoval u malíře dekoratéra Čumpelíka.\n\nV roce 1853 začal studovat na pražské malířské akademii. Tíživé finanční poměry však nakonec Šebeleho v roce 1857 přiměly předčasně malířskou akademii opustit. Z Prahy se vrátil do Písku, kde se živil jako příležitostný malíř a restaurátor.\n\nV roce 1861 nastoupil na píseckou reálku jako učitel kreslení. V roce 1862 se oženil s Josefou Jarešovou. Na reálce působil jako asistent profesora Adolfa Heyduka. Vedle učitelských povinností se věnoval restaurátorské práci. Maloval oltářní obrazy, divadelní opony a řadu portrétů a žánrových maleb. Pravidelně se zúčastňoval výstav Umělecké besedy v Praze. Na písecké reálce se stal prvním učitelem kreslení Mikoláši Alšovi.\n\nPo roce 1895 pod dojmem z Národopisné výstavy českoslovanské započal svou pouť po jihočeském venkově. Maloval prosté lidi, jejich obydlí a domy a krajinu. Václav Šebele se stal významnou osobností píseckého kulturního života. Zemřel 30. dubna 1899 v Písku.\n\n"}
{"id": "1069757", "url": "https://cs.wikipedia.org/wiki?curid=1069757", "title": "Jaroslav Časta", "text": "Jaroslav Časta\n\nJaroslav Časta (* 13. června 1937) je bývalý český fotbalista, útočník.\n\nV československé lize hrál za Slovan Teplice. Nastoupil v 15 ligových utkáních a dal 2 góly. Ve druhé lize za Teplice nastoupil v 95 utkáních a dal 30 gólů.\n\n"}
{"id": "1069758", "url": "https://cs.wikipedia.org/wiki?curid=1069758", "title": "Igo Sym", "text": "Igo Sym\n\nIgo Sym, rodným jménem \"Julian Karol Sym\", (3. července 1896, Innsbruck – 7. března 1941, Varšava) byl rakousko-polský herec.\n\nNarodil se jako syn Poláka Antona Syma a jeho manželky, Rakušanky Julie Seppi. Po dokončení studia sloužil během 1. světové války ve Společné armádě. V letech 1918 až 1921 působil jako důstojník pěchoty v polské armádě, ze které odešel v hodnosti nadporučíka v záloze.\n\nV letech 1921 až 1925 pracoval jako zaměstnanec a prokurista v bance ve Varšavě. Po své první filmové roli v roce 1925 získal smlouvu u Sascha-Filmindustrie ve Vídni. Ztvárnil role v mnoha němých filmech, hlavně postavy kavalírů a důstojníků. 29. ledna 1928 byl zvolen předsedou svazu filmových umělců filmového studia Sascha.\n\nV roce 1928 pracoval také pro německý film. Roku 1931 debutoval na divadelních prknech v operetě \"Majestät läßt bitten\". Ve třicátých letech se proslavil jako divadelní herec, byl populární hlavně ve Varšavě jako revuální a operetní hvězda. Zaujal svými akrobatickými kousky a hrou na pilu.\n\nPo německé invazi do Polska spolupracoval Sym, který se považoval za Volksdeutsche, s okupanty a převzal řízení nového, německojazyčného divadla města Varšavy. Podílel se rovněž na anti-polském nacistickém propagandistickém filmu Heimkehr. Polský podzemní stát v něm viděl zrádce, zvláště pro jeho spolupráci s gestapem. Podzemní soud ho odsoudil k smrti, načež ho popravčí četa zastřelila v jeho bytě. Po této akci následovala řada odvetných akcí okupantů, včetně mnoha vražd a deportací polského obyvatelstva.\n\n\n"}
{"id": "1069759", "url": "https://cs.wikipedia.org/wiki?curid=1069759", "title": "Seznam významných budov a dalších objektů na Hanspaulce", "text": "Seznam významných budov a dalších objektů na Hanspaulce\n\n"}
{"id": "1069764", "url": "https://cs.wikipedia.org/wiki?curid=1069764", "title": "Ryzec peprný", "text": "Ryzec peprný\n\nRyzec peprný (\"Lactarius piperatus\") je jedlá stopkovýtrusá houba, která se vyskytuje v lesích všech druhů v hojném množství ve skupinách i jednotlivě. Můžeme je najít hlavně za suššího počasí především od července do září.\n\n\nKlobouk je 6 - 20 cm velký, má bílou nebo slabě nažloutlou barvu a je lysý, suchý a nelesklý. V mládí je tvar klobouku ploše vyklenutý, potom zploštělý až uprostřed prohloubený (nálevkovitý tvar). Ve staří se na něm vyskytují nahnědlé skvrny po poškození.\n\nLupeny jsou husté, nízké, úzké a mají bělavou až nažloutlou barvu.\n\nTřeň je 3 - 10 cm dlouhý a 1 - 3 cm tlustý. Má bělavou barvu, válcovitý tvar a je krátký, tuhý a lysý.\n\nDužina je tvrdá a bělavá, která na řezu roní bílé mléko s palčivou chutí, které na vzduchu nemění barvu. Ryzec peprný je lupenitá houba s nevláknitou kruchou dužninou. Kruchá dužnina znamená, že při nalomení se vláknitě netřepí. To se děje díky kulovitým buňkám, které mají ryzce místo vláknitých hyf.\n\nVýtrusy mají elipsoidní tvar a jsou neúplně síťnaté a amyloidní. Jejich velikost je 8 - 9,5 x 5,5 - 7 µm.\nRyzec peprný roste v jehličnatém i listnatém lese za suchého počasí hlavně v doubravkách a bučinách. Nejvíce se vyskytuje v mírném pásu severní polokoule.\n\nRyzce peprného si můžeme splést s ryzcem pýřitým (\"Lactarius vellereus\"), který má stejný tvar, ale liší se chlupatým na okraji až huňatým kloboukem. Také si ho můžeme splést s ryzcem zelenajícím (\"Lactarius glaucescens\") lišící se zelenajícím mlékem.\n\nDalší podobnou houbou je holubinka bílá (\"Russula delica\"), která se liší výškou a hlavně chutí.\n\nRyzec peprný je nejedlá houba, za jedlý jej lze považovat pouze po speciální úpravě. U citlivějších nebo alergických osob může vyvolat trávící potíže. Po usmažení nebo opečení s cibulkou a slaninou je to výborná pochoutka. V Karpatech je ryzec jedna z nejchutnějších hub domorodých obyvatel, kteří si s touto houbou dochucují kukuřičnou kaši.\n\n"}
{"id": "1069769", "url": "https://cs.wikipedia.org/wiki?curid=1069769", "title": "Philipp Terč", "text": "Philipp Terč\n\nPhilipp Terč, též Filip Tertsch nebo Philipp Tertsch (30. března 1844 Prapořiště – 28. října 1917 Maribor), byl česko-německý lékař, zakladatel apiterapie.\n\nRůzný zápis jeho příjmení vychází z toho, že jeho otec, statkář Johann Tertsch byl Němec, zatímco matka Barbara roz. Štěpánová byla Češka. Po studiích (gymnázium ve Vídni a lékařská fakulta tamtéž) se stal asistentem na chirurgické klinice vídeňské Všeobecné nemocnice, roku 1875 přesídlil do jihoštýrského, dnes slovinského Mariboru, kde již zůstal a provozoval zde svoji lékařskou praxi. Zde se také účastnil společenského života, spoluzakládal např. místní slovinský Národní dům, a byl vášnivým horolezcem. Byl dvakráte ženatý, s Rudolfinou roz. Valenta a poté s Kateřinou roz. Schönbaum. Jeho syn Rudolf Tertsch (* 1905) také vystudoval lékařství a později se stal očním lékařem ve Vídni. Dr. Terč trpěl silným revmatismem ruky. Jednou ho do ruky pobodaly včely a on zjistil, že revmatické bolesti ustoupily a ruka byla daleko pohyblivější. Vyzkoušel tedy podobnou léčbu na cca 650 pacientech a 593 z nich jevilo známky zlepšení. Začal se tedy této metodě věnovat výrazně více, základní práci pod názvem \"Über merkwürdige Beziehung des Bienenstiches zum Rheumatismus\" (O vztahu včelího bodnutí k revmatismu) publikoval v roce 1888. Na počest dne jeho narození vyhlásila Světová apiterapeutická společnost 30. březen Světovým dnem apiterapie.\n"}
{"id": "1069770", "url": "https://cs.wikipedia.org/wiki?curid=1069770", "title": "Apiterapie", "text": "Apiterapie\n\nApiterapie je léčba člověka s pomocí včel a jejich produktů. Může být použita jako léčba konkrétních problémů nebo jako prevence. Objevitelem moderní apiterapie je Dr. Philipp Terč. V současnosti neexistuje vědecký důkaz nebo studie potvrzující účinnost této terapeutické metody.\n\nZ historický záznamů je známo, že ve 12. století byla Karlu Velikému léčena dna včelím jedem, v 17. století zase včelími vpichy léčili revmatismus Ivana Hrozného.<br>\nZakladatelem moderní apiterapie byl Dr. Philipp Terč. Narodil se v Prapořišti na domažlicku jako syn německého otce a české matky roku 1844 a ve Vídni vystudoval medicínu. Testoval včelí bodnutí jako terapeutickou metodu - úspěšnost dosáhla 82 % z 660 pacientů. Stěžejní prací je odborné sdělení „Über merkwürdige Beziehung des Bienenstiches zum Rheumatismus“ (O vztahu včelího bodnutí k revmatizmu) v čísle 35 Wiener medizinische Wochenschrift z roku 1888. Následníkem se stal vídeňský lékař MUDr. A. Reiter, autor publikace „Rheumatismus und Bienenstichbehandlung“, který dokázal kriticky zhodnotit přínos apiterapie, a neopomenul varovat před neodborným použitím včelího jedu.<br>\nNovější alternativní medicínská praxe je přičítána maďarskému lékaři Bodogovi F. Beckovi, který v roce 1935 vytvořil termín „terapie včelím jedem“ a včelaři Charlesi Mrazovi (1905-1999) v druhé polovině dvacátého století\nV roce 1957 ministerstvo zdravotnictví SSSR schválilo používání včelího jedu k léčbě určitých onemocnění schválením práce Nikolaje Arťomova „Pokyny pro použití včelího jedu v apiterapii“. V Bukurešti je od roku 1984 první centrum lékařské apiterapie na světě. \n\nPodle apiterapie je lidskému zdraví prospěšné v podstatě vše, co včely vytvářejí:\n\nMezi produkty nepatří, ale na zdraví, především psychické, má kladný vliv i péče o včelstvo.\n\nNapř. med do čaje při nachlazení, apod. S jídlem se do těla člověka dostávají jednotlivé léčivé látky nejčastěji (potravina s medem, s mateří kašičkou, s propolisem...)\n\nApiterapistické používání krémů nebo masáží. Nejčastěji se používá medová masáž a regenerační krémy s mateří kašičkou. Přípravky mají regenerovat pokožku, hojit rány, hydratovat.\n\nJednou z nejjednodušších apiterapeutických metod je inhalace vzduchu ze včelího úlu. Jde o vdechování teplého vzduchu (aerosolu) z úlu přes speciální dýchací masku, obohaceného propolisem, mateří kašičkou, včelím voskem a pylem, který má mít léčivý účinek na řadu níže uvedených problémů. Tato metoda může probíhat od dubna do září. \n\nInhalace by měla pomáhat lidem s následujícími problémy: bronchitida, astma, alergie, chronická onemocnění plic, náchylnost k infekcím, oslabený imunitní systém, infekce dýchacích cest, chronické bolesti hlavy, migrény, stres, deprese\n\nAplikace jedu včelím žihadlem – řízené bodnutí včelou. Použití této metody je problematické, neboť včely vytváří pokaždé jiný jed podle toho, odkud berou svoji potravu. I dávka může být různě silná.\nTato metoda zlepšuje prokrvení, má okamžité prozánětlivé a sekundárně protizánětlivé účinky, bolest tišící efekt, ovlivňuje hypofýzokortikální systém, zpomaluje růst nádorových buněk a ovlivňuje imunitní systém. Jedu se využívá jak pro prevenci, tak pro terapii. Metoda má ulevovat pacientům trpícím osteoartrózou krčních obratlů nebo chronickými bolestivými syndromy, zejména bolestmi kostrče, i roztroušenou sklerózou.\n\nMetoda spočívající v přikládání včel do akupunkturních bodů: včela bodne a jed se dostává do krve. Využívá se k léčbě artritidy a astmatu, k zmírnění revmatických obtíží či premenstruačního syndromu.\n\nModerní verze apipunktury, kdy je žihadlo je odebíráno živé včele a použito k mikrovpichům do kůže klienta. Mikroapipunktura je oproti apipunktuře méně bolestivá a více efektivní (jedno žihadlo se využije pro více vpichů). Používá se např.\npro kosmetické použití, stimulaci meridiánů, ošetření jizev, různé bolestivé a zánětlivé stavy, ošetření zánětu dásní aj.\n\nV současnosti existuje i metoda injekčkní, nejšetrnější jak ke včelám, tak k pacientům, kdy se apitoxin získává jemným způsobem, aniž by bylo nutno včelu usmrtit.\n\nNežádoucí účinky na léčbu apitoxinem jsou časté a mohou zhoršit průběh roztroušené sklerózy. Časté vystavení apitoxinu také může vést k artropatii. U některých osob mohou sloučeniny v jedu působit jako alergeny, což způsobuje spektrum alergických reakcí, které se mohou pohybovat od mírného lokálního otoku až po těžké systémové reakce, anafylaktický šok nebo dokonce smrt.\n\nRoku 2015 zemřela v Jižní Koreji žena v důsledku aplikace apitoxinu nelicencovaným terapeutem.<br>\nNa počátku roku 2018 zemřela ve Španělsku žena po třech týdnech komatu způsobeným anafilaktickým šokem po podstoupení apipunktury. Tuto léčbu předtím bez problémů podstupovala každé čtyři týdny po dobu dvou let.\n\nO účinnosti apitoxinu proti nějaké nemoci neexistuje žádný vědecký důkaz. Podle National Multiple Sclerosis Society, organizace pomáhající pacientům s roztroušenou sklerózou, 24 týdnů trvající studie neprokázala žádný ústup nemoci, paralýzy nebo únavy pacientů a žádné zlepšení jejich stavu. Přesto je možné, i když nepravděpodobné, že apiterapie je při léčbě roztroušené sklerózy účinná. Apitoxin obsahuje mnoho biologicky aktivních látek. Jedna nebo více z nich může mít protizánětlivé nebo imunitu ovlivňující účinky.<br>\nAmerican Cancer Society varuje, že neexistuje žádná klinická studie, která by ukazovala na účinnost včelího jedu či jiných včelích produktů v léčbě nebo prevenci rakoviny. Věřit tomuto jedinému druhu léčby a vyhýbat se konvenční léčbě nebo ji oddalovat může mít pro zdraví velmi vážné důsledky.<br>\nNěkteré studie poukazují na možné využití apitoxinu, resp. některých jeho složek pro tlumení bolesti.\n\n"}
{"id": "1069779", "url": "https://cs.wikipedia.org/wiki?curid=1069779", "title": "Lexikální podobnost", "text": "Lexikální podobnost\n\nV lingvistice je lexikální podobnost míra podobnosti slovní zásoby dvou daných jazyků. Lexikální podobnost hodnoty 1 (nebo 100 %) by znamenala úplné překrytí slovní zásoby, zatímco 0 znamená, že neexistují žádná společná slova.\n\nExistují různé definice lexikální podobnosti, které dávájí rozdílné výsledky. Například metoda Etnologue spočívá ve srovnání standardizovaných množin seznamů slov a počítání těch, které jsou si podobné jak formou, tak významem. Podle této metody je podobnost angličtiny s němčinou 60 % a s francouzštinou 27 %.\n\nLexikální podobnost může být použita k odhadnutí genetické příbuznosti mezi dvěma jazyky. Hodnoty vyšší než 85 % většinou znamenají, že porovnávané jazyky jsou příbuzné dialekty.\n\nLexikální podobnost je jenom jedním z indikátorů vzájemné srozumitelnosti dvou jazyků, protože ta záleží také na stupni fonetické, morfologické (tvarosloví) a syntaktické (větná skladba) podobnosti. Dlužno podotknout, že je to ovlivněno variacemi ve váze různých seznamů slov. Například lexikální podobnost francouzštiny s angličtinou je je velmi vysoká co se lexikálních oblastí souvisejících s kulturou týče, zatímco jejich podobnost je menší co se týče základních (funkčních) slov. Na rozdíl od vzájemné srozumitelnosti je být lexikální podobnost výlučně symetrická.\n\nTabulka níže ukazuje hodnoty lexikální podobnosti pro dvojice vybraných románských, germánských a slovanských jazyků tak, jak byly publikovány Ethnologuem.\n\n\"Poznámky:\"\n\n\n"}
{"id": "1069781", "url": "https://cs.wikipedia.org/wiki?curid=1069781", "title": "Jaromír Fajkus", "text": "Jaromír Fajkus\n\nJaromír Fajkus (25. března 1924, Pstruží, Československo - 30. června 2009, Havířov, Česko) byl český malíř a výtvarník, tvůrce ve stylu realismu a imprese. Věnoval se také mozaice, grafice, vitrážím a sgrafitu. Téměř celý život žil v Havířově v moravskoslezském kraji. Malířství studoval na Akademii výtvarných umění v Praze a Repinově institutu Akademie umění SSSR v Leningradě. Náměty jeho obrazů byly Rusko, Střední Asie, krajina Moravy, Slezska a Šumavy, květiny a zátiší, figurální malby, portréty žen a dětí a také jemné ženské akty.\n\nNarodil se 25. března 1924 ve Pstruží u Frýdlantu nad Ostravicí v rodině kováře a textilní dělnice. Absolvoval obecnou školu, měšťanskou školu a pak se vyučil kotlářskému řemeslu ve Vítkovických železárnách v Ostravě, kde do roku 1947 pracoval. Po základní vojenské službě ve VHÚ Praha byl zaměstnán krátce jako kreslič v Praze. Již v Ostravě a pak i v Praze navštěvoval večerní kursy kresby, deskriptivní geometrie a ruštiny.\n\nV roce 1950 nastoupil v Liberci do státního kurzu pro přípravu pracujících na vysoké školy, výtvarný obor, v jehož průběhu byl, jako jeden z mála, vybrán ke studiu na AVU Praha. V průběhu studia u národního umělce akad. malíře Jana Želibského a u akad. malíře Karla Mináře byl navržen a vyslán ke studiu v Leningradě, kde studoval v letech 1953-1959 na Repinově institutu Akademie umění SSSR v ateliérech profesorů Frence, Ivanovského, Bělousova a Mojsejenka. V rámci studia procestoval za uměním a náměty Ukrajinu, Lotyšsko, Estonsko, okolí Leningradu a Moskvy, šest měsíců strávil na Krymu, Kavkazu a cestováním po Střední Asii. V nádherném Samarkandu se setkal a poté i udržoval kontakt s tamější ruskou malířkou, národní umělkyní Uzbekistánu, Zinaidou M. Kovalevskou.\n\nPo ukončení studia v Leningradě absolvoval tzv. Čestný rok na Akademii výtvarných umění v Praze u národního umělce Karla Součka.\n\nV roce 1960 se oženil a usadil v Havířově, kde žil a pracoval až do svého skonu 30. června 2009. Kromě neustálé malířské tvorby vedl ve Slezsku a na Moravě řadu výtvarných kurzů a kroužků pro mladé talenty a zájemce, vystavoval zde jak samostatně, tak na společných výstavách s ostatními výtvarníky. Byl členem Svazu čs. výtvarných umělců (od r. 1960), členem Tvůrčí skupiny Bezruč až do ukončení její činnosti v roce 1973, členem Sdružení umělců slezských až do rozpuštění v roce 1973 a členem Unie výtvarných umělců.\n\nByl umělcem staré školy, kde byl veden k počátečnímu mistrovskému zvládnutí malířského řemesla a teprve následnému hledání vlastního uměleckého vyjádření, s čímž se plně ztotožnil. V jeho díle se toto přesvědčení projevilo počátečním zvládnutím realistického ztvárnění, které od počátku pokračovalo směrem k impresi jako vyšší úrovni zobrazení reality. V jeho díle je obvykle základem reálný objekt, který je ovšem ztvárněn více či méně jako jeho vlastní představa. Na obraze pak divák vidí věrně zobrazenou, krásnou malířovu vizi.\n\nJeho tvorba byla v letech své největší aktivity (1960 - 1985) vystavována na mnoha regionálních samostatných i společných výstavách obrazů a grafik. Jeho poslední vlastní výstava se konala v roce 2009 u příležitosti 85. narozenin v havířovské galerii Radost (asi 70 olejů, kreseb a grafik), poslední vzpomínková výstava pak v roce 2014 u příležitosti nedožitých 90. narozenin v areálu Městské knihovny v Havířově (asi 60 olejů a grafik).\n\n\n"}
{"id": "1069783", "url": "https://cs.wikipedia.org/wiki?curid=1069783", "title": "Berdyčivský rajón", "text": "Berdyčivský rajón\n\nBerdyčivský rajón () je rajón v Žytomyrské oblasti na severu Ukrajiny. Administrativním centrem je Berdyčiv, který však není součástí rajónu a jako město oblastního významu je spravován samostatně. V rajónu samotném žije obyvatel.\n\nV rajónu se narodili:\n\n"}
{"id": "1069784", "url": "https://cs.wikipedia.org/wiki?curid=1069784", "title": "Poškození rostlin půdní reakcí", "text": "Poškození rostlin půdní reakcí\n\nPoškození rostlin půdní reakcí, pH půdy, je fyziologické poškození rostlin způsobené působením kyselostí nebo zásaditostí půdy na neotužilou rostlinu, nebo omezením příjmu některých živin vlivem pH. Nevhodnou aciditou půdy mohou být poškozeny všechny druhy rostlin. Citlivost rostlin k určitému pH půdy se může výrazně lišit, některé druhy jsou acidofilní jiné bazifilní . Bazifilní rostliny preferují bazické půdy (ne vždy půdy na bazických magmatických horninách, název má souvislost s obsahem živce) obvykle s vyšším obsahem vápníku.\n\nPůdní reakce je dána přítomností a aktivitou iontů vodíku. Půdní reakce může být v rozmezí od kyselé až po zásaditou. Lze rozlišit\n\n\nK okyselování půd dochází při intenzivní biologické činnosti v půdě, při snížení množství podílu alkalických sloučenin v půdě, při procesech nitrifikace, při hnojení fyziologicky kyselými hnojivy a také imisemi okyselujících látek. Zásaditá půdní reakce s vyšším stupněm kyselosti než pH 7, je dána vysokým obsahem zásaditých sloučenin, často uhličitanu vápenatého, přirozeným přísunem zásaditých sloučenin nebo znečištěním, biologickou činností půdy, hnojením fyziologicky zásaditými hnojivy a vápněním půdy.\n\nPůdní reakce má významný vliv vázání živin v půdě a tedy příjem živin rostlinami. Některé živiny vlivem pH vytváří sloučeniny z nichž jsou hůře přijatelné nebo jsou vázány v pro rostlinu zcela nedostupných vazbách nerozpustných látek. Optimum je pH 7, se zvyšujícím pH se dostupnost živin zhoršuje, mimo molybdenu.\n\nKyselost půdy má vliv na fixaci půdního dusíku hlízkovitými bakteriemi. Optimum je pH 6 -6,5. Optimální pH půdy pro rozklad organických látek je pH 7, v kyselém prostředí je vývoj bakterií omezen.\n\n\nPřirozeným faktorem ovlivňujícím pH je přítomnost organické hmoty v půdě a její doplňování. Kyselost půdy zvyšuje rozkládající se opadané jehličí jehličnanů. Z rozkládajících se organických látek vznikají fulvokyseliny, které způsobují vyluhování minerálních látek. Některé organické látky ale působí stabilizačně na neutrální pH půdy nebo v půdě působí alkalicky. Takový je vliv rozkládajícího se opadaného listí z lípy, javoru a buku.\n\nAntropogenní vliv je dán imisemi. Za významný s ohledem na změny pH půdy byl na přelomu 20. století považován vliv tzv. kyselých dešťů, například v Krušných horách, způsobující poškození porostů. Podobně významně však pH půdy ovlivňuje půdu pěstování smrkových monokultur a vápnění půdy v smrkových lesích se ukázalo málo efektivní. Ke zvýšení pH v průmyslovém prostředí přispívají spady v okolí vápenek a dolů.\n\nPůdní pH také ovlivňuje používání některých hnojiv například síranu amonného, citrofosfátu nebo ledku vápenatého, dusíkatého vápna. Půdní reakci lze úmyslným používáním některých hnojiv a substrátů měnit.\n\nAčkoliv k fyziologickému okyselení půdy dochází také při zasolení půdy, vliv chloridu sodného na pH půdy při zasolení půdy je nepodstatný s ohledem na celkový vliv na půdu u tohoto druhu znečištění.\nJsou u jednotlivých rostlin různé. Obvykle jde o chlorózy, zakrnělost, popálení listů, vadnutí. Nevhodné pH působí často jako vliv omezující příjem živin a symptomem je tedy nedostatek daných živin. Nevhodné pH způsobuje úhyn zejména u mladých rostlin a semenáčků. Nevhodné pH může způsobovat chronický nedostatek některých živin, například hořčíku nebo železa (kalcióza) u vysokého pH.\n\nNevhodné pH má vliv na rozvoj některých bakterií a projevuje se dříve jako napadení chorobou, hnití. Vysoké nebo nízké pH půdy bývá někdy v souvislosti s nadbytkem vody v půdě a projevuje se u některých rostlin dříve jako poškození vlivem nedostatku půdního vzduchu.\n\nKyselé pH lze snížit použitím hnojiv s obsahem vápníku nebo přímo vápněním. Zásadité pH je možné snížit dlouhodobě použitím hnojiv s obsahem síry, lokálně dodáním kyselých substrátů (rašelina).\n\n"}
{"id": "1069789", "url": "https://cs.wikipedia.org/wiki?curid=1069789", "title": "Darkroom", "text": "Darkroom\n\nDarkroom či dark room je potemnělá místnost, obvykle součást nočního klubu, sauny či sex klubu, kde dochází k příležitostnému, zpravidla anonymnímu sexu.\n\nPůvodní význam anglického sousloví je temná komora. V přeneseném významu se do češtiny přejímá bez překladu.\n"}
{"id": "1069793", "url": "https://cs.wikipedia.org/wiki?curid=1069793", "title": "Gong (aula)", "text": "Gong (aula)\n\nAula Gong je moderní multifunkční centrum vzniklé vestavbou do původního plynojemu z roku 1924 v dolní oblasti Vítkovice v Ostravě, podle projektu arch. Josefa Pleskota. Multifunkční aula Gong byla realizována v roce 2011–2012 a stala se jedním z pěti projektů, které získaly titul Stavba roku 2013. V roce 2014 byla zařazena mezi TOP 10 staveb světa.\n\nPlynojem postavený v letech 1922–1924 sloužil jako zásobárna vysokopecního plynu až do roku 1998. Vlivem poddolovaného podloží se začal naklánět, ale sloužil dál svému účelu i přesto, že koncem války byl zasažen leteckou bombou, která zůstala ležet na jeho dně až do roku 1970. Do roku 1998 prošel plynojem dvěma rozsáhlejšími a jednou generální opravou. V roce 1998 byl jeho provoz ukončen a stal se jedním z četných brownfields v dolní části Vítkovických železáren. Od roku 1995 je zapsán v Seznamu nemovitých kulturních památek v Česku. Po složitých jednáních o revitalizaci území se v roce 2009 završila přípravná etapa plánovaného projektu Zpřístupnění a nové využití NKP Vítkovice. Ten zahrnoval i architektonickou přeměnu plynojemu na multifunkční kulturní a společenské centrum podle projektu arch. Josefa Pleskota a jeho AP ATELIERu. Projekt byl dokončen v roce 2011 a ve stejném roce byla započata stavba auly, která byla poprvé zpřístupněna veřejnosti 1. května 2012.\n\nPlynojem byl zkonstruován jako válcová nádrž o průměru 71,7 m, do které se zasouval pohyblivý „zvon“ o průměru 70 m, zakončený vrchlíkem; celková výška zvonu včetně vrchlíku dosahovala 18,5 m. Meziprostor byl vyplněn vodním sloupcem o výšce cca 14 m, který tvořil těsnění proti úniku plynu. Plynojem byl dimenzován na maximální objem 50 000 m³.\n\nVálcovou konstrukci plynojemu tvoří 32 příhradových sloupů a opláštění z plechů tloušťky 10–32 mm. Plechy byly vzájemně nýtovány, aby byla zajištěna vodotěsnost spojů. Po ukončení provozu v roce 1998 byl zvon plynojemu uložen na 32 provizorních podporách ve výšce cca 1,5 m nad podlahou plynojemu.\n\nV první fázi architektonické přeměny plynojemu na multifunkční aulu byl zapadlý zvon vyzdvižen o téměř 15 m. Nad středem jeho vrchlíku byla umístěna nová kruhová konstrukce tamburu o průměru 20,6 m, jehož prosklený plášť přivádí do objektu světlo shora.\n\nOcelové konstrukce i opláštění byly ponechány v původní podobě s autentickým nýtováním, otryskány a natřeny kovově černým nátěrem. Do obvodového pláště byly vyříznuty otvory, v přízemí pro vstup do objektu a v patře pro velké prosklené okno, z něhož je výhled na vysokou pec č.1 a koksovnu Vítkovických železáren, které byly v roce 2002 prohlášeny národní kulturní památkou. Zasklená je i čtvrtina spodní části objektu při vstupu.\n\nVe druhé etapě byla realizována betonová vestavba a nové vnitřní ocelové konstrukce hlediště a jevištní techniky. Vnitřní uspořádání má podobu otevřeného písmene Y se dvěma věžemi komunikačních a provozních prostor a je rozděleno do čtyř výškových úrovní. Věže, jevištní a společenské prostory jsou z monolitického železobetonu, konstrukce hlediště je zhotovena z prefabrikovaných prvků.\n\nV přízemí se nachází vstupní hala, víceúčelová galerie, občerstvení a hospodářské zázemí. V prvním patře jsou umístěny variabilní konferenční místnosti s centrálním sálem pro 400 osob. Na úrovni druhého patra se nachází foyer víceúčelového sálu s přiléhající šatnou. Schodiště umístěná v betonových věžích na úrovni foyer vedou návštěvníky do dvou nástupních úrovní stupňovitého sálu s kapacitou 1 527 sedících diváků. Poslední patro věží je vyhrazeno pro technické prostory celého objektu a jevištní technologii.\n\nVětšina vnitřních povrchů je z pohledového betonu, opatřeného pouze protiprašným bezbarvým lakem. Ve vstupním podlaží byla jako nášlapná vrstva ponechána původní očištěná plechová nýtovaná podlaha plynojemu, v ostatních prostorách byl použit pouze protiprašný bezbarvý nátěr, epoxidová stěrka nebo PVC krytina černé barvy. Na podlahu jeviště byly použity dubové podlahové palubky.\n\nCelkové náklady na stavbu ve výši 313 723 600 Kč byly pokryty z Evropského fondu pro regionální rozvoj se značnou osobní zainteresovaností hlavního mecenáše, průmyslníka Jana Světlíka.\n\nProstory multifunkční auly Gong je možné využít jak pro vzdělávací, kulturní a společenské akce, tak i pro konferenční, kongresové účely a výstavnictví.\n\nOd roku 2012 je areál veřejně přístupný, koná se zde mezinárodní hudební festival Colours of Ostrava, pořádají se koncerty, divadelní představení, filmové projekce, výstavy. Nově je to také sídlo Galerie města Ostravy.\n\n\n"}
{"id": "1069797", "url": "https://cs.wikipedia.org/wiki?curid=1069797", "title": "Kostel svatého Martina (Dolní Oldřiš)", "text": "Kostel svatého Martina (Dolní Oldřiš)\n\nKostel svatého Martina v Dolní Oldřiši se nalézá ve hřbitovním areálu kostela obehnaného mohutnou ohradní zdí, ke které přiléhá drobnější stavba márnice, ve střední části obce, západně od místní komunikace. Je chráněn jako kulturní památka České republiky.\n\nKostel je patrně středověkého původu. Časové pásmo výstavby bývá kladeno do rozmezí od konce 13. do konce 14. století. Stavba je písemně poprvé doložena až v roce 1495. K výrazné přestavba, pro kterou však chybí dobové písemné poklady, proběhla na přelomu 15. a 16. století, což bylo zjištěno na základě dendrochronologické datace dřeva, které bylo použité na výstavbu krovů na chrámovou lodí, které bylo kácené v letech 1501-1502. K roku 1665 je v pramenech uvedeno zasvěcení sv. Wolfgangovi, ale již o pět později se zmiňuje současné patrocinium sv. Martina. V roce 1753 se kostel nacházel ve špatném stavu a v rámci rekonstrukce, podle starších pramenů, došlo k sejmutí střechy i s věží a zvonovou stolicí. Podle dendrochonického průzkumu krovu je však tato datace nepřesná. Dnešního barokního vzhledu dosáhl po úpravách v letech 1780, 1865 a 1881. Kromě přestavby presbytáře a přístavby sakristie získal kostel jednotné barokní fasády. Po roce 1945 začal chátrat. K postupné obnově se přistoupilo od 90. let 20. století.\n\nJednolodní, obdélná sakrální stavba s obdélným, polokruhově ukončeným presbytářem, obdélnou sakristií na severní straně a s pravoúhlou předsíní na jižní straně lodi. Vstup je umístěný na severním průčelí. Chrání jej předsíň čtvercového půdorysu. Vysokou sedlovou střechu pokrývá asfaltový šindel a prostupuje ji vysoký svisle bedněný sanktusník umístěný zhruba ve středu půdorysu vrcholící jehlancovou střechou opatřenou šindelem. Kostel je členěn lizénovými rámci a obdélnými barokními okny se segmentovým záklenkem. Presbytář má valenou klenbu a konchu s lunetami v závěru. Loď i podkruchtí dřevěné kruchty mají dřevěný kazetový strop. Protože západní část kostela je částečně zapuštěna do svahu, vstup na kruchtu vede zvenčí jen po několika schůdcích v západní předsíni. Předsíň a sakristie mají křížovou klenbu.\n\nVnitřní vybavení kostela je historizující. V kostele se nalézá hlavní oltář a dva boční oltáře, vše z 19. století. Kazatelna je barokní a jsou na ní sošky evangelistů.\n\nDo severního průčelí kostela a do východní stěny předsíně jsou zazděny čtyři renesanční náhrobníky. První náhrobník zprava je na stěně předsíně umístěný znakový náhrobník patřící \"Anně z Eberhardtu\", rozené Salza († 1592). Náhrobník nese erb rodu ze Salzy a je na něm tesaný nápis po stranách: , v horní části a v dolní části: . Druhý znakový náhrobník je umístěný vlevo na stěně předsíně. Nese rodový erb Eberhardtů a patří Michaelovi z Eberhardtu († 1632). V horní části se nachází tesaný nápis: a v nápisovém pásku okolí je text: První náhrobník zprava na lodi kostela je figurální. Patří Abrahamovi z Eberhardtu (1562-1612). Nese erby rodu z Eberhardtu, ze Salzy a z Gersdorfu. V nápisových páscích je tesaný nápis: . Vlevo od něj je čtvrtý znakový náhrobník patřící Heleně (Anně) z Eberhardtu. Nese rodový erb a v horní části tesaný nápis: a v nápisových páscích okolo: .\n\nV jižní části areálu se při ohradní zdi nachází márnice. Jedná se o jednoduchou přízemní zděnou stavbu obdélného půdorysu, která je spojená s jižní obvodovou stěnou a ohradní zdí. Má vysokou valbovou střechu, která je kryta asfalovým šindelem. Vstup do márnice je osazený jednoduchými dveřmi rámové konstrukce. Vstup je umístěný na severním průčelí. Na začátku 21. století, kdy hladké vápenné omítky jsou značně destruované, je odhaleno smíšené zdivo z něho je márnice vystavěna.\n\nCelý areál kostela obklopuje ohradní zeď v nepravidelném oválném půdorysu. Zeď je masívní, částečně omítaná, vyzděná z lomového kamene a místy doplněná cihlovými dozdívkami. Korunu zdiva kryjí řády pálených cihel. Do areálu vede při jihovýchodním konci zdi kovaná brána, která je osazená mezi vyzděnými pilíři. Obdobnou, avšak o něco menší branou je přístup do areálu ze severu. Zbytky křížové cesty se nacházejí po obvodu zdi. Jednotlivá zastavení křížové cesty tvoří pískovcové trojúhelně zakončené kaplice zapuštěné do koruny zdiva. Jednotlivá zastavení jsou poničena nebo z velké části chybí, popřípadě jsou volně pohozena v různých částech areálu. Ohradní zeď je ve 21. století staticky narušena a u jihovýchodní brány je z toho důvodu patrná rozsáhlá destrukce. Hřbitov není používán a jednotlivé části náhrobků jsou roztroušené po areálu, nebo pohozené na hromadě, která se nachází při severní části ohradní zdi.\n\nVně severního okraje ohradní zdi kostela se nachází pískovcový smírčí kříž. Jeho vznik se pojí s legendou o potulných mastičkářích, kteří zůstali přes noc v místním hostinci. Mezi mastičkáři došlo k hádce a jeden z nich probodl svého druha. Jako pokání za tento čin musel vztyčit kamenný tzv. smírčí kříž. Kříž je latinského tvaru a má rozměry 90 × 85 × 35 cm. Na přední straně dříku kříže je jednoduchý reliéf meče. V 21. století je zapuštěn hluboko do okolního terénu.\n\n\n"}
{"id": "1069801", "url": "https://cs.wikipedia.org/wiki?curid=1069801", "title": "Bekoji", "text": "Bekoji\n\nBekoji (; také \"Bek’ojī\" či \"Bok’ojī\", italsky \"Boccoggi\", \"Bocoggi\", \"Boccogi\") je město ve střední Etiopii. Nachází se v Arsi v regionu Oromie, leží v nadmořské výšce 2810 metrů. Je administrativním centrem woredy Limuna Bilbilo. Stojí 105 km jihovýchodně od Addis Abeby.\n\nMěsto se nachází na silnici do města Goba, která byla postavena během italské okupace, 56 km jižně od Aselly, a 50 km východně od jezera Langano. Místním orientačním bodem je kostel Liemu Maryam, který leží východně od Bekoji.\n\nBekoji je rovněž známé jako domovské město mnoha známých etiopských atletů – Derartu Tuluová, Fatuma Roba, Tiki Gelanaová, Mestawet Tufa, bratři Kenenisa a Tariku Bekeleovi a sestry Ejegayehu, Tiruneš a Genzebe Dibabaovy. Mladí sportovci se objevili v dokumentárním filmu \"Town of Runners\" (Město běžců) z roku 2012.\n\nBěhem italské okupace byla vybudována silnice z Aselly do Bekoji a malá pevnost za městem. Po dobytí Aselly v dubnu 1941 pokračovali průzkumníci Henfreyho jednotky (složka etiopské nepravidelné armády) jižně, aby dobyla Bekoji s podporou obrněných vozidel. Vojáci dosáhli pouze předsunuté základny v Bekoji, dál se nedostali kvůli hlubokému bahnu, sílícímu dešti a nedostatku paliva.\n\nBaptisté z Baptist General Conference vybudovali v Bekoji misijní stanici, která v 50. letech 20. století poskytovala lékařskou péči. V roce 1965 se v Bekoji nacházel úřad guvernéra woredy, přidružené administrativní budovy a sídlo místního bezpečnostního zařízení. Do Aselly vedla silnice a telefonní linka. Na místním trhu se obchodovalo zejména se zemědělskými plodinami, hospodářskými zvířaty, osivem a potravinami.\n\nV roce 1994 zde žilo 9 367 obyvatel. Z etnik zde bylo zastoupeno 56,91 % Oromů, 36,37 % Amharů, 2,39 % příslušelo k etnikům Soddo-Gurage a Silt'e a 1,03 % k Tigray. 51,81 % obyvatel mluvilo jako mateřským jazykem amharsky, 45,69 % jazykem Oromo a 0,98 % jazykem Silt'e. Podle etiopské statistické agentury ve městě v roce 2005 žilo 16 730 obyvatel, z čehož bylo 7 999 mužů a 8 731 žen.\n"}
{"id": "1069804", "url": "https://cs.wikipedia.org/wiki?curid=1069804", "title": "MSA (firma)", "text": "MSA (firma)\n\nMSA, a.s. je strojírenský podnik se sídlem v Dolní Benešově, který se zabývá především výrobou průmyslových armatur pro potřeby dopravy a zpracování ropy a zemního plynu, energetiky, teplárenství a vodárenství. Je součástí ruské skupiny Chelpipe Group. V roce 2019 společnost zaměstnávala zhruba 430 lidí.\n\nMSA založil v Dolním Benešově místní podnikatel Jan Holuscha v roce 1890 jako továrnu na zpracování dřeva, strojírenský podnik se z ní stal v roce 1910, kdy přibyla slévárna a kovárna. Do oblasti armatur firma zasáhla poprvé v roce 1920, kdy byl výrobní program rozšířen o výrobu parních čerpadel pro doly. V roce 1923 pak v továrně zahájili produkci kotlů, etážových kamen a radiátorů. V roce 1947 byla firma znárodněna a dále fungovala pod názvem Moravskoslezská armaturka, národní podnik. V roce 1948 byla do Dolního Benešova přemístěna výroba průmyslových armatur ze zanikající ostravské firmy Dango-Dienenthal (založena 1886). Významně se výroba rozšířila v roce 1975, kdy přibyla produkce armatur pro jadernou energetiku. Od roku 1979 byl podnik součástí koncernu Sigma se sídlem v Olomouci.\n\nK opětovnému osamostatnění podniku došlo 1. dubna 1990, kdy Federální ministerstvo hutnictví, strojírenství a elektrotechniky zřídilo společnost \"SIGMA Dolní Benešov, státní podnik\". K 1. květnu 1992 pak téměř veškeré jmění tohoto státního podniku přešlo v rámci provatizačního projektu na Fondem národního majetku České republiky, a ten k témuž dni založil akciová společnost \"Sigma Dolní Benešov a.s.\", která 5. ledna 1993 změnila název na současný \"MSA, a.s.\". Původní státní podnik zanikl bez likvidace k 1. říjnu 1992. 27. července 1993 se akcie společnosti začaly obchodovat na pražské burze. Od 24. listopadu 2005 měla firma jediného akcionáře, pražskou společnost \"San Consulting, a.s.\", jejíž jmění přešlo 16. ledna 2006 na společnost \"MSA Holding,a.s.\" a ta se tak stala jediným akcionářem společnosti. 6. listopadu 2006 se vlastníkem MSA Holding,a.s. (a potažmo tedy i dolnobenešovské továrny) stala pražská firma \"ASM Holding a.s.\" vlastněná společností \"BMT Holdings B.V.\" registrovanou v Nizozemsku, která patříla do ruské skupiny ČTPZ. 8. srpna 2007 pak došlo společností ASM Holding, MSA Holding a MSA s převodem jmění na nástupnickou společnost \"MSA, a.s.\" se sídlem v Dolním Benešově. Jediným vlastníkem společnosti tak byla od roku 2007 firma \"BMT Holdings B.V.\" Od 4. listopadu 2010 je již 100% akcionář uvedena společnost Joint Stock Company Chelyabinsk Tube-Rolling Plant (tj. Čeljabinskij truboprokatnyj zavod) se sídlem v Čeljabinsku, která je od roku 2008 vlastníkem 99,9 % akcií firmy Rimera, zabývající se produkcí zařízení pro těžaře ropy. MSA je pak uváděna jako součást skupiny Chelpipe Group.\n\nSpolečnosti se zabývá výrobou armatur, mezi něž patří kulové kohouty, šoupátka, klapky a ventily, dále pak speciální armatury pro jadernou energetiku (jde zejména o dodávky pro technologie VVER, které MSA realizuje od roku 1976 ve spolupráci s agenturou Rosatom). Mezi další odvětví, která odebírají výrobky firmy patří přeprava a zpracování ropy a plynu, vodárenství, výroba elektrické energie a tepla.\n\n90 % produkce společnosti jde na export, tradičně silná je pozice firmy v Rusku, kde dále posílila začleněním do skupiny Chelpipe Group. Podle informací z roku 2014 společnost vyvážela asi 35 % produkce do Ruska, mezi další významná teritoria patřila Jižní Korea, Turecko, Čína, Německo a zemé Blízkého východu, za posledních 10 tak firma našla odbytiště v celkem 75 zemích světa. V roce 2015 společnost získala zakázku v hodnotě 100 mil. Kč. na dodávku kulových kohoutů pro společnost Saudi Aramco, což je největší ropná společnost na světě.\n\n"}
{"id": "1069808", "url": "https://cs.wikipedia.org/wiki?curid=1069808", "title": "Markéta Dobiášová", "text": "Markéta Dobiášová\n\nMarkéta Dobiášová (* 9. dubna 1977 Třebíč) je česká reportérka, moderátorka a dramaturgyně, od roku 2003 působí v České televizi jako investigativní reportérka pořadu \"Reportéři ČT\" a od března do června 2015 uváděla pořad \"168 hodin\".\n\nVystudovala Filozofickou fakultu Univerzity Palackého v Olomouci.\n\nV letech 1997 až 1999 se živila jako produkční v Divadle Bolka Polívky v Brně a regionální TV Fatem. Následně pak mezi lety 1999 a 2001 pracovala v redakci zpravodajství TV Nova a v České televizi (podílela se na zpravodajství a na pořadech \"Tady a teď\" a \"Fakta\"). V letech 2002 až 2003 spolupracovala s Nadací Člověk v tísni, když natáčela v Jižní Koreji a v Číně dokument o severokorejských uprchlících. S TV Nova pak spolupracovala na pořadu \"Na vlastní oči\".\n\nOd roku 2003 působí v České televizi jako reportérka pořadu \"Reportéři ČT\". Od roku 2005 se rovněž podílela na tvorbě více než 10 dílů pořadu \"13. komnata\" (připravovala díly o těchto osobnostech: Vendula Svobodová, Wabi Daněk, Naďa Urbánková, Dáša Bláhová, Simona Chytrová, Kateřina Kornová, Zuzana Stirská, Miroslava Němcová, Jiří Žáček, Jana Šilerová, Barbora Kohoutková a Ivan Hlas).\n\nSpolečně s kolegyní Anetou Snopovou získala Novinářskou cenu za rok 2012 v kategorii audiovizuální žurnalistiky „Nejlepší analyticko-investigativní příspěvek“. Konkrétně se jednalo o reportáž pro Českou televizi s názvem \"\"Letadla CASA\"\".\n\nOd 15. března do 28. června 2015 také dočasně moderovala pořad \"168 hodin\" za Noru Fridrichovou, která odešla na mateřskou dovolenou (je uváděna i jako dramaturgyně pořadu).\n\nMarkéta Dobiášová je vdaná, má 2 děti.\n\nV roce 2016 zpracovala reportáž pro pořad Reportéři ČT o klinické studii týmu profesorky Sykové zaměřené na léčbu amyotrofické laterální sklerózy (ALS) kmenovými buňkami, ve které několik pacientů zařazených do studie vypovědělo, že museli za podání kmenových buněk uhradit poplatek. Ovšem jakékoliv platby za účast v klinických studiích jsou zákonem zakázané. V reakci na reportáž předseda Akademie věd ČR Jiří Drahoš odvolal Sykovou z postu ředitelky Ústavu experimentální medicíny AV ČR a Syková rezignovala funkci místopředsedkyně vládní Rady pro výzkum, vývoj a inovace\n\nNicméně Syková následně uvedla, že podá žalobu „proti institucím a lidem, kteří vyvolali tuto kauzu“.\n"}
{"id": "1069810", "url": "https://cs.wikipedia.org/wiki?curid=1069810", "title": "Life hacking", "text": "Life hacking\n\nLife hacking je termín označující jakýkoliv trik, zjednodušení či novátorskou metodu, které v jakýchkoliv aspektech života zvýší produktivitu a efektivitu.\n\nUznaným českým ekvivalentem je výraz „zlepšovák\".\n\nPojem vznikl ze slov \"life\" (život) a \"hacker\" (všeobecně označení pro zvídavého jedince, který chce dopodrobna vědět, jak daná věc funguje a hledá její limity).\n\nV 80. letech 20. století začali počítačoví programátoři používat pojem life hacking, kterým popisovali triky, jejichž pomocí zvládali práci s velkým množstvím informací, které se na ně valily. Zpočátku šlo o zacházení s e-maily či data z RSS. Později se pojem rozšířil i mimo komunitu geeků i významově, nemusí již jít pouze o počítačové problémy a zahrnuje i triky, jak si usnadnit každodenní život. Tento termín zahrnuje i oblast 3D tisku, kdy si mohou jednotlivci vytvářet fyzické objekty užité povahy sobě na míru, aniž by se spoléhali na masovou produkci. S life hackingem souvisí fenomén quantified self, tedy měření různých každodenních činností a následná analýza naměřených dat, což má vést k lepšímu životu. Může být prováděna pomocí nositelné elektroniky a zaměřuje se například na analýzu času stráveného u počítače, počítání ušlých kroků a tepu či kvality spánku. \n\nTermín life hack začal používat v roce 2004 technologický novinář Danny O'Brien během O'Reilly Emerging Technology Conference v San Diegu, popisoval jím skripty a zkratky IT profesionálů, které používali při zpracování úkolů. O'Brien a blogger Merlin Mann o rok později na stejné konferenci otevřeli sekci nazvanou „Life Hacks Live“ a od února 2005 začali psát sloupky nazvané „Life Hacks“ do O'Reillyho magazínu \"Make\".\n\nAmerican Dialect Society zvolila slovo \"lifehack\" (tehdy psáno jako jedno slovo) po pojmu podcast druhým nejužitečnějším slovem roku 2005. Termín life hack byl zařazen v červnu 2011 do Oxford Dictionaries Online.\n\nV roce 2005 Leon Ho založil web Lifehack.org, o rok později založili čtyři vysokoškoláci stránku HackCollege.\n\n\n"}
{"id": "1069811", "url": "https://cs.wikipedia.org/wiki?curid=1069811", "title": "VIDA! science centrum", "text": "VIDA! science centrum\n\nVIDA! science centrum je zábavní vědecký park pro popularizaci a podporu vědy v Brně se stálou interaktivní expozicí, která představuje desítky vědeckých fenoménů ve čtyřech základních oblastech – Planeta, Civilizace, Člověk a Mikrosvět. Doprovodný program zahrnuje představení s vědeckými pokusy a speciální programy pro školy i veřejnost. Science centrum sídlí v prostorách bývalého pavilonu D na brněnském výstavišti. Pro veřejnost bylo otevřeno 1. prosince 2014. Na konci ledna 2019 navštívil VIDA! miliontý návštěvník.\n\nProvozovatelem VIDA! je Moravian Science Centre Brno, příspěvková organizace Jihomoravského kraje. Kromě Jihomoravského kraje se k financování provozu science centra zavázalo i statutární město Brno, a to po dobu udržitelnosti projektu. Zábavní vědecký park VIDA! je součástí České asociace science center.\nVIDA! science centrum je realizováno díky projektu „Moravian Science Centre Brno“, jehož příprava začala v roce 2009. Zřizovatelem projektu je Jihomoravský kraj, jenž podal žádost o dotaci v rámci Operačního programu Výzkum a vývoj pro inovace. Dotace byla poskytnuta a 28. června 2013 tak započala výstavba samotného VIDA! science centra.\n\nV souvislosti s provozem nově vznikajícího parku VIDA! byla Jihomoravským krajem založena příspěvková organizace Moravian Science Centre Brno. VIDA! science centrum má za cíl popularizaci vědy mezi širokou veřejností, rozvoj cestovního ruchu v Jihomoravském kraji a posílení image regionu v oblasti podpory vědy, výzkumu a inovací.\n\nSlavnostní otevření pro realizátory a partnery projektu proběhlo 28. listopadu 2014, pro veřejnost se brány VIDA! science centra otevřely 1. prosince 2014.\n\nNa ploše téměř 6000 m² se nachází přes 175 interaktivních exponátů (např. oceán v lahvi, kolo na laně, rotující místnost, zemětřesná deska, model srdce v nadživotní velikosti). Stálá expozice je rozdělena do 4 částí:\n\nSoučástí je také dětské science centrum pro nejmenší návštěvníky do 6 let. Součástí návštěvy jsou i pravidelná představení plná zábavných pokusů, které se konají v Divadle vědy, a speciální programy pro školy. Ve 3. patře je prostor o velikosti 1500 m², určený pro dočasné výstavy.\n\nV červnu 2019 otevřela VIDA! venkovní expozici, která je přístupná v letních měsících.\n\nV každé sekci VIDA! science centra jsou přítomní vidátoři – lektoři, průvodci, kteří mají na starost vědecké pokusy a pomoc při obsluze exponátů.\n\n"}
{"id": "1069825", "url": "https://cs.wikipedia.org/wiki?curid=1069825", "title": "Pratt &amp; Whitney R-2000 Twin Wasp", "text": "Pratt &amp; Whitney R-2000 Twin Wasp\n\nPratt & Whitney R-2000 Twin Wasp je hvězdicový motor vyvinutý v USA v roce 1942 pro vojenské letouny. Byl to další ze série Pratt & Whitney Wasp.\n\nŠlo o zvětšenou verzi motoru Pratt & Whitney R-1830 Twin Wasp s ohledem na nižší výrobní náklady a nároky na palivo. Vrtání bylo zvětšeno na 5,75 palců, zatímco zdvih zůstal 5,5 palce.\n\n"}
{"id": "1069831", "url": "https://cs.wikipedia.org/wiki?curid=1069831", "title": "František Hergesel", "text": "František Hergesel\n\nFrantišek Hergesel, také František Hergessel mladší (8. března 1857 Praha – 25. ledna 1929 Praha) byl český sochař – figuralista Myslbekovy generace, restaurátor a malíř.\n\nFrantišek Hergesel (někdy též Hergesell) se narodil 8. března 1857 v Praze na Novém Městě čp. 195 a pokřtěn byl 17. března téhož roku v kostele sv. Vojtěcha tamtéž. Byl synem sochaře Franze Hergesella, narozeného 12. října 1823 v Oldřichově na Hranicích (německy Ullersdorf) u Hrádku nad Nisou a matky Marie, rodem Opitzové z Mostu. Učil se v sochařské dílně svého otce. Dále v letech 1875-1881 vystudoval malířství a sochařství na Akademii výtvarných umění v Praze, v ateliéru Antonína Lhoty a Eduarda Roma. Byl dvakrát ženat : poprvé roku 1891 s Emilií Peche (*1865 Uhlířské Janovice – †1897 Královské Vinohrady). Podruhé se oženil 20. září 1904 s Annou Königovou (*1878 Žižkov), dcerou Antonína R. Königa, sochaře ze Šumperka na Moravě. Obě manželství byla bezdětná. František Hergesel zemřel 25. ledna 1929 v Praze Nuslích Na Pankráci čp. 442.\n\nSe svým starším spolužákem Antonínem Procházkou sdílel společný ateliér v Praze na Vinohradech a spolupracovali na mnoha sochách. Byl členem Umělecké besedy a Krasoumné jednoty.\n\nJe především autorem monumentálních soch, pomníků, alegorických sousoší, ale také figurálních reliéfů. Vyšel z novorenesančního akademismu a dopracoval se k realistickému názoru levicové orientace.\nV soutěži na výzdobu budovy Národního muzea roku 1890 se zúčastnil pěti sousošími, z nichž realizoval jen jediné – alegorii Numismatiky a Heraldiky, nerealizovány zůstaly modely pro alegorii Malířství, Sochařství a Nadšení.\n\nJen z výstavy Krasoumné jednoty je známo sousoší \"Ukaž jak mne máš ráda\" (Dědeček s vnučkou).\nPro dvoranu pražské Městské spořitelny pražské v Rytířské ulici od arch. Antonína Wiehla a Osvalda Polívky. 536/I v Praze 1, Rytířská 2, 22, 29 (1892 – 1894)vytvořil alegorii Opatrnosti. Pro Zemskou banku v Praze na Příkopech alegorická sousoší Chebsko, Žatecko a Plzeňsko.\nNa Výstavišti v Praze 7 – Holešovicích při adaptaci Lapidária, (tehdy pavilónu hlavního města Prahy) roku 1908 měl vytvořit do nik v průčelí dvě alegorické sochy Prahy na téma \"Praha záštitou občanské ctnosti\" a \"Praha občanstvem hájená\", prvá je spíše personifikací Libuše. Dále to jsou reliéfy ženských tváří a iniciály města Prahy na průčelích. Na kašnách vymodeloval dvě štuková alegorická sousoší s vodní tematikou (která byla zničena při zboření kašen). Na budově Muzea hl. m. Prahy realizoval alegorickou sochu Historie (průčelí do ulice na Florenci).\n\nPro interiér kostela sv. Ludmily na Vinohradech provedl sochu sv. Prokopa (v sérii českých patronů).\n\nSpolečně s Antonínem Procházkou vytvořili několik děl: soutěžní model na pomník bratranců Veverkových (oceněný druhou cenou), dále realizovali pomník \"Václava Beneše Třebízského\" v Třebízi (1892) a v roce 1895 pro Krasoumnou jednotu dvojici soch Kněžna Libuše a Přemysl Oráč. Nejúspěšnější bylo jejich sousoší s pracovní tematikou \"Hákování\" (\"Chléb náš vezdejší\"), odlité v bronzu a oceněné roku 1900 na Světové výstavě v Paříži (dnes ve sbírce Národní galerie v Praze). Pro budovu pražského chudobince vytvořili sousoší a \"Žíznivé napájeti\".\n\nPracoval také jako restaurátor – kopista barokních kamenných soch: pro Karlův most vytvořil například kopii sousoší svatého Iva podle M. B. Brauna a na dalších spolupracoval, také při stěhování a instalaci originálů v Lapidáriu Národního muzea.\nDochovaly se rovněž jeho návrhové kresby a malby.\n\n\n"}
{"id": "1069833", "url": "https://cs.wikipedia.org/wiki?curid=1069833", "title": "We Built This Glee Club", "text": "We Built This Glee Club\n\nWe Built This Glee Club je jedenáctá epizoda šesté série amerického hudebního televizního seriálu \"Glee\" a v celkovém pořadí stá devatenáctá epizoda tohoto seriálu. Napsal ji Aristotle Kousakis, režíroval Joaquin Sedillo a poprvé se vysílala ve Spojených státech dne 13. března 2015 na televizní stanici Fox.\n\nKoná se výběrová soutěž sborů, kde New Directions musí vyhrát a zachránit tak svůj sbor. Rachel Berry se dává dohromady se starým přítelem, když se musí rozhodnout, jestli přijme roli v novém broadwayském muzikálu, nebo se vrátí do školy. Mezitím Sue Sylvester, která je vedoucí sboru Vocal Adrenaline, zjevně investuje veškerou svou energii na zničení New Directions, ale později je odhaleno, že její úmysly byly jiné. V epizodě se jako speciální host objeví Jonathan Groff v roli Jesseho St. Jamese.\n\nPříslušníci New Directions, Alistair (Fineas O'Connell), Jane Hayward (Samantha Marie Ware), Mason McCarthy (Billy Lewis Jr.), Madison McCarthy (Laura Dreyfuss), Myron Muskovitz (J. J. Totah), Spencer Porter (Marshall Williams), Roderick (Noah Guthrie) a Kitty Wilde (Becca Tobin) a jejich noví členové z Warblers nacvičují taneční choreografii s Willem Schuesterem (Matthew Morrison), Blainem Andersonem (Darren Criss), Kurtem Hummelem (Chris Colfer) a Rachel Berry (Lea Michele). Warblers vznesou námitky ohledně tanečních schopností Spencera a Rodericka, tvrdí, že by měli oba stát vzadu, aby se vyhnuli poznámkách. Roderick a Spencer požádají Kitty, aby jim pomohla naučit se tančit. Sam Evans (Chord Overstreet) a Rachel pokračují v diskuzi ohledně toho, zda má Rachel přijmout nabízenou roli do muzikálu na Broadwayi anebo se vrátit do školy, do NYADA. Když si to Rachel promýšlí, přidá se k ní Jesse St. James (Jonathan Groff), který jí řekne, že byl obsazen do hlavní mužské role v muzikálu, do kterého byla Rachel přijata. Jesse se snaží Rachel přesvědčit, že patří na Broadway. Roderick a Spencer procvičují taneční choreografii na vystoupení, ale Spencer si nešťastně vyvrtne kotník. Spencer je přesvědčen, že bude moci vystupovat, pokud si aplikuje kortizol, ale trenér Sheldon Beiste (Dot-Marie Jones) ho od toho marně odrazuje kvůli vysokému zdravotnímu riziku.\n\nKurt mluví s Rachel ohledně jejího rozhodnutí a snaží se ujistit, že škola je tou správnou volbou. Do sálu přijdou balíčky pro New Directions, po několika chvílích z nich ovšem vybouchnou třpytky a lidé na škole začnou zvracet kvůli záhadně zkažené vodě. Will ihned z tohoto činu podezřívá Sue Sylvester (Jane Lynch), jež to potvrdí a navíc nechá Willovo auto vybouchnout. Will se jí pomstí tím, že se vydává za její kadeřnici a oholí ji všechny vlasy. Výběrové kolo soutěže sborů začíná, když Sue (s parukou) se snaží znejistit Willa a Rachel. Vystoupení Vocal Adrenaline je velmi propracované s mnoha kulisami a kaskadérskými výkony, včetně lidského děla. Rachel vede povzbuzující řeč pro New Directions před vystoupením a Spencer je připraven aplikovat si kortizonovou injekci, ale Roderick dostane nápad. Vystoupení New Directions se soustředí více na jejich hlasy a harmonie, zatímco Spencer se během písně „Chandelier“ houpe na lustru a během další tancuje o berlích. Porotci se odeberou k rozhodnutí a nakonec vyhrají New Directions, Vocal Adrenaline skončí druzí a na třetím místě je nový sbor, s názvem The Falconers. Po vyhlášení výsledků se Sue setkává s Willem a svěří se mu, že ačkoliv se v minulosti nesčetněkrát snažila sbor zničit, tak se rozhodla sboru pomoci, protože Will byl jeden ze dvou lidí, kdo se za ni postavil v televizním vysílání (viz v epizodě The Rise and Fall of Sue Sylvester), a tak úmyslně sabotovala Vocal Adrenaline a provedla kanadské žertíky, aby New Directions podali lepší výkon. Rachel se setkává s Jessem a řekne mu, že se rozhodla vrátit na NYADU a roli na Broadwayi odmítla. Jesse je zklamaný, ale chápe její rozhodnutí a oba se políbí. New Directions se loučí s Rachel, když pokládají trofej za výběrové kolo do vitríny a postupně k ní dávají všechny chybějící trofeje z minulosti a Sue je zpovzdálí s potěšením sleduje.\n\nJonathan Groff se objevil ve speciální hostující roli jako Jesse St. James. Další hostující herci byli Max George jako Clint, Becca Tobin jako Kitty Wilde, Bill A. Jones jako Rod Remington, Fortune Feimster jako Butch Melman, Marshall Williams jako Spencer Porter, Patricia Forte as Donna Landries, Billy Lewis Jr. jako Mason McCarthy, Laura Dreyfuss jako Madison McCarthy, Samantha Marie Ware jako Jane Hayward, Noah Guthrie jako Roderick, J. J. Totah jako Myron Muskovitz a Finneas O'Connell jako Alistair.\n\nEpizoda obsahuje sedm hudebních coververzí: „Listen to Your Heart“ od Roxette zazněl v podání Jonathana Groffa a Ley Michele; „Broken Wings“ od Mr. Mister zpíval sbor The Falconers; „We Built This City“ od Starship a „Mickey“ od Toni Basil zpívá Max George se skupinou Vocal Adrenaline; „Take Me to Church“ od Hoziera zazněl v podání Noaha Guthrieho, Beccy Tobin, Samanthy Marie Ware a New Directions; „Chandelier“ od Siy zpívá Laura Dreyfuss, Becca Tobin, Samantha Marie Ware a New Directions; „Come Sail Away“ od Styx přezpívali Billy Lewis Jr., Laura Dreyfuss, Marshall Williams, Becca Tobin a New Directions. Všechny tyto písně, s výjimkou „Broken Wings“, byly vydány dne 17. března 2015 na extended play s názvem Glee: The Music, We Built This Glee Club.\n\n"}
{"id": "1069834", "url": "https://cs.wikipedia.org/wiki?curid=1069834", "title": "Zuzana Tvarůžková", "text": "Zuzana Tvarůžková\n\nZuzana Tvarůžková (* 26. června 1983 Litvínov) je česká novinářka, reportérka a moderátorka, od dubna 2014 moderuje pořad \"Interview ČT24\". Předtím též krátce uváděla televizní pořady \"Události, komentáře\" či \"168 hodin\".\n\nNarodila se v Litvínově a její rodiče jsou Češi. Biologickým otcem je však Kubánec, jenž pracoval v litvínovské chemičce. Krátce poté, co s ním matka Tvarůžkové přišla do jiného stavu, se však musel vrátit do Havany. Dceru tak matka vychovávala spolu s manželem Ladislavem Tvarůžkem. Biologického otce kontaktovala až v dospělosti prostřednictvím sociální sítě Facebook.\n\nV mládí uvažovala o dráze klavíristky a navštěvovala přípravný ročník konzervatoře. Rozhodla se však pro všeobecné gymnázium. Po maturitě pokračovala na právnické fakultě, kde studium přerušila.\n\nV roce 2003 začínala jako novinářka v nedělníku \"Nedělní svět\". Do České televize nastoupila v roce 2005, když se rozjížděl zpravodajský kanál ČT24. Stala se redaktorkou domácí redakce, specializuje se na problematiku politiky a justice.\n\nOd 15. dubna do 1. července 2012 moderovala pořad \"168 hodin\" za Noru Fridrichovou, která byla tou dobou na mateřské dovolené. Od dubna do června 2014 krátce uváděla \"Události, komentáře\" a od dubna 2014 moderuje pořad \"Interview ČT24\", který běží těsně před \"Událostmi\" na ČT24 a ve kterém se po týdnu střídá v uvádění s kolegou Danielem Takáčem.\n\nV září a říjnu 2014 moderovala společně s Václavem Moravcem předvolební debaty ČT před komunálními volbami 2014.\n\nK roku 2012 byla Tvarůžková svobodná. Má dva sourozence. Starší sestra Lucie k témuž roku (2012) působila coby novinářka a mladší bratr Ladislav studoval ekonomii na londýnské škole.\n"}
{"id": "1069842", "url": "https://cs.wikipedia.org/wiki?curid=1069842", "title": "Náhlá smrt (sport)", "text": "Náhlá smrt (sport)\n\nNáhlá smrt je sportovní výraz, který označuje rozhodnutí o vítězi v situaci, kdy zápas, který musí jedna ze stran vyhrát, skončí remízou. Spočívá v tom, že vítězem se stane ten, kdo dosáhne jako první vstřeleného gólu nebo získaného bodu v prodloužení zápasu. Zápas poté okamžitě končí.\n\nVe fotbale se ve stejném významu zpravidla používá výraz zlatý gól.\n\nSystém náhlé smrti je zaveden v mnoha soutěžích různých sportů, například:\n\n"}
{"id": "1069843", "url": "https://cs.wikipedia.org/wiki?curid=1069843", "title": "Petrohradské povídky", "text": "Petrohradské povídky\n\nPetrohradské povídky je cyklus šesti povídek od ruského romatického autora Nikolaje Vasiljeviče Gogola. Obsahuje povídky Něvská třída, Nos, Portrét, Plášť, Kočár a Bláznovy zápisky.\n\nPovídka Něvská třída začíná dlouhým popisem stejnojmenné ulice v Petrohradě. Je zde popsáno, co je v různý čas pro tuto ulici typické.\n\nVlastní příběh poté začíná u dvou známých, kteří zde uvidí moc pěkné dámy. Každý následuje tu svojí domů. První, malíř Piskarev, jde za brunetkou. Sní, že je z vyšších pater společnosti. Když zjistí, že je prostitutka, dlouho se trápí a nakonec si podřeže krk. Druhý, poručík Pirogov, jde za blondýnou. Dojde až k ní domů, kde zjistí, že je vdaná s německým řemeslníkem. Přesto ji začne svádět. Musí však nakonec prchnout před hněvem jejího manžela.\n\nJednoho petrohradského rána se stala zvláštní věc. Mistr lazebnický Ivan Jakovlevič nalezl ve svém chlebu nos. Bojí se, že ho někomu uřízl, chce ho proto hodit do řeky, aby zahladil stopy. Mezitím se kolegiální přísedící Kovaljov probudí bez nosu. Je naprosto hladce uříznut. Vydá se proto do časopisu podat oznámení. Nepřijmou ho ale a on zjistí, že mu nos v převleku pobíhá po Petrohradě. Přivedou ho až strážníci. O dva týdny později se probudí s nosem na svém místě.\n\nChudý malíř Čartkov se jednoho dne zastaví ve vetešnictví a koupí si tam za své poslední peníze obraz s prapodivným portrétem. Doma si ho pověsí na zeď. Muž na portrétu má velmi detailně vyvedené oči, které budí dojem, že se na člověka neustále dívají. Kvůli těmto očím nemůže Čartkov usnout, přehodí proto přes obraz prostěradlo. V noci se mu zdá sen, že muž vyleze z portrétu a přepočítává si peníze.\n\nDalší den přijde po malíři vymáhat nájemné pan domácí. Přijde se strážníkem, který se podivuje obrazu a silou zmáčkne rám. Z obrazu vypadne 1000 rublů ve zlatě. Čarkov se vymluví, že si je tam schovával na horší časy a zaplatí svůj dluh. Za zbylé peníze si pronajme nový ateliér, koupí nové oblečení a dá si napsat inzerát do novin. Zákazníci se začnou jen hrnout a Čartkov vydělává velké peníze. Nikdy se mu o takovém bohatství nesnilo. Kreslit portréty ho však nebaví. Zvrat přijde při obrazu cizího úspěšného malíře. Čartkov zešílí, začne kupovat a ničit obrazy a brzy zemře.\n\nDruhá část vysvětluje, jak vznikl portrét z předchozí části. Je to obraz zlého lichváře, do kterého se přenesla část jeho duše. Malíř, který ho namaloval, se musel pro klid své duše stát poustevníkem.\n\nPilný úředník Botičkin nosí pořád ten samý plášť. (Nikde nie je vysvetlené, že úradnici v cárskom rusku nosili uniformu, ktorú si museli na vlastné náklady zaobstarať. Keď ju úradnik nemal, nemohol vykonávať svoju funkciu, takže pre Botičkina vlastnenie uniformovaného kabátu, bol existenčný problém. Poviedka sa v originále volá \"Шинель\" , čo v správnom preklade do slovenčiny znamená – uniformovaný kabát. Plášť sa po rusky povie tak isto ako po slovensky – \"Плащь\". Keď čitateľ má túto informáciu, vníma poviedku úplne ináč…) Ten se zničí, tak si velmi nešťastný šetří na nový. Po necelém roce šetření si ho nechá udělat u krejčího Petroviče za 85 rublů (plat Botičkina je 400 rublů/rok). Botičkin je pyšný na svoj nový uniformovaný kabát. Spolupracovníci ho částečně i kvůli novému plášti pozvou na večerní zábavu. Po cestě z ní je Botičkin okraden a přijde o plášť. Je nešťastný a snaží se pomoci si u policejního komisaře, pak u významného generála. Neuspěje a onemocní, protože prochladne. Do dvou dní je mrtev. Nějakou dobu pak strhává jako umrlec z lidí pláště.\n\nStatkář Čertokuckij navštívil jízdní pluk a pozval velitele druhý den na oběd, že jim ukáže svůj kočár. Vrátí se však až pozdě v noci. Manželka ho ráno nechá spát s tím, že přišel pozdě. Když přijede návštěva, probudí Čertokuckije. Ten se schová do svého kočáru a nařídí služebným, ať tvrdí, že tu není. Generál a další vojáci z jízdního pluku se však chtějí na kočár podívat i přes nepřítomnost vlastníka a objeví ho tam. Beze slov odjedou.\n\nPovídka formou deníku vypráví příběh úředníka, který se zamiluje do slečny Sofi, dcery svého ředitele.Ten jednou zaslechne jejího psa Medžiho, jak si povídá s jiným psem (Fidélkou) o dopisech, které si posílají. Zajde proto za majitelkou Fidélky a sebere jí dopisy. Zjistí z nich, že partnera již má a že se bude brzy vdávat. Je z toho nešťastný.\n\nKdyž si v novinách přečte, že ve Španělsku hledají nového krále, uvědomí si, že on je ten král. Přestane proto chodit na úřad a čeká na španělskou delegaci. Ta však nepřichází. Po čtyřech týdnech konečně přijedou. Během půl hodiny přejedou celou Evropu. Dostane se do budovy se spoustou holohlavých lidí, kde je zavřen do malé komory. Když se nechová podle příkazů, je bit. Oholí ho a lijí mu na hlavu studenou vodu. On však pořád nemůže přijít na to, proč to dělají španělskému králi.\n\nPovídky jsou psány bohatou slovní zásobou s nepřeberným množstvím podrobností. Ve všech povídkách kromě Bláznových zápisků je využita er-forma. Na začátku povídek se vyskytují delší popisné pasáže, poté následuje dynamický, rychle se vyvíjející děj.\n\nVšechny povídky jsou propojeny místem děje, kterým je Petrohrad. Jen povídka Kočár nezapadá, protože se neodehrává v Petrohradě, ale někde poblíž na venkově.\n\nPrvní překlad udělal již K. H. Borovský. Během své návštěvy v Moskvě přeložil povídky Nos a Plášť těsně po vydání originálu.\n\nJednotlivé povídky byly několikrát různými autory přepracovány, avšak nikdy se nikdo nezabýval Petrohradskými povídkami jako celkem. V roce 1934 napsal Dmitrij Šostakovič operu Nos podle stejnojmenné povídky, v roce 1995 natočila Slovenská televízia Bratislava inscenaci povídky Plášť. Filmově byla zpracována i povídka Portrét. Dramaticky byla zpracována např. povídka Bláznovy zápisky.\n\n\n"}
{"id": "1069853", "url": "https://cs.wikipedia.org/wiki?curid=1069853", "title": "Medinila", "text": "Medinila\n\nMedinila (\"Medinilla\") je rod rostlin z čeledi melastomovité. Zahrnuje přes 300 druhů a je rozšířen v tropech Starého světa. Medinily jsou pozemní nebo epifytní dřeviny s jednoduchými vstřícnými listy s charakteristickou žilnatinou a s květy v nápadných květenstvích. Některé druhy se pěstují jako okrasné rostliny, nejznámější je \"Medinilla magnifica\", pocházející z Filipín.\n\nMedinily jsou nejčastěji keře nebo malé stromy, řidčeji i liány. Rostou na zemi nebo jako epifyty. Stonky jsou čtyřhranné nebo oblé, u některých zástupců mohou být sukulentní nebo korkovité. Listy jsou vstřícné nebo přeslenité, řapíkaté nebo přisedlé, celokrajné nebo na okraji zubaté, obvykle lysé. Žilnatina listů je charakteristická, hlavní střední žilka se větví na několik nápadných souběžných žilek směřujících k vrcholu listu a propojených většinou málo zřetelnými postranními žilkami. Květy jsou uspořádané ve vrcholících nebo vrcholičnatých latách, květenství jsou vrcholová nebo postranní, někdy vyrůstají ze starších holých stonků nebo dokonce z uzlin oddenku. Květy jsou čtyřčetné nebo řidčeji až šestičetné, stopkaté, s miskovitou, nálevkovitou, zvonkovitou nebo trubkovitou češulí. Kalich je srostlý, laloky jsou zřetelné nebo nezřetelné. Korunní lístky jsou vejčité, obvejčité až téměř okrouhlé. Tyčinek je dvojnásobný počet oproti počtu korunních lístků a jsou obdobného nebo lehce rozdílného tvaru a velikosti. Prašníky jsou čárkovité, kopinaté až podlouhlé, na bázi s hrbolky až přívěsky, na vrcholu zobanité. Spojidlo prašníků tvoří ostruhu. Semeník je spodní. Plodem je kulovitá nebo vejcovitá bobule obsahující mnoho drobných semen.\n\nRod medinila zahrnuje asi 300 až 400 druhů. Je rozšířen v tropické Africe, Madagaskaru, Asii, Tichomoří a severovýchodní Austrálii. Nejvíce druhů se vyskytuje v jihovýchodní Asii (asi 85 druhů, zejména na Filipínách a Borneu) a na Madagaskaru (70 druhů). Z kontinentální Afriky jsou uváděny jen 2 druhy, z australského Queenslandu jeden.\n\nNejznámějším druhem je \"Medinilla magnifica\", pocházející z Filipín. Rostlina je nápadná bizarním květenstvím s velkými narůžovělými listeny. Je pěstována jako botanická zvláštnost zejména v botanických zahradách. Z dalších druhů jsou pěstovány např. \"Medinilla miniata\", \"M. myriantha\" a \"M. scortechinii\", pocházející vesměs rovněž z oblasti jihovýchodní Asie. Ze sbírek českých botanických zahrad je uváděna celá řada dalších druhů.\n\n"}
{"id": "1069865", "url": "https://cs.wikipedia.org/wiki?curid=1069865", "title": "Daeodon", "text": "Daeodon\n\nDaeodon byl rod sudokopytníků, který žil v Severní Americe na přelomu oligocénu a miocénu. Je znám jediný druh \"Daeodon shoshonensis\", který jako první popsal Edward Drinker Cope na základě nálezu zlomku čelisti v Oregonu. Název pochází z řeckých slov \"daios\" (hrozivý) a \"odon\" (zub). Dříve se používal také název \"Dinohyus\" (strašlivé prase), od toho se ale upustilo, protože moderní výzkumy prokázaly, že byl příbuzný spíše hrochům než prasatům.\n\nDaeodon byl největším dosud popsaným příslušníkem čeledi entelodontů. Dosahoval výšky v kohoutku 180 cm a byl dlouhý tři až čtyři metry, mohl vážit až jednu tunu. Byl robustně stavěný s mimořádně masivní hlavou (lebka dosahovala až 90 cm), nohy měl relativně dlouhé a štíhlé, zakončené dvěma kopyty. Předpokládá se, že byl všežravec: byl dostatečně rychlý, aby mohl aktivně lovit menší býložravé savce, silné čelisti byly uzpůsobeny k drcení kostí, takže se pravděpodobně živil převážně mršinami.\n\n"}
{"id": "1069866", "url": "https://cs.wikipedia.org/wiki?curid=1069866", "title": "Kofiau", "text": "Kofiau\n\nKofiau je ostrov v souostroví Raja Ampat, Západní Papua, Indonésie. Ostrov je tvořen vyzdviženými korálovými vápenci s vulkanickými vrchy. Ostrov je pokryt lesy. Kofiauským endemitem je ledňáček Elliotův (\"Tanysiptera ellioti\") a muchálek kofiauský (\"Symposiachrus julianae\").\n\nSeverní pobřeží omývají vody Halmaherského moře, jižní pobřeží Seramské moře.\n"}
{"id": "1069883", "url": "https://cs.wikipedia.org/wiki?curid=1069883", "title": "RD-191", "text": "RD-191\n\nRD-191 je moderní jednokomorový raketový motor na kapalná paliva ruské konstrukce, využívající uzavřeného cyklu. Byl vyvinut ze čtyřkomorových motorů RD-170 a RD-171, používaných v nosných raketách Eněrgija a Zenit. Motor RD-191 je používán v nosné raketě Angara. Je vyvinut a vyráběn firmou NPO Energomaš.\n\nMotor RD-191 je zmenšenou a modernizovanou verzí RD-170. Oproti čtyřkomorovému RD-170 má RD-191 jen jednu spalovací komoru a turbočerpadlo o nižším výkonu. Motor má také zlepšenu schopnost řízení výkonu. RD-191 byl vyvinut pro použití v prvním stupni URM-1 (univerzálního raketového modulu) nosné rakety Angara.\n\nTento motor spaluje kapalný kyslík a RP-1 (petrolej). Pro pohon turbočerpadel je využit vysokotlaký uzavřený cyklus bohatý na kyslík, který poskytuje vyšší tah a specifický impuls. Směs spalovaná ve spalovací komoře hnací turbíny turbočerpadel je velmi bohatá na kyslík (celý objem kapalného kyslíku prochází touto komorou), což zvyšuje výkon v poměru hmotnosti hnací jednotky a dává dostatečný tlak pro vstřikování paliva do hlavních spalovacích komor. Palivový systém využívá jednohřídelové uspořádání s jednou spalovací turbínou pohánějící čerpadla. Čerpadlo okysličovadla je jednostupňové, palivové čerpadlo je dvoustupňové. Systém naklánění motoru je řešen pomocí čtyř hydraulických ovládacích prvků. Tah může být regulován v rozsahu 27%-105% jmenovitého. Tryska a spalovací komora jsou chlazeny regenerativně.\n\n"}
{"id": "1069889", "url": "https://cs.wikipedia.org/wiki?curid=1069889", "title": "Chorvatsko a Srbsko (rukopisná mapa)", "text": "Chorvatsko a Srbsko (rukopisná mapa)\n\nRukopisná mapa Chorvatsko a Srbsko je národnostní mapa autora Pavla Josefa Šafaříka zobrazující města, vodstvo a ostrovy, území mezi 14°07‘02‘‘ → 22°32‘38‘‘ východní délky/ 45°10‘27‘‘→42°08‘20‘‘ severní šířky. Mapa pokrývá zejména oblasti dnešního Chorvatska, Bosny a Hercegoviny, Srbska a Černé Hory. Mapa vznikla v rozpětí let 1825-1855.\n\nMapa je vyobrazena na jediném archu o rozměrech 38 x 48 cm, který je podlepen papírem o rozměrech 40,7 x 52 cm. Je zobrazeno pouze mapové pole, které zobrazuje moře, pevninu, města a říční systém. Protože se jedná o pracovní podkladovou studii, neobsahuje mapa název ani jiné informace jako směrovou růžici, měřítko, rok vyhotovení, legendu či další poznámky.\n\nVlastní mapa zabírá téměř celý prostor. Černou barvou je zachycena hustá síť toků, poloha sídel a členitost pobřeží. Hustota vyobrazených sídel je po celém pobřeží stejná, přičemž vyobrazená sídla mají povahu středních a větších sídel. Říční síť je vyobrazena detailně, i když pojmenovány jsou opět střední a větší toky. Členitost pobřeží je detailně vyobrazena a odpovídá skutečnosti. Všechny ostrovy jsou pojmenovány, avšak ne všechny poloostrovy mají svůj topografický název. \n\nCelé mapové dílo je černobílé. Jen některá města jsou červeně podtržená: Zadar (Diadora), Trogir (Trangurium), Split (Aspalrtum), Solin (Salona), Dubrovnik (Rausium). Podtrženy jsou vždy jen názvy v závorkách a jedná se pravděpodobně o historická města.\n\nNázvy jsou psány jednoduchou ne příliš zdobnou vázanou latinkou. Vyjadřovacím jazykem je moderní čeština. U názvů některých sídel jako např. Split, Trogir, Zadar, Dubrovník je použit i jiný jazyk (latinské názvy původních sídel).\n\nV mapě jsou použity dva druhy grafických symbolů, bodové a liniové. Linie jsou použity pro znázornění řek a také pro členitost pobřeží. Body zobrazují sídla. Oblast mapy, ve které je vyobrazeno moře, je ponechaná čistá bez náznaku znázornění např. mořské hloubky. Na celé mapě není zobrazen výškopis. Nad pevninou jsou zřetelné pokusy o zeměpisnou síť, (poledníky a rovnoběžky – dokresleny tužkou). Nad mořem tato síť chybí. \n\nMapa je nakreslena na pauzovací papír, který je podlepen čtvrtkou. Mapa je ve velice dobrém a zachovalém stavu, avšak na některých místech je natržená a po okrajích se odlepuje od podkladu. V levém dolním rohu se nachází razítko Čs. Akademie věd – kabinetu kartografie se signaturou 97cB26.\n\nMapa je uložena v Mapové sbírce PřF Univerzity Karlovy v Praze. \n\nÚčel této mapy není stoprocentně jistý. Pravděpodobně však sloužila jako podkladová studie pro etnografickou mapu ke Slovanským starožitnostem. Jednalo se o soukromý náčrtek (lze to soudit z absence veškerých mapových náležitostí jako název mapy, legendy atd.), který byl dále podkladem pro komplexnější mapové dílo.\n\nZ vlastností mapy (vynechání moře, výškopisu, důrazu na sídelní strukturu) lze usuzovat, že mapa sloužila jako podklad pro zobrazení nějakého sociálně-geografického jevu. S největší pravděpodobností tato mapa sloužila jako podklad pro znázornění na území Balkánského poloostrova, zejména tedy v oblasti Srbska a Chorvatska. Jednalo se tedy nejspíš o podklad k etnografické mapě slovanských kmenů.\n\nRukopis mapy vznikl pravděpodobně v období 1825-1855. Na mapě samotné datace chybí, protože se jedná o rukopisný podklad pro další studie. \n\nJen díky autorovým životopisným faktům lze předpokládat, že mapa vznikla v období po roce 1819. P. J. Šafařík se právě v této době přestěhoval do Srbska, kde působil zejména jako ředitel a později jako učitel na gymnáziu v Novém Sadu. Právě jeho pobyt v Srbsku, kde žil až do roku 1833 napomohl Šafaříkovi k získání několika cenných literárně-historických materiálů, které později zpracovával v Praze. Historické a národností problematice se Šafařík věnoval delší dobu a materiály postupně rozšiřoval a doplňoval. \n\n\n"}
{"id": "1069893", "url": "https://cs.wikipedia.org/wiki?curid=1069893", "title": "František Bedřich", "text": "František Bedřich\n\nIng. František Bedřich (do června 1946, příjmením Bedřech, 27. listopadu 1912 Zbýšov Vyškov – 7. října 1988) byl český voják, generál.\n\nDětství prožil v Sovětském svazu, kam se s rodiči přestěhoval. V letech 1926–1930 absolvoval Průmyslovou školu dřevoobráběcí ve městě Frunze. Ve studiu pokračoval v letech 1930–1932 na Vysoké škole stranické ve městě Gorkij.\n\nPřed vstupem do tvořících se československých jednotek byl členem Interhelpa a podporučíkem Rudé armády. Příslušníkem čs. vojenské jednotky v Buzuluku /kmen. č. 319/m) se stal 18. 2. 1942 v hodnosti četaře, když mu sovětskou hodnost naše vojenské orgány neuznaly. Nejprve sloužil u ženistů, ale později přešel k dělostřelectvu. Zúčastnil se bojů o Sokolovo, Kyjev, Bílou Cerekev, Žaškov a Duklu. Válku ukončil v hodnosti majora jako velitel dělostřeleckého oddílu. Za hrdinství prokázané v boji byl mnohokrát vyznamenán během války i po jejím skončení.\n\nPo válce zahájil studium na Vysoké škole válečné a vzhledem k bojovým zkušenostem byl zařazen rovnou do 2. ročníku. Po ukončení studia v roce 1948 působil jako čs. vojenský přidělenec ve Varšavě a poté opět až do roku 1950 sloužil u dělostřelectva, konkrétně jako velitel 5. dělostřelecké divize v Kolíně v hodnosti plukovníka generálního štábu. Od 30. září 1950 velel 8. mechanizované divizi v Kolíně. Od 19. listopadu 1952 působil jako náčelník školského oddělení velitelství 2. vojenského okruhu v Trenčíně, později jako zástupce velitele okruhu pro tankové a mechanizované vojsko. Od října 1956 velel Vyššímu vojenskému učilišti Otakara Jaroše ve Vyškově. Hodnost generálmajora získal jmenováním prezidenta republiky 9. května 1957. Od 24. října 1964 do 8. července 1968 působil jako náčelník Krajské vojenské správy Ostrava. Poté převzal řízení Hlavní politické správy ČSLA. Rozkazem prezidenta republiky byl 1. října 1968 povýšen do hodnosti generálporučíka. 18. listopadu 1969 byl ale odvolán a dán do kádrové dispozice ministra národní obrany. Od 1. března 1970 byl vojenským přidělencem v Sofii.\nDo zálohy odešel 30. června 1972.\n\nGenerálporučík ve své činné službě obdržel řadu československých i cizích řádů a vyznamenání. Z dochované literatury lze některé vojenské dekorace přesně určit. \n! číslo !! dekorace !! rok udělení\n"}
{"id": "1069895", "url": "https://cs.wikipedia.org/wiki?curid=1069895", "title": "Faustino Camisani", "text": "Faustino Camisani\n\nFaustino Camisani zvaný Timili (27. ledna 1772 Brescia – 21. dubna 1830 tamtéž) byl italský houslista, violista a hudební skladatel.\n\nNarodil se v Brescii 27. ledna 1772. O jeho životě je málo informací. Byl ředitelem opery divadla \"Teatro Grande di Brescia\" a kapelníkem v chrámu sv. Filipa v Brescii. Kromě toho patřil mezi zakladatele organizace mající za cíl podporu hudebníků: \"L'Istituto di Beneficenza dei professori filarmonici ed impiegati al detto Teatro\".\n\nByl vyhlášeným hudebním pedagogem. Mezi jeho nejvýznamnější žáky patřil např. Antonio Bazzini. Pro své pedagogické schopnosti byl lákán významnějšími městy a institucemi. Zůstal však po celý život věrný Brescii. Komponoval převážně chrámovou a komorní hudbu.\n\nZemřel 21. dubna 1830 a je pohřben na hřbitově v Brescii (\"Cimitero di Brescia\").\n\n\n\n"}
{"id": "1069896", "url": "https://cs.wikipedia.org/wiki?curid=1069896", "title": "Mašťov (zámek)", "text": "Mašťov (zámek)\n\nMašťov je hrad přestavěný na zámek ve stejnojmenném městě v jižní části okresu Chomutov. Stojí na návrší v severní části města v nadmořské výšce 390 metrů. Od roku 1963 je chráněn jako kulturní památka. \n\nMašťovský hrad připomínaný poprvé v roce 1281 vybudovali pravděpodobně Břetislav a Purkart z Mašťova, kteří snad pocházeli z rodu [Milhostů. Po roce 1391 hrad patřil pánům z Dubé a v roce 1410 je zmiňován Habart z Hertenberku, který v roce 1421 otevřel hrad husitskému vojsku, a proto bylo město i hrad v září téhož roku dobyto a vypáleno křižáckým vojskem.\nV dalším období se na hradě vystřídalo mnoho majitelů: Bušek z Tachlovic (1431), Petr Vrš ze Sadlna (1436), Vilém z Nečtin (1444), Mašťovští z Kolovrat (1454 až 1531), Jan mladší z Lobkovic (1531) a Jeroným Šlik (1542). V roce 1555 Mašťov patřil k panství Bohuslava Felixe Hasištejnského z Lobkovic. Po jeho smrti hrad připadl nejstaršímu synovi Valdemaru Hasištejnskému z Lobkovic, který ho nechal přestavět na renesanční zámek. Po Lobkovicích se opět rychle vyměnilo několik majitelů: Švamberkové (konec 16. století), Prokop Dvořecký z Olbramovic (1603) a od roku 1613 Štampachové. Jan Jindřich Štampach se však zúčastnil stavovského povstání a na Mašťově dokonce pobýval král Fridrich Falcký, a proto mu byl celý majetek zkonfiskován. Od královské komory ho již v roce 1623 koupil španělský generál Vilém Verdugo.\n\nV roce 1662 panství koupil hrabě Jan František Goltz. Jeho rod nechal zámek barokně upravit a přistavět věž. V bývalém předhradí vznikl pivovar. Za jejich vlády došlo na panství k selskému povstání, kdy se v roce 1682 u zámku shromáždilo několik tisíc sedláků. Další den se sedláci vydali ke Kadani, kde byli poraženi vojskem generála Haranta a většina jejich vůdců byla popravena. Arnošt Jan Goltz, poslední příslušník rodu v Mašťově, se na zámku zastřelil 30. prosince 1792 a panství po něm zdědil jeho příbuzný Vojtěch Mladota ze Solopysk. Posledními šlechtickými majiteli panství byla od roku 1838 Gabriela z Ditrichštejna o od roku 1845 Černínové z Chudenic.\n\nPodoba gotického hradu je nejasná, ale byl zřejmě dvojdílný. Nepravidelnosti v pětibokém půdorysu zámecké budovy by mohly kopírovat obvod původního hradního jádra, které obíhal parkán. Z něj se na západní straně dochovaly dvě okrouhlé dělostřelecké bašty, kterých bylo podle plánu města z roku 1727 celkem šest.\n\nZámecká budova je jednopatrová a má čtyři křídla s uzavřenými arkádami okolo malého nádvoří. Na jižní straně z obvodu vystupuje hranolová věž s cibulovou bání a hodinami. Vnější zdi jsou hladce omítnuty a bez ozdob. Přízemní místnosti jsou zaklenuté valenými klenbami s lunetami a v severovýchodní části je dvouramenné barokní schodiště. Před vstupem do zámku se nachází mísovitá kašna. Okolo budovy se rozkládá zámecký park.\n\n"}
{"id": "1069898", "url": "https://cs.wikipedia.org/wiki?curid=1069898", "title": "Poutní cesta z Březnice na Svatou Horu u Příbrami", "text": "Poutní cesta z Březnice na Svatou Horu u Příbrami\n\nPoutní cesta z Březnice na Svatou Horu u Příbrami spojuje bývalou jezuitskou rezidenci v Březnici s poutním místem na Svaté Hoře. Na Svatou Horu k pramenu chodili poutníci od 14. století. Od 17. století byly poutě vedeny k sošce Svatohorské Madony, jejíž původ je kladen do období vlády Karla IV. Do povědomí lidí se Svatá Hora dostala po roce 1632, kdy zde došlo k zázračnému vyléčení slepého žebráka Jana Procházky.\n\nPo bitvě na Bílé hoře se novým majitelem konfiskovaného panství v Březnici stal Přibík Jeníšek z Újezda, který při rekatolizaci přivedl roku 1630 do města jezuity. Ti zde založili kolej s kostelem svatého Františka Xaverského a svatého Ignáce z Loyoly. Stavba jezuitské rezidence započala v roce 1638. Roku 1642 byla přerušena výstavbou chrámu, která trvala sedm let. Rezidence byla poté dokončena roku 1652. Staviteli byli Carlo Lurago a jeho bratr Martin.\nDěkan v Příbrami přiváděl procesí na Svatou Horu v průběhu třicetileté války pouze čtyřikrát ročně z důvodu nedostatku duchovních. Po dlouhém jednání a za velkého odporu příbramských radních byla správa Svaté Hory svěřena na základě dekretu Ferdinanda III. z roku 1647 březnickým jezuitům. V jejich opatrovnictví zůstala až do zrušení řádu v roce 1773. Předání správy poutního místa se stalo 24. srpna 1647 za přítomnosti dvou hejtmanů podbrdského kraje Adama Leopolda Vratislava z Mitrovic a Vladislava Chlumčanského z Přestavlk, příbramského děkana Vojtěcha Klinkoviče a zástupce pražského arcibiskupa Vavřince Ratzingera, za březnickou kolej přijal dekret rektor koleje Jiří Pfefferkorn spolu se čtyřmi bratry.\n\nZ Březnice jezuité spravovali Svatou Horu, pořádali poutě a roku 1649 nechali podél cesty do Příbrami vystavět 16 křížů, které byly od sebe vzdáleny „na 15 minut chůze“ – 700 až 1100 metrů. Později byly na místě křížů vystavěny zděné oboustranné výklenkové kaple. Jejich průměrný rozměr je 520 x 300 x 120 cm.\n\nKaple mají základy z lomového kamene, na kterém je podezdívka z opracovaných kamenných kvádrů, vyzdění je z dobře pálených příbramských cihel s vyklenutou hlavní římsou a stříškou z prejzů. Na patnácti z nich byly obrazy znázorňující tajemství růžence (radostný, bolestný a slavný).\nTyto výjevy byly vyobrazeny ve výklenku na jedné straně kaple, na protilehlém výklenku, směrem k cíli cesty, byly vyobrazeni čeští patroni. Svatému Václavu byla zasvěcena druhá kaple, o zasvěcení dalších kaplí informace nejsou. Kaplí se dochovalo osm. O stejném počtu psal už v roce 1899 březnický děkan P. Tomáš Fabian.\n\nVšechny kaple byly do roku 2014 postupně opraveny obcemi, ke kterým náležejí. Financování pěti obrazů do kapliček se ujal Nadační fond pro Březnici. Obrazy mají být dokončeny do konce roku 2015.\n\nPoutní cesta dlouhá 16 kilometrů vedla přes kamenný most nad říčkou Vlčavou na Chrást, Modřovice, Třebsko, Narysov a Zdaboř do Příbrami. Odtud pokračovala ke klášteru buď přes centrum Příbrami a nahoru po cestě Mariánské údolí k jezuitské rezidenci a hlavní bráně nebo ze strany Březnické brány a Březnické kaple cestou Svatohorská alej.\n\n\n\nDonátoři jednotlivých kaplí jsou zde uvedeni podle časopisu Svatá Hora.\n\nV Příbrami, na rohu ulic Milínská a Nad Kaňkou je ukotven na starém soklu typově stejný kříž, jaký mají některé výklenkové kaple na stříšce. Ulice Nad Kaňkou pokračuje ulicí Svatohorská alej do kopce k poutnímu areálu na straně Březnické kaple.\n\n\n"}
{"id": "1069900", "url": "https://cs.wikipedia.org/wiki?curid=1069900", "title": "Paolo Rudelli", "text": "Paolo Rudelli\n\nMons. Paolo Rudelli (* 16. července 1970, Gazzaniga) je italský římskokatolický kněz, arcibiskup a diplomat Svatého stolce.\n\nNarodil se 16. července 1970 v Gazzaniga. Na kněze byl vysvěcen 10. června 1995 a byl inkardinován do diecéze Bergamo. Absolvoval studium na Papežské Gregoriánské univerzitě, kde získal doktorát z morální teologie licenciát kanonického práva. Roku 1998 se na Papežské církevní akademii začal připravovat na diplomatické služby. Roku 2001 začal pracovat na nunciatuře v Ekvádoru a poté v Polsku.\n\nRoku 2005 mu papež Benedikt XVI. udělil titul Kaplana Jeho Svatosti.\n\nDne 20. září 2014 jej papež František jmenoval trvalým pozorovatelem Rady Evropy.\n\nDne 3. září 2019 jej papež František ustanovil titulárním arcibiskupem z Mesembrie.\n\n"}
{"id": "1069902", "url": "https://cs.wikipedia.org/wiki?curid=1069902", "title": "Rezistence (zahradnictví)", "text": "Rezistence (zahradnictví)\n\nRezistence je schopnost hostitele překonat nebo významně ovlivnit aktivitu patogenního organismu. Rezistence může účinkovat různými způsoby, různé míře, různou dobu proti různě rozsáhlým skupinám patogenů. \n\nNa ochraně rostliny vůči patogenům se podílí mnoho různých mechanismů. Bariéry omezující průnik patogenu do hostitele nebo jeho další šíření jsou nazývány strukturní mechanizmy. Pokryv nebo povrch pokožky listů a stonků, velikost a struktura stomat a lenticel, tloušťka a struktura buněčných stěn. Tyto obranné mechanismy jsou přirozenými prvky kterými se rostliny brání proti patogenům a jsou stálými rostlinnými strukturami.\n\nKonstitutivní ochranné prvky: \n\nIndukované bariéry nebo mechanismy jsou prvky, které jsou vytvářeny jako reakce po napadení hostitele patogenem. Takovým opatřením je opad listů, tvorba nekróz, ztlustlých stěn a podobně. Významným mechanismem na ochranu hostitele po napadení je hypersenzitivní reakce. Napadené tkáně hostitele rychle hynou, takže dochází k zastavení šíření patogenu. Hypersenzitivní rostliny vytváří látky, které hubí jak patogen, tak i vlastní, napadené buňky. Hypersenzitivní reakce se projevuje vznikem nekróz. Hypersenzitivní reakce je projevem vertikální rezistence.\n\nBiochemické mechanizmy jsou založeny na vytváření sloučenin s fungicidním, baktericidním nebo insekticidním účinkem. Účinné sloučeniny mohou být běžně přítomny v rostlině, nebo jsou vytvářeny pouze při napadením patogenem. Množství látek ovlivňuje intenzitu rezistence, tak je tomu například u fytoalexinů, obranných antibakteriálních a antimykotických sloučenin. Rezistence vůči patogennímu organismu je často dědičná schopnost. \n\nPři systémové rezistenci dochází k aktivaci transkripce genů kódujících různé komponenty buněčné stěny rostlin (polysacharidy, lignin, suberin, saponin), které mohou být bariérou pro infekci patogenu. Infekci mohou zabránit i rostlinné enzymy, které rozkládají komponenty buněčné stěny hmyzích škůdců, houbových nebo bakteriálních patogenů. \n\nObrana rostliny tak může být aktivní nebo pasivní, podle toho, zda jsou účinné obranné prvky hostitele již přítomny nebo jsou vytvářeny až po signalizaci a během napadení hostitele patogenem.\n\nStejně jako obrana rostlin může více mechanismy působit na patogenní organismy a společný účinek je silnější než účinek jednotlivých prvků, tak i rostliny oslabené například abiotických stresem, hůře odolávají napadení patogeny nebo mohou být dokonce poškozovány i organismy, které nejsou primárně patogenní, destruenty (chřadnutí a prosychání borovic). V některých případech jsou také popisována napadení hostitelů několika méně významnými patogeny současně s významnými účinky (sypavka smrku). V takovém případě může být tvorba rezistence rostlinou komplikovanější.\n\nPříkladem vertikální rezistence je rezistence jabloní vůči strupovitosti jabloní pomocí genu Vf, Ventura floribunda. \n\n\nPodle hlediska kvantita/kvalita\n\nTolerance – schopnost omezit následky působení patogenního organismu napadeným hostitelem. Tolerantní rostliny nevykazují vliv infekce z hospodářského hlediska. Jsou například pěstovány tolerantní odrůdy slivoní vůči šarce. Toleranci vůči napadení mšicemi lze zvýšit vyváženou výživou hostitele. \n\nPodle růstové fáze hostitelské rostliny\n\nIndukovaná rezistence je stav zvýšené obranyschopnosti, kdy vlivem podnětů okolního prostředí dojde ke zvýšení schopnosti rostliny vzdorovat patogenům, obvykle krátkodobě. Indukovaná rezistence může být navozena příbuzným druhem nebo avirulentní rasou patogenu, nebo aplikací některých chemických sloučenin. Obvykle je rasově nespecifická. \nRozlišit lze \n\nPopsána je indukovaná rezistence proti padlí travnímu pomocí extraktu z křídlatky sachalinské nebo zázvoru. Rovněž je doložena indukovaná rezistence rostlin, omezení reprodukce mšic jako agrotechnické opatření pomocí zvýšené hladiny draslíku v pěstovaných rostlinách.\n\n"}
{"id": "1069903", "url": "https://cs.wikipedia.org/wiki?curid=1069903", "title": "Homofonie", "text": "Homofonie\n\nHomofonie (z řeckého \"homoios\" – podobný a \"fóné\" – hlas, zvuk) může být:\n\n"}
{"id": "1069904", "url": "https://cs.wikipedia.org/wiki?curid=1069904", "title": "Dire Dawa", "text": "Dire Dawa\n\nDire Dawa ( ድሬ ዳዋ, Dirre Dhawaa, Dir Dhabe, což znamená \"konec Diru\"), je jedním ze dvou statutárních měst v Etiopii. Po hlavním městě Addis Abebě jde o druhé největší město v Etiopii.\n\nDire Dawa se nachází ve východní části země, na řece Dechatu, na úpatí Ahmarských hor, které ho obklopují. Jedná se o průmyslové centrum okolní oblasti. Městem prochází džibutsko-etiopská železnice a nedaleko od něj leží mezinárodní letiště \"Aba Tenna Dejazmach Yilma\".\n\nMěsto je postaveno na místě původní vesnice, která se nazývala Addis Harar ( Nový Harar). V roce 1902 zde končil první úsek džibutsko-etiopské železnice. Protože trať měla původně končit v Hararu, bylo město pojmenováno podle nedaleké vesnice, aby nedocházelo k nedorozumění. Bylo postaveno okolo nádraží podle regulačního plánu jako jediné v tehdejší Etiopii. Přitom bylo rozděleno na dvě čtvrtě (jednu pro Evropany a druhou pro domorodce), které oddělovala řeka Dechatu. Město, jehož založení se oficiálně datuje 1905, spravovali až do roku 1931 Francouzi a bylo jejich exklávou v Etiopii, a proto je známo též pod francouzským názvem Dire Daoua.\n\nŽelezniční společnost hrála v raném vývoji města klíčovou roli, u nádraží vznikly železniční opravny. V roce 1928 bylo město propojeno s Hararem novou silnicí. Po přechodu pod etiopskou správu otevřela \"Etiopská banka\" svoji první pobočku v centru města. Město mělo v té době elektrické osvětlení a rozvod pitné vody.\n\nBěhem italské invaze Mussolini nařídil, aby Addis Abeba a Dire Dawa byly ušetřeny leteckých útoků, které tehdy Itálie vedla i za použití chemických zbraní, v odpověď na požadavky Spojených států a některých evropských zemí ohledně bezpečnosti jejich občanů. V Dire Dawě se setkaly 6. května 1936 obě italské kolony, které postupovaly z Eritrey od severu a ze Somálska od jihovýchodu. Z tohoto důvodu lze nalézt jméno města i v italském přepisu Dire Daua.\n\nPo osvobození země v roce 1941 život v Dire Dawě odrážel rozpad tradičních kultur, které italská okupace uspíšila. V roce 1947 zde železničáři založili odborovou organizaci, jejímž cílem byla péče o zaměstnance. Ovšem její pokus o stávku v roce 1949 byl považován za vlastizradu a byl potlačen císařskými vojsky. V roce 1955 byl na ústředním náměstí zaveden veřejný rozhlas, který přejímal státní rozhlasové vysílání.\n\nEtiopská revoluce zasáhla město v mnoha ohledech. Nepokoje ve městě vznikly v dubnu 1974, ještě před vojenským pučem. Poté, co se vlády zmocnila marxistická junta, odešli z města nejen Evropané, ale i Arabové z Jemenu, Indové a Arméni. Dne 3. února 1975 Derg oznámil, že znárodní 14 textilních podniků včetně továrny ve městě. Později byla znárodněna i místní cementárna. V srpnu roku 1976 bylo propuštěno celé vedení místní pobočky svazu učitelů za tzv. kontrarevoluční aktivity. Během etiopsko-somálské války znamenala úspěšná obrana města proti somálské armádě ve dnech 17. až 18. srpna 1977 klíčové střetnutí a obrat ve válce. Poté došlo k vysídlování domorodých Somálců a následnému dosídlení města a okolí obyvatelstvem z jiných oblastí země. Dire Dawa byla osvobozena silami Etiopské lidové revoluční demokratické fronty až na konci etiopské občanské války 31. května 1991. Údajně přitom padlo 100 osob.\n\nBěhem federalizace Etiopie došlo k četným střetům mezi ozbrojenými skupinami lidové revoluční fronty, protože jak \"Osvobozenecká fronta Issů a Gurgurů\", tak \"Oromská osvobozenecká fronta\" si na město činily nárok. Tvrdí se, že to jeden z důvodů, proč bylo město vyčleněno z Oromie a stalo se jedním ze dvou statutárních etiopských měst. Přesto neklid přetrvával a například dne 24. června 2002 \"Oromská osvobozenecká fronta provedla\" teroristický útok malou explozí v sídle etiopské železnice ve městě s odůvodněním „na pokračující pronásledování oromských studentů, obchodníků a zemědělců etiopskou vládou“. Na druhé straně to byl doposud (2015) poslední bombový útok v Etiopii, ke kterému se tato fronta přihlásila.\n\nMěsto je postihováno povodněmi během období dešťů mezi červnem a zářím. Při povodni v roce 2005 zahynulo více než 200 lidí a škody dosáhly miliónů dolarů. Podobná situace nastala v srpnu 2006, kdy se řeka Dechatu vylila z břehů; bylo hlášeno asi 200 mrtvých, tisíce obyvatel muselo být evakuováno a na nemovitostech vznikly rozsáhlé škody.\n\nSeznam starostů:\nPodnebí ve městě je tropické, ovlivněné nadmořskou výškou. Průměrná roční teplota je 25,24 °C, úhrn ročních srážek je 594 mm, průměrná roční vlhkost dosahuje zhruba 42 %.\n\nPodle údajů \"Etiopského ústředního statistického úřadu\" žilo podle sčítání obyvatelstva v roce 2007 v Dire Dawě 341 834 obyvatel, z nichž bylo 171 461 mužů a 170 461 žen; 233 224 (68,23 %) tvořila městská populace. V celém městě bylo 76 815 domácností v 72 937 bytových jednotkách, což znamená průměrně 4,5 osoby na jednu domácnost, přičemž městské domácnosti měly v průměru 4,2 osob a venkovské 4,9. Zastoupeny zde jsou následující etnické skupiny: Oromové (45 %), Somálci (42 %), Amharové (9 %), Guragové (3 %), a Harari (1 %). Nejrozšířenějším náboženstvím je islám (70,8 %) a dále etiopská pravoslavná církev 25,71%, protestanti 2,81 % a etiopská katolická církev 0,43 %.\n\nPodle průzkumu v roce 2004 mělo 90,76 % obyvatel přístup k nezávadné pitné vodě, z toho 69,61 % venkovského a 99,48 % městského obyvatelstva.\nPodle dalšího průzkumu byly ukazatele životní úrovně v roce 2005 následující: 11,4 % obyvatel spadalo do nejnižší kategorie bohatství; gramotnost dospělých mužů byla 76,6 % a žen 53 %; kojenecká úmrtnost byla 71 úmrtí na 1000 živě narozených dětí, což je méně, než je celostátní průměr 77; k nejméně polovině těchto úmrtí došlo v prvním měsíci života.\n\nVe městě je textilní továrna, cementárna a výrobna betonových prefabrikovaných pražců (od roku 2007).\n\nPodle odhadů Etiopského ústředního statistického úřadu vlastnili zemědělci v roce 2005 v Dire Dawě 40 400 kusů dobytka, což představovalo 0,1 % z celkového počtu stád v Etiopii, dále 46 280 ovcí (0,27 %), 118 770 koz (0,92 %), 8 820 oslů (0,35 %), 5 070 velbloudů (1,11 %), 44 740 kusů drůbeže všeho druhu (0,14 %) a 840 včelstev (méně než 0,1 %).\n\nV Dire Dawě existuje od srpna 1906 poštovní úřad (byl zřízen po Addis Abebě a Hararu jako třetí v Etiopii). Telefon byl zaveden v 1954, takže v roce 1967 zde bylo téměř 500 telefonních stanic.\n\nVe městě se nachází několik tržnic, z nich největší se nazývá \"Taiwan\", přičemž další dvě (\"Qefira\" a \"Melka Jebdu\") jsou jen o málo menší.\n\nMěstem prochází džibutsko-etiopská železnice a Dide Dawa je její největší nácestná stanice. Zároveň se zde od května 2014 staví nová trať normálního rozchodu z Addis Abeby do Džíbútí. Mimo to je město dopravně propojeno autobusovými linkami \"Selam Bus Line Share Company\". Nedaleko od něj leží mezinárodní letiště \"Aba Tenna Dejazmach Yilma\".\n\n"}
{"id": "1069905", "url": "https://cs.wikipedia.org/wiki?curid=1069905", "title": "Mapa škol Království českého 1891", "text": "Mapa škol Království českého 1891\n\nMapa, která zobrazovala jednotlivé školy na území Čech, vznikla na návrh „Ústředního spolku jednot učitelských“ pro Zemskou jubilejní výstavu v Praze v roce 1891. V různých zmenšených verzích vycházela do roku 1916. \n\nFrantišek Mařatka se narodil roku 1865 ve Vysokém nad Jizerou, zemřel 6. 5. 1932 v Hradci Králové. Byl učitelem ve Staré Vsi, věnoval se historii vysockého divadla a také kartografii. Byl též spoluautorem plastické mapy Krkonoš. Místopis školních obcí vydal v roce 1917 tiskem.\n\n\"Školní mapa Království českého\" vystavená na Jubilejní zemské výstavě 1891 byla vysoká 3 m a dlouhá 3,5 m. František Mařatka na ní zakreslil všechny školní okresy a v nich jednotlivé školy barvou rozlišeny na české, německé, matiční a soukromé. Mapa měla barevně zvýrazněn horský terén, aby se zdůvodnil větší počet menších škol v těchto oblastech. Obsahovala témě 5 000 jmen a značek. Kolem mapy byly umístěny plány pražského, královéhradeckého, a libereckého okresu doplněné statistickou tabulkou školních okresů a grafem znázorňujícím nárůst českého školství v Čechách.\n\nPodle denního tisku se zmenšená barevná mapa o rozměrech 51x60 cm měla prodávat ještě v průběhu Jubilejní výstavy 1891. Ve virtuální sbírce digitalizovaných map \"NAKI-maps\" ale provedení těchto rozměrů uloženo není. \n\nV letech 1890-1900 vydával Mařatkovu mapu o rozměrech 80.5 x608,5 cm \"Zemský ústřední spolek Jednoty učitelské v království českém\". Mapa barevně rozlišovala jednotlivé školní okresy, obsahovala národnostní česko-němeké hranice, jednotlivá sídla a další údaje. V pravém dolním rohu byla mapka celého českého království a levém dolním rohu detailní mapy Prahy a Plzně. Školy byly odlišnými značkami rozlišeny na živnostenské, střední a na učitelské ústavy veřejné a soukromé (v členění na mužské a dívčí). U škol bylo též odlišeno, zda se jedná o školu německou či českou.\n\nMapa škol Království českého byla popsána česky. To se týkalo i názvů obcí v německých oblastech (Cheb, Mariánské Lázně apod.), ke kterým nebyl přiřazen německý ekvivalent (pouze obce s jediným názvem německým byly takto uvedeny). \n\nVe zjednodušené verzi vyšla mapa také v Ottově slovníku naučném 1893. \n\nMapa školství Království českého vyšla ještě v roce 1916 v měřítku 1:460 000. Byla vytištěna ve formě jednoho listu 81 x68,5 cm v tvrdých deskách a doplněna 2 listy poznámek a statistik. Prodávala se za 1.80 korun.\n\nPosledního vydání se Mařatkova mapa dočkala v roce 1916. Ještě v roce 1932 (rok Mařatkovy smrti) se v tisku objevil požadavek jejího aktualizovaného vydání s tím, že „...překvapuje nemálo, že už nedošlo k novému vydání, vlastně spíše k novému zpracování této mapy. Její pořízení jest naprosto nezbytné a jest žádoucno, aby bylo úkolem budoucnosti co nejbližší.“\n\n\n\n"}
{"id": "1069907", "url": "https://cs.wikipedia.org/wiki?curid=1069907", "title": "In Your Eyes (film, 2014)", "text": "In Your Eyes (film, 2014)\n\nIn Your Eyes je americký fantastický romantický film z roku 2014 režiséra Brina Hilla. Scénář snímku napsal Joss Whedon, jehož studio Bellwether Pictures film rovněž produkovalo. Příběh pojednává o Dylanovi a Rebecce, dvou mladých lidech žijících na opačných stranách USA, kteří jsou schopni vnímat a pociťovat to, co vnímá a cítí ten druhý, díky čemuž se navzájem sblíží.\n\nMalá Rebecca sáňkuje v New Hampshiru, zatímco na druhé straně Spojených států, v Novém Mexiku, sedí malý Dylan Kershaw ve školní třídě se svými spolužáky a kamarády. Dylan náhle pocítí vjemy i emoce, které právě vnímá Rebecca. Dívka však narazí na saních do stromu a upadne do bezvědomí. V tomto stavu se ocitne i Dylan, který spadne z lavice bez jakýchkoliv vnějších podnětů na zem.\n\nO dvacet let později je Rebecca vdaná za úspěšného doktora Phillipa Portera žijícího v newhampshirském Exeteru. Naopak Dylana, který bydlí v karavanu, právě propustili z vězení, kde seděl kvůli krádežím. Jednoho večera navštíví Becky se svým mužem večírek svých přátel. Dylan v téže době mezitím vysedává v místním baru a snaží se nezaplést se do jakýchkoliv problémů. Jeho protihráč poolu ho ale udeří do zad kulečníkovým tágem. Rána má za následek i náhlý Rebečin pád na podlahu, který neumí ostatním návštěvníkům večírku vysvětlit. Její manžel je proto na ni za nevhodné chování naštvaný.\n\nNásledujícího dne se propojení Dylana a Rebeccy znovu obnoví. Tentokrát postupně zjišťují, že se jim to nezdá, že nehalucinují, že „na druhé straně“ je skutečná osoba. Rovněž objeví, že jejich paranormální schopnost jim umožňuje slyšet se navzájem, když mluví nahlas, vidět očima toho druhého a také cítit svoje pocity. Později večer si začnou spolu povídat a navzájem se poznávat. Toto praktikují i v následujících dnech, kdy se rovněž baví o svých, do té doby nevysvětlitelných zážitcích z dětství a svých snech. Nakonec uskuteční poslední krok: představí se navzájem tím, že si stoupnou před zrcadla.\n\nDíky společně prožitým událostem během dalších týdnů (Rebečina benefiční akce, Dylanovo rande, Dylanovo vyhození z práce) se postupně oba sbližují. Becky si uvědomí, že jsou oba do sebe navzájem zamilovaní, a kvůli tomu náhle přeruší vzájemnou komunikaci, protože by se dalšími spojeními pouze trápili. Dylan však později pocítí, že Becky má nějaké potíže. Proto poruší svoje podmínečné propuštění a nastoupí do letadla směřujícího do New Hampshiru, aby zachránil Rebeccu z psychiatrické léčebny, kam ji nechal kvůli jejímu divnému chování a podezření z nevěry umístit její vlivný manžel.\n\nPo přistání ukradne Dylan auto a zatímco míří směrem k léčebně, pomáhá přes sdílené vjemy Rebecce utéct ze zařízení. Dívka v léčebně narazí na svého muže, kterého udeří a uteče do zasněženého lesa pronásledovaná nemocničními zřízenci. Dylan mezitím absolvuje honičku s policejními auty. Příslušníkům však dokáže uniknout a rovněž zamíří do lesa k železniční trati, kam mířila i Becky. Oba naskočí do prázdného vagónu právě projíždějícího nákladního vlaku, kde se konečně setkají tváří v tvář.\n\nPostavu Rebeccy Porter měla původně hrát Abigail Spencer, která však byla zaneprázdněna přípravou pro svůj film \"Wrong Number\", takže ji v hlavní roli nahradila Zoe Kazan.\n\nPůvodní scénář napsal Joss Whedon, který u snímku působil také jako výkonný producent, již na začátku 90. let 20. století a od té doby jej několikrát upravoval a přepisoval. Film vznikl nakonec v jeho produkční společnosti Bellwether Pictures, kterou založil se svou manželkou Kai Cole (rovněž producentkou \"In Your Eyes\") pro výrobu nezávislých nízkorozpočtových snímků.\n\nŠtáb chtěl mít autentické exteriérové záběry a také potřeboval sníh. Z původní lokace v Connecticutu (který byl rovněž v originální verzi scénáře) se tedy kvůli nedostatku sněhu musel přesunout. Vystřídal několik okolních států a nakonec skončil v New Hampshiru, jenž se nově dostal i do scénáře. Natáčení filmu bylo zahájeno ve druhé polovině února 2012 a probíhalo v Exeteru, Manchesteru, Hooksettu, Bedfordu, Windhamu, Claremontu a Amherstu do 8. března 2012. Poté se štáb přesunul do Los Angeles, kde začalo filmování druhé části snímku. Právě Kalifornie nahradila z rozpočtových důvodů Nové Mexiko, kde se odehrává polovina děje. Nicméně i přesto byly v novomexické poušti pořízeny některé záběry. Režisér Brin Hill natáčel snímek na digitální kameru Arri Alexa, se kterou byl spokojen pro její univerzálnost.\n\nHudbu pro \"In Your Eyes\" složil Tony Morales, natočena byla v Emoto Studios v roce 2013. Spolupracoval především s Hillem, nicméně i Joss Whedon nastínil svoji představu hudby, se kterou mohl skladatel dále pracovat. Morales využíval smyčcové nástroje, klavír i různé verze elektronické hudby. Sám Whedon také napsal skladbu „Crumblin'“, jednu z písní, které ve filmu zazní. Dne 10. června 2014 byly vydány na internetu dva druhy soundtracků. Album s názvem \"In Your Eyes (Original Motion Picture Score)\" obsahuje scénickou hudbu, oproti tomu se na albu \"In Your Eyes (Original Motion Picture Soundtrack)\" nachází písně z filmu od různých interpretů.\n\nSnímek \"In Your Eyes\" měl světovou premiéru 20. dubna 2014 na filmovém festivalu v Tribece. Film nebyl uveden do klasické kinodistribuce, místo toho autoři zvolili netradiční metodu okamžitého vydání snímku na internetu na službě Vimeo On Demand, což festivalovému publiku sdělil scenárista a producent Joss Whedon v předtočeném vzkazu. Podle režiséra Brina Hilla byl tento způsob distribuce nepříliš známým teritoriem, které však stálo za to vyzkoušet. Na DVD byl film vydán 10. února 2015.\n\nSnímek se od kritiků dočkal převážně pozitivních reakcí. Server Rotten Tomatoes udělil filmu na základě 16 recenzí (z toho 10 kladných) hodnocení 63 %.\n\nFilmový kritik Kurt Loder ze serveru \"Reason\" ocenil režiséra za vytvoření „zářivého filmu podle Whedonova geniálního příběhu“. Snímek pochválil i Mark Adams (\"ScreenDaily\"), podle kterého má „perfektní vyvážení humoru a něhy se špetkou nebezpečí a dokonce i melodramatu“. Johnu DeForeovi z \"The Hollywood Reporter\" se líbila schopnost režiséra Hilla vyobrazit „narůstající intimnost páru“, nicméně také cítil, že „síly, které oba protagonisty zadržují od jejich naplnění“, postrádají vývoj. Pro Erica Kohna ze serveru \"Indiewire\" film \"In Your Eyes\" „úspěšně nabízí odlehčenou alternativu k Whedonovým větším projektům. Snímek je jednoduchý, ale v rámci těchto svých mezí pořád chytrý a zábavný.“ Deník \"The Guardian\" udělil filmu dvě z pěti hvězdiček a označil jej za „romanticko-komediální verzi \"Osvícení\"“. Rovněž Peter Debruge z magazínu \"Variety\" nebyl příliš spokojený a uvedl, že použitá „premisa nikdy skutečně nepřeroste v něco většího, než jen sentimentální teenagerovskou fantazii“.\n\n"}
{"id": "1069908", "url": "https://cs.wikipedia.org/wiki?curid=1069908", "title": "Ananaska česká", "text": "Ananaska česká\n\nAnanaska česká (\"Pyrus communis\" 'Ananaska česká') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy letních hrušek, sklízí se v srpnu, dozrává brzy po sklizni. Je vhodné ji podtrhnout, lépe snese dopravu. Odrůdu lze pěstovat bez použití chemických prostředků, významnými chorobami a škůdci netrpí.\n\nAnanasová česká letní, Ananaska, Cvekrle, Česká ananaska, Letní Cvekrle. \n\nDodnes není zřejmé kde, kdo ji vyšlechtil a šířil. Václav Koch zmiňuje, že „\"Matěj Rösler v Katalogu hrušní popisuje pod číslem 414 původní českou odrůdu Ananasovou českou letní, kterou dostal z Cerhenic. Je to Ananaska česká z Peček.\"“ Odrůda byla nejvíce rozšířená ve středních Čechách. Od počátku 20. století již není v sortimentu šířených odrůd.\n\nKvete středně pozdně.\n\nRůst odrůdy je velmi bujný. Habitus koruny je úzce pyramidální, tvoří mnoho větví, vyžaduje pravidelný řez.\n\nPlodí časně, hojně a pravidelně.\n\nPlod je oválný kuželovitý, malý (120 g). Slupka hladká, žlutozeleně, později žlutě zbarvená s červeným líčkem. Dužnina je nažloutlá, šťavnatá, vonná, sladká.\n\nOdrůda je považována za dostatečně odolnou proti strupovitosti ale i monilióze. Také je odolná proti namrzání.\n\nDobře snese přepravu je-li mírně podtržena, zralá nesnese přepravu. Je vhodná k přímému konzumu. Odrůdu lze použít do všech poloh, je nenáročná. Vhodná i do stromořadí. Nehodí se na nižší tvary a velkoprodukci.\n"}
{"id": "1069912", "url": "https://cs.wikipedia.org/wiki?curid=1069912", "title": "Josef Fanta (fotbalový funkcionář)", "text": "Josef Fanta (fotbalový funkcionář)\n\nJosef Fanta (29. prosince 1889, Karlín — 19. října 1960) byl český fotbalový rozhodčí a dlouholetý předseda Středočeské župy.\n\nPůsobil v klubu SK Úředníci Karlín, vedl československou reprezentaci při jejím mezinárodním debutu na OH 1920 v Antverpách, kde se zároveň představil v roli rozhodčího čtvrtfinálového zápasu Nizozemsko — Švédsko 5:4 (stal se prvním Čechem, který řídil zápas na velkém mezinárodním turnaji). V roce 1921 byl zvolen předsedou Středočeské župy, vlivné organizace, pod kterou patřily pražské velkokluby, župní mistrovství bylo de facto nejvyšší soutěží v Československu. V letech 1926-1927 byl také předsedou celé Československé asociace footballové. Fanta si díky velmi autoritativnímu stylu vysloužil přezdívku „Železný župan“. Tvrdě prosazoval zájmy menších klubů, zároveň však upřednostňoval Prahu a okolí. To vedlo k nespokojenosti zbytku republiky, jehož zástupci se spojili a na valné hromadě v roce 1936 dosáhli Fantova odvolání. Fanta také v letech 1920-1932 vedl reprezentační tým do patnácti mezistátních zápasů ve funkci asociačního kapitána. V září 1935 zorganizoval zájezd výběru Středočeské župy do Sovětského svazu. Při prvním kontaktu se sovětskými fotbalisty, kteří tehdy ještě nebyli členy FIFA, český tým jednou vyhrál a dvakrát remizoval.\n\n"}
{"id": "1069913", "url": "https://cs.wikipedia.org/wiki?curid=1069913", "title": "Liliochvostec", "text": "Liliochvostec\n\nLiliochvostec (\"Eremurus\") je rod hlíznatých rostlin s vysokými stvoly s hustým květenstvím. V současnosti přísluší do čeledi asfodelovité, kde je řazen do podčeledi asfodelové (\"Asphodeloideae\"). Ve starších verzích systému systém APG byla tato čeleď uváděna pod názvem žlutokapovité (\"Xanthorrhoeaceae\").\n\nRod tvořený asi 45 až 50 druhy pochází ze Střední a Jihozápadní Asie kde roste od nížinatých stepí až po horské hřebeny do výšky převyšující 2000 m. Jednotlivé druhy jsou od počátku 19. století objevovány pro zahradnickou praxi a postupně pěstovány.\n\nJsou to byliny vyžadující specifické podmínky. Přes jarní a letní období potřebují dostatek vláhy a hodně slunce, naopak po odkvětu vyžadují sucho. V zimě sníh a mráz nevadí, ale po vyrašení je případné jarní mrazíky mohou poškodit. Aby stvoly dorostly do patřičné výšky a měly hodně květů, musí mít rostliny hlubokou a propustnou půdu dostatečně zásobenou organickými i minerálními hnojivy.\n\nPo odkvětu v druhé polovině léta nadzemní části uschnou a rostlina až do jara žije ze živin nastřádaných v hlíze. Zároveň se na hlíze začíná diferencovat pupen pro příští sezonu který na jaře vyraší a vyrostou z něj listy i květná lodyha.\n\nLiliochvostce jsou vytrvalé rostliny s jedním nebo více hrubými a pevnými stvoly, které mohou u některých druhů vyrůst i do výšky třech metrů. Stvoly nesou v horní části válcovité nebo kuželovité klasnaté květenství oboupohlavných květů rostoucích ve spirále. Vyrůstají z hlíz které mají tlusté, dužnaté, ale křehké kořeny hvězdicovitě rozprostřené do stran. Z hlíz také rostou trsy úzkých lineárních listů které jsou plně vztyčené nebo v horní části převislé, u některých druhů jsou až metr dlouhé.\n\nNálevkovité nebo kolovité květy rostou na stopkách z úžlabí listenů. Mají šest okvětních plátků, šest dlouhých tyčinek s prašníky, třídílný semeník s nitkovitou čnělkou a drobnou bliznu. Květy se nejčastěji otvírají postupně od spodu a kvetou jen krátce. Opylovány jsou hmyzem který sbírá pyl. Aby se zabránilo samoopylení, dozrává blizna až jsou prašníky téhož květu zaschlé a pak se opyluje pylem z nově rozvitého, výše umístěného květu. Plody jsou kulaté nebo elipsovité trojdílné tobolky, asi 8 až 10 mm velké, které obsahují nepravidelně hranatá a někdy okřídlená semena.\n\nRostliny se mohou rozmnožovat rozdělením starších hlíz s více pupeny, oddělek bez pupenu je bezcenný. Nově získané rostliny jsou prvým rokem velmi náchylné na hnilobu, je vhodné je pěstovat v květináčích. Druhým způsobem množení je vysetí semen kterých rostlina vytvoří velké množství. Semena jsou nestejně dormantní a klíčí až příštím rokem, mladým semenáčkům neprospívá přesazovaní a začínají kvést nejdříve za čtyři roky.\n\nV domovině těchto rostlin bylo zvykem využít mladých stvolů jako lahůdkové zeleniny a z kořenů se dělalo lepidlo; v současnosti jsou již v tamní přírodě mnohé druhy chráněné.\n\nLiliochvostec byl pro svůj vzhled šířen do mnoha oblasti mírného i subtropického pásu. Je považován za rostlinu která nachází uplatnění jako solitéra nebo společně s jinými trvalkami či letničkami. Protože trpí esteticky nepříjemnou vlastností, v době kvetení mu již od špiček usychají listy, je vhodné ho kombinovat s trvalkami které zasychající listy schovají. Poměrně brzy zatahuje a zůstávají po něm prázdná místa, vysazuje se proto často ve skupinách okrasných travin nebo keřů jež holá místa překryjí. Pokud tyto jeho drobné nedostatky nevadí, je v době kvetení výbornou solitérou i na volné travnaté ploše.\n\nOdborné zahradnické závody původní druhy šlechtí na nové vzhlednější a trvanlivější variety a případně je kříží pro vznik hybridů s novými vlastnostmi. Rozšířilo se i používání částečně nakvetlých lodyh k řezu, ve váze vydrží postupně dokvétat i týden.\n\n \n"}
{"id": "1074600", "url": "https://cs.wikipedia.org/wiki?curid=1074600", "title": "Angoulémská", "text": "Angoulémská\n\nAngoulémská (\"Pyrus communis\" 'Angoulémská') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy podzimních hrušek, sklízí se v říjnu, dozrává v listopadu, někdy je možné ji skladovat do prosince. Lze pěstovat bez použití chemických prostředků, významnými chorobami a škůdci netrpí.\nAngoulemka, Angulemka, Anžulemka, .\n\nPochází z Francie, z departementu Maine-et-Loire, byla nalezen v zahradě hraběte Germain de la Forest v roce 1809. Šířil ji zahradník A. P. Audusson pod názvem Poire de la Esparonnias. Od počátku 20. století již není příliš rozšířena.\n\nKvete středně pozdně. je dobrý opylovač. Odrůda je cizosprašná. Vhodnými opylovači jsou odrůdy Eliška, Avranšská, Williamsova.\n\nRůst odrůdy je střední, později slabý. Habitus koruny je úzce pyramidální, vyžaduje pravidelný řez a později zmlazení.\n\nPlodí časně, hojně a pravidelně.\n\nPlod je oválný kuželovitý, velký až velmi velký (200 - 600g). Slupka hladká, světlezeleně, později na osluněné straně žlutě zbarvená. Dužnina je bílá, šťavnatá, vonná, sladká, velmi kolísavá (v horších podmínkách).\n\nOdrůda je považována za dostatečně odolnou proti strupovitosti. Málo je odolná proti namrzání. V horších polohách trpí mírně kaménčitostí.\n\nDobře snese přepravu je li s ní opatrně zacházeno. Je vhodná k přímému konzumu. Odrůdu lze použít do teplých chráněných poloh na živné půdy, je náročná. \nVhodná do nejlepších podmínek.\n"}
{"id": "1082137", "url": "https://cs.wikipedia.org/wiki?curid=1082137", "title": "Wunibald Deininger", "text": "Wunibald Deininger\n\nWunibald Deininger (5. března 1879 Vídeň – 28. srpna 1963 Salzburg) byl vídeňský architekt a pedagog, žák Otto Wagnera.\n\nWunibald Deininger se narodil v rodině známých architektů. Jeho otec Julian Deininger (1852 - 1924) byl známý projektant a ředitel vídeňské průmyslové školy (učitel J. M. Olbricha), bratr Theodor i strýc Johann byli taktéž architekti. Matka Ludmila rozená Schönfussová pocházela z jižní Moravy.\n\nStudoval na Státní průmyslové škole ve Vídni, pak nastoupil na Akademii výtvarného umění ve Vídni (1898 - 1902), první rok studoval u Viktora Luntze, pak tři roky u Otto Wagnera. Jako úspěšný student získal v roce 1901 Gundelovu stříbrnou dvorní cenu, jeho závěrečná práce (návrh umělecké kolonie) byla oceněna Římskou cenou se státním cestovním stipendiem.\n\nJeho první dílo hned v roce 1902 byl obytný dům Florahof na vídeňské Hauptstrasse. Než se osamostatnil spolupracoval se svým otcem Julianem Deiningerem (do roku 1910). Jako samostatný architekt projektoval především návrhy rodinných domů, kde zúročil poznatky z cest po Itálii a promítl prvky z anglické architektury. Jeho prvním samostatným projektem byl obytný dům J. E. Steinera ve Fulneku (1909 - 1910) . V období 1911 až 1913 pracoval na návrzích pro Moravskou Ostravu. Období 1. světové války prožil v Itálii (1914–1918). V roce 1919 získal místo na průmyslové škole v Salcburku a v období 1931 až 1946 byl profesorem Technické univerzity ve Štýrském Hradci. V Salcburku pokračoval v projektování jak obytných tak i veřejných staveb a vytvářel řadu urbanistických návrhů. 28. srpna v Salcburku zemřel. Jeho dílo je prezentováno v salcburském muzeu.\n\n\n\n\n\nStavby v Salcburku\n\n\nV roce 1912 se oženil s Dorou Marií Gráfovou, se kterou se rozvedl v roce 1921, jejich manželský svazek byl bezdětný. V roce 1922 se znovu oženil s Margaretou Jägermayerovou. Z tohoto svazku vzešly tři děti:\nMěl tři sourozence, dvě sestry Elsu a Ellu a bratra Theodora (1881–1908), který byl také architekt.\n\n"}
{"id": "1085710", "url": "https://cs.wikipedia.org/wiki?curid=1085710", "title": "Belle Angevine", "text": "Belle Angevine\n\nBelle Angevine (\"Pyrus communis\" 'Belle Angevine') je ovocný strom, kultivar druhu hrušeň obecná z čeledi růžovitých. Plody jsou spíše okrasné. Dozrávají v únoru až březnu.\n\nPlod je kuželovitý, velký až velmi velký (600 až 1000g). Slupka hladká, světlezeleně, později žlutě na osluněné straně červeně zbarvená. Dužnina je tuhá, bílá, přijatelné chuti. Slouží k přípravě pokrmů a zpracování.\n\n"}
{"id": "1091129", "url": "https://cs.wikipedia.org/wiki?curid=1091129", "title": "Borovice Sabineova", "text": "Borovice Sabineova\n\nBorovice Sabineova (\"Pinus sabiniana\") je severoamerická tříjehličná borovice. Ze všech borovic má jedny z největších semen.\n\nPojmenována po angličanovi Josephu Sabineovi (právník, přírodopisec a spisovatel, který psal o hortikultuře).\n\n\"Pinus sabiniana\" je někdy také hláskována v druhovém jméně s \"e\" po \"n\", tedy \"Pinus sabineana\". Binomické jméno \"Pinus sabineana\" je sice používané, ale nesprávné a neschválené, a správné vědecké jméno je s i po n, v druhovém jméně: \"Pinus sabiniana\".\n\nStálezelený, jehličnatý, větrosprašný, v mládí rychle rostoucí a jednodomý strom, dorůstající do výšky 38 m. Kmen dosahuje průměru 1,2 m, bývá rovný nebo pokroucený, často též rozvětvený. Větve jsou často stoupající, plodonosné větve (větve, které nesou šišky) jsou silné a zpočátku purporovohnědostříbrnomodrošedozelené, později šednoucí a drsné. Koruna je řídká, otevřená, nepravidelná, kuželovitá až rozeklaně lalokovitá. Borka tmavohnědá až černá, nepravidelně hluboce rozbrázděná, s nepravidelně obdélníkovými nebo hranatými, šupinatými, často se odlamujícím, hřbety; základny brázd a nižší vrstvy borky (vnitřní kůra, lýko) jsou naoranžovělé. Letorosty jsou poměrně tenčí než starší větve, zprvu též purporovohnědostříbrnomodrošedozelené a později šedé a drsné. Pupeny jsou vejčité a červenohnědé, 10 mm dlouhé, pryskyřičnaté; pupenové šupiny mají bílé třásně na okrajích.\n\nJehlice směřují dolů, jsou mírně zakroucené a matně modrozelené barvy, na okrajích nepatrně vroubkované, na špičce se zužují do ostrého bodu; jehlice jsou ve svazečcích (\"Fasciculus\") po 3. Jehlice jsou 15-38 cm dlouhé, 1,5 mm široké, se světlými a úzkými řadami průduchů na všech površích jehlic. Svazečkové pochvy jsou 24 mm dlouhé a s neopadavou základnou; jehlice zůstávají na stromě 3-4 roky.\n\nSamčí šištice jsou elipsoidní, 10-15 mm dlouhé, žluté. Samičí šištice – šišky dozrávají za 2 roky, po dozrání z nich semena brzy vypadávají, šišky zůstávají na stromě 7 let. Jsou 15-28 cm dlouhé, převislé, masivní a těžké, téměř symetrické, před otevřením vejčité, otevřené jsou široce až úzce vejčité nebo vejčitě válcovité, hnědé, pryskyřičnaté, na 50 mm stopkách. Šupiny šišek jsou dlouhé, tlusté, s ostrým kýlem, čtyřhranné, s prodlouženými a zakřivenými výrůstky (\"Apophysis\"), spojenými dohromady s přírůstky prvního roku (\"Umbo\") a dohromady tvořícími 2 cm dlouhé, vzhůru směřující \"drápy\". Semena jsou úzce obvejčitá, silnostěnná, 25 mm dlouhá a 8 mm široká, tmavohnědá, se širokými a krátkými, 10 mm dlouhými, snadno odpadávajícími křídly. Strom kvete v květnu až červenu, semena dozrávají v lednu až únoru. Semena potřebují studenou, asi čtyřměsíční stratifikaci v chladných podmínkách, kolem 4 °C.\n\nBorovice Sabineova je blízce příbuzná borovici Coulterově (\"Pinus coulteri\").\n\nDomovinou stromu jsou Spojené státy americké ,především Kalifornie a malá arela v Oregonu.\n\n\"Pinus sabiniana\" roste v nadmořských výškách 50-1800 m, na suchých horách a v podhůřích, obklopujících Centrální údolí (Kalifornie), od okraje Mohavské pouště až po svahy nad Tichým oceánem, v oblastech s rozdílnými srážkovými ročními úhrny - od 250 mm srážek za rok u pouště, až po 1780 mm za rok v horském pásmu Sierra Nevada (USA). Občasně zde také sněží. Průměrná střední roční teplota je 16 °C, maximální letní teploty někdy přesáhnou 41 °C.\nTento teplomilný strom, rostoucí ve vnitrozemí od pobřežního mlhového pásu (oblast s častými mlhami), nesnáší příliš silné mrazy.\n\"Pinus sabiniana\" ráda roste s různými druhy dubů (například dubem modrým \"Quercus douglasii\", dubem \"Quercus chrysolepis\"), borovicí Coulterovou \"Pinus coulteri\", jalovcem \"Juniperus occidentalis\" a jinými. \"Pinus sabiniana\" má ráda přímé slunce, nemá ráda stín, je mrazuvzdorná do –10 °C. Půdy vhodné pro strom dobře odvádějí vodu, jsou písčité či těžké jílové, suché nebo vlhké; dospělé stromy snáší dobře sucho a dokáží růst i v na živiny chudých půdách. pH půdy je v širokém rozsahu: 5.6 - 6.0 (kyselá půda), 6.1 - 6.5 (mírně kyselá půda), 6.6 - 7.5 (neutrální půda), 7.6 - 7.8 (mírně alkalická půda), 7.9 - 8.5 (alkalická půda), nicméně nejlépe strom roste v půdách kyselých a neutrálních.\nMnoho ptáků se živí semeny stromu: datel zlatý \"Colaptes auratus cafer\", sojka západní \"Aphelocoma californica californica\" a holub pruhoocasý \"Patagioenas fasciata\". Jehlice, borka a semena poskytují potravu medvědovi černému \"Ursus americanus\", čikarímu Douglasovému \"Tamiasciurus douglasii\" a veverce šedé \"Sciurus griseus\". Jehlice a větévky spásají mula (\"Equus caballus\" x \"Equus asinus\") a jelenec běloocasý \"Odocoileus virginianus\".\n\nStrom je někdy napadán parazitickou rostlinou z čeledi santálovité \"Arceuthobium occidentale\", mšicemi, houbou srpovnička \"Fusarium circinatum\", jmelím, houbou václavkou \"Armillaria\", houbou rez vejmutovková \"Cronartium flaccidum\".\nNaopak strom je imunní vůči houbové chorobě způsobované houbou \"Phymatotrichopsis omnivora\" a proti houbové chorobě Verticiliové vadnutí.\n\nDřevo je pryskyřičnaté, nepravidelného růstu a tvaru, používáno je například pro výrobu palet a jiných věcí. Pro nepravidelnou, otevřenou korunu a pokroucený kmen není strom příliš pěstován jako okrasná dřevina; je pěstován pouze v arboretech a pinetech, s odpovídajícím klimatem – například v jižní Anglii, Austrálii, západní Francii nebo kolem Středozemního moře. V malé míře je pěstována v Evropě pro dřevo. V současnosti již není pro dřevo příliš používána, v minulosti byla používána jako zdroj dřeva hlavně v průběhu Kalifornské zlaté horečky, pro blízkost stromu k polím se zlatem.\nSemena borovice \"Pinus sabiniana\" konzumovalo a dodnes konzumuje mnoho kalifornských domorodých amerických (Indiánských) kmenů. Domorodí Američané semena konzumují syrová nebo pečená, případně rozdrcená na mouku a smíchaná s jinými druhy semen. Semena obsahují kolem 28 % bílkovin. Muži z kmene Sierra Miwok vyšplhávali na stromy, kde ručně, otáčením, trhali nezralé šišky přímo ze stromu, tyto nezralé šišky potom pekli po dobu 20 minut v horkém popelu a tím získávali hnědý a sladký sirup. Západní členové kmene Mono používali pryskyřici jako lék a větve jako kuchyňské nádobí pro míchání žaludové kaše. Členové kmene Ohlone (jiný název Costanoan) používali pryskyřici na léčbu revmatismu.\nJehlice byly kmenem Sierra Miwok používány jako došky, lůžkoviny a podlahoviny, borka na obklady domů. V košíkářství kalifornských domorodých američanů byly, a v menší míře i současnými košíkáři dodnes jsou, používány kořeny a větve stromu.\n\nStrom není ohrožen, jeho populace je považována za stabilní. Přímé ohrožení pro strom představuje kácení vegetace při rozšiřování měst, nicméně se většinou jedná o poměrně malou část území výskytu stromu. Část populace stromu se vyskytuje na chráněných územích, většina populace se ovšem vyskytuje na územích nechráněných.\n\n"}
{"id": "1091131", "url": "https://cs.wikipedia.org/wiki?curid=1091131", "title": "Národní zeměvid Rakouské říše dle Šafaříka", "text": "Národní zeměvid Rakouské říše dle Šafaříka\n\nNárodní zeměvid Rakouské říše dle Šafaříka je historická národopisná mapa vytvořená podle rukopisu Pavla Josefa Šafaříka v roce 1849. Zobrazuje hranice zemí, města, vodstvo a složení obyvatel v Rakouském císařství.\n\nMapa je na jediném nepodlepeném papíru o velikosti 44 x 36 cm. Obsahuje jednoduše zdobený název s tiráží, legendu, tabulku s počty obyvatel různých národností a samotný mapový rám. Měřítko a směrová růžice chybí.\n\nSamotná mapa zabírá 33 x 24 cm z celého papíru. Kombinací černého i barevného značení jsou zde zakreslena důležitá města, říční síť a jednotlivé menší územní celky. Mapa zobrazuje Rakouské země, ale nechybějí zde ani popisy některých důležitých měst za hranicemi Říše (především z Německa), stejně jako zakreslení různých národností v bezprostřední blízkosti hranic. \n\nHranice jednotlivých zemí v Říši jsou znázorněny světle červenou čarou, která překrývá původní přerušovanou černou linii z originálního rukopisu, hranice národností či jazykové tečkovanou a vodstvo plnou černou čarou. Plochy s jednotlivými národnostmi jsou vyznačeny různými druhy šrafování a na rozdíl od původního rukopisu i různým vybarvením.\n\nLegenda v pravém dolním rohu obsahuje pouze informace o tom, jaký typ čáry značí jaké typy územních celků a jaká barva znázorňuje jakou národnost. U každého národa je také uveden celkový počet obyvatel v Říši. Slovanů je 16 miliónů, Němců 7 miliónů, Vlaši či Italiané představují skupinu 5 miliónů, Valaši či Rumuni čítají 2 milióny a Maďaři či Uhři 5 miliónů. Tabulka v levém horním rohu se věnuje počtu obyvatel jednotlivých větví slovanských národů jak na mapě, tak i na celém světě, kde uvádí celkově 78 miliónů Slovanů. \n\nNa mapě je mnoho různých popisků, které jsou podle typu odlišeny různými písmy. Velké tučné písmo popisuje národy (např. Čechové, Poláci), velké s nevyplněnými liniemi značí jednotlivé země (např. Uhry, Halič) a menší popisky podle své velikosti rozlišují velikost měst. Velké nápisy se přizpůsobují mapě tak, aby nekřížily hranice států či národů, a proto v nich občas vznikají větší mezery. \n\nCo se týče názvů českých měst, můžeme si povšimnout některých zajímavostí. Z důvodů odlišnosti názvosloví od dnešního se můžeme setkat se jmény jako Karlovary (Karlovy Vary), Liberk (Liberec), Hradec (jak místo Jindřichova Hradce, tak místo Hradce Králové) a dalšími.\n\nKolorování mapy ukazuje, že národnostní osídlení ne vždy dosahuje až ke hranicím státu. V severozápadní oblasti Haliče jsou dokonce některá malá pole nevybarvena, protože zde pravděpodobně převažuje jiný národ. V legendě však chybí barevné označení pro národnost Maďarů, která je ale na mapě označena růžově. Červené značení hranic kopíruje kromě celé Říše i některé vnitřní hranice zemí, ne však všechny.\n\nMapa vznikla ke konci období, které je označováno jako národní obrození. Autor zeměvidu Pavel Josef Šafařík (1795–1861), syn slovenského evangelického kazatele, se na něm také podílel. Byl básník, jazykovědec, historik, profesor, ředitel, redaktor a editor. Za jeho největší přínos je považována jeho práce v oblasti jazykovědy, co se týče komparatistiky, pravopisu a terminologie. Věnoval se slovanským jazykům a jejich historii. Díky zásluhám v oblasti jazyka a literatury se stal členem královské Varšavské společnosti nauk.\n\nMapa byla zřejmě určena pro širší veřejnost, než předchozím dílo Ethnographische Karte der Österreichischen Monarchie, na kterém se podílel s Barghausem, Bernhardim a dalšími a které vyšlo v němčině. Zeměvid je méně podrobný. Uvádí zde také jen základní rozdělení – Slované, Němci, Vlaši, Valaši, Maďaři a Uhři a podrobněji rozvádí pouze Slovany. U zbylých národností uvádí jen počty zokrouhlené na miliony. Německá mapa obsahuje mnohem podrobnější legendu, zachycuje také poledníky a rovnoběžky, jsou zde vyznačeny hory šrafováním, železniční tratě černobílou linií. Zachycuje také podrobněji i okolní státy, ne jen území Rakouské říše jako Zeměvid. \n\nVe svém předcházejícím česky popsaném díle Čechové. Moravané. Šafařík ještě používá starý pravopis, kdy místo hlásky „h“ píše „g“ (stejně jako i v některých dalších dílech) a místo „v“ hlásku „w“. Je tam uvedena např. Praga místo Praha. V Slovanském zeměvidu a pozdějším Národním zeměvidu již používá nový pravopis s „h“ a „v“. Ve všech těchto třech dílech však užívá hlásku „j“ místo předchozího „g“ vyslovovaného jako „j“.\n\nTento zeměvid vyšel v 41. čísle v Prostonárodních Holomouckých novinách vydávaných Helceletem a Hanušem, které vycházely v letech 1848–1849. Ignác Jan Hanuš byl vysokoškolským profesorem filosofie ve Lvově a později v Olomouci a v Praze. MUDr. Jan Evangelista Helcelet pracoval jako lékař, profesor a poslanec a založil brněnský Sokol. Dále se na tisku mapy podílel Alois Škranicl, knihtiskař.\n\n\n"}
{"id": "1091132", "url": "https://cs.wikipedia.org/wiki?curid=1091132", "title": "Zdenek Wasserbauer", "text": "Zdenek Wasserbauer\n\nZdenek Wasserbauer (* 15. června 1966, Nové Město na Moravě, ) je český římskokatolický biskup, pomocný biskup pražský, titulární biskup butrintský a generální vikář pražské arcidiecéze. V současnosti je také kanovníkem svatovítské kapituly v Praze a ředitelem kurie pražského arcibiskupství. Dříve působil také jako čestný kanovník kapituly sv. Kosmy a Damiána ve Staré Boleslavi a okrskový vikář III. pražského vikariátu.\n\nZdenek Wasserbauer vyrůstal ve vesnici Sázava u Žďáru nad Sázavou na česko-moravském pomezí. Vystudoval gymnázium ve Žďáru nad Sázavou a poté studoval na Vysoké škole zemědělské v Praze-Suchdole. Zde absolvoval s titulem inženýr, v roce 1989 absolvoval povinnou vojenskou službu. V roce 1990 pak zahájil studia bohosloví na obnovené Katolické teologické fakultě v Praze. Po roce byl k dalšímu studiu vyslán na Papežskou lateránskou univerzitu do Říma.\n\nRoku 1996 se vrátil do Čech, byl vysvěcen na kněze, inkardinován do arcidiecéze pražské a začal působit na Praze 4 v michelské a lhotecké farnosti. Od roku 1998 pobýval opět v Římě na postgraduálním studiu v oboru spirituální teologie. Roku 2003 ukončil svá studia doktorskou prací na téma \"Teologie a spiritualita diecézního kněze v církvi jako společenství na počátku třetího tisíciletí\".\n\nV letech 2000–2010 působil jako spirituál pražského kněžského semináře. V této funkci se spolu se sobě svěřenými bohoslovci podílel na organizování víkendových duchovních obnov v pražském semináři pro ty, kdo uvažovali o kněžství. Pro ně rovněž s bohoslovci organizoval týdenní letní pobyty na faře v Horní Plané v jižních Čechách, které v sobě kombinovaly prvky tábora a exercicií.\n\nK 1. říjnu 2010 byl uvolněn z funkce spirituála a jmenován farářem ve farnosti u kostela Nejsvětějšího Srdce Páně na pražských Vinohradech. 15. ledna 2012 byl jmenován čestným kanovníkem staroboleslavské kapituly a 4. března téhož roku byl do této funkce instalován. K 1. květnu 2014 se navíc stal okrskovým vikářem III. pražského vikariátu. 18. června 2015 byl uvolněn z funkce čestného kanovníka ve Staré Boleslavi a místo toho byl jmenován sídelním kanovníkem metropolitní kapituly u sv. Víta v Praze. Současně byl jmenován ředitelem kurie pražského arcibiskupství. Dne 24. 3. 2016 byl během bohoslužby Missa chrismatis s platností od 1. dubna 2016 jmenován generálním vikářem pražské arcidiecéze.\n\n23. ledna 2018 byl jmenován pomocným biskupem pražské arcidiecéze a titulárním biskupem butrintským. Zdenek Wasserbauer byl vysvěcen na biskupa během bohoslužby ve svatovítské katedrále 19. května od 10.00. Světitelem byl pražský arcibiskup Dominik Duka, spolusvětiteli pak biskup brněnský Vojtěch Cikrle a biskup královéhradecký Jan Vokál.\n\n\n"}
{"id": "1091135", "url": "https://cs.wikipedia.org/wiki?curid=1091135", "title": "Svět staroslovanský", "text": "Svět staroslovanský\n\nSvět staroslovanský je historická etnografická mapa, kterou sestavil a kreslil Emanuel Vlastimil Milbauer. Předlohou mu byla mapa P. J. Šafaříka, kterou vytvořil jako přílohu k dílu Slovanské starožitnosti. Zobrazuje přehled rozmístění slovanských kmenů.\n\nEmanuel Vlastimil Milbauer se narodil roku 1843 v Českých Budějovicích a zemřel dne 29. 12. 1906 v Hradci Králové. V roce 1870 absolvoval českou techniku v Praze, byl vychovatelem, vyučoval na středních školách a od roku 1894 byl profesorem chemie v Hradci Králové. Pracoval především v oboru historické kartografie a statistiky a hydrologie Psal také odborné články do mnoha časopisů a do výroční zprávy reálky v Hradci Králové na rok 1897 \"(O vodě požitkové a chemickém zkoušení vod vůbec a Královéhradecké zvláště\"). \n\nMezi jeho další díla patří \"Historická mapa vývoje Koruny české do roku 1526\" (1894), \"Island; Grónsko; Říše Dánská\" (1892; jedná se o 3 mapy na jednom listu), R. 1889 \"Českým sněmem navržený obvod obchodní komory pro východní Čechy\" (1890), \"Země Česká v župním zřízení ve 13. věku: s osadami do 14. věku\" (1880) a \"Dalmácie, Bosna a Hercegovina\" (1892). \n\nNěkteré z jeho prací byly uvedeny v \"Ottově slovníku naučném - Černá Hora; Čechy kolem roku 1175, 1400 a 1775\"; \"Dánsko\"; \"Dalmacie\"; \"Evropa\". Kresbami přispěl také do \"České kroniky\" od Josefa Laciny. \n\nMapa je etnografická a zobrazuje přehled slovanských kmenů a větví na území mezi 8°10´25\" → 38°37´40\" východní délky a 39°42´25\" → 60°11´46\" severní šířky. Je to oblast východní Evropy a části Asie. Mapa je vyobrazena na jediném listu o rozměrech 89 x 82 cm a podlepena plátnem o rozměrech 89 x 91 cm. Jedná se o barevnou mapu. Na listu není uvedeno měřítko.\n\nLegenda v pravém horním rohu zobrazuje barevné znázornění rozdělení slovanských kmenů a větví. Podle legendy jsou na mapě vyobrazeni Slované a sousedé Slovanů. Mezi kmeny tedy patřili polabští, polští, čeští a slovenští, korutanští, chorvatští, srbští, bulharští a ruští Slované. Ti jsou dále rozděleni na jednotlivé větve a mají v legendě svou barvu, pomocí které je vybarveno kmenem osídlené území. Barvy dnes již nejsou moc dobře rozpoznatelné, nejvýraznějšími barvami je modrá, zelená, růžová a světle růžová. Modrá označuje korutanské Slovany v oblasti dnešního Slovinska a části Rakouska. Zelená zobrazuje chorvatské a srbské Slovany, růžová bulharské a světle růžová české a slovenské Slovany. Sousedé Slovanů jsou pouze vypsaní v legendě, ale nejsou v mapě barevně odlišení, protože v mapě jde o Slovany. Mezi sousedy patří Němci, Normané, Italové, Rumuni, Řekové, Arbanaši a různé severské národy.\n\nNa mapě jsou vykreslené především řeky a sídla. Přes ně jsou barevně zobrazeny a popsány slovanské kmeny. Na tomto výtisku mapy se nachází se dvě razítka – razítko České společnosti zeměvědné v Praze a razítko Státní sbírky mapové Republiky československé. \n\nV dolních rozích jsou umístěny vedlejší mapky. V levém dolním rohu je mapa Evropy zobrazující slovanské kmeny koncem 10. století a v pravém dolním rohu leží mapa přehledu rozvětvení slovanských kmenů v době současné pro autora (tzn. na konci 19. století).\n\nMapa Svět staroslovanský byla vydána v Písku v roce 1886. Popisovaný exemplář této mapy se nachází v Mapové sbírce, která sídlí v budově Přírodovědecké fakulty Univerzity Karlovy v Praze.\n\n\n"}
{"id": "1091141", "url": "https://cs.wikipedia.org/wiki?curid=1091141", "title": "Chorvati. Slované bulharští.", "text": "Chorvati. Slované bulharští.\n\nTento článek pojednává o historické rukopisné mapě, jejímž autorem je Pavel Josef Šafařík. Její vznik je odhadován mezi roky 1838 – 1840. Mapa popisuje území dnešního Chorvatska, Rumunska, Bosny a Hercegoviny, Slovenska a Maďarska (okrajově se věnuje i Bulharsku, Srbsku, Moldavsku a Slovinsku), v době vzniku díla se jednalo o území Osmanské říše a Rakouského císařství. \n\nMapa je vyobrazena na archu o rozměrech 27,5 x 34 cm, podlepená je navíc listem velkým 34,4 x 43,7 cm. Je jedním z řady Šafaříkových náčrtů, které jsou charakteristické tím, že kromě názvu mapy postrádají jakékoliv další doprovodné informace. Tyto náčrty následně sloužily k tvorbě rozsáhlejších map, nebo se od nich odvíjela díla jiných autorů. K mapě náleží i list s poznámkami o Šafaříkových souvisejících mapových dílech. \n\nSídla jsou tu zdokumentována velmi podrobně, převážně pak na území Chorvatska, jak už napovídá samotný nadpis mapy. Směrem více na sever a na jih od tohoto území je vyobrazena pouze hustá říční síť se značkami pro sídla, kterým už však popisky chybí. Zajímavé je, že vedle popisků sídel se často objevují letopočty (někdy i s konkrétním měsícem). Jelikož letopočty podle pátrání nemají nic společného se založením oněch měst, můžeme se domnívat, že je to záznam roku jejich zdokumentování (např. Kamnik 1413, Celje 850). Jedná se ale hlavně o osobní poznámky autora. Občas jsou k sídlům přiřazeny letopočty dva, některé s otazníkem, jiné různě přeškrtané. U sídel, která jsou historicky doložena, vyznačil autor značku červenou barvou. \n\nMapa je nakreslená jednotnou černou barvou, pouze značky sídel, ke kterým se zrovna vztahuje nejbližší popisek, jsou podmalovány barvou červenou. Písmo je nezdobné a jednoduše účelové, jako tomu je u většiny dalších Šafaříkových map podobného měřítka. Řeky jsou znázorněny černou linií, pro mohutné toky ztučněnou a jsou pro lepší orientaci předznačeny zkratkou “R.”. Ostrovy pak autor značí s písmenem “O.”. Objevuje se zde i pár náhodných prvků, jako např. Trajánův val v Moldavsku, značený krátkými čárami blízko u sebe, nebo název krajiny či národa.\n\nMapu vytvořil Šafařík. Sloužila jako podklad během tvorby historické mapy celého Slovanstva. Na mapě Chorvati. Slované bulharští zachytil část středověkého osídlení jižní větve Slovanů. Další části jižního osídlení se věnovaly mapy: \"Morea, Vindové a Srbové. Bulharové.\" Všechny tyto mapy Šafařík kreslil několik let, průběžně je doplňoval a zpřesňoval, hlavně v období 1838-1840. Základní kresba byla kopií ze Stielerova atlasu. \n\nMapa je uložena v Mapové sbírce PřF UK v Praze. \n\nPro vyhodnocení přesnosti díla byl použit Adobe Photoshop. Přes původní Šafaříkovu mapu se přeložila poloprůhledná vrstva současných Google map. Západní pobřeží Balkánského poloostrova se jeví zpracované přesněji než pobřeží Černého moře. I tak se ale najde mnoho odchylek. Aby původní mapa odpovídala přesnému fyzicko-geografickému rozložení, museli bychom ji rozkouskovat a znovu postupně sestavit v různých měřítkách pod více úhly.\nCelkově lze ale zhodnotit mapu, vzhledem k době jejího vzniku, jako kvalitně zpracovanou. Snaží se co nejdetailněji zachytit reliéf pobřeží, jednotlivé zeměpisné vzdálenosti prvků jsou vcelku korektní a dala by se poměrně spolehlivě účelově používat.\n\nJak již bylo zmíněno v úvodu, autorem mapy je Pavel Josef Šafařík (1795 – 1861). Původem byl z východního Slovenska a zemřel v Praze. Ve svých mladých letech studoval teologii v Německu a posléze působil jako profesor a ředitel gymnázia v Srbsku. Kromě mapy, která v této době vznikla, v Srbsku vydával ještě mnoho dalších děl, např. sbírky slovenských lidových písní. V roce 1833 se přestěhoval z převážně finančních důvodů i se svou rodinou Prahy, kde spolupracoval se svými přáteli Františkem Palackým a Josefem Jungmannem. Působil zde na mnoha postech – jako redaktor časopisu Světozor, ředitel pražské Univerzitní knihovny, cenzor knih. Zpracovával zde také mnohé literárně-historické a jiné materiály, které si s sebou přivezl ze Srbska. V roce 1860 se kvůli těžkým depresím pokusil spáchat sebevraždu skokem do Vltavy, podařilo se ho ale zachránit. Jeho fyzický stav se velmi zhoršil a o rok později zemřel.\n\n\n"}
{"id": "1091142", "url": "https://cs.wikipedia.org/wiki?curid=1091142", "title": "Národnostní mapka království Českého dle politických a soudních okresů 1910", "text": "Národnostní mapka království Českého dle politických a soudních okresů 1910\n\nNárodnostní mapka království Českého dle politických a soudních okresů 1910 je přílohou ke spisku \"Národnostní menšiny v Kr. Českém 1910\" a zobrazuje administrativní dělení Čech (království Českého) a podíly českého obyvatelstva v jednotlivých správních celcích.\n\nExemplář této mapy je uložen v Mapové sbírce Přírodovědecké fakulty UK v Praze.\n\nMapa je zobrazena na jediném listu o rozměrech 34 x 42 cm, samotný mapový rám má rozměry 28 x 34 cm. Vně rámu leží pouze údaje o nakladateli, tiskárně a ceně. Uvnitř mapového rámu se nachází kromě samotného mapového pole i název mapy, legenda a údaj o zařazení mapy do spisku \"Národnostní menšiny v Kr. Českém 1910.\"\n\nZ mapového obsahu, který vyobrazuje pouze České království (tedy bez Moravy a Slezska), je vyčleněna podrobnější doplňková mapa zobrazující oblast Prahy a blízkého okolí, která je vyobrazena ve zvětšeném měřítku vedle hlavní mapy, v pravém dolním rohu mapového pole. Mapa je graficky dělena na tři úrovně správních celků – okresní hejtmanství, soudní okresy a politické expozitury. Zvláště jsou navíc vyznačena sídla dřívějších krajů. Hranice různých celků jsou rozlišeny různým typem linií, všechny objekty mají černou barvu. Soudní okresy jsou ve všech případech menšími jednotkami než okresní hejtmanství; politické expozitury se vykytují pouze u okresu Nymburk, nikde jinde se nevyskytují. \n\nSprávní centra jednotlivých celků jsou v závislosti na svém významu vykreslena různými druhy značek. Rozlišují se jednak velikostí, jednak zdvojením obvodových čar. Žádné další grafické značky se v mapě nevyskytují.\n\nV mapě charakterizují každý správní celek tato čísla – jedno značící procentuální zastoupení Čechů podle „soukromého sčítání“ a druhé procentuální zastoupení obyvatel, kteří označili češtinu jako svou obcovací řeč v oficiálním sčítání lidu roku 1910. V příhraničních oblastech jsou u správních celků obě dvě čísla, přičemž z jejich nízkých hodnot je možné vysledovat relativně vysoký podíl německých obyvatel (např. v celku Volary bylo 1,28 % českého obyvatelstva a pouze 0,32 % obyvatel označilo češtinu za svůj hlavní obcovací jazyk). Naopak u celků, které jsou dále od hranic, je napsáno pouze jedno číslo, které se svou hodnotou blíží stu procent, v těchto oblastech tedy markantně převládá české obyvatelstvo (např. Příbram 99,77 %, Louny 99,35 %). Je ovšem možné pozorovat výjimky – např. v příhraničních okresech Domažlice a Kdyně hodnoty dosahují cca 80 %, přestože jsou blízko hranic.\n\nV období druhé poloviny 19. století a počátku 20. století provázely česko-německé soužití v království Českém četné spory, týkající se obchodu, kultury, školství i mnoha jiných oblastí. To byl pravděpodobně důvod vzniku této mapy i řady dalších podobných děl – zjištěná data mohla sloužit jako pomůcky při řešení politických i celospolečenských sporů mezi Čechy a Němci. \n\nSamotná demografická data zanesená v mapovém díle pak pocházejí ze sčítání lidu, které se v Rakousko-Uhersku konalo v roce 1910. První sčítání v Rakousko-Uhersku proběhlo roku 1869, další pak v letech 1880, 1890, 1900 a 1910.\n\n"}
{"id": "1091143", "url": "https://cs.wikipedia.org/wiki?curid=1091143", "title": "Prokula", "text": "Prokula\n\nSvatá Claudia Procula (\"Klaudia Prokula\") byla manželkou Pontia Piláta, který vydal Ježíše Krista Židům, aby jej ukřižovali. Její jméno není v Bibli zmiňováno, avšak podle staré křesťanské tradice je uváděna jako \"Claudia Procula\".\n\nO životě Klaudie Prokuly víme pouze to, že byla manželkou Pontia Piláta, který byl přibližně v letech 26-36 n. l. římským prefektem provincie Judea. Evangelista Matouš se o ní zmiňuje ve svém evangeliu: \"Když seděl na soudné stolici, poslala k němu jeho žena se vzkazem: „Nezačínej si nic s tím spravedlivým! Dnes mě kvůli němu pronásledovaly zlé sny.“\" Pilát ji však neuposlechl a Ježíše Židům vydal.\n\nJako světici uctívají Klaudii Prokulu pravoslavné církve (27. října) a Etiopská pravoslavná církev (25. června).\n\n"}
{"id": "1091146", "url": "https://cs.wikipedia.org/wiki?curid=1091146", "title": "TJ Depos Horní Suchá", "text": "TJ Depos Horní Suchá\n\nTělovýchovná jednota Depos Horní Suchá je slezský fotbalový klub z Horní Suché, který byl založen roku 1931. Od sezony 2012/13 hraje v I. B třídě Moravskoslezského kraje - sk. C (7. nejvyšší soutěž).\n\nJe jedním ze 3 činných oddílů hornosušské TJ, která disponuje sportovním areálem na ulici U Lékárny, ve kterém se nachází hlavní budova se šatnami, sociálním zařízením a sálem s kapacitou 200 osob. Dále hlavním travnatým hřištěm s krytou tribunou o kapacitě 500 sedících diváků. Od roku 2018 má klub k dispozici také hřiště s umělým travnatým povrchem a osvětlením na místo bývalého škvárového hřiště. V areálu stadionu se také nachází 6 tenisových kurtů, z nichž centr kurt je osvětlen umělým osvětlením. K tenisovým kurtům přiléhá menší budova se sociálním zařízením. Stadion Horní Suché je rovněž vybaven venkovním amfiteátrem, ve kterém se pořádají v letním období kulturní akce.\n\nFotbalový oddíl má bohatou historii, po vítězství v krajském přeboru v sezoně 1974/75 se zde v období let 1975 – 1987 hrála Divize D (v období 1977 – 1981 byla 3. nejvyšší soutěží) a v letech 1991 – 1994 se v Horní Suché hrála Divize E. Největším úspěchem je 2. místo ve třetiligové sezoně 1978/79. Klubovými barvami jsou modrá a bílá.\n\nV přátelských utkáních se hornosušští pravidelně setkávali s Baníkem Ostrava, porazili tehdy ligová mužstva Vítkovic, polských Katowic či německou Energii Chotěbuz.\n\nV dresu Horní Suché nastupovali borci jako Miroslav Vojkůvka (v nejvyšší soutěži hrál za Duklu Praha a Baník Ostrava, se kterým se stal mistrem ligy), Josef Kolečko (mistr ligy s Baníkem Ostrava), Rostislav Halkoci (Baník Ostrava, Zbrojovka Brno), Křístek, Bialek, Gattnar, Sýkora, Menoušek, Dlouhý, Jan Laslop (v lize Sigma Olomouc a Vítkovice) a mnozí další. Nejznámějším odchovancem je bývalý reprezentant a držitel pěti ligových titulů se Spartou Praha Miroslav Baranek. Dalším odchovancem, který se uplatnil v nejvyšší soutěži, je Michal Šlachta se 164 ligovými starty.\n\nV letech 1984 a 1988 získali sáloví fotbalisté Horní Suché titul mistra ligy. Někteří z nich pak reprezentovali Československo na Mistrovství světa.\n\nZdroj: \n\n\nTJ Depos Horní Suchá má 7 mládežnických družstev:\n\nPoznámky:\n\n"}
{"id": "1091147", "url": "https://cs.wikipedia.org/wiki?curid=1091147", "title": "Sport Karolinka", "text": "Sport Karolinka\n\nSport Karolinka byl moravský fotbalový klub z města Karolinka, který vznikl v roce 1931 a zanikl roku 2000 sloučením s FC Velké Karlovice do FC Velké Karlovice + Karolinka. Svá utkání hrál na fotbalovém stadionu v Karolince. V sezoně 1980/81 se účastnil 3. nejvyšší soutěže.\n\nZdroj:\n\n\nV červnu 1986 byl dostavěn nový sportovní areál s travnatou plochou o rozměrech 104×70 metrů, zmodernizovány byly mj. šatny, sprchy, klubovna a bufet. Stadion byl slavnostně otevřen atraktivním mezinárodním utkáním Interpoháru mezi úřadujícím československým mistrem TJ Vítkovice a švédským IFK Göteborg. Tento zápas, který řídil Dušan Krchňák, se hrál v sobotu 28. června 1986 před 3 tisícovkami diváků a Vítkovice zvítězily 3:1 (poločas 2:0). Branky domácích vstřelili Zdeněk Lorenc, Bohuš Keler a Luděk Kovačík, za hosty skóroval Bjur.\n\n"}
{"id": "1091162", "url": "https://cs.wikipedia.org/wiki?curid=1091162", "title": "Uživatelská příručka", "text": "Uživatelská příručka\n\nUživatelská příručka (také referenční příručka), nebo manuál je technický dokument, jenž má poskytnout základní informace k používání výrobku, produktu či systému.\n\nUživatelské příručky (manuály) jsou obvykle připravovány pro účely popisu obsluhy elektronického zboží, různých strojů a přístrojů (také automobilů), počítačových programů pro uživatele. Obdobně existují obsáhlejší servisní příručky pro údržbu.\n\nManuály obsahují jak písemnou část, tak související obrázky.\n\nManuály sepisují obvykle produktoví manažeři a techničtí pracovníci (v případě produktů a výrobků), nebo programátoři (v případě počítačových systémů).\n"}
{"id": "1091163", "url": "https://cs.wikipedia.org/wiki?curid=1091163", "title": "Josef Fišer (fotbalista)", "text": "Josef Fišer (fotbalista)\n\nJosef Fišer (* 9. dubna 1953) je bývalý český fotbalista, útočník.\n\nV československé lize hrál za TJ SU Teplice. Nastoupil v 64 ligových utkáních. Do Teplic přišel z Litoměřic a na podzim 1979 odešel do Kovostroje Děčín. Ve druhé nejvyšší soutěži hrál i za Vagónku Česká Lípa.\n\n"}
{"id": "1091166", "url": "https://cs.wikipedia.org/wiki?curid=1091166", "title": "U 209", "text": "U 209\n\nU 209 byla německá ponorka typu VIIC postavená počátkem 2. světové války pro německé válečné loďstvo. Stavba začala 28. listopadu 1940 v kielské loděnici Friedrich Krupp Germaniawerft. Na vodu byla spuštěna 28. srpna 1941 a do provozu byla schválena 11. listopadu. Kapitán Heinrich Brodda, který kvůli své špatné povaze nebyl u německého námořnictva příliš oblíbený, byl z důvodu malého počtu důstojníků u ponorkového námořnictva převelen na ponorku U 209. U 209 byla pod patronátem města Brna, které tak bylo jediným městem mimo Třetí říši, které mělo pod patronátem ponorku.\n\nJednadvacetiletý Heinrich Nussbaum, který sloužil na U 209, byl synem ředitel brněnské kriminální policie SS-Sturmbannführera Konrada Nussbauma. Díky tomu přijala posádka pozvání do Brna v únoru roku 1943 na ozdravný pobyt, který trval 8 dnů.\n\nPo příjezdu na brněnské hlavní nádraží šli námořníci průvodem po Hermann-Göring-Strasse - tedy \"třídě Hermanna Göringa\" (dnešní Masarykova ulice) na Novou radnici, kde se jim dostalo slavnostního přivítání od brněnského vedení. Posádka předala městu model své ponorky (model se nedochoval, pravděpodobně byl po válce zničen) a mužstvo na oplátku dostalo dary přiměřené tehdejší době (pravděpodobně cigarety atp.) a Brno zároveň převzalo nad ponorkou patronát, i když se obvykle patrony ponorek stávala pouze německá města.\n\nU 209 začala svou kariéru u 6. U-boat flotily, kde prvních několik měsíců posádka trénovala. Od 1. března 1942 už ale byla vysílána na konvenční operace. 1. července 1942 byla předělena k 11. flotile a v den jejího potopení sloužila s 1. flotilou. Celkem vykonala 7 bojových plaveb a byla členem devíti vlčích smeček. Za svou bojovou kariéru potopila čtyři lodě o celkovém výtlaku 1356 tun.\n\nUdělala si krátký výlet z Kielu na německého ostrov Helgoland, a pak odplula na svoji první hlídku dne 15. března 1942. Zamířili na sever, do Norského moře a poté na východ. 28. března byla loď napadena ozbrojenou rybářskou lodí HMS Blackfly, ale podmínky byly tak špatné, že loď kvůli zamrznutí nemohla použít její výzbroj. Hlubinné pumy na tom byly o trochu lépe, ale i tak se v mrazu často porouchaly.\n\nDen na to na ni zaútočily dvě minolovky HMS Hussar (J826) a HMS Gossamer (J63) v Barentsově moři. U 209 unikla.\n\nZačala v norském přístavu Kirkenes na dalekém severu země. Úkolem bylo hlídkovat v blízkosti Medvědího ostrova, pak se plavila na jih a jihozápad, než zakotvila v norském Bergenu.\n\nJejí třetí a čtvrtá hlídka proběhla v červnu a v červenci 1942, kdy měla hlídkovat v Norském moři a v úžině mezi Medvědím ostrovem a Špicberky, poté se vrátila do Kirkenes.\n\n17. srpna 1942 napadla malý sovětský konvoj nedaleko ostrova Matvějev v Pečorském moři. Potopila dva remorkéry Komiles (136 BRT) a Komsomolec (220 BRT) a dva nákladní čluny P-4 (500 BRT) a SH-500 (500 BRT).\n\nPo pobytu na Moravě mužstvo 6. dubna 1943 vyplulo z německého přístavu Kiel, tehdy už ponorka nesla na přídi brněnský znak, nad kterým byl německý nápis IN TREU UND GLAUBEN - tedy \"Ve věrnosti a víře\". Po boku byl emblém s medvědem, který označoval příslušnost k jedenácté flotile. 16. dubna byla napadena britským B-17 Flying Fortress z 220 squadrony RAF na jihovýchodně od Islandu, kde byl poškozen periskop. 4. května byla opět napadena kanadským PBY Catalina (známého jako CANSO) z 5. Squadrony RCAF. Při útoku byl poškozen rádiový vysílač, takže zpráva pro BdU (ústředí U-boat), byla poslána přes U 954, se kterou U 209 operovala ve dvojici. U 209 byla odvolána, ale pro poškozenou U 209 bylo už pozdě. Potopila se 7. května 1943 a na palubě zahynulo všech šestačtyřicet členů posádky. Původně se myslelo, že U 209 potopila fregata HMS Jed a šalupa HMS Sennen 19. května 1943. Tento útok byl uskutečněný na ponorku U 954.\n\nU 209 se zúčastnila devíti vlčích smeček:\n\n\n"}
{"id": "1091174", "url": "https://cs.wikipedia.org/wiki?curid=1091174", "title": "Hortikultura", "text": "Hortikultura\n\nHortikultura je termín pro primitivní zahradnictví, který je používán v antropologii, především v kulturní ekologii (Alfred Louis Kroeber, Roy Abraham Rappaport), ale je víceméně rozšířen v sociální a kulturní antropologii. V tomto oboru jsou členěny sociopolitické typy komunit v raném vývoji zemědělské společnosti podle činnosti obyvatel a společenství tak označeny za pastevce nebo za primitivní zahradníky. Tito první zahradníci jsou zkráceně nazýváni \"hortikulturalisté\" (často při překladu z cizího jazyka). Typ jejich produkce je pak v antropologii nazýván hortikultura.\n\nSlovo pochází z latiny: = zahrada a = pěstovaný, uctívaný; dohromady tedy: pěstovaná zahrada. Jedná se tedy o vytváření, vylepšování, obchodování s a využívání ovoce, zeleniny, květin a okrasných rostlin.\n\nJde o způsob pěstování, při němž jsou používány jednoduché nástroje a především lidská (někdy i zvířecí) práce a některé technologie jako hnojení a pletí.\n\nPři hodnocení historie člověka tímto odvětvím antropologie může být vývoj zemědělství odstupňován na následující fáze:\nObvykle je uvažován hortikulturalismus jako doplněk k loveckému způsobu života v oblastech s nízkou hustotou zalidnění. U hortikulturalistů je popisován sklon k rovnostářství ale i nerovnoprávnost mezi muži a ženami, ale i nerovné rozdělování a přerozdělování zdrojů a moci.\n\nNěkdy termín používán pro označení zahradnického pěstování rostlin, obvykle v oborech které jsou zahradnictví vzdáleny (sociologie, fytocenologie atp.) a v překladech z cizích jazyků.\n"}
{"id": "1091178", "url": "https://cs.wikipedia.org/wiki?curid=1091178", "title": "Žižkovská Noc", "text": "Žižkovská Noc\n\nŽižkovská Noc je největší český zimní multižánrový festival, který se odehrává v klubech, divadlech, barech a hospodách pražské čtvrti Žižkov. Do roku 2014 byl festival zaměřený převážně na hudbu a byl jednodenní. Od roku 2015 se stává dvoudenním a rozšiřuje své zaměření na divadlo a literaturu. <br>\nOd prvního ročníku také probíhá paralelní letní verze festivalu avšak v daleko menším rozsahu než zimní.\n\nV roce 2011 festival navštívilo okolo 1200 lidí. \n\nV roce 2013 festival přesáhl návštěvnost 5000 lidí.\n\nV roce 2015 festival přesáhl návštěvnost 10000 lidí.\n\nFestival Žižkovská Noc je změřený především na alternativní a subkulturní kulturu. \nPočet scén festivalu se každý rok mění, od 4 klubů a 1 hospody první ročník, až přes 60 klubů,hospod, divadel, barů, kaváren, squatu Klinika a dalších prostor v roce 2017. Alternativními prostory byly za historii například Nákladové Nádraží Žižkov (2014) či Venuše ve Švehlovce\n\n"}
{"id": "1091188", "url": "https://cs.wikipedia.org/wiki?curid=1091188", "title": "Seznam členů dvacátého Knesetu", "text": "Seznam členů dvacátého Knesetu\n\nToto je seznam členů 20. Knesetu, který byl zvolen 17. března 2015. \n\n"}
{"id": "1091199", "url": "https://cs.wikipedia.org/wiki?curid=1091199", "title": "Sergio Canales", "text": "Sergio Canales\n\nSergio Canales Madrazo (* 16. února 1991, Santander, Španělsko) je španělský fotbalový záložník, který v současné době hraje v klubu Málaga CF.\n\nProfi kariéru zahájil v klubu Racing Santander. V červenci 2010 přestoupil do Realu Madrid. V sezóně 2010/11 vyhrál s Realem Copa del Rey.\n\nSergio Canales působil v mládežnických reprezentacích Španělska.\nSe španělskou reprezentací do 20 let se zúčastnil Mistrovství světa hráčů do 20 let 2011 v Kolumbii, kde byl jeho tým vyřazen ve čtvrtfinále Brazílií v penaltovém rozstřelu.\n\nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\n\n"}
{"id": "1091200", "url": "https://cs.wikipedia.org/wiki?curid=1091200", "title": "Julie Lescautová", "text": "Julie Lescautová\n\nJulie Lescautová (ve francouzském originále Julie Lescaut) je francouzský detektivní televizní seriál, který v letech 1992–2014 vysílal soukromý televizní kanál TF1. Seriál byl inspirován stejnojmenným románem Alexise Lecayea, který byl také autorem scénáře. Celkem bylo odvysíláno 22 řad se 101 dílem. V letech 2007–2014 bylo deset řad uvedeno též v televizích Prima a TV Nova.\n\nJulie Lescautová je komisařka, která šéfuje policejnímu komisařství na předměstí Paříže v Clairieres. V 17. sérii je povýšena a děj se nyní odehrává v centru Paříže. Po rozvodu vychovává sama své dvě dcery. Na komisařství musí řešit nejenom případy, ale též vztahy mezi svými podřízenými.\n\nPilotní díl \"Julie Lescaut\" byl odvysílán 9. ledna 1992. Do roku 2014 bylo uvedeno celkem 22 řad a 101 díl.\n\nProstory komisariátu se do roku 2007 natáčely v ulici Rue de la République ve městě Vanves u Paříže. Interiéry soudní policie se natáčely v Tour Montparnasse.\n\nSeriál zaznamenal ve Francii velký úspěch. V 90. letech překračovala sledovanost často 10 miliónů diváků. Rekord byl v dubnu 1995 s 12,3 milióny. V roce 2010 měla \"Julie Lescautová\" průměrnou sledovanost 7,1 miliónů, v roce 2011 to bylo 6,7 miliónu a v roce 2012 6,2 miliónů diváků. Poslední díl vysílaný 23. ledna 2014 měl sledovanost 7,4 miliónů diváků.\n\n"}
{"id": "1091203", "url": "https://cs.wikipedia.org/wiki?curid=1091203", "title": "Libor Vávra", "text": "Libor Vávra\n\nLibor Vávra (* 17. října 1963) je předsedou Městského soudu v Praze.\n\nV roce 1986 vystudoval Právnickou fakultu Univerzity Karlovy v Praze. Soudit začal roku 1989 u Obvodního soudu pro Prahu 10, o pět let později byl přeložen k odvolacímu senátu pražského městského soudu. U samotného výkonu justice ovšem nezůstal, stal se jedním z vedoucích funkcionářů českého soudnictví: roku 1999 byl jmenován předsedou Obvodního soudu pro Prahu 1, jímž byl až do roku 2011, kdy se stal místopředsedou pro trestní úsek a od 30. září 2013 předsedou Městského soudu v Praze, přičemž vystřídal Jana Sváčka, který odešel soudit na Vrchní soud v Praze. Angažuje se také v justiční samosprávě, je členem Soudcovské unie České republiky, jejímž byl i po dvě volební obdobní prezidentem, poté zůstal jejím čestným prezidentem. Odborně se věnuje především trestnímu právu.\n"}
{"id": "1091204", "url": "https://cs.wikipedia.org/wiki?curid=1091204", "title": "Krassanská", "text": "Krassanská\n\nKrassanská (\"Pyrus communis\" 'Krassanská') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v prosinci až lednu a nezřídka vydrží do jara. Odrůdu lze pěstovat bez použití chemických prostředků. Náročná, použitelná jen do nejteplejších oblastí. Stará odrůda, pro podmínky ČR málo vhodná.\n\nKrasanská, Bergamotka Krasanská. \nByla vyšlechtěna ve Francii, v Rouen, ve školkách Boisbunelových ze semen vysetých v roce 1845. Plodila poprvé v roce 1855. Rychle se šířila Evropou jako tržní odrůda. V ČR byla pěstována v 80. letech 19. století u Jaroměře. V polovině 20. století je pěstována jen drobnými pěstiteli pro vlastní potřebu.\n\nKvete středně pozdně, ale bývá špatně opylena, pokud jsou v době květu deště a mrazy. Opylovačem je Williamsova.\n\nRůst odrůdy je velmi bujný. Habitus koruny je úzce pyramidální, tvoří mnoho větví, vyžaduje pravidelný řez.\n\nPlodí časně, hojně a pravidelně.\n\nPlod je někdy více protažený ale obvykle podobný až jablku, velký, ale velikost plodů kolísá (150 -300 g). Slupka drsná, zeleně, později žlutozeleně na slunečné straně žlutě zbarvená. Dužnina je nažloutlá, šťavnatá, vonná, sladká, výborná. Kolem jádřince jen středně kaménčitá.\n\nOdrůda je považována za dostatečně odolnou proti strupovitosti, napadením trpí pouze v nevhodných polohách. Není odolná proti namrzání a bývá často napadána plodomorkou hrušňovou.\n\nDobře snese přepravu před dozráním, zralá nesnese přepravu. Při skladování vadne. Je vhodná k přímému konzumu. Odrůdu lze použít pouze do nejteplejších oblastí ČR, je náročná na stanoviště. Je vhodná na nižší tvary.\n"}
{"id": "1091207", "url": "https://cs.wikipedia.org/wiki?curid=1091207", "title": "Andrušivský rajón", "text": "Andrušivský rajón\n\nAndrušivský rajón () je rajón v Žytomyrské oblasti na severu Ukrajiny. Administrativním centrem je Andrušivka. Žije zde obyvatel.\n\n"}
{"id": "1091211", "url": "https://cs.wikipedia.org/wiki?curid=1091211", "title": "José Luis García del Pozo", "text": "José Luis García del Pozo\n\nJosé Luis García del Pozo známý i jako Recio (* 11. ledna 1991, Málaga, Španělsko) je španělský fotbalový záložník, který v současné době hraje v klubu Málaga CF.\n\nProfesionální kariéru zahájil v klubu Málaga CF. V sezóně 2013/14 hostoval v jiném španělském týmu Granada CF.\n\nJosé Luis García del Pozo působil v mládežnických reprezentacích Španělska.\nSe španělskou reprezentací do 20 let se zúčastnil Mistrovství světa hráčů do 20 let 2011 v Kolumbii, kde byl jeho tým vyřazen ve čtvrtfinále Brazílií v penaltovém rozstřelu.\n\n\n"}
{"id": "1091212", "url": "https://cs.wikipedia.org/wiki?curid=1091212", "title": "Mrazová kotlina", "text": "Mrazová kotlina\n\nMrazová kotlina je místo, kam kvůli terénní nerovnosti gravitačním efektem ze svahů stéká a hromadí se studený vzduch, který je těžší než teplý. Gravitační stékání studeného vzduchu po svazích se nazývá katabatický vítr, a dochází k němu za všeobecně bezvětrných a jasných nocí v údolích nebo na skloněném terénu. Studený vzduch kotlinu zalije a vytvoří tzv. \"jezero studeného vzduchu\", a pokud nemají sluneční záření ani vítr dostatečnou intenzitu, nepromíchá se s teplejším vzduchem, který je výše. Vytvoření jezera se prozrazuje – po ochlazení vzduchu na rosný bod – nevysokou přízemní mlhou, která může později stoupat. Na dně mrazové kotliny pak vrstva studeného vzduchu dosahuje několika metrů nebo i více. Studený vzduch v kotlině může setrvávat téměř bez pohybu několik dní. Mrazové kotliny mohou mít podobu ledovcového kotle, zploštělého a mělkého údolí a podobně. V mrazových kotlinách se v zimním odobí vyskytují extrémní mrazy, mrzne tu občas i v létě, zejména za jasných a klidných nocí, čímž je myšlena teplota ve výšce dva metry nad zemí, nikoli pouhý přízemní mráz. Ke vzniku mrazových epizod dochází v průběhu radiačního typu nočního počasí, kdy se přízemní vrstva vzduchu rychle ochlazuje a zaplňuje kotlinu.\n\nMrazové kotliny se vyskytují ve všech horských oblastech, především na zarovnaných površích náhorních plošin pod horskými vrcholy a hřebeny, v uzavřených mělkých údolích nebo téměř uzavřených přírodní či umělou překážkou. Četný výskyt mrazových kotlin je v Alpách, Karpatech či pohořích Balkánského poloostrova.\n\nV Česku k mrazovým kotlinám patří Jizerka v Jizerských horách, Jezerní slať, Rokytská slať, Luzenské údolí a Horská Kvilda na Šumavě, Šindelová v Krušných horách, Adršpašské a Teplické skály (soutěska Sibiř).\n"}
{"id": "1091214", "url": "https://cs.wikipedia.org/wiki?curid=1091214", "title": "Lanex", "text": "Lanex\n\nLANEX a. s. je český výrobce technického textilu, především lan, se sídlem v Bolaticích. Společnost se zaměřuje především na export, který činí zhruba 85 % produkce. Společnost má 430 zaměstnanců, což ji řadí mezi nejvýznamnější zaměstnavatele na Opavsku.\n\nVznik továrny na výrobu lan v Bolaticích je spjat s rodinou Wisniowských (později počeštěno na Višňovských). Vojtěch Wisniowski pocházející z polské Wieliczky se vyučil provazníkem a po svatbě v roce 1891 se přestěhoval do Hrabůvky, kde začal vykonávat provaznickou živnost. V rodinném řemesle pak pokračoval syn Eduard (narozen 24. září 1898), který vedl provaznickou živnost ve Svinově. Po 2. světové válce se Eduard Višňovský rozhodl rozšířit výrobu zakoupením opuštěné a zdevastované muniční továrny v Chuchelné, kde v roce 1947 zahájila činnost Slezská provazárna. Po převratu v roce 1948 byla továrna zkonfiskována státem, takže Eduard Višňovský adaptoval někdejší statek v Bolaticích, kde Slezská provazárna zahájila výrobu v roce 1949. Ovšem i tato továrna byla krátce poté znárodněna, stalo se tak 1. ledna 1950.\n\nZnárodněná továrna byla začleněna do národního podniku Konopa Český Krumlov a produkce závodu se postupně rozrůstala. 1. ledna 1953 se továrna stala závodem 04 národního podniku Lýko Olomouc, v jehož rámci se rozvíjela především produkce lan. Podnik Lýko byl k 1. dubnu 1958 zrušen a bolatický závod byl začleněn do národního podniku Juta Dvůr Králové nad Labem, který byl 1. července 1988 transformován na státní podnik. Po revoluci v roce 1989 byl k 1. květnu 1990 zvolen ředitelem závodu Rudolf Gregořica, který se později podílel na privatizaci podniku.\n\nK osamostatnění podniku došlo k 30. říjnu 1990, kdy byl na základě rozhodnutí ministra průmyslu ČR zřízen \"LANEX, státní podnik\". Tehdejší vedení podniku v čele s Rudolfem Gregořicou připravilo privatizační projekt, na jehož základě vznikla k 1. května 1992 společnost \"LANEX a. s.\", do něhož byla vložena podstatná část jmění původního státního podniku, která zanikl 1. srpna 1992. Privatizace společnosti probíhala kupónovou metodou, ale 40 % akcií prodal stát společnosti \"CONROP, spol. s r. o.\" (nejprve se sídlem ve Štěpánkovicích, později v Kravařích) založená 27. srpna 1991 manažery Lanexu včetně šéfa Lanexu Rudolfa Gregořici. Podíl firmy Conrop v Lanexu postupně rostl na 65 % v roce 1996, 83 % v roce 2000 a přes 90 % v roce 2001. Relativně významný podíl ve společnosti měla také obec Bolatice – v roce 1996 se jednalo o 8,9 % akcií.\n\n10. května 2003 došlo k přejmenování firmy \"CONROP, spol. s r. o.\" na \"LANEX CZ, spol. s r.o.\" a současně k převodu obchodního jmění společnosti LANEX a. s. na LANEX CZ, spol. s r. o. jako hlavního akcionáře (na základě rozhodnutí valné hromady Lanexu ze dne 26. března 2003). Původní společnost \"LANEX a. s.\" k témuž dni zaniká, a k 1. prosinci 2003 je \"LANEX CZ, spol. s r. o.\" transformován na akciovou společnost \"LANEX a. s.\" V roce 2008 byly podíly většiny akcionářů prodány fondu DBG Eastern Europe II. Od 14. října 2008 je jako jediný akcionář uváděna pražská firma \"BWA Czech, a. s.\" vlastněná společností \"KRASTION HOLDINGS LIMITED\" registrovanou na Kypru. 31. května 2009 byla firma \"LANEX a. s.\" sloučena se společností \"SINGING ROCK, s. r. o.\" Poniklá, ale současně zaniká sloučením s mateřskou společností \"BWA Czech a. s\". Samotný název Lanex ovšem opět zůstává zachován, neboť téhož dne mění \"BWA Czech a. s.\" název na \"LANEX a. s\".\n\nV roce 2011 byla z Lanexu vyčleněna část podniku zabývající se výrobou flexibilních obalů do nově vytvořené společnosti \"LANEX Packaging s. r. o.\" (do obchodního rejstříku zapsána 31. srpna 2011). Jednalo se o sesterskou společnost Lanexu, neboť měla shodného majitele: \"KRASTION HOLDINGS LIMITED\". 10. prosince 2012 však byla prodána společnosti CONROP, s. r. o. (šlo o firmu založenou v roce 2011, čili jde pouze o shodu názvů s někdejším Conropem), se kterou byla k 1. červnu 2013 sloučena, čímž zanikla.\n\nV říjnu 2014 bylo avizováno, že společnost odkoupil podnikatel Rudolf Bochenek, který již vlastní několik dalších společností v okolí. Od 4. prosince 2014 je pak 100% akcionářem Lanexu společnost \"Drandy s. r. o.\" se sídlem v Bolaticích, v němž má podíl 86,4 % Rudolf Bochenek, zbývající část pak šéf Lanexu Rudolf Gregořica. 25. srpna 2017 odstoupil Rudolf Gregořica z pozice předsedy představenstva a výkonného ředitele, nahradil ho dlouholetý pracovník Lanexu Martin Václavek. \n\nKromě základního závodu v Bolaticích společnost měla či má výrobní závody ještě v dalších místech. V roce 1989 byl podnik rozšířen o provoz v Kunově, který se zabýval výrobou papírových a viskózových motouzů a konopné příze. V roce 1993 zahájil činnost závod na výrobu konfekce v Kravařích, který byl v roce 1999 rozšířen o novou halu pro výrobu vaků, v roce 2006 se však výroba přesunula z Kravař do Bolatic. V roce 1995 společnost zahájila výrobu velkoobjemových vaků v pronajaté hale ve Vítkově. V roce 2009 společnost uvádí, že má celkem čtyři závody: vedle Bolatic a Vítkova přibyly provozy v Poniklé a Semilech jako důsledek spojení se zaniklou společností SINGING ROCK s. r. o.\n\nPrvní dceřinou společnost založila firma v roce 2000 v Polsku pod názvem \"LANEX Polska Sp. z o. o.\" se sídlem v Dąbrowe Górnicze. Tato společnost je ve vlastnictví Lanexu dodnes (2013). 16. května 2003 byla založena společnost \"Lanex Ukrajina\", ve které měl Lanex podíl 75 % (zahájení činnosti firmy není doloženo). 29. července téhož roku pak vznikla ještě 100% dceřiná společnost \"LANEX Slovakia, spol. s r. o.\" se sídlem v Brezně, kde do roku 2009 probíhala výroba vaků. V roce 2012 byl Lanex Slovakia prodán sesterské společnosti bolatického Lanexu – firmě Lanex Packaging.\n\n27. května 2003 pak ještě firma založila společnost \"LANEX – školící centra, s. r. o.\" s podílem 76 %, ovšem již o rok později celý tento podíl odkoupila Lydie Peterková. 22. září 2005 byla v Bolaticích založena společnost \"Q-FLEX, spol. s r. o.\", zabývající se obchodní činností. Lanex v ní měl podíl 95 %, ale v roce 2012 byla dána do likvidace a o rok později zanikla. V prosinci 2010 pak byla v ruském Orlu založena společnost \"OOO LANEX-KANAT\" (podíl Lanexu 66 %) pro produkci polypropylenových vláken. V roce 2011 Lanex odkoupil společnost \"RAVELTIK, s. r. o.\" Sudkov zabývající se výrobou kovových pomůcek pro horolezectví a turistiku, přičemž o rok později tato firma zanikla sloučením s mateřským Lanexem.\n\nSpolečnost se zabývá výrobou široké škály produktů od klasických šňůr až po lodní lana a horolezecká a jiná speciální lana např. pro potřebu armády a hasičů. Mezi její odběratele patří např. Bundeswehr a armády dalších zemí, jako Francie, Rusko či Izrael. Společnost přes 80 % své produkce vyváží do 85 zemí světa.\n\n"}
{"id": "1091216", "url": "https://cs.wikipedia.org/wiki?curid=1091216", "title": "Loď komediantů", "text": "Loď komediantů\n\nLoď komediantů může být:\n\n\n\n"}
{"id": "1091218", "url": "https://cs.wikipedia.org/wiki?curid=1091218", "title": "Julian Deininger", "text": "Julian Deininger\n\nJulian Deininger (23. května 1852 Vídeň – 15. srpna 1924 Vídeň) byl vídeňský architekt a pedagog, otec Wunibalda Deiningera.\nJulian (Julius) Deininger byl známý projektant, c. k. vrchní stavební rada, generální konzervátor Centrální komise ve Vídni, profesor a pak ředitel vídeňské průmyslové školy (učitel J. M. Olbricha), kde byl jeho kolegou Camillo Sitte (1843–1903). Syn Theodor (1881–1908), Wunibald (1879–1963) i bratr Johann (1849–1931) byli také architekti. Manželka Ludmila rozená Schönfussová pocházela z jižní Moravy.\n\nStudoval na Technické vysoké škole ve Vídni u Heinricha von Ferstela, pak na Akademii výtvarných umění u Friedricha von Schmidta (1825–1891), který byl zaměřen na novogotickou architekturu. Praxi vykonal ve stavební kanceláři vídeňského spolku \"Cottage\" a v roce 1876 nastoupil do ateliéru Friedricha von Schmidta. Zde pracoval na návrhu stavby novogotické vídeňské radnice. Od roku 1883 pracuje jako samostatný architekt. V letech 1887 až 1888 řídil přestavbu vídeňského domu umění (Künstlerhaus). V roce 1901 byl členem poroty na přestavbu Schmetterhausu v Opavě. Díky svým kontaktům v moravskoslezských městech, kde byl zván do porot tamních architektonických soutěží, pomohl s uvedením svého syna Wunibalda mezi známé architekty. Společně vytvořili soutěžní návrhy nebo je realizovali.\n\nBěhem svého života obdržel mnohá ocenění a vyznamenání. Např. v roce 1888 obdržel rytířský kříž Řád Františka Josefa. Zemřel 15. srpna 1924 ve Vídni a je pohřben na Ústředním hřbitově ve Vídni.\n\nHlavní novobarokní oltář minoritního kostela sv. Ducha v Opavě (1889)\n\nSoutěžní projekt Moravskoslezské vzájemné pojišťovny pro Brno (1898 nerealizováno) \n\n\n\n\n\nOtec Johann Deininger byl továrníkem, zabýval se výrobou hedvábí ve Vídni, matka Maria rozená Nestler byla dcerou lékaře z Dolních Dunajovic, jižní Morava. Julius Deininger se oženil v roce 1877 s Ludmilou rozenou Schönfussová, která pocházela z jižní Moravy. Jejich manželského svazku se narodily čtyři děti:\nJeho bratr Johann Deininger (1849–1931) byl architekt, ředitel státní obchodní školy v Insbrucku, Tyroly.\n\n"}
{"id": "1091220", "url": "https://cs.wikipedia.org/wiki?curid=1091220", "title": "Lokomotivfabrik Floridsdorf", "text": "Lokomotivfabrik Floridsdorf\n\nLokomotivfabrik Floridsdorf (česky „lokomotivní továrna Floridsdorf“, ve zkratkách Flor, WLF jako \"Wiener Lokomotivfabrik Floridsdorf\" nebo též LOFAG jako \"Lokomotivfabrik Floridsdorf AG\") byla rakouská firma vyrábějící lokomotivy.\n\nByla založena 6. září 1869 a v průběhu své existence se díky své konstrukční mnohostrannosti a kvalitě propracovala na čelní místo mezi evropskými lokomotivkami. Po lokomotivce Společnosti státní dráhy (StEG, Vídeň) a firmě Georg Sigl (Vídeň a Vídeňské Nové Město) byla floridsdorfská lokomotivka třetí továrnou tohoto typu v rakouské monarchii.\n\n\"Wiener Lokomotiv-Fabriks-Actien-Gesellschaft\" získala 6. září 1869 koncesi a schválení stanov, 1. srpna 1870 se konala ustavující valná hromada a konečně 2. října 1871 byla společnost zanesena do obchodního rejstříku obchodním soudem v Korneuburgu. Úředním sídlem společnosti byla Vídeň s \"„pobočkou v Groß Jedlersdorfu u Floridsdorfu poblíž Vídně“\". Na volné ploše mezi Severní dráhou a Severozápadní dráhou byl v letech 1870-71 pod vedením Bernharda Demmera, dosavadního technického ředitele StEG zřízen velkoryse vyprojektovaný tovární komplex. Kromě budov nezbytných pro výrobu a vedení podniku bylo vybudováno i sedm domů pro zaměstnance s celkem 117 byty.\n\nJiž během výstavby se snažilo obchodní vedení získat objednávky, a tak již 10. června 1871 mohla být zákazníkovi předána první lokomotiva. Byl to stroj „HUMBOLDT“ pro ÖNVB.\n\nV roce 1881 zde byla zkonstruována a vyrobena první ozubnicová lokomotiva. Objednaly si ji železárny v maďarském Salgótarjánu pro podnikovou dráhu o rozchodu 790 mm. Jako jediný licencovaný výrobce Abtova systému v rakousko-uherské monarchii dodala lokomotivka téměř všechny ozubnicové lokomotivy, které zde byly nasazeny do provozu, mimo jiné i lokomotivy pro Erzbergbahn a pro zemské úzkokolejné dráhy Bosny a Hercegoviny. Poté, co armáda souhlasila s elektrizací železnic, zahájila lokomotivka v roce 1911 i výrobu elektrických lokomotiv pro traťovou službu. Roční množství objednávek odpovídalo hospodářské situaci. Tomu odpovídal i počet zaměstnanců, který se pohyboval mezi 1000 a 1500.\n\nPo skončení I. světové války ztratila firma mnoho zákazníků a musela přeorientovat svoji obchodní politiku. Pro Rakouské spolkové dráhy začala provádět hlavní opravy parních lokomotiv, od roku 1922 dodávala silniční válce a od roku 1926 stabilní kotle. K tomu se přidaly i dodávky zařízení pro průmysl.\n\nV letech 1924 - 1925 byly pro PKP prováděny hlavní opravy bývalých ruských nákladních lokomotiv, zároveň byly lokomotivy přerozchodovávány. Jako jediná ze čtyř rakouských lokomotivek (vedle StEG, Krauss Linz a Vídeňské Nové Město) přečkala meziválečné období.\n\nZa II. světové války zažila lokomotivka veliký rozmach, počet zaměstnanců stoupl až na 8000. Především se zde vyráběla válečná řada 52, celkem bylo dodáno 1172 lokomotiv této řady pro DR a 20 pro CFR jako řada 150. Produkce floridsdorfské lokomotivky dosáhla největšího podílu na celkovém počtu vyrobených lokomotiv řady 52 mezi všemi dodavateli lokomotiv této řady. Z počátku roku 1944 byla výroba přeorientována na řadu 42 a 13. června 1944 byla předána první z nich – 42 2301. Poslední válečná parní lokomotiva – 42 2580, v pořadí 2115., byla předána 8. března 1945.\n\nV průběhu války zažila lokomotivka nejedno bombardování. Po ukončení bojů v dubnu 1945 bylo vybavení z velké části demontováno a spolu se surovým materiálem odvezeno do Sovětského svazu. Celkem se jednalo asi o 800 vozů. Přesto se v říjnu téhož roku podařilo vyrobit první poválečnou lokomotivu, opět se jednalo o řadu 42. Vedle výroby nových lokomotiv se druhou pracovní náplní staly hlavní opravy rakouských státních drah, protože vedle ležící železniční dílny byly zničeny.\n\nV roce 1946 podřídila sovětská ozbrojená moc floridsdorfskou lokomotivku USIA (správa sovětského majetku v Rakousku). Současně měla lokomotivka podle zestátňovacího zákona přejít k 26. červenci 1946 do vlastnictví Rakouské republiky. Tento zákon ale mohl být na územích obsazených sověty uplatněn teprve po ukončení jednání o rakouské státní smlouvě v roce 1955.\n\nV tomto čase jako podnik USIA dodala lokomotivka jen několik lokomotiv. Kromě toho její produkce zahrnovala kotle ústředního vytápění, navijáky a podvozky pro železniční jeřáby. Od roku 1953 začala opět produkce lokomotiv stoupat. Do Indie bylo dodáno nejdříve 99 kotlů a poté až do roku 1958 následovalo 140 lokomotiv.\n\nK předání lokomotivky rakouské administrativě došlo 13. srpna 1955, zároveň bylo uplatněno znárodnění z roku 1946. Po tomto období se výroba přeorientovala na motorovou trakci, dieselové lokomotivy byly dodávány pro Rakousko i pro zahraničí. Klesl počet dodávaných vozidel, jelikož produkce se přeorientovala na subdodávky podvozků pro firmy Henschel a Simmering-Graz-Pauker. V tomto období bylo dodáno i 158 podvozků pro elektrické vozy rychlodráhy Káhira – Helwán.\n\nDne 14. září 1958 byla floridsdorfská lokomotivka začleněna do firmy Simmering-Graz-Pauker AG, čímž skončila její samostatná existence. Poslední velkou zakázkou byla dodávka 50 motorových lokomotiv pro BDŽ. Výrobní program byl pro nedostatek zakázek na výrobu lokomotiv doplněn o výrobu kotlových vozů.\n\nFloridsdorfská lokomotivka vyrobila za dobu své existence 6043 hnacích vozidel. Poslední z nich – lokomotiva 1042.540 byla předaná ÖBB 19. září 1969.\n\nDnes nezbylo z továrny nic. Na jejím místě stojí vedle několika malých provozoven obchodní centrum. Posledním zbytkem je obelisk jako pomník obětem nacionálního socialismu z řad zaměstnanců. Dále připomíná bývalou firmu floridsdorfská ulice \"Lokomotivgasse\" pojmenovaná takto v roce 1901. Krátce před zbořením hal v 80. letech 20. století se ještě uvažovalo o jejich využití pro dopravní muzeum.\n\n\n\n"}
{"id": "1091221", "url": "https://cs.wikipedia.org/wiki?curid=1091221", "title": "Milan Bořek", "text": "Milan Bořek\n\nMilan Bořek (* 19. prosince 1962) je předsedou Krajského soudu v Brně.\n\nSoudcem se stal roku 1986, začínal u Okresního soudu v Rychnově nad Kněžnou, poté přešel k Okresnímu soudu v Náchodě a v roce 1990 se stal jeho předsedou. Po devíti letech byl jmenován předsedou Krajského soudu v Hradci Králové a v této pozici zůstal 14 let (1999–2013). Poté byl přeložen k Vrchnímu soudu v Praze a současně byl jmenován jeho místopředsedou, pověřeným vedením insolvenčního úseku vrchního soudu. Zde ale zůstal jen jeden rok, protože byl vybrán pro pozici předsedy Krajského soudu v Brně. Funkce se ujal 1. října 2014. Je také např. členem redakční rady odborného časopisu \"Soudní rozhledy\".\n"}
{"id": "1091228", "url": "https://cs.wikipedia.org/wiki?curid=1091228", "title": "Rodrigo Moreno Machado", "text": "Rodrigo Moreno Machado\n\nRodrigo Moreno Machado známý i jako Rodrigo (* 6. března 1991, Rio de Janeiro, Brazílie) je španělský fotbalový útočník a reprezentant, který v současné době hraje v klubu Valencia CF.\nRodrigo působil v mládežnických reprezentacích Španělska.\nSe španělskou reprezentací do 20 let se zúčastnil Mistrovství světa hráčů do 20 let 2011 v Kolumbii, kde byl jeho tým vyřazen ve čtvrtfinále Brazílií v penaltovém rozstřelu.\n\nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nV létě 2012 byl zařazen na soupisku španělského výběru do 23 let pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D.\n\nV A-mužstvu Španělska přezdívaném \"La Furia Roja\" debutoval 12. 10. 2014 v kvalifikačním zápase proti domácímu týmu Ekvádoru (výhra 4:0).\n\n"}
{"id": "1091248", "url": "https://cs.wikipedia.org/wiki?curid=1091248", "title": "Římskokatolická farnost Dlouhá Ves", "text": "Římskokatolická farnost Dlouhá Ves\n\nŘímskokatolická farnost Dlouhá Ves je územním společenstvím římských katolíků v rámci sušicko-nepomuckého vikariátu českobudějovické diecéze.\n\nRoku 1368 byla v Dlouhé Vsi zřízena plebánie a byl zde postaven kostel. Později zanikla a ves byla přifařena nejprve k Sušici, následně k Mouřenci. Kostel byl barokně upraven počátkem 18. století. Roku 1788 zřízena lokálie, povýšená roku 1854 na samostatnou farnost. V pozdější době byl zrušen hřbitov kolem kostela.\nFarnost Dlouhá Ves je dnes součástí kollatury farnosti Sušice, odkud je vykonávána její duchovní správa. Od 1. července 2013 byl administrátorem excurrendo R.D. Václav Hes, který byl později vystřídán R.D. Markem Donnerstagem. Od 15. července 2019 je administrátorem ex currendo sušický farní vikář, R.D. Jan Kulhánek.\n\n"}
{"id": "1091249", "url": "https://cs.wikipedia.org/wiki?curid=1091249", "title": "Pomník Mikuláše Koperníka (Krosno)", "text": "Pomník Mikuláše Koperníka (Krosno)\n\nPomník Mikuláše Koperníka je socha na ulici Piotra Skargi v Krosně, před budovou školy Mikuláše Koperníka.\n\nDílo Stanisława Kochanka znázorňuje polského astronoma Mikuláše Koperníka, na podstavci do pasu, s levou rukou spočívající na zeměkouli, a druhou rukou si stínící oči při pohledu na oblohu.\n\nPomník byl odhalen v roce 1973 v průběhu oslav 500. výročí narození astronoma.\n"}
{"id": "1091250", "url": "https://cs.wikipedia.org/wiki?curid=1091250", "title": "Alberto Botía", "text": "Alberto Botía\n\nAlberto Tomás Botía Rabasco (* 27. ledna 1989, Alquerías, Španělsko) je španělský fotbalový obránce, je hráčem řeckého klubu Olympiakos Pireus.\n\nBotía působil v mládežnických reprezentacích Španělska. \nSe španělskou reprezentací do 20 let se zúčastnil Mistrovství světa hráčů do 20 let 2009 v Egyptě. \nS týmem do 21 let vyhrál roku 2011 Mistrovství Evropy U21 v Dánsku, kde Španělé zvítězili ve finále nad Švýcarskem 2:0.\n\nV létě 2012 byl zařazen na soupisku španělského výběru do 23 let pro Letní olympijské hry 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D.\n\n\n"}
{"id": "1091251", "url": "https://cs.wikipedia.org/wiki?curid=1091251", "title": "168 hodin", "text": "168 hodin\n\n168 hodin je publicistický pořad České televize, který rekapituluje a analyzuje dění celého právě končícího týdne. Premiéra nového dílu pořadu je vždy v neděli po 21. hodině na ČT1.\n\nJe to publicistický pořad, který shrnuje nejdůležitější a nejzajímavější události právě uplynulého týdne v České republice a ve světě (odtud název 168 hodin). Soustředí se na dění na politické scéně a v ekonomice, ale i na aktuální kauzy a případy ze širokého spektra událostí (např. sociální otázky, sport, kultura atd.).\n\nPremiéra pořadu se odvysílala v neděli 10. září 2006 od 22.30 hod. na ČT1. Od té doby se vysílá premiéra každého nového dílu vždy v neděli po 21. hodině na ČT1 s výjimkou letních prázdnin a období Vánoc, kdy se pořad nevysílá. Moderátorkou pořadu je od prvního dílu Nora Fridrichová. Pouze v období její první mateřské dovolené od dubna do července 2012 ji vystřídala Zuzana Tvarůžková a v období druhé mateřské dovolené od března do června 2015 pak Markéta Dobiášová, na podzim 2019 se pak moderátorkou pořadu po dobu účasti Fridrichové v soutěži StarDance stala Kristina Ciroková.\n\nPořad se skládá z několika reportáží (většinou tři nebo čtyři reportáže), satirické reflexe uplynulého týdne na domácí politické scéně s názvem \"Malostranské korekce\" (připravuje novinář Miroslav Korecký) a humorné tečky na závěr. Do stálého týmu pořadu patří kromě moderátorky vedoucí dramaturg Karel Novák a reportéři Kristina Ciroková, Martin Mikule, Lenka Pastorčáková, Tereza Strnadová a Tereza Robinson.\n\nNa závěr dílu, který byl odvysílán dne 4. ledna 2009, byl zařazen i příspěvek s názvem \"\"Rozcvička před novoročním projevem\"\", který zachycoval prezidenta Václava Klause těsně před pronesením Novoročního projevu z roku 2009. Na záznamu se rozcvičuje, tj. mává rukama před a za tělem, poklesne v kolenou, poklepává na řečnický pultík. Prezident Václav Klaus označil chování ČT za neetické a požadoval omluvu. Záběry zmizely na nějaký čas i z elektronického archivu ČT.\n\nO zhruba dva roky později, dne 10. dubna 2011, se v závěru pořadu objevil záznam ze státní návštěvy prezidenta Václava Klause v Chile, na němž přemístil protokolární pero z pouzdra na stole do kapsy svého saka. \"Chilský incident Václava Klause\" si v následujících dnech získal jako zábavná scénka zájem nejvýznamnějších médií a internetových komunit mnoha zemí.\n\nV dílu pořadu z 15. února 2015 se zase objevila reportáž s názvem \"\"Sólista\"\" o náměstkovi pražské primátorky Matěji Stropnickém. Radní ČT Vratislav Dostál chtěl následně tuto reportáž jako nevyváženou rozebírat na zasedání Rady ČT, ale ostatní radní se o této reportáži odmítli bavit, protože Rada ČT nemůže zasahovat do jednotlivých pořadů.\n\nZačátkem roku 2017 podal ministr financí Andrej Babiš stížnost Radě České televize kvůli několika reportážím pořadů 168 hodin a Reportéři ČT o okolnostech jeho nákupu dluhopisů Agrofertu. Reportáže měly účelově dehonestovat jeho osobu a zamlčovat známé, klíčové informace. Televize proti němu údajně vedla dlouhodobou politickou kampaň. Rada ČT Babišovu stížnost jednohlasně zamítla. Rovněž Rada pro televizní a rozhlasové vysílání, k níž směřoval obdobnou stížnost, ji odložila.\n"}
{"id": "1091253", "url": "https://cs.wikipedia.org/wiki?curid=1091253", "title": "Seznam poštovních známek České republiky 2015", "text": "Seznam poštovních známek České republiky 2015\n\nSeznam českých poštovních známek vydaných v roce 2015\n"}
{"id": "1091255", "url": "https://cs.wikipedia.org/wiki?curid=1091255", "title": "Dielova", "text": "Dielova\n\nDielova (\"Pyrus communis\" 'Dielova') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává od listopadu, skladovatelná je do prosince.\n\nByla nalezena v Belgii, ředitelem Van Monsových školek u Vilvoarden kolem roku 1800. Byla nazvána podle pomologa Augustina Diela, který ji popsal v roce 1816. Od roku 1817 se šíří i v Čechách. V letech 1850 - 1910 byla jednou z hlavních odrůd zimních hrušní.\n\nOdrůda je cizosprašná. Je špatný opylovač. Vhodnými opylovači jsou odrůdy Avranšská, Boscova lahvice, Konference, Magdalenka, Charneuská, Červencová, Neliska zimní, Pařížanka, Williamsova.\n\nRůst odrůdy je bujný, ale habitus je vždy poněkud nepravidelný, pyramidální. Zmlazování doporučeno.\n\nPlodí časně, hojně a s pravidelnou probírkou plůdků i pravidelně. Plody propadávají, nesnáší pozdnější sklizeň.\n\nPlod je hruškovitý, baňatý, nestejný, velký (200 g z vyšších tvarů, 400 g z nízkých tvarů). Slupka drsná, při sklizni zelená, později žlutě zbarvená. Dužnina je nažloutlá jemná, máslovitá, šťavnatá, nasládlá, kořenitá. Dužnina kaménčitá.\n\nOdrůda je považována za náchylnou k strupovitosti ale i namrzání a slunečnímu úžehu. Během skladování zraje nestejně. Plody padají.\n\nDobře snese přepravu po sklizni. Je vhodná ke skladování a přímému konzumu. Odrůdu lze použít do teplých a chráněných poloh.\n"}
{"id": "1091256", "url": "https://cs.wikipedia.org/wiki?curid=1091256", "title": "Rubén Miño", "text": "Rubén Miño\n\nRubén Miño Peralta (* 18. ledna 1989, Cornellà de Llobregat, Španělsko) je španělský fotbalový brankář, hráč klubu AEK Larnaka.\nProšel angažmá ve Španělsku a na Kypru.\n\nOd 15 let vyrůstal v barcelonské akademii La Masia. V roce 2010 debutoval v A týmu FC Barcelona. V červenci 2012 odešel do klubu RCD Mallorca. Sezónu 2015/16 strávil v druholigovém klubu Real Oviedo.\n\nV létě 2016 zamířil do zahraničí, podepsal smlouvu s kyperským týmem AEK Larnaka.\n\nRubén Miño působil v mládežnických reprezentacích Španělska. \nS týmem do 21 let vyhrál roku 2011 Mistrovství Evropy U21 v Dánsku, kde Španělé zvítězili ve finále nad Švýcarskem 2:0.\n\n\n"}
{"id": "1091261", "url": "https://cs.wikipedia.org/wiki?curid=1091261", "title": "Abierto Mexicano Telcel 2015", "text": "Abierto Mexicano Telcel 2015\n\nAbierto Mexicano Telcel 2015 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Fairmont Acapulco Princess na dvorcích s tvrdým povrchem. Konal se mezi 23. až 28. únorem 2015 v mexickém Acapulcu jako 22. ročník mužské poloviny a 15. ročník ženské části turnaje.\n\nMužská polovina se řadila do kategorie ATP World Tour 500 a její dotace činila 1 548 755 amerických dolarů. Ženská polovina hraná s rozpočtem 250 000 dolarů byla součástí kategorie WTA International Tournaments.\n\nSinglové tituly se připsali Španěl David Ferrer a švýcarská hráčka Timea Bacsinszká.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\nNásledující hráčky obdržely divokou kartu do hlavní soutěže:\n\nNásledující hráčky se probojavaly do hlavní soutěže z kvalifikace:\n\n\n\n\nNásledující pár obdržel divokou kartu do hlavní soutěže:\n\n\n\n\n\n"}
{"id": "1091263", "url": "https://cs.wikipedia.org/wiki?curid=1091263", "title": "Lípa v Horním Žďáru", "text": "Lípa v Horním Žďáru\n\nLípa v Horním Žďáru je památný strom, košatá lípa malolistá (\"Tilia cordata\"), která roste přibližně 500 m severovýchodně od Horního Žďáru u včelína nad Arnoldovskou cestou do zaniklého Arnoldova. Solitérní strom má pravidelnou, širokou a kulovitou korunu. Dutý kmen se ve třech metrech výšky rozdvojuje. Obvod kmene měří 526 cm, koruna je široká 22 m a sahá do výšky 23 m (měření 2005). V roce 2005 byl proveden zdravotní řez, redukce koruny a konzervace dutiny.\nLípa je chráněna od roku 2005 jako hraniční strom, významný stářím a vzrůstem.\n\n"}
{"id": "1091264", "url": "https://cs.wikipedia.org/wiki?curid=1091264", "title": "Daniel Parejo", "text": "Daniel Parejo\n\nDaniel Parejo Muñoz (* 16. dubna 1989, Coslada, Španělsko) je španělský fotbalový záložník, který v současné době hraje v klubu Valencia CF.\n\nDaniel Parejo působil v mládežnických reprezentacích Španělska. \nS týmem do 19 let vyhrál Mistrovství Evropy U19 2007 v Rakousku.\nSe španělskou reprezentací do 20 let se zúčastnil Mistrovství světa hráčů do 20 let 2009 v Egyptě. \nS týmem do 21 let vyhrál roku 2011 Mistrovství Evropy U21 v Dánsku, kde Španělé zvítězili ve finále nad Švýcarskem 2:0.\n\n\n"}
{"id": "1091266", "url": "https://cs.wikipedia.org/wiki?curid=1091266", "title": "Římskokatolická farnost – děkanství u kostela sv. Mikuláše, České Budějovice", "text": "Římskokatolická farnost – děkanství u kostela sv. Mikuláše, České Budějovice\n\nŘímskokatolická farnost při katedrále sv. Mikuláše je územním společenstvím římských katolíků v rámci českobudějovického městského vikariátu českobudějovické diecéze.\n\nDěkanský kostel sv. Mikuláše byl v Českých Budějovicích postaven ve 2. polovině 13. století. V 17. století vyhořel, opravy byly dokončeny v roce 1642. Po zřízení Českobudějovické diecéze se kostel stal katedrálním kostelem českobudějovických biskupů. V letech 1790–1952 existovalo \"Českobudějovické arcikněžství\".\n\nV 90. letech 20. století farnosti českobudějovické diecéze zpravidla přišly o čestné tituly (děkanství, arciděkanství, proboštství, ...). Tyto tituly byly ponechány pouze čtyřem farnostem: titul děkanství českobudějovické katedrální farnosti, arciděkanství v Nepomuku, proboštství v Jindřichově Hradci a prelatuře v Českém Krumlově.\n\nV letech 2012–2013 byl opraven a zcela nově zařízen interiér budějovické katedrály. Ve farnosti funguje biskupské gymnázium se studentskou duchovní správou při kostele sv. Rodiny (spirituálem gymnázia byl dříve R.D. Mgr. Josef Prokeš, kterého později vystřídal R.D. Mgr. Ing. Pavel Němec, DiS.). Ve farnosti sídlí řeholní komunity petrinů a Školských sester de Notre Dame. Sestry de Notre Dame ve svém klášteře provozují Církevní mateřskou školu U sv. Josefa. Sestry se také věnují pomoci potřebným.\n\nNa území farnosti se nachází rovněž areál Teologické fakulty Jihočeské univerzity. Někteří vyučující této fakulty jsou zapojeni do místní farní duchovní správy: děkan fakulty, doc. ThDr. Rudolf Svoboda, ThD. je ve farnosti ustanoven jako trvalý jáhen, profesor, Mons. Karel Skalický působí ve farnosti jako výpomocný duchovní.\n\nOd podzimu roku 2018 ve farnosti rovněž působí kněz Kněžského bratrstva svatého Petra, který v kostele Obětování Panny Marie pravidelně slouží bohoslužby podle misálu z r. 1962 (tzv. tridentská Mše).\n\n"}
{"id": "1091268", "url": "https://cs.wikipedia.org/wiki?curid=1091268", "title": "Olivia Holt", "text": "Olivia Holt\n\nOlivia Hastings Holt (* 5. srpna 1997, Germantown, Tennessee, USA) je americká herečka a zpěvačka. Proslavila se rolemi v seriálech stanice Disney Channel \"Nakopni to, To já ne\" a rolí v televizním filmu \"Dívka vs. Monstrum.\" V roce 2016 vydala své debutové EP s názvem \"Olivia.\"\n\nOd roku 2018 hraje roli Tandy Bowen / Dagger v seriálu stanice Freeform \"Cloak & Dagger.\"\n\nNarodila se ve městě Germantown ve státě Tennessee, Má starší sestru Morgan (27. 12. 1990) a mladšího bratra jménem Cade (16. 7. 2001). Ve třech letech se přestěhovala do Nesbitu, Mississippi, kde vyrostla. Později se s rodinou přestěhovala do Los Angeles a začala se věnovat herectví. Nejprve hrála v divadle, později také v reklamách a v letech 2011 až 2015 hrála v seriálu \"Nakopni to\". Hrála také ve filmu \"Dívka vs. Monstrum\" a v seriálu \"To já ne\" (od 2014). V roce 2018 začala hrát v seriálu \"Cloak & Dagger\".\n\n\n\n\n\n"}
{"id": "1091274", "url": "https://cs.wikipedia.org/wiki?curid=1091274", "title": "Ctětínek", "text": "Ctětínek\n\nCtětínek je malá vesnice, část obce Ctětín v okrese Chrudim. Nachází se asi 0,4 km jižně od vesnice Ctětín. V roce 2015 zde bylo 35 domů.\n"}
{"id": "1091291", "url": "https://cs.wikipedia.org/wiki?curid=1091291", "title": "Rozchodník bílý", "text": "Rozchodník bílý\n\nRozchodník bílý (\"Sedum album\") je léčivá rostlina z čeledi tlusticovitých.\n\nNajdeme ji na skalnatých, výslunných stráních, na skalách, na zdech a kamenitých pastvinách i v suchých světlých lesích na kamenitém podkladu. Roste v celé Evropě až po Skandinávii, ale také v severní Africe. V Alpách se vyskytuje ojediněle do nadmořské výšky 2500 m n. m.\n\nRozchodník je trvalka, která vyrůstá od 8 do 25 cm. Roste v řídkých trsech. Lodyha je krátká, nekvetoucí, ale hustě olistěná. Listy jsou masité zelené až načervenalé, podlouhle čárkovité a válcovitě oblé, tupé, sklenuté, trochu zploštělé a lysé. Drobné bílé květy na vrcholu lodyhy se skládají do vrcholičnatého květenství složených z vijanů. Jednotlivé kvítky na krátkých, 1-4 mm dlouhých stopkách jsou složeny z pěti široce podlouhlých, nezřetelně třížilných zelených lístků kališních a pěti podlouhle kopinatých, bílých, řidčeji červenofialových plátků korunních. Deset tyčinek je o trochu kratších než korunní plátky a má červenohnědé prašníky. Plody jsou pětičetné měchýřky, oddálené, vzpřímené, válcovité, až 5 mm dlouhé, jež obsahují podlouhlá, 0,7 mm dlouhá světle hnědá semena. Kvete od června až do podzimu.\n\nRozchodník se v lidovém léčitelství používal k léčení zánětů.\n"}
{"id": "1091293", "url": "https://cs.wikipedia.org/wiki?curid=1091293", "title": "Zatmění Slunce 20. března 2015", "text": "Zatmění Slunce 20. března 2015\n\nZatmění Slunce dne 20. března 2015 bylo na povrchu Země pozorovatelné jako úplné zatmění v pásmu mezi Islandem a Velkou Británií, konkrétně z Faerských ostrovů a Špicberků. Na Faerských ostrovech trvala fáze úplného zatmění 2 minuty a 47 sekund. Na území České republiky bylo pozorovatelné jako částečné, první kontakt proběhl v 8:43 UTC (9:43 SEČ), maximum v 9:47 UTC (10:47 SEČ) a poslední kontakt v 10:50 UTC (11:50 SEČ).\n\nNásledující zatmění Slunce pozorovatelné na území České republiky a Evropy nastane 10. června 2021.\n\nVýkon solárních elektráren na území států Evropské unie, který obvykle činí přibližně 90 GW, klesl na hodnotu 34 GW. Rychlost změn výkonu v sítích byla okolo –400 a +700 MW za minutu.\n\n\n"}
{"id": "1091295", "url": "https://cs.wikipedia.org/wiki?curid=1091295", "title": "Guacamole", "text": "Guacamole\n\nGuacamole je avokádový pokrm, který pochází od Aztéků. Slovo guacamole pochází ze slova „ahuacamolli“ z jazyka nahuatl, což v překladu znamená „avokádová salsa“. Používá se jako pomazánka a jako přísada k dalším jídlům. Dnes je populární součástí kuchyně nejen v Mexiku a v USA, ale i v dalších zemích světa. Guacamole má v samotném Mexiku různé regionální podoby. Tradiční příprava spočívá v rozmačkání dužniny avokáda v hmoždíři a přidání mořské soli, rajčat, citrónové šťávy a čili. Recepty na guacamole často zahrnují také cibuli, česnek, pepř, jogurt, smetanu, majonézu, koriandr či bazalku apod.\n\nKyselina askorbová v citronové šťávě zabraňuje oxidaci dipu a tím nežádoucímu zhnědnutí, jaké je známo třeba u jablek.\n\n"}
{"id": "1091298", "url": "https://cs.wikipedia.org/wiki?curid=1091298", "title": "Mikel San José", "text": "Mikel San José\n\nMikel San José Domínguez (* 30. května 1989, Pamplona, Španělsko) je španělský fotbalový obránce, který v současné době hraje v klubu Athletic Bilbao. Hraje převážně na postu stopera (středního obránce).\nMikel San José působil v mládežnických reprezentacích Španělska. \nS týmem do 19 let vyhrál Mistrovství Evropy U19 2007 v Rakousku.\n\nS týmem do 21 let vyhrál roku 2011 Mistrovství Evropy U21 v Dánsku, kde Španělé zvítězili ve finále nad Švýcarskem 2:0.\n\nV A-mužstvu Španělska přezdívaném \"La Furia Roja\" debutoval 4. 9. 2014 v přátelském zápase proti domácí reprezentaci Francie (prohra 0:1).\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Mikel San José nenastoupil v žádném utkání svého mužstva na šampionátu.\n\n"}
{"id": "1091299", "url": "https://cs.wikipedia.org/wiki?curid=1091299", "title": "Qatar Total Open 2015", "text": "Qatar Total Open 2015\n\nQatar Total Open 2015 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v areálu Khalifa International Tennis and Squash Complex. Konal se mezi 23. až 28. únorem 2015 ve katarském hlavním městě Dauhá jako 13. ročník turnaje.\n\nTurnaj se sníženým rozpočtem oproti minulým ročníkům ve výši 731 070 dolarů patřil do úrovně Premier kategorie WTA Premier Tournaments. Do soutěže dvouhry nastoupilo dvacet osm hráček a čtyřhry se účastnilo šestnáct párů.\n\nNejvýše nasazenou hráčkou ve dvouhře se stala světová čtyřka Petra Kvitová z České republiky. Šestou singlovou trofej kariéry vyhrála její krajanka Lucie Šafářová, když ve finále zdolala bývalou světovou jedničku Viktorii Azarenkovou a přerušila tak sérii šesti vzájemných proher v řadě. Jednalo se o její premiérové vítězství v kategorii WTA Premier Tournaments. V následné pondělní aktualizaci žebříčku WTA z 2. března 2015 se posunula na své kariérní maximum, když figurovala na 11. místě. Deblovou soutěž opanovaly americké deblové specialistky Raquel Kopsová-Jonesová a Abigail Spearsová, které bodový zisk poprvé v kariéře katapultoval do elitní desítky žebříčku WTA ve čtyřhře, když spolusdílely 10. příčku.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry z pozice náhradníků:\n\n\n\n"}
{"id": "1091300", "url": "https://cs.wikipedia.org/wiki?curid=1091300", "title": "SKP ČR Ocel Třinec", "text": "SKP ČR Ocel Třinec\n\nSKP ČR Ocel Třinec je český futsalový klub z Třince. Od sezóny 2016/17 působí v nejvyšší české futsalové lize. Založen byl v roce 1999. V roce 2005 klub odkoupil licenci na 1. ligu od zanikajícího frenštátského Megasu. V sezóně 2013/14 se klubu po několika letech podařilo postoupit do 1. ligy, kde ovšem vydržel jenom jednu sezónu.\n\nSvé domácí zápasy odehrává ve sportovní hale Stars, která má kapacitu 700 diváků.\n\nZdroj: \n\n\n\"Aktuální k datu: 2017/2018\"\n\nZdroj: \n\nPoznámky:\n\n"}
{"id": "1091307", "url": "https://cs.wikipedia.org/wiki?curid=1091307", "title": "Luis Milla Aspas", "text": "Luis Milla Aspas\n\nLuis Milla Aspas (* 12. března 1966, Teruel, Španělsko) je bývalý španělský fotbalový záložník a reprezentant, později fotbalový trenér.\n\nLuis Milla hrál ve své kariéře za španělské týmy FC Barcelona, Real Madrid a Valencia CF. Se všemi získal domácí trofeje, s Barcelonou vyhrál i Pohár vítězů pohárů 1988/89.\n\nV A-mužstvu Španělska přezdívaném \"La Furia Roja\" debutoval 15. 9. 1989 v Seville v kvalifikačním zápase proti týmu Maďarska (výhra 4:0).Celkem odehrál v letech 1989–1990 za španělský národní tým 3 zápasy, branku nevstřelil.\n\nNa začátku trenérské dráhy vedl UD Puçol a poté působil jako asistent trenéra v Getafe CF.\nPoté vedl španělské mládežnické reprezentace U19, U20, U21 a U23.\n\nS týmem do 21 let vyhrál roku 2011 Mistrovství Evropy U21 v Dánsku, kde Španělé zvítězili ve finále nad Švýcarskem 2:0. \nV létě 2012 vedl španělský výběr do 23 let na Letních olympijských hrách 2012 v Londýně. Španělsko (které mělo na soupisce i hráče z A-mužstva) zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0) vypadlo překvapivě již v základní skupině D. Po tomto neúspěchu byl Milla odvolán.\n\nV únoru 2013 se stal hlavním koučem klubu Al Jazira Club ze Spojených arabských emirátů.\n\n"}
{"id": "1091308", "url": "https://cs.wikipedia.org/wiki?curid=1091308", "title": "Luis Milla", "text": "Luis Milla\n\nJméno a příjmení Luis Milla má více nositelů:\n"}
{"id": "1091309", "url": "https://cs.wikipedia.org/wiki?curid=1091309", "title": "Jiří Bláha (režisér)", "text": "Jiří Bláha (režisér)\n\nJiří Bláha (* 1. září 1986, Teplice) je český televizní režisér, scenárista, herec, moderátor a muzikant, který dlouhodobě spolupracuje s Televizí Barrandov.\n\nPo absolvování Střední odborné školy profesora Švejcara v Plzni v roce 2006 nachází Jiří Bláha první uplatnění v soukromém rádiu Šumava, kde tři roky moderuje ranní show s názvem \"Bláhoviny\". V roce 2009 nastupuje do Televize Barrandov, pro niž pracuje dodnes. Jako autor či dramaturg je podepsaný pod řadou úspěšných pořadů: \"Kurňa, co to je?\", \"Nikdo není perfektní\" nebo \"Prominenti\". Coby režisér má na svém kontě několik dokumentárních portrétů v rámci cyklu Tajemství. Namátkou o životě Heleny Růžičkové, Jaroslava Uhlíře, Petra Čepka, Jiřího Sováka, Františka Filipovského nebo Jiřího Krampola.\n\nV letech 2010 – 2013 objíždí republiku se zájezdovými pořady Tomia Okamury, Ivo Šmoldase, Uršuly Klukové a dalších. Příležitostně moderuje podobné besedy a talk-show i dnes. Od roku 2012 je kapelníkem obnovené kapely Monogram zpívajícího bubeníka Vítězslava Vávry.\n\nJiří Bláha se pouští i do samostatné filmové hrané tvorby a značně ovlivněn vesnickou trilogií Slunce, seno… se pouští do podobné tematiky v domovské vsi s místními obyvateli. Vznikají tak dvě komedie – „Včera, dnes a zítra“ a „Včera, dnes a pozítří“. Autor vychází ze znalosti vesnických vztahů a využívá své schopnosti vytěžit z obyčejných situací legrační nadsázku. To, že se trefil do černého dokládá fakt, že ačkoliv jde o technicky nedokonalé a amatérsky natočené filmy, na serveru youtube je ke konci roku 2014 vidělo už 700 tisíc diváků. Jiří Bláha se právě díky těmto filmům dostává do kontaktu s režisérem Zdeňkem Troškou, se kterým v letech 2013 a 2014 spolupracuje na filmech Babovřesky 2 a Babovřesky 3.\n\nOd roku 2014 účinkuje také v divadelních hrách plzeňského divadla Pluto – muzikálu „Nejkrásnější válka“ a komedii Antonína Procházky „Klíče na neděli“. Dále se podílí na zábavném pořadu Petra Jablonského „Neuvěřitelný týden“.\n\nV roce 2014 byl už podruhé zvolen do zastupitelstva obce Žihle, nově je i členem rady obce.\n\n"}
{"id": "1091314", "url": "https://cs.wikipedia.org/wiki?curid=1091314", "title": "Podměstský rybník", "text": "Podměstský rybník\n\nPodměstský rybník se nachází ve městě Čáslav. Rozkládá se uvnitř města, je protáhlý ve směru od jihovýchodu k severozápadu v délce zhruba 600 m a šířce zhruba 80 metrů. Je napájen tokem Brslenka. Rybník má rozlohu 4,9 ha. Celkový objem činí 130 000 m³ a retenční objem je 25 000 m³.\n"}
