{"id": "1162719", "url": "https://cs.wikipedia.org/wiki?curid=1162719", "title": "Vrba slezská", "text": "Vrba slezská\n\nVrba slezská (\"Salix silesiaca\") je dvoudomý druh rodu vrba. Vyskytuje se poměrně skromně a je v „Červeném seznamu cévnatých rostlin České republiky z roku 2012“ řazena mezi vzácnější, potenciálně ohrožené druhy, které si vyžadují další pozornost (C4a).\nRozšíření druhu je omezeno jen na pohoří ve střední a jihovýchodní Evropě (Sudety, Karpaty a pohoří Balkánu; v Alpách se nevyskytuje. V České republice roste v oreofytiku v horských oblastech od Ještědského hřbetu (evropská nejzápadnější lokalita) přes Krkonoše, Jizerské hory, Orlické hory, masiv Králického Sněžníku, Hrubý Jeseník až po Moravskoslezské Beskydy a Javorníky v Karpatech. Mimo tyto horské polohy ještě roztroušeně roste ve Žďárských vrších.\n\nVyskytuje se v chladných údolích, roklinách a soutěskách, na březích horských potoků a pramenišť, v karech a lavinových skluzech, roste též ve světlých horských lesích, v kosodřevině, zastíněných místech vlhkých luk a po okrajích cest. Upřednostňuje hlavně „subalpínskou brusnicovou vegetaci“ a „vyfoukávané alpínské trávníky“. Je diagnostickým druhem svazu „vysokých subalpínských listnatých křovin“ \"Salicion silesiacae\".\n\nPřestože se vrba slezská nepovažuje za pravou vysokohorskou vrbu, zasahuje vysoko do hor a je schopná přežít i tvrdé podmínky. Snáší extrémní výkyvy teploty nejen mezi létem a zimou, ale i rychlé letní rozdíly činící i desítky stupňů, stejně jako pády lavin, krátkou vegetační dobu, vyšší intenzitu ultrafialového záření a časté vysychání půdy. Je považována za pionýrskou a meliorační a zpevňující dřevinu.\n\nVrba slezská roste jako 2 až 4 m vysoký keř nebo ojediněle strom dorůstající až do 5 m. Má hladkou, šedou kůru, která se ve stáří v plátcích odlupuje. Letorosty hnědozeleně až olivově zbarvené jsou lysé, kůra vystoupavých až přímých větví je ve stáří rozpraskaná. Listy, dlouhé 5 až 8 cm, bývají při rašení načervenalé až krvavě červené. Jejich čepele jsou eliptické až podlouhle obvejčité, na bázi klínovité a po obvodě zvlněně pilovité. Na líci jsou listy špinavě zelené a lesklé, na rubu světle zelené a v mládí podél žilek pýřité a pravidelnou žilnatinu mají vystouplou. Palisty jsou široce ledvinovité, nepravidelně zubaté a na rostlině dlouho vytrvávají. Druh je ve tvaru listů a odění proměnlivý, jedinci rostoucí na kyselých půdách mívají listy vejčité a olysávající, na bazických substrátech listy okrouhlejší a chlupatější.\n\nJednopohlavné květy jsou sestaveny do květenství jehněd. Samčí jehnědy jsou kompaktní, kulovité nebo krátce válcovité, květy mají dvě tyčinky se zprvu červenými prašníky. Samičí jehnědy jsou protáhle válcovité a mají oddálené, stopkaté, lysé semeníky s čnělkami nesoucí vidličnaté blizny. Listeny květů jsou podlouhlé, na špici načervenalé a dlouze bíle chlupaté. Kvete od dubna do června, velmi krátce před vyrašením listů. Jsou opylovány hmyzem i větrem. Dožívá se asi 40 let. Ploidie druhu je 2n = 38.\n\nPlody jsou protáhlé, lysé, pukající tobolky, jejich stopky se při dozrávání nápadně prodlužují. Semena jsou velmi drobná a mají chmýr, rozšiřována jsou větrem.\n\nVrba slezská se často kříží, vytváří plodné hybridy a následně i hybridní roje. Nejčastěji vznikají tito kříženci:\n\nVrba slezská je lesnicky málo významný druh, vzácně bývá vysazována okolo cest a horských staveb. Využívá se tak schopnosti zpevňovat svažitou půdu rozsáhlým a do hloubky sahajícím kořenovým systémem a zároveň vysušovat podmáčenou půdu.\n\n"}
{"id": "1162721", "url": "https://cs.wikipedia.org/wiki?curid=1162721", "title": "Vrba pětimužná", "text": "Vrba pětimužná\n\nVrba pětimužná (\"Salix pentandra\") je poměrně vzrůstný druh širokého rodu vrba. V České republice se vyskytuje regionálně a obvykle jen v podhůří a nižších polohách hor. Jako důsledek meliorací a vápnění luk a pastvin se její přirozený výskyt stále snižuje a vrba pětimužná se stává se vzácnou. V „Červeném seznamu cévnatých rostlin České republiky: třetí vydání“ je řazena mezi potenciálně ohrožené druhy žádající si další pozornost (C4a).\n\nDruh se vyskytuje na rozlehlém areálu rozkládajícím se od Velké Británie a francouzských Alp přes západní Sibiř až do Střední Asie. Mimo to má arely ve Francouzském středohoří, Pyrenejích, Apeninách a na Balkáně. Druhotně vyrůstá na severu Severní Ameriky.\n\nV přírodě České republiky je roztroušeně rozšířena od termofytika po oreofytikum. Hojnější je v podhůří Šumavy a na Českomoravské vysočině, v moravských Karpatech se objevuje již skromněji; výskyt byl zjištěn do nadmořské výšky 1000 m.\nTento světlomilný a chladnomilný druh se nejčastěji vyskytuje v mokřadních olšinách a na bažinatých a rašelinných loukách, obvykle na kyselých půdách. Je diagnostickým druhem svazu „mokřadních vrbin“ \"Salicion cinereae\".\n\nRozložitý keř vysoký do 4 m nebo strom rostoucí do 6 až 10 m, má přímý kmen, vzpřímené větve a nepravidelně kulovitou korunou. Jeho kůra je zprvu šedivá a hladká, s věkem tmavne a je podélně zbrázděná. Letorosty jsou holé, červenohnědé a výrazně lesklé, kuželovité pupeny bývají velké asi 5 mm, drobné palisty brzy opadávají a mívají tvar vejčitý až kopinatý. Listy s rýhovanými řapíky jsou z jara lepivé, při rašení slabě načervenalé a na podzim žloutnou. Poměrně tuhé a lysé listové čepele bývají elipsovité až vejčitě kopinaté, 5 až 12 cm dlouhé a 2 až 4 cm široké a na bázi sbíhavé až okrouhlé. Po obvodě jsou jemně pilovité a zoubky mají zakončené žlázkou, na líci jsou leskle zelené, na rubu světlejší a mají síťovanou žilnatinu. Žloutnoucí listy, odlupovaná kůra i řezané dřevo vydává hořkomandlovou vůni, kterou způsobuje přítomnost éterických olejů.\n\nKvěty jsou seskupeny do převislých jehněd rostoucí na dlouhých stopkách. Tato květenství jsou široce válcovitá a na stopkách mají několik světle žlutých, opadavých, pilovitých listenů podobající se listům. Samčí jehnědy jsou zlatožluté, 2 až 7 cm dlouhé a mají květy s pěti až devíti tyčinkami s chlupatými nitkami a žlutými prašníky. Samičí jehnědy jsou kratší, žlutavě zelené, 1 až 6 cm dlouhé, husté a přetrvávají i přes zimu, jejich květy mají zelené, lysé semeníky na kratičkých stopkách a krátké čnělky s plochými bliznami. Květy rozkvétají v květnu a červnu, obvykle až po úplném vyrašení listů. Obsahují medové žlázky s nektarem a bývají opylovány hmyzem i větrem. Ploidie druhu 2n = 4x = 76.\n\nPlod je nepukavá, 7 mm dlouhá tobolka s mnoha semeny s chmýrem. Zralá semena zůstávají v tobolce po celou zimu a uvolňují se až s příchodem jara.\n\nVrba pětimužná je asi velmi starý druh, má několik archaických znaků rodu, např. větší počet tyčinek a odstávající jehnědy, které ukazují na blízké fylogenetické vztahy s některými topoly. Díky těmto rozdílům je jen stěží zaměnitelná s jinými druhy vrb rostoucími v české přírodě.\n\nDruhové jméno „pětimužná“ je odvozeno od nejmenšího počtu pěti tyčinek v květu.\n\nKe křížení dochází u tohoto druhu jen řídce, v Česku připadají do úvahy jen dva hybridy:\n\nPro svou vzácnost se ekonomicky nevyužívá, byť její kůra obsahuje salicylové deriváty vhodné k léčení při horečkám, revmatismu, neuralgií a při nemocech z nachlazení.\n\n"}
{"id": "1162728", "url": "https://cs.wikipedia.org/wiki?curid=1162728", "title": "Tibet (1912–1951)", "text": "Tibet (1912–1951)\n\nTibet (tibetsky བོད་, Wylie \"bod\", 西藏 Xīzàng) je historické území ve střední Asii a v letech 1912–1951 samostatný stát.\n\nZ velké části se Tibet rozkládá na Tibetské náhorní plošině a jeho průměrná výška dosahuje přibližně 4 500 m n. m., proto se Tibetu někdy říká „střecha světa“. Tradičním etnikem Tibetu jsou Tibeťané hovořící tibetským jazykem. V současnosti žijí na území Tibetu také početní Chanové a Chuejové, tedy příslušníci čínských etnických skupin.\n\nV roce 1911 využilo carské Rusko rozkladu mandžuského impéria a na severu od pouště Gobi prosadilo vznik státu nezávislého na Číně, dnešní Mongolsko tak vzniklo v sobotu 1. prosince 1911. Podobnou myšlenku se pokusili realizovat i Britové v Tibetu. Jejich zájem se hlavně soustředil na strategicky důležitý tzv. Vnější Tibet. Konference, která byla svolána ve městě Simla (Indie) 1913-1914, měla za cíl legalizovat vznik nezávislého tibetského státu. Válka v Evropě přerušila tento proces.\n\nNásledně zahájila tibetská vláda, v čele s 13. dalajlamou, proces postupné modernizace Tibetu. Navržené reformy podstatně omezily ekonomickou moc klášterů, které byly v držení pančenlamy. Pančenlama na protest odešel do kláštera, který se nacházel v provincii Qinghai na území tzv. Vnitřního Tibetu. V roce 1925 odjel do Číny a chtěl si v Pekingu stěžovat ústřední čínské vládě na dalajlámovy reformy. Byl sice zdvořile přijat, ale čínská vláda už do situace v Tibetu nezasáhla. Důvodem bylo, že dny pekingské vlády byly již sečteny, neboť v té době již začal pochod kuomintangské armády z jihu Číny na sever.\n\nKoncem 20. let kuomintangská vláda zřídila Výbor pro záležitosti Mongolska a Tibetu a v tehdejším dočasném čínském hlavním městě Nankingu byla ustavena reprezentační Tibetská kancelář. Občanská válka a protijaponská válka neumožnily Kuomintangu mít vliv na Tibet jinak, než zcela formálně.\nPo zániku Čchingského impéria nebylo v Číně silné ústřední vlády schopné udržovat někdejší čínskou suzerenitu (vazalství) nad Tibetem, a ten tak byl fakticky samostatným státem, na čemž se shoduje většina nezávislých historiků i právníků.\n\nSituace se změnila poté, co vyšli vítězně z čínské občanské války komunisté. 25. října 1950 Čínská lidová republika oficiálně oznámila, že „jednotky Čínské lidové osvobozenecké armády“ dostaly rozkaz k pochodu na Tibet, aby „osvobodily tři miliony Tibeťanů od imperialistického útlaku a upevnily národní obranu na západní hranici Číny.“ Toto oznámení ovšem bylo učiněno poněkud pozdě, protože čínské vojsko do Tibetu bez upozornění vtrhlo již 7. října. Na hlavní město východního Tibetu Čhamdo z osmi směrů zaútočilo čtyřicet tisíc čínských vojáků. Malá tibetská armáda, kterou tvořilo osm tisíc vojáků a domobrany, byla poražena. Po dvou dnech bylo Čhamdo obsazeno a místní guvernér zajat. Při této invazi přišlo podle o život přes čtyři tisíce tibetských vojáků, podle tajemníka komunistické strany Číny pro Tibet bylo během invaze zabito 5700 „nepřátel“.\n\nIndická vláda 26. října 1950 u vlády ČLR protestovala proti použití síly v Tibetu a prohlásila, že invaze není v zájmu Číny, ani míru. 6. listopadu Velká Británie vyslovila nad čínskou invazí a použitím síly hlubokou lítost a „plně podpořila stanovisko, které zaujala vláda Indie.“ Řada dalších zemí, včetně Spojených států, vyjádřila souhlas s postojem Indie.\n\nSvůj vpád do Tibetu v roce 1950 Čína vykládá jako „osvobození Tibetu od imperialistů a feudálního systému“. Těmito argumenty se snažila dokázat, že v žádném případě nešlo o invazi, ale o mírové osvobození. Podle ČLR tato armáda \"bez násilí osvobodila\" Tibet se souhlasem jeho lidu a institucí a obnovila jeho plně integrovaný status, který, jak ČLR prohlašuje, zde existoval po celá staletí před přechodným slabým obdobím Číny v letech 1911 – 1950, před založením ČLR. Co se týče argumentu souhlasu tibetského lidu a institucí s nenásilným osvobozením, rozhodně se nedá tvrdit, že by tibetský lid dobrovolně přijal, nebo snad dokonce uvítal vpád vojenských jednotek a následnou okupaci svého území. Tibetská vláda se svým nepočetným a zcela nevybaveným vojskem v podstatě neměla na výběr, pokud chtěla zachránit tibetský lid před dalším masovým vybíjením a pleněním, když jí byla vnucována Sedmnáctibodová smlouva, která ustanovila čínskou nadvládu nad Tibetem. Co se týče dalšího čínského argumentu „osvobození Tibetu od imperialistických vlivů“, ten rovněž poukazuje na smyšlenou konstrukci Číny v pokusu ospravedlnit se před celým světem. Veškeré mocnosti, které měly v té době v Tibetu nějaký vliv, se do jeho vnitřních záležitostí nevměšovaly, a pro Tibet plnily spíše funkci ochránce před čínskými nároky než že by stály v postavení utlačovatelských mocností. Navíc v době před invazí se Velká Británie stahovala na své rodné ostrovy a Indie se věnovala vlastním problémům .\nTibetští představitelé poslali generálnímu tajemníkovi OSN výzvu, ve které žádali o oficiální reakci OSN. Vyslovili zde protest proti čínské invazi, a nazvali ji flagrantním aktem agrese. Prohlásili, že nejsou schopni vzdorovat čínské invazi a navrhli přátelská jednání s čínskou vládou. Prostřednictvím této výzvy se také obrátili na všechny národy světa, aby zakročily v jejich prospěch a čínskou agresi zastavily. 17. listopadu 1950 zástupce El Salvadoru, jako jediný z delegátů, oficiálně předložil generálnímu tajemníku OSN žádost, aby otázka agrese vůči Tibetu byla zařazena na pořad jednání OSN.\n\nTibet se ocitl v zoufalé situaci. Vojenská okupace východního a severního Tibetu, poražení a zničení malé armády, postup dalších desítek tisíc vojáků „čínské lidové osvobozenecké armády“ do vnitrozemí a chybějící aktivní podpora mezinárodního společenství je přiměly k rozhodnutí poslat do Pekingu delegaci, která se měla pokusit jednat s novým čínským vedením. V dubnu 1951 byla do Pekingu vyslána pětičlenná delegace, která byla tibetskou vládou pověřena předložit tibetský postoj a vyslechnout čínské stanovisko. Delegaci však nebylo uděleno tibetskými vládními orgány zplnomocnění uzavírat smlouvy. Měla vládě pouze předat všechny diskutované otázky. Číňané předložili k projednání návrh smlouvy, který byl pro tibetskou delegaci nepřijatelný. Čínští zástupci však otevřeně delegátům objasnili, že tato verze smlouvy je konečná. Tibetskou delegaci oslovovali urážlivými a nevlídnými výrazy a zastrašovali psychickým násilím. Žádné další vyjednávání nebylo umožněno a tibetské delegaci bylo zabráněno v kontaktu s dalajlamou a tibetskou vládou i v obdržení jejich instrukcí. Tibetská delegace tak stála před rozhodnutím, zda podepsat dohodu na vlastní odpovědnost nebo přijmout zodpovědnost za okamžitý vojenský postup na Lhasu. Pod čínským tlakem a pohrůžkami dalšího postupu čínských vojsk do vnitrozemí Tibetu nakonec delegáti v Pekingu 23. května 1951 podepsali tzv. „Dohodu o opatřeních k mírovému osvobození Tibetu“, která vešla ve známost pod názvem „Sedmnáctibodová dohoda“. Delegáti varovali Číňany, že dohodu podepisují pouze v rámci své osobní způsobilosti a nemají žádnou pravomoc zavazovat k dohodě dalajlamu ani tibetskou vládu, které tudíž nemohou přimět k akceptování a dodržování smlouvy. Ani to však neodradilo Číňany od uspořádání slavnostního ceremoniálu podpisu smlouvy a oznámení světu, že byla vzájemně stvrzena smlouva „o mírovém osvobození Tibetu“. Číňané po podpisu dohody dokonce padělali duplikáty tibetských pečetí a přinutili delegáty, aby jimi dokumenty zpečetili, čímž tomuto dokumentu zdánlivě dodali potřebnou autenticitu. Tibet i samotný dalajlama se o podpisu smlouvy dozvěděli až ve chvíli, kdy její plné znění oznamovalo rádio Peking, 27. května 1951 . Všechny tyto události jsou právě pro českého čtenáře citlivé, protože téměř přesně předznamenávají agresi vojsk Varšavské smlouvy v srpnu 1968 do ČSSR.\n\nNení tedy pravda, že na základě této smlouvy přešla tibetská suverenita na Čínu. Za prvé ani Čína si právo na Tibet neodvozuje od jeho dobytí, tedy od podpisu této dohody, ale na základě svých historických práv. Za druhé, uzavření dohody bylo právně neplatné a tibetská exilová vláda v roce 1959, při první příležitosti tak učinit, odmítla smlouvu dodržovat pro její neplatnost, protože byla uzavřena pod nátlakem. Samozřejmě Čína se ve svých oficiálních dokumentech odvolává na to, že Tibeťané smlouvu podepsali dobrovolně, ale veškeré dokumentace kromě čínských se v této otázce jednoznačně vyslovují ve prospěch Tibetu. Dalším důkazem bezcennosti této smlouvy je fakt, že již od samého počátku jejího vzniku nebyla Číňany vůbec dodržována a v podstatě do dnešní doby je stále porušována.\n\nPřímo k Sedmnáctibodové smlouvě se vyjádřila Mezinárodní komise právníků ve své zprávě z roku 1960: „Tibet se své nezávislosti vzdal v roce 1951 podepsáním Dohody o mírových opatřeních pro osvobození Tibetu. Podle této dohody se Čínská lidová republika zavázala k řadě povinností, mezi nimiž je také slib, že bude zachováno existující politické zřízení v Tibetu, status a funkce dalajlamy a pančhenlamy, zavázala se k ochraně svobody náboženství a klášterů a zdržet se násilných reforem v Tibetu. Komise shledala, že tyto a jiné závazky byly Čínskou lidovou republikou porušeny a že tibetská vláda měla právo na vypovězení této Dohody, což také učinila dne 1. března 1959.“\n\nV roce 1951 proběhla debata o definici agrese v Komisi pro mezinárodní právo, jejímž výsledkem byly závěry ve formě „Souhrnného záznamu“. Komise v rámci této diskuse dvakrát přímo zmínila intervenci Číny v Tibetu. O hodnocení aktu ČLR jako agrese svědčí mj. toto: V jednom z návrhů jednání Komise byla agrese definována pouze jako použití síly, nepočítalo se v něm s hrozbou síly či jinými možnostmi. K tomuto návrhu se Komise vyjádřila: „Byl to znovu typický případ výčtu, který obchází další způsoby. Nic kromě fyzického útoku, použití ozbrojené síly, zde neustanovilo agresi. Kromě toho výsledkem této definice by bylo ospravedlnění států, které v posledních patnácti letech mezinárodním veřejným míněním byly označovány jako agresoři pro takové činy jako například německý anšlus Rakouska v roce 1938, anexe Československa hitlerovským Německem v roce 1939 a stále více v poslední době Čína a její intervence Ústřední lidové vlády Čínské lidové republiky v Tibetu. Kdyby Komise schválila tuto definici, celá řada činů, odsuzovaných veřejným míněním a odporující morálce, by nebyla považována za agresi.“\nTaké Mezinárodní konference právníků z roku 1993 se k daným otázkám staví zcela jednoznačně: „Podle tibetské vlády v exilu čínská lidová osvobozenecká armáda představuje okupační armádu. Vstoupila do Tibetu, který byl podle mezinárodního práva nezávislým státem, čímž se dopustila aktu agrese. Od té doby okupuje Tibet v rozporu s přáním tibetského lidu. Tím tedy porušila mezinárodní právo a jako jeden z následků odpírá lidu nezávislého tibetského státu právo na sebeurčení, které Tibet požíval před tímto aktem agrese. Účastníkům konference byla předložena celá řada materiálů a důkazů potvrzujících tento názor.“ Dále závěrečná zpráva konference uvádí: „z důvodu aktu agrese a vojenské okupace byl tibetskému lidu odmítnut výkon práva na sebeurčení. Závěry konference se tedy přiklánějí k tomu, že od vojenského vstupu v roce 1949 – 50 byl Tibet pod cizineckou okupací a nadvládou ČLR a jeho řízení neslo charakteristiky despotické koloniální administrativy.“ V rámci svých závěrečných doporučení tato konference „nařizuje, aby tyto závěry a doporučení byly postoupeny pozornosti Generálního tajemníka Organizace spojených národů, vládě Čínské lidové republiky, tibetské vládě v exilu, ostatním vládám a důležitým mezivládním a nevládním organizacím, aby mohlo být okamžitě postupováno podle závěrů a doporučení této konference.“\n\nČLR zdůvodňuje znovuovládnutí Tibetu také tak, že jde o ovládnutí strategicky významného území, které se již v minulosti několikrát nacházelo pod čínskou suverenitou a jež nyní bylo nárazníkovým pásmem mezi Čínou a Indií.\n\nVládce Tibetu, patnáctiletý čtrnáctý dalajláma, zůstal i po čínské anexi loutkovou hlavou Tibetu. Ve druhé polovině padesátých let se situace značně zhoršila. Ve snaze vymýtit z Tibeťanů buddhismus, jejich hlavní smysl života, Číňané odsvěcovali chrámy, kláštery a posvátná místa, tibetské děti odebírali rodičům a posílali je do Číny k převýchově, věznili tibetské mnichy a odpůrce režimu. V roce 1956 ve východních provinciích Kham a Amdo propukly otevřené boje. O tři roky později se povstání rozšířilo po celém Tibetu a vyvrcholilo masovými demonstracemi ve Lhase v březnu 1959. Desítky tisíc Tibeťanů byly zmasakrovány „čínskou lidovou osvobozeneckou armádou“. 10. března 1959 byl dalajlama čínským velitelstvím pozván na divadelní představení ve vojenské základně, přičemž nesměl být doprovázen osobní stráží. Pod vlivem vícero předchozích únosů lamů a důležitých osobností z čínských slavností, se tibetský lid obával, že Číňané zamýšlejí únos dalajlamy. Ještě týž den se před dalajlámovým palácem Norbulingka konala obrovská demonstrace, lid požadoval odchod Číňanů a obnovení úplné nezávislosti. Dalajlama nařídil rozpuštění demonstrace, ale poté co vypukly další otevřené boje a byly krvavě potlačeny, dalajlama viděl, že snaha dohodnout se s Číňany je marná. Rozhodl se proto uprchnout do Indie a odtamtud žádat o mezinárodní pomoc pro záchranu svého lidu. V noci 17. března tajně a v přestrojení uprchl z Lhasy. Po jeho odchodu začali Číňané provádět veškeré reformy co nejradikálněji. V průběhu dalších měsíců emigrovalo do Indie, Nepálu, Bhútánu a Sikkimu asi osmdesát tisíc Tibeťanů, po celém území Tibetu se vyhrotily represe, v rámci kterých bylo usmrceno asi dvanáct tisíc Tibeťanů . Vedení povstalců v provincii Kham se také obrátilo s žádostí o podporu na Ústřední zpravodajskou službu (CIA); CIA ale na pokyn presidenta USA Dwight D. Eisenhowera trvala na tom, že požaduje oficiální žádost ze Lhasy. Nakonec však CIA začala poskytovat skrytou podporu povstání i bez prosby z Lhasy, která se mezitím naplnila uprchlíky z provincií Amdo a Kham, kde povstání začalo. Podle čínských dokumentů se odhaduje, že bylo při potlačení povstání zabito asi 85000 Tibeťanů.\n\nV Indii bylo dalajlamovi připraveno vřelé uvítání, státníci z mnoha zemí mu posílali dopisy s vyjádřením radosti nad jeho bezpečným příchodem a soucitu s tragickými událostmi v jeho zemi. Požádal o politický azyl, v dubnu ustanovil v Mansúrí v severní Indii Tibetskou exilovou vládu a začal podnikat kroky k mezinárodní pomoci. Dalajlamou a exilovou vládou byla vydána četná prohlášení o tom, že čínská správa nebude tibetským lidem nikdy uznána, že jsou připraveni mírově a přátelsky řešit situaci za předpokladu cizího nevměšování do tibetských záležitostí, prohlásili Sedmnáctibodovou dohodu za neplatnou, jelikož byla uzavřena pod nátlakem a výhrůžkami, a obrátili se na OSN. Nakonec byla tibetská otázka zařazena na pořad jednání čtrnáctého zasedání Spojených národů.\n\nČína téhož roku zrušila tibetské poddanství a otrokářství, zastánci obsazení Tibetu Čínou také uvádějí, že čínská nadvláda přinesla tibeťanům důležité reformy a pokrok. Je ovšem nutné také uvést, že v období 1959 – 69 docházelo k masovému usmrcování obyvatelstva a systematické destrukci buddhistické víry. Nejhorším obdobím čínské perzekuce bylo řádění Rudých gard v letech 1966 – 69 v rámci Mao Ce-tungovy celočínské kampaně za upevnění socialistického sytému, tzv. kulturní revoluce. V jejím průběhu bylo terorizováno a usmrceno tisíce Tibeťanů a zničeno tisíce tibetských chrámů a klášterů. Podle údajů tibetské exilové vlády v přímém důsledku čínské okupace zahynulo přibližně 1,2 milionů Tibeťanů z původního počtu přibližně 6 milionů. Především na základě tohoto období je Čína mnoha subjekty mezinárodního práva obviňována ze spáchání zločinu genocidia. Podle mnoha subjektů mezinárodního práva došlo k pokusu o zničení Tibeťanů jako náboženské skupiny a ve smyslu Úmluvy o genocidě ke spáchání zločinu genocidia. I Encyklopedie mezinárodního práva veřejného uvádí, že „naprostá váha důkazů ukazuje na fakt, že čínské vedení systematicky provádí politiku směřující ne k ochraně náboženství a k existenci systému v Tibetu, nýbrž k jeho vymýcení.“ Mezinárodní společenství reagovalo vydáváním četných rezolucí a vyjádření, ve kterých neustále vybízelo Čínu k zastavení jejích praktik. Například Mezinárodní komise právníků ve své zprávě z roku 1960 zkritizovala Čínu za „lehkomyslné zabíjení Tibeťanů“ a vyjádřila nesouhlas se závazky vyplývajícími ze Sedmnáctibodové dohody. Dále zde uznala, že se Čína dopouští systematického porušování lidských práv v Tibetu, včetně projevů genocidy. Ještě v roce 1959 a poté v letech 1961 a 1965 byly vydány Valným shromážděním OSN rezoluce, jež vyzývají Čínu k zastavení praktik, které zbavují tibetský národ jejich základních práv a svobod. V roce 1959 Valné shromáždění OSN schválilo rezoluci o Tibetu, požadující „respektování základních lidských práv tibetského lidu a jeho odlišného kulturního a náboženského života.“ V roce 1961 Valné shromáždění OSN schválilo druhou rezoluci o Tibetu, v níž uznalo právo tibetského lidu na sebeurčení. Ve třetí rezoluci o Tibetu z roku 1965 Valné shromáždění OSN opakovaně „žádalo skončení všech praktik, jež porušují lidská práva tibetského lidu a jeho základní svobody, které vždy požíval.“ Jiné zdroje uvádějí, že během čínského tzv. Velkého skoku zemřelo 200 tisíc až 1 milion Tibeťanů, přibližně 6000 klášterů bylo zničeno během kulturní revoluce. Od skončení kulturní revoluce v roce 1969 a od smrti Mao Ce-tunga v roce 1976 se situace zlepšila. V Tibetu, i v Číně, došlo k postupné liberalizaci náboženství a skončila etapa masového zabíjení a ničení. Z porušování základních lidských práv a svobod a ze stále probíhající politiky asimilace je však Čína obviňována dosud.\n\n"}
{"id": "1162731", "url": "https://cs.wikipedia.org/wiki?curid=1162731", "title": "Ladislav Bohuslav Bartholomeides", "text": "Ladislav Bohuslav Bartholomeides\n\nLadislav Bohuslav Bartholomeides, známý také jako Bartolomeides (16. listopadu 1754, Klenovec, stolice Malohont – 18. dubna 1825, Ochtiná, Gemer), byl slovenský evangelický kněz, osvícenec, národní buditel, pedagog, historik, geograf, zoolog a entomolog.\n\nPocházel z turčanského šlechtického rodu \"Eőrdőgh\" z Laclové. V letech 1768 – 1772 navštěvoval školu v Dobšiné a později pokračoval ve studiu na kežmarském lyceu. Od roku 1781 absolvoval tři semestry vysokoškolského studia na univerzitě ve Wittenbergu. Po skončení studií na vysoké škole krátce působil v Rimavské Bani, Ožďanech a Ratkové. V roce 1783 nastoupil jako evangelický farář do obce Ochtiná v okrese Rožňava, kde působil až do své smrti.\n\nBěhem svého života psal a vydával populárně naučná vědecké díla a úvahy s osvícenskou tematikou. Byl také autorem prvních učebnic zeměpisu a přírodovědy. Své literární práce psal většinou latinsky, ale učebnice se snažil psát řečí lidu. Na Slovensku však v té době neexistoval jednotný spisovný jazyk, a proto Bartholomeides psal učebnice v slovakizované bibličtině, což byl jazyk Kralické bible.\n\nPrvní jeho práce vyšla v roce 1794 v Prešpurku pod názvem: \"Hystorya o Ameryce vkazující, kterak byla skrze Krysstoffa Kolombusa a jeho Nasledowníky wynalezená, jakowé její přirozené Položení a Staw, jakowí Obywatelé a jak ji Ewropčané sobě podmanili\".\n\nJako učitel pociťoval Bartholomeides nedostatek slovenských učebnic. Proto v roce 1798 vydal učebnici náboženství pod názvem: \"Jádro Kresťanského Evangelického Náboženstwj\", učebnici zeměpisu pod názvem: \"Geograffia aneb Wypsánj Okrsslku Zemského s ssesti Mappami wlasnj rukau geho wyrytými\". Přírodovědně byl zaměřen jeho spis, který vyšel v roce 1798 pod názvem: \"Kratičká hystorie přirozenj, k pomocy a k dobrému gak učitelu, tak y mládeže sskolské sepsaná, ano y k rozssjřenj lepsy a k Bogu wedaucý známosti tohoto světa wubec na swětlo wydaná\" a který obsahoval poznatky z botaniky, zoologie a mineralogie. V zoologické části tohoto spisu byly uvedeny i některé údaje o dvoukřídlém hmyzu, hlavně o střečcích a ovádech.\n\nV roce 1799 Bartholomeides vydal práci: \"Memorabilia Provinciae Csetnek cum tabulis aetri incisis\". Je to monografie štítnického okresu, kterou rozdělil na fyzickou, topografickou, politickou, církevní, literární, ekonomickou a diplomatickou část. Snažil se zde vysvětlit i vznik vrchů.\n\nV letech 1806 až 1808 vyšla v Levoči jeho obsáhlá vlastivědná monografie o Gemerské stolici, pod názvem: \"Inclyti Superioris Ungariae Comitatus Gőmőriensis Notitia Historico-Geographico-Statistica\". Byla to náročná práce, neboť materiálu o Gemeru bylo v té době velmi málo. Práci musel doplnit vlastním výzkumem a rozdělil ji na tři části. V první podal popis Gemeru, druhou část věnoval místopisu, kde popsal každou obec stolice. Ve třetí popsal administrativní správu. Knihu doplnil mapou Gemeru. Tato práce je cenná hlavně tím, že obsahovala seznam 17 druhů dvoukřídlých, které autor zjistil na tomto území počátkem 19. století.\n\nKe geografickým pracím lze přidat pojednání o řece Slané. Vytvořil i malý atlas pro školní mládež. Bartholomeides působil také jako překladatel a zabýval se i speleologií. Roku 1801 vypracoval mapu jeskyní Aggtelecko-Domické soustavy.\n\n\n"}
{"id": "1162732", "url": "https://cs.wikipedia.org/wiki?curid=1162732", "title": "Trans World Radio", "text": "Trans World Radio\n\nTrans World Radio je mezinárodní křesťanská rozhlasová stanice.\n\n\n\n"}
{"id": "1162734", "url": "https://cs.wikipedia.org/wiki?curid=1162734", "title": "Tunel Želivka", "text": "Tunel Želivka\n\nTunel Želivka je šestý nejdelší vodní tunel na světě. Je dlouhý 51,97 km a byl uveden do provozu v roce 1972.\n\nV roce 1965 byla v Nesměřicích zahájená výstavba gravitačního přivaděče pitné vody do vodojemu Jesenice I u obce Vestec, odkud je voda distribuována do pražských zásobních vodojemů. Tunel byl ražen hornickým způsobem. Přivaděč je kruhový o průměru 2640 mm s betonovou obezdívkou o tloušťce 200 až 350 mm. Maximální průtok je 6700 l/s. Úpravna vody Želivka byla uvedena do provozu 25. května 1972 a odebírá vodu z vodárenské nádrže Švihov dvěma přívodními řady o průměru 1400 mm. Do úpravny je vedena dvěma výtlačnými řady o průměru 1400 a 1600 mm. V roce 2011 vyrobila ÚV Želivka přes 87 milionů m³ pitné vody a zásobuje z 75 % hlavní město Prahu, ale také kraj Vysočina a Středočeský. Pravidelná dodávka vody do Prahy začala 1. února 1973.\n\nRůzné studie a geologické průzkumy se výstavbou přehrady na Želivce zabývaly již od počátku 40. let 20. století, ale až později byla koncepce díla změněna na primárně vodárenskou nádrž. V roce 1962 bylo zpracováno (na základě předchozích studií) 6 variant přehradních profilů v různých lokalitách a současně se zvažovaly jednotlivé možnosti dopravy vody do Prahy: potrubí, tunel s volnou hladinou, tlakový tunel. Na základě podrobného srovnání všech variant podle řady kriterií byla rozhodnuto, že nejvýhodnější je \"štolový přivaděč\" a to z hlediska spolehlivosti, minimalizace problémů s různými jinými stavbami a zájmy na povrchu (přivaděč prochází i hustě obydlenými oblastmi a křižuje četné silnice a také vodní toky), životnosti a především také pro udržení kvality dopravované vody (minimalizace znečištění, zachování nízké teploty). Současně z toho vyplynulo, že přivaděč se bude budovat ihned na konečnou kapacitu, zatímco pro ostatní části (vzhledem k jejich rozsahu) se již tehdy počítalo s výstavbou na etapy (přivaděč byl dokončen již 1972, rozšiřování kapacit dalších částí komplexu vodního zdroje pokračovalo až do roku 1987). Po zhodnocení všech variant bylo usnesením vlády z 18. září 1963 schváleno \"„využití Želivky jako zdroje pitné vody ... se základní koncepcí výstavby jediné nádrže u Švihova a s přívodem vody do Prahy podzemní štolou\".\"\n\nVýstavba přivaděče započala v roce 1965 a ražba tunelu byla rozdělena na 14 úseků z nichž byly raženy štoly proti sobě. Ražby začínaly z údolí potoka Kalná, údolí Štěpánovského potoka, údolí řeky Blanice, úpadní štoly Křešice (v km 20,21871), údolí řeky Sázavy, úpadní štoly Brtnice (v km 39,38724), jámy Čenětice (v km 44,93905), těžní jámy Jesenice a uzávěrové komory v km 51,07475. Geodetické vyměřování bylo prováděno na povrchu. Při prorážkách na styku štol docházelo k odchylkám s maximální hodnotu směrovou 118 mm, výškovou 24 mm a délkovou 138 mm. V roce 1964 začala ražba pokusné štoly u Štěpánovského potoka. V roce 1965 byly zahájeny vlastí tunelářské práce na přivaděči. Štolový přivaděč podchází 31 katastrálních území, 11 obcí a osad, 34 potoků, 2 řeky, 29 silnic a 2 železniční tratě. Štoly se nacházejí v hloubce od osmi metrů do 150 metrů.\n\nRozdělení ražby tunelu\nzdroj\n\nNa tunelu Želivka byly vystavěny objekty, které v průběhu ražby sloužily jako těžní jámy nebo komíny pro zabezpečení větrání. Po ukončení ražby tyto objekty slouží jako revizní stanice, odvzdušňovací komíny, odkalovací stanice atd.\n\nDo přivaděče je voda přiváděná z regulačního vodojemu. Regulační vodojem je betonová nádrž, která má objem 5000 m a do ní je přiváděna voda z úpravny. V závislosti na vodní hladině v regulačním vodojemu jsou řízeny kuželové uzávěry ve vodárně Jesenice.\n\n\nHlavní vodojem, ve kterém končí Želivský tunel, má kapacitu 200 000 m vody. Má čtyři betonové nádrže o kapacitě 50 000 m a rozměrech 140 x 47,45 m, hloubka vody je 7,5 m. Doprava vody z úpravny do vodojemu trvá asi 15 hodin a stejnou dobu se zdrží ve vodojemu.\n\nzdroj \n\n\n\n"}
{"id": "1162738", "url": "https://cs.wikipedia.org/wiki?curid=1162738", "title": "Svatý rok 2015", "text": "Svatý rok 2015\n\nSvatý rok 2015, Svatý rok Božího milosrdenství, lat. Iubilaeum Extraordinarium Misericordiae (též \"Jubilejní rok 2015\") je v pořadí 19. mimořádným Svatým rokem. Vyhlášen byl 13. března 2015 papežem Františkem, který k němu vydal encykliku \"Misericordiae vultus\".\n\nKoná se od 8. prosinec 2015 (Slavnost Neposkvrněného početí Panny Marie) do 20. listopadu 2016 (Slavnost Ježíše Krista Krále) a vztahuje se k 50. výročí zakončení II. vatikánského koncilu.\n\nOd vyhlášení Svatého roku bylo zdůrazněno, že papež si přeje, aby se výročí slavilo nejen v Římě, ale po celém světě. Poprvé v dějinách se otevírají Svaté brány v jednotlivých diecézích po celém světě, a to buď v hlavní katedrále, nebo v určených místních významných kostelích. První Svatá brána, kterou papež František osobně otevřel mimo Řím, byla ve Středoafrické republice v Bangui 29. listopadu 2015, během jeho africké cesty.\n\nBiskupové jednotlivých diecézí české a moravské církevní provincie určili ve svých diecézích také kostely, které budou mít během Svatého roku Božího milosrdenství Svatou bránu a Česká biskupská konference zveřejnila jejich seznam.\n\n\n"}
{"id": "1162745", "url": "https://cs.wikipedia.org/wiki?curid=1162745", "title": "Džiró Sató", "text": "Džiró Sató\n\nDžiró Sató ( 佐藤 次郎, \"Satou Jirou\") (5. leden 1908, prefektura Gunma – 5. duben, 1934, Malacký průliv) byl japonský tenista.\n\nMezi jeho největší úspěchy v tenise patří účasti v semifinále dvouhry na grandslamových turnajích French Championships (1931, 1933), Wimbledon (1932, 1933) a Australian Championships (1932), a účasti ve finále čtyřhry na turnajích Wimbledon (1933) a Australian Championships (1932 ve smíšené čtyřhře).\n\nVe své době dokázal porazit špičkových světových tenistů, např. Freda Perryho, Jacka Crawforda či Bunnyho Austina.\n\nJaponsko reprezentoval i v Davisově poháru, odehrál celkem 28 zápasů, z toho 18 ve dvouhře (14 výher, 4 prohry) a 10 v čtyřhře (8 výher, 2 prohry).\n\n5. dubna 1934 spáchal v Malackém průlivu během plavby na zápas Davisova poháru sebevraždu skokem do vody.\n"}
{"id": "1162746", "url": "https://cs.wikipedia.org/wiki?curid=1162746", "title": "Misericordiae vultus", "text": "Misericordiae vultus\n\nMisericordiæ Vultus (česky \"Tvář milosrdenství\") je bula papeže Františka, kterou publikoval v Římě dne 11. dubna 2015, ve třetím roce svého pontifikátu. Týká se mimořádného Svatého roku Božího milosrdenství v roce 2015. Jedná se o v pořadí 348 bulu papeže Františka.\n\n"}
{"id": "1162748", "url": "https://cs.wikipedia.org/wiki?curid=1162748", "title": "Jörg Breu starší", "text": "Jörg Breu starší\n\nJörg Breu starší (kolem 1475, Augsburg – 1537, Augsburg) byl německý malíř, kreslíř a grafik na přelomu gotiky a rané renesance, jeden z představitelů Dunajské školy.\nJörg Breu byl synem tkalce. Vyučil se v augsburské dílně Ulricha Apta (1493) a v letech 1500–1502 cestoval jako tovaryš po Rakousku. Od roku 1502 byl mistrem v Augsburgu a vedl zde vlastní dílnu. Dvakrát navštívil Itálii (1508, 1514–1515). V letech 1512–1537 napsal kroniku, kde jako zastánce reformace podal velmi osobní svědectví o dění v Augsburgu, ale o práci své dílny se sotva zmiňuje. V roce 1534 předal dílnu synovi, Jörg Breuovi mladšímu (1510–1547).\n\nJörg Breu byl autorem oltářů, malovaných vitráží a dřevorytových ilustrací. Navázal na tradice augsbursko-bavorsko-rakouské malby a během let, kdy putoval jako tovaryš v Rakousku, byl jedním z předních malířů Podunajské školy. Je autorem dramatických figurálních kompozic a přinesl inovativní způsob malby krajin.\n\nJeho dílna v Augsburgu kromě deskových obrazů produkovala návrhy pro malby na skle a dřevoryty, často se sekulárními tématy. Od roku 1504 vytvořil velké množství dřevorytových ilustrací pro přední augsburské vydavatele Erharta Ratdolta and Johanna Schönspergera. Ilustroval Kostnický misál, 1504, lidovou četbu \"Fortunatus\" (1509), Barthemův \"Vartoman\" (1515), vytvořil dřevoryty se scénami \"Utrpení Krista\" (1515), účastnil se na ilustracích – \"Modlitební knihy císaře Maxmiliána I.\", (1515), sérii kresebných předloh: \"Války a lovecké scény Maxmiliána I.\", 20. léta 16. stol., deset listů se scénami \"příjezdu Karla V. do Augsburgu\" (1530).\n\nVe 30. letech vytvořil ilustrace pro překlady klasické literatury a výukové příručky vydávané Heinrichem Steinerem nebo první vydání Alciatiho \"Emblematum liber\" (1531).\n\nPo návštěvách Itálie začal ve větší míře užívat šerosvitnou malbu a italské ornamenty. V jeho pozdním díle se projevují manýristické prvky – divoká gesta, dramatické záhyby drapérií, vypjatá barevnost.\n\n"}
{"id": "1162750", "url": "https://cs.wikipedia.org/wiki?curid=1162750", "title": "Benignus Štefan", "text": "Benignus Štefan\n\nBenignus Štefan, plukovník in memoriam, (6. května 1918 Hradec Králové – 8. března 1943 Plouézec, Francie) byl československý pilot, který během druhé světové války létal v Royal Air Force. Za svoji službu obdržel vysoká československá a polská vojenská vyznamenání.\n\nNarodil se v Hradci Králové v rodině generála vojenské zdravotní služby MUDr. Libora Stefana jako jeden z osmi synů (druhý nejmladší). Absolvoval klasické Rašínovo gymnázium (1936), byl skautem a cvičil v Sokole. Létat začal u Masarykovy letecké ligy v rámci akce \"1000 nových pilotů republice\". V roce 1936 nastoupil do důstojnické školy v Prostějově, po níž byl přidělen k Leteckému pluku 3 ve Spišské Nové Vsi. V letech 1937 až 1938 absolvoval Vojenskou akademii v Hranicích jako poručík letectva.\n\nPo obsazení Československa odešel do Polska. Po ústupu na východ v době německého útoku po vypuknutí války byl při pokusu o přechod do Rumunska zajat Rudou armádou a internován. Po propuštění ze zajetí odjel přes Turecko a Palestinu do Velké Británie, kde vstoupil do RAF. V roce 1940 se stal pobočníkem velitele čs. letectva v Británii gen. Karla Janouška. V roce 1941 byl zařazen do leteckého výcviku, odkud byl vyřazen v roce 1942 jako nadporučík letectva (F/Lt). Přes 310. čs. stíhací peruť, se v červnu 1942 dostal k 313. čs. stíhací peruti, kde létal s letouny Supermarine Spitfire.\n\nDne 8. března 1943 Benignus Štefan odstartoval v sestavě peruti k akci \"Ramrod 57\". Úkolem byl doprovod amerických bombardérů B-17 při útoku na seřazovací nádraží v Rennes v Bretani. Ve 14:20 byl nedalo St. Malo tříčlenný roj čs. spitfirů napaden z převýšení dvojicí německých focke-wulfů. Jeho přemožitelem byl člen 8./JG 2 Uffz. Heinz Buteweg, který si ve 14.12 nahlásil Spitfire v prostoru 14 West N/3917 ve výšce 7.500 m. W/Cdr Mrázek a F/Lt Muzika pozorovali, jak stroj F/Lt Štefana klesá v sérii řízených zatáček k zemi. Muzika jej sledoval při sestupu až do 3000 stop výšky, poté se musel odpoutat. Pilot ještě dokázal nouzově přistát, ale následkem zásahu do hrudi byl z letounu vynesen již mrtvý. Byl pohřben na vojenském hřbitově v Saint-Brieuc. \n\nBratr B. Štefana, podplukovník in memoriam Ivan Štefan, byl za odbojovou činnost odsouzen k smrti a popraven 12. 10. 1943 v Mnichově. Další bratr, MUDr. Aurelius Marcus Štefan, působil jako důstojník zdravotní služby nejprve u československých pozemních jednotek, a od roku 1942 u 313. peruti. Další z bratrů, Hvězdoslav Štefan, byl zatčen při pokusu o útěk do zahraničí a vězněn až do konce války.\n\nDne 15. srpna 2000 byla Benignu Štefanovi odhalena pamětní deska s kamennou stélou v Bilfotu ve Francii.\n4. května 2006 byla Benignu Štefanovi a Ivanu Štefanovi odhalena pamětní deska na jejich rodném domě na Slezském předměstí v Hradci Králové. Přilehlá ulice nese od roku 1990 jméno \"Bratří Štefanů\".\n\n\n\n"}
{"id": "1162751", "url": "https://cs.wikipedia.org/wiki?curid=1162751", "title": "Jukari Tamura", "text": "Jukari Tamura\n\nJukari Tamura (jap.: 田村 ゆ か り, \"Tamura Jukari\") (* 27. únor 1976, Fukuoka, Japonsko) je populární zpěvačka a seijú. \n\nMezi svými fanoušky je též známa pod přezdívkou Jukarin (jap.: ゆかりん). Dabingu a zpěvu se začala věnovat po ukončení školní docházky. Později se stala hlasatelkou japonské televizní stanice Animax.\n\nDůležité postavy jsou zvýrazněny tučně.\n\n"}
{"id": "1162752", "url": "https://cs.wikipedia.org/wiki?curid=1162752", "title": "Jörg Breu", "text": "Jörg Breu\n\nJörg Breu může být:\n\n"}
{"id": "1162753", "url": "https://cs.wikipedia.org/wiki?curid=1162753", "title": "Vyšehrad (část Prahy)", "text": "Vyšehrad (část Prahy)\n\nVyšehrad (dříve Královský Vyšehrad) je bývalé královské město, nyní čtvrť, evidenční část a katastrální území města Prahy na jihu městského obvodu a městské části Praha 2. Dominantou čtvrti je hradiště a pevnost Vyšehrad s bazilikou sv. Petra a Pavla.\n\nKatastrální území Vyšehradu sousedí na severu s Novým Městem, na východě s Nuslemi a na jihu s Podolím. Západní hranici tvoří řeka Vltava, za kterou následuje Smíchov.\n\nNejstarší nálezy dokládají osídlení Vyšehradu v době eneolitu, další významné nálezy však pocházejí až z 10. století. Podle pověstí založil Vyšehrad vojvoda Krok, který sem měl přesídlit z Budče a jehož dcera Libuše zde měla založit s Přemyslem Oráčem dynastii Přemyslovců. Nebyly zde však nalezeny sebemenší stopy raně slovanského osídlení ze 6. a 7. století.\n\nV srpnu 2014 zde však archeologové objevili základy kostela z doby kolem roku 1000, který by svými rozměry byl největším známým kostelem své doby na území západních Slovanů, na němž je ojedinělý i byzantským slohem. Roku 1070 na Vyšehrad přesídlil kníže Vratislav II., pozdější první český král, a založil zde kostel svatého Petra a Pavla s bohatě nadanou kapitulou, které vyjednal exempci z biskupské pravomoci. Vyšehrad byl českým panovnickým sídlem až do Soběslava I., tedy do roku 1140. I poté si však Vyšehrad díky vlivu kapituly udržel velký význam. Po požáru v polovině 13. století procházel kostel téměř po celé 14. století rozsáhlou a postupnou gotickou přestavbou. Za Karla IV. v polovině 14. století v souvislosti s výstavbou Nového města pražského bylo přebudováno vyšehradské opevnění a napojeno na pražské.\n\nKromě samotného hradiště Vyšehrad bylo už od 10. století osídleno také jeho severní podhradí (také nazýváno Podvyšehradí) a zástavba také vznikala podél cesty mezi Vyšehradem a Pražským hradem, nazývané Mezihrady. Například ve vyšehradském podhradí v prostoru nynější křižovatky ulic Vratislavovy, Vnislavovy a Libušiny stál již ve 14. století špitál s kostelem Pokory Panny Marie.\n\nZa husitských válek 1. listopadu 1420 husité hrad Vyšehrad vyplenili a proměnili v ruiny. V následujícím období byl Vyšehrad s podhradím osídlen chudými řemeslníky a změnil se v malé městečko. Vyšehradské kapitule patřily i nadále rozsáhlé pozemky, dvory a vsi v okolí – na území dnešních Nuslí, Podolí a Braníka. Jako samostatná pevnost v následujícím období nesloužil, ale jeho opevnění zůstala úloha v obranném systému Prahy. Vyšehrad byl již od 15. století královským městem v Kouřimském kraji. Začátkem 16. století se Podvyšehradí právně oddělilo od hradiště a připadlo kapitule, pevnost s osídlením připadla kapitule v roce 1528.\n\nZa třicetileté války, od roku 1621, bylo hradiště postupně přestavěno na pevnost. Horní vyšehradské město bylo zcela zbořeno v letech 1653 až 1654 a téměř všichni jeho obyvatelé byli vystěhování, převážně do Podvyšehradí. Na dlouhou dobu byla z pevnosti vysídlena i kapitula. Za válek o rakouské dědictví byla pevnost v letech 1741 až 1742 okupována Francouzi, kteří provedli řadu stavebních vylepšení, poté na podzim 1744 opět bez boje na deset týdnů obsazena Prusy. Ti se při odchodu pokusili pevnost zničit výbušninami, doutnáky však byly včas uhašeny třemi místními občany.\n\nV roce 1848 se Vyšehrad osamostatnil od kapituly. Bazilika svatých Petra a Pavla byla v 19. století novogoticky přestavěna do dnešní podoby a u ní byl zřízen národní hřbitov s hrobkou Slavínem. Rozhodnutí z roku 1866 o zrušení pražského opevnění a jeho bourání od roku 1875 se Vyšehradu prakticky nedotklo, Vyšehrad zůstal pod vojenskou správou až do roku 1911, kdy byly i tyto pevnostní objekty předány městu Praze, avšak již nebyly zbourány.\n\nRoku 1883 byl připojen ke královskému hlavnímu městu Praze jako jeho VI. část, až do roku 1960 označovaná Praha VI, v členěních z roku 1949 i 1960 i v samosprávném členění z roku 2002 byl začleněn do obvodu a později i městské části Praha 2.\n\nPřímo v pevnosti jsou pojmenované ulice V pevnosti, Štulcova, K rotundě, Soběslavova, jižně od baziliky Vyšehradské sady a severně od baziliky Štulcovy sady, východně od baziliky Karlachovy sady, na západním úbočí park Pod Hradbami. Východní úbočí s Lumírovými sady již patří k Nuslím a jižní úbočí s areálem porodnice k Podolí, ač ještě spadá do Pražské památkové rezervace.\nKromě rozsáhlého areálu pevnosti patří ke čtvrti též blízké podhradí: část Rašínova nábřeží, ulice Na Libušince, konec Vyšehradské ulice a ulice Libušina a Vratislavova, ulice Neklanova, Hostivítova, Přemyslova, podél železniční trati ulice Vnislavova. Za železniční trať Vyšehrad zasahuje výběžkem ohraničeným ulicemi Na Děkance, Botičská a Na slupi, v němž se nachází základní škola, ulice Vinařického, jeden uzavřený domovní blok a jeden podélný při ulici Na slupi, ve Svobodově ulici tramvajová trať od Výtoně do Nuslí a budova nádraží Praha-Vyšehrad.\n\nV oblasti vyšehradského podhradí se nachází několik památkově významných kubistických vil a domů, sokolovna, bývalá vyšehradská radnice a další stavby zejména z konce 19. a počátku 20. století.\n\nK památkám Vyšehradu mimo pevnost patří několik kubistických domů na Rašínově nábřeží (např. Kovařovicova vila) a činžovní dům v Neklanově ulici, chátrající budova železniční stanice a Vyšehradský železniční most.\n\nVyšehradská skála tvoří výrazný skalní suk, který doslova trčí ven směrem z Pankrácké pláně do koryta řeky Vltavy. Koryto řeky se zde poměrně rychle na malou chvíli dosti výrazně zužuje. Tato přírodní zvláštnost, která způsobuje onen malebný optický protipól k hradčanskému panoramatu a velice půvabně dotváří celé pražské panoráma, však odedávna způsobuje Pražanům nemalé dopravní komplikace. Při proslulých veslařských závodech osmiveslic na Vltavě (Pražské primátorky), musí lodě pod Vyšehradskou skálou trochu zatáčet, aby nevybočily z požadované dráhy. Pozemní komunikace na pravém břehu řeky je vedena poměrně úzkým Vyšehradským tunelem pod Vyšehradskou skálou, je zde vedena jak silniční doprava tak i dvoukolejná tramvajová trať směrem z Výtoně do Braníka. Kdysi tudy vedla i trolejbusová trať z Pankráce až na Václavské náměstí. Je to jeden z neuralgických bodů celého pražského dopravního systému.\n\nPřed vykutáním Vyšehradského tunelu a postavením Nuselského mostu vedlo středem pevnosti hlavní dopravní spojení Prahy s Pankráckou plání, dnešními ulicemi Vyšehradská, Vratislavova, Cihelnou branou, ulicí V pevnosti přes Leopoldovu bránu a Táborskou branou do ulice Na Pankráci.\n\nNa železničním mostu od hranice Vyšehradu na Smíchov jsou po obou stranách i chodníky pro pěší, podél mostu vede též přívoz P5 od Vyšehradu na Smíchov, sloužící zejména k obsluze Císařské louky. V územním plánu je navrhován v podobné trase nízkovodní most pro silniční dopravu. Nejbližším silničním i tramvajovým spojením se Smíchovem nyní je Palackého most.\n\nNuselským údolím je vedena Pražská spojovací dráha, která dnes tvoří především napojení železniční trati 170 z Plzně od nádraží Praha-Smíchov k hlavnímu nádraží, případně k nádraží Praha-Vršovice. Na této trati se nachází bývalá železniční stanice Praha-Vyšehrad zrušená roku 1960, jejíž budova je dlouhodobě chátrající kulturní památkou; roku 2007 ji koupila soukromá společnost, která ji nechává chátrat dál a navíc ilegálně zbořila rovněž památkově chráněnou čekárnu. V různých studiích je navrhována nová železniční zastávka jako náhrada: buď v Nuslích v oblasti Ostrčilova náměstí, nebo v okolí Výtoně na předmostí železničního mostu přes Vltavu.\n\nTrať přechází bezprostředně pod Vyšehradem z Výtoně na Smíchov řeku Vltavu po ocelovém železničním mostě, který je sám o sobě velmi zajímavou technickou památkou a dokladem technické i řemeslné zručnosti dělníků z bývalé \"První Českomoravské továrny na stroje v Praze\". Po mostě je po jeho obou stranách vedena i pěší lávka, ze které je velmi pěkný výhled jak na blízký Vyšehrad, tak i na panorama Hradčan.\n\n\n"}
{"id": "1162754", "url": "https://cs.wikipedia.org/wiki?curid=1162754", "title": "Vierendeelův nosník", "text": "Vierendeelův nosník\n\nVierendeelův nosník je typ nosníku, který je postaven tak, že netvoří trojúhelníkové, ale obdélníkové otvory. Tvoří tak rám, který je schopen přenášet ohybový moment i odpor. Je proto vhodný pro překonání větších rozponů. Použitím standardních počítačových programů není analýza konstrukce příliš složitá. Je pojmenovaný podle stavebního inženýra Arthura Vierendeela, který tento design vyvinul v roce 1896.\n\nProtože vysoké nosníky jsou obzvláště účinné pro překonávání velkých rozponů, jsou někdy navrženy na celou výšku podlaží, takže horní trám je součástí horního podlaží a spodní součástí spodního podlaží. Kvůli umístění otvorů se musí někdy vynechat některé diagonální trámy. \n\nV podstatě jde o rám s pevnými klouby, který je schopen vzdorovat a přenášet ohybové momenty. Jeho hlavní výhoda spočívá v tom, že nemá žádné diagonální trámy a proto je do prostoru obdélníkových otvorů snadné osadit okna a dveře.\n\nPoužití tohoto konstrukčního principu je běžné na chodnících, například na letištích. Důvodem je skutečnost, že výše využitelná rozpětí snižuje momenty síly v trámu a usnadňuje problém formování spojů. Další použití Vierendeelova principu je v budovách. Důvodem je snadné umísťování otvorů. Vzhledem k neekonomickému využití materiálů a náročnému designu se v současnosti zřídka používá při návrhu mostů.\n\n"}
{"id": "1162757", "url": "https://cs.wikipedia.org/wiki?curid=1162757", "title": "Milan Lieskovský", "text": "Milan Lieskovský\n\nMilan Lieskovský (* 21. července 1981) je producent a DJ ze Slovenska. Jeho hudební produkce se pohybuje v žánrech progressive trance, progressive a progressive house. Je rezidentní DJ na bratislavských klubových nocích Progress Your Mind, a vystoupil na množství nejen slovenských akcí a klubových párty. Na jednom pódiu hrál vedle men jako Jose Amnesia, Tiësto, Above & amp; Beyond, Judge Jules, Paul van Dyk. Kromě živých hraní má Milan rádiové show na CBA.fm, PURE.fm, FUN1, na rádiu GoDeejay a na Dream rádiu.\nDo hudebních kanálů se zapsal skladbou Elenya, kterou ve svých setech hrávali Flash Brothers a objevila se i na slavnostním předávání Oscarů v Hollywoodu. V roce 2008 se skladba stala hitem v domácím komerčním Fun rádiu. Podílel se na remixové verzi singlu Boi od Mira Jaroše. Ve svých skladbách spolupracoval s Katkou Koščovou, Mirem Jarošem, Petrem Grausem, Mishou a jinými zpěváky a zpěvačkami ze slovenské populární hudby. Vystupoval na Novém Zélandu a jeho skladby hrává i Tiësto.\n\nV roce 2009 vydal eponymní, kritiky oceňovaný album ve vydavatelství Universal Music.\n\n\n\n"}
{"id": "1162758", "url": "https://cs.wikipedia.org/wiki?curid=1162758", "title": "Ján Čaplovič", "text": "Ján Čaplovič\n\nJán Čaplovič de Jeszenova (22. září 1780, Horné Príbelce - 29. května 1847, Vídeň) byl slovenský evangelický advokát, publicista a etnograf.\n\nPocházel ze starého šlechtického rodu Čaplovičů z Jasenové (\"Csaplovics de Jeszenova\"; otec Jonáš Čaplovič, matka Judita rod. Szúdyová). Studoval na gymnáziu v Banské Bystrici (s podporou podžupana Juraje Radvanského), v Lučenci a v Banské Štiavnici. Od roku 1798 působil ve službách advokátů v Banské Bystrici, od roku 1799 byl notářským a podžupanským úředníkem Zvolenské župy. V letech 1805 až 1808 byl advokátem v Banské Bystrici, v letech 1808 - 1809 a 1813 byl dvorským agentem ve Vídni, od roku 1813 byl ve službách hraběte Schönborna jako správce a ředitel jeho majetků na Uherské Rusi.\n\nJeho mottem bylo: \"Slavus sum natis et educatus\" (Slovan jsem rodem i výchovou). Byl přívržencem pojosefínskych reformních snah v Uhersku v rámci osvícenského absolutismu. Byl protagonistou slovenského národního hnutí, stoupencem liberálního vývoje nemaďarských národností v rámci zachování Uherska.\n\nNapsal šest obran slovenského národa proti maďarizaci, četné etnografické práce a byl spoluzakladatelem slovenské etnografie jako nezávislého vědního oboru. V etnografii ho ovlivnil zejména Montesquieu a Herderova filosofie. Je považován za pokračovatele a spolupracovníka Jána Kollára a Pavla Josefa Šafaříka. Napsal 31 knih a více než 400 článků v různých periodikách. Svým vlivem ve vídeňských politických kruzích v roce 1813 zasáhl ve prospěch Palkovičova \"Týdenníku\", roku 1845 urychlil vydání licence pro Štúrovy \"Slovenské národné noviny\". Byl osvícenským propagátorem progresivních postupů v zemědělství. Od roku 1814 byl členem c. k. přírodovědecké společnosti ve Vídni, od roku 1815 zahraniční přispívající člen Přírodovědecké společnosti v Halle.\n\nPsal německy, latinsky, slovensky i maďarsky.\n\nZe světa odešel sebevraždou, zřejmě kvůli bolestem spojeným s těžkou nemocí.\n\n\n\n"}
{"id": "1162762", "url": "https://cs.wikipedia.org/wiki?curid=1162762", "title": "Kazuhide Uekusa", "text": "Kazuhide Uekusa\n\nKazuhide Uekusa (植草 一秀, * 18 . prosinec 1960 Edogawa, Tokio), je japonský ekonom, ekonomický analytik, bývalý vedoucí ekonom společnosti Nomura Research Institute a předseda Three-Nations Research Institute.\n\nV roce 1979 nastoupil na univerzitu v Tokiu a vystudoval ekonomii. Po jejím absolvování v březnu 1983 nastoupil Uekusa následující měsíc do Výzkumného ústavu Nomura. V červenci 1985 získal postavení vědeckého pracovníka v Ústavu fiskální a monetární politiky na Ministerstvu financí. V červnu 1991 se stal odborným asistentem ústavu pro výzkum hospodářství na univerzitě v Kjótu, v říjnu 1993 čestným členem Hooverova institutu při Stanfordovy univerzitě.\n\nSenior ekonomem společnosti Nomura Research Institute se stal v dubnu 2002. Od dubna 2003 je profesorem na postgraduální škole v Waseda University. Pak založil Three-Nations Research Institute, a 1. dubna 2005 se stal předsedou společnosti. V dubnu 2006 vrátil k akademické kariéře jako hostující profesor na Univerzitě Nagoya.\n"}
{"id": "1162763", "url": "https://cs.wikipedia.org/wiki?curid=1162763", "title": "Georgios Stavros", "text": "Georgios Stavros\n\nGeorgios Stavros (, 1788, Ioánnina, Řecko – 1869, Athény) byl řecký bankéř a revolucionář. Také známý jako jeden ze zakladatelů a první guvernér národní banky Řecka.\n\nStavros se narodil ve městě Ioánnina v kraji Epirus, v jednom z nejvýznamnějších míst pevninského Řecka (v té době pod vládou Osmanské říše). Studoval v renomovaných školách rodného města. Stavros se později přestěhoval do Vídně, kde převzal obchodní činnosti svého otce, zatímco pokračoval ve studiu na místní obchodní škole. Z důvodu své profese musel cestovat do různých evropských měst. V Petrohradě se setkal s řeckým hrabětem Joannisem Kapodistriasem, v té době diplomatem ve službách Ruské říše, který se později stal prvním premiérem Řecka. To sehrálo klíčovou roli v řecké politice dalších let. Stavros se později stal členem tajné vlastenecké protiosmanské organizace Filiki Eteria.\n\nKrátce po vypuknutí Řecké války za nezávislost (v roce 1821) podporoval povstání poskytováním střelných zbraní, střeliva a potravin revolucionářům. V roce 1824 se Stavros přestěhoval do Řecka a hned další rok byl jmenován šéfem pokladny první helénské republiky, tehdy pod vedením Georgiose Kountouriotise. Kromě svých finančních povinností nastoupil v ozbrojeném boji proti Osmanské říši, kde vedl pěchotní skupinu odboje proti Ibrahimu Pashim, vládci Egypta, který pomáhal potlačit povstání. V této skupině byl zodpovědný za 50 mužů, jejichž cílem bylo podpořit obránce města Mesolongi, během třetího obléhání města Ibrahimem. Stavros se zúčastnil třetího národního shromáždění v Troezeně (v roce 1827) jako zástupce regionů Epiru a Rumeli, i pátého národního shromáždění v Nafplio (1831).\n\nBěhem období předsedy vlády Joannise Kapodistriase (1828–1831), byl Stavros členem tříčlenného ekonomického výboru, odpovědného mimo jiné za provoz první řecké státní banky, která vydávala peníze, ale i jiné cenné papíry. Po zavraždění Kapodistriase Řecko přešlo pod vládu bavorského šlechtice, nového řeckého krále Otty. Během tohoto období se Stavros stal klíčovou postavou při vytváření národní banky Řecka a byl zvolen v roce 1842 za jejího prvního guvernéra. Národní banka Řecka byla jedinou institucí, která vydávala bankovky v Řecku, během následujících 87 let. Stavros až do své smrti v roce 1896 pracoval jako guvernér pro řeckou banku. Jeho práce se soustředila na rozšiřování bankovních vztahů, kde uplatnil své zkušenosti z podnikání ve Vídni a spolupráci se švýcarským bankéřem Jeanem-Gabrielem Eynardem. Na své vlastní náklady založil sirotčinec ve svém rodném městě Ioánnina. Jeho portrét zdobí řecké bankovky vydané před rokem 1932.\n"}
{"id": "1162767", "url": "https://cs.wikipedia.org/wiki?curid=1162767", "title": "Demi Schuursová", "text": "Demi Schuursová\n\nDemi Schuursová (* 1. srpna 1993 Sittard) je nizozemská profesionální tenistka, deblová specialistka a vítězka juniorských čtyřher na Australian Open 2011 a US Open 2011. Ve své dosavadní kariéře vyhrála na okruhu WTA Tour deset turnajů ve čtyřhře. V rámci okruhu ITF získala jeden titul ve dvouhře a dvacet ve čtyřhře.\n\nNa žebříčku WTA byla ve dvouhře nejvýše klasifikována v únoru 2015 na 512. místě a ve čtyřhře pak v říjnu 2018 na 7. místě. V juniorské kombinované klasifikaci ITF figurovala nejvýše v září 2011, kdy jí patřila 21. příčka.\n\nV nizozemském fedcupovém týmu debutovala v roce 2012 utkáním základního bloku 1. skupiny zóny Evropy a Afriky proti Portugalsku, v němž vyhrála s Kiki Bertensovou čtyřhru. Bod však přišel již za rozhodnutého stavu ve prospěch Portugalek, které vyhrály 2:1 na zápasy. Do roku 2018 v soutěži nastoupila k jedinému mezistátnímu utkání s bilancí 0–0 ve dvouhře a 1–0 ve čtyřhře.\n\nOtec Lambert Schuurs je bývalý nizozemský reprezentant v házené a mladší bratr Perr Schuurs profesionální fotbalista.\n\nV rámci hlavních soutěží událostí okruhu ITF debutovala v červenci 2009, když na turnaj v belgickém Bree s dotací 10 tisíc dolarů obdržela divokou kartu. Ve druhém kole podlehla Belgičance Aně-Sophii Mestachové. Po boku této hráčky se probojovaly do finále čtyřhry breeské události, kde uhrály jediný game na nizozemský pár Kiki Bertensová a Quirine Lemoineová. Během následujícího ročníku 2010 vybojovala na témže turnaji premiérový titul kariéry, když v páru s Belgičankou Sofii Oyenovou vyhrály čtyřhru.\n\nNa juniorce grandslamu triumfovala v deblové soutěži s Mestachovou na Australian Open 2011. V září pak ovládla po boku ruské hráčky Iriny Chromačevové také US Open 2011. Po turnaji dosáhla kariérního maxima na kombinovaném juniorském žebříčku ITF, když ji 19. září 2011 patřilo 21. místo. Ze zbylých dvou finále juniorské čtyřhry majoru, ve Wimbledonu 2011 a na French Open 2011, odešla poražena.\n\nV singlu okruhu WTA Tour debutovala na červnovém UNICEF Open 2011 v 's-Hertogenboschi. Na úvod kvalifikace podlehla běloruské tenistce Anastasii Jakimovové.\n\nPremiérové finále na okruhu WTA Tour odehrála na dubnovém Katowice Open 2015, když ve finále čtyřhry s Belgičankou Ysaline Bonaventureovou porazily italskou dvojici Gioia Barbieriová a Karin Knappová až v rozhodujícím supertiebreaku. O tři měsíce později přidala druhou trofej z antukového BRD Bucharest Open 2015, probíhajícího v Bukurešti. Společně s gruzínskou hráčkou Oxanou Kalašnikovovou hladce přehrály v boji o titul rumunský pár Andreea Mituová a Patricia Maria Țigová.\n\nDebut v hlavní soutěži grandslamu zaznamenala v ženském deblu US Open 2015. Do turnaje nastoupila s Annikou Beckovou. V úvodním kole nenašly recept na srbskou dvojici Jelena Jankovićová a Aleksandra Krunićová.\n\n"}
{"id": "1162773", "url": "https://cs.wikipedia.org/wiki?curid=1162773", "title": "Policejní násilí", "text": "Policejní násilí\n\nPolicejní násilí nebo policejní brutalita je záměrné použití nadměrné síly, obvykle fyzické, prováděné během donucovacích činností na obyvatelstvu. Tento typ chování zahrnuje rovněž verbální útoky a psychologické zastrašování policistou.\n\nNěmecký kriminolog Norbert Pütter udává jako příčiny policejní brutality těchto sedm bodů:\n\nPolicejní násilí se odehrává v policejních vozech nebo na služebnách, postiženými bývají drogově závislí, bezdomovci, prostitutky a příslušníci etnických menšin, dále také demonstranti a novináři.\n\n"}
{"id": "1162778", "url": "https://cs.wikipedia.org/wiki?curid=1162778", "title": "Ján Sýkora", "text": "Ján Sýkora\n\nJán Sýkora (* 14. září 1990, Československo) je slovenský hokejista. Hraje na postu útočníka.\n\nStatistiky Jána Sýkory\n"}
{"id": "1162780", "url": "https://cs.wikipedia.org/wiki?curid=1162780", "title": "Erwin Koeman", "text": "Erwin Koeman\n\nErwin Koeman (* 20. září 1961, Zaandam) je bývalý nizozemský fotbalista. Nastupoval povětšinou na postu záložníka. Byl bratrem fotbalisty Ronalda Koemana. I jejich otec, Martin Koeman, byl fotbalistou.\n\nS nizozemskou reprezentací Erwin vyhrál Mistrovství Evropy 1988, nastoupil na šampionátu ke čtyřem utkání, včetně finálového proti mužstvu Sovětského svazu. Zúčastnil se též Mistrovství světa 1990, kde odehrál jedno utkání, proti Egyptu, které skončilo remízou 1:1.\nV národním týmu odehrál celkem 31 utkání, v nichž vstřelil dvě branky.\n\nS belgickým klubem KV Mechelen vyhrál Pohár vítězů pohárů 1987/88 a následně i Superpohár UEFA 1988. S Mechelenem se stal jednou mistrem Belgie (1986/87) a s PSV Eindhoven dvakrát mistrem Nizozemska (1990/91, 1991/92). S Mechelenem získal belgický pohár (1986/87). V nizozemské nejvyšší soutěži působil také v dresu FC Groningen. \n\nPo skončení hráčské kariéry se stal trenérem.\n"}
{"id": "1162781", "url": "https://cs.wikipedia.org/wiki?curid=1162781", "title": "John Bosman", "text": "John Bosman\n\nJohannes \"John\" Jacobus Bosman (* 1. únor 1965, Bovenkerk) je bývalý nizozemský fotbalista. Nastupoval povětšinou na postu útočníka.\n\nS nizozemskou reprezentací vyhrál Mistrovství Evropy 1988, nastoupil na šampionátu ke dvěma utkáním. Zúčastnil se též Mistrovství světa 1994, ovšem do bojů nezasáhl.\nV národním týmu odehrál celkem 30 utkání, v nich vstřelil 17 branek.\n\nS Ajaxem Amsterdam vyhrál Pohár vítězů pohárů 1986/87. V dresu belgického KV Mechelen vybojoval Superpohár UEFA 1988.\nVe vítězné sezóně 1986/87 se s osmi góly stal též nejlepším střelcem Poháru vítězů. Celkem odehrál v evropských pohárech 67 utkání, v nichž nstřílel 26 branek.\n\nNasbíral 6 mistrovských titulů. Má dva tituly mistra Nizozemska, první získal s Ajaxem (1984/85), druhý s PSV Eindhoven (1990/91). Čtyřikrát pak vyhrál ligu belgickou, jednou s Mechelenem (1988/89), třikrát s Anderlechtem Brusel (1992/93, 1993/94, 1994/95). S Ajaxem zvedl nad hlavu dva nizozemské poháry (1985/86, 1986/87), s Anderlechtem jeden belgický (1993/94). Krom výše uvedených klubů působil v nizozemské nejvyšší soutěži také v dresu Twente Enschede a AZ Alkmaar.\n"}
{"id": "1162783", "url": "https://cs.wikipedia.org/wiki?curid=1162783", "title": "Rudolf Jan Slabý", "text": "Rudolf Jan Slabý\n\nPhDr. Rudolf Jan Slabý (25. ledna 1885 – 2. července 1957) byl česko-německý překladatel, romanista, zajímající se především o španělštinu, katalánštinu, baskičtinu, či italštinu.\n\nJeho otcem byl továrník, František Slabý, a matkou Konstancie Slabá, roz. Stenglová. Vystudoval jazyky na Univerzitě Karlově a na univerzitě v Berlíně. Byl pochován na pražských Olšanech po boku svých rodičů a sestry Olgy Slabé.\n\n\nJeho překladatelský význam spočívá v tom, že převedl ve 20. letech 20. století do španělštiny a katalánštiny např. Julia Zeyera, dále Babičku, dílo české spisovatelky Boženy Němcové, nebo Rusalku, dílo Antonína Dvořáka, či Prodanou nevěstu, dílo Bedřicha Smetany. Do češtiny převedl klasiky španělské literatury jako např. Ramóna Gómeze de la Sernu, Jacinta Benaventeho, do španělštiny pak Antona Pavloviče Čechova, či Selmu Lagerlöf.\n\n\n\n\n"}
{"id": "1162786", "url": "https://cs.wikipedia.org/wiki?curid=1162786", "title": "Jesse Puljujärvi", "text": "Jesse Puljujärvi\n\nJesse Puljujärvi (* 7. května 1998, Älvkarleby, Švédsko) je finský hokejový útočník narozený v Švédsku působící v týmu Kärpät Oulu ve finské nejvyšší soutěži SM-liiga. S finským reprezentačním výběrem zvítězil v roce 2016 na MSJ v Helsinkách a na MS do 18 let v Grand Forks. Dne 24. června 2016 byl draftován již v prvním kole draftu 2016 jako 4. celkově týmem Edmonton Oilers.\n\nPuljujärvi debutoval ve finské nejvyšší soutěži za tým Kärpät Oulu během sezóny 2014/15. V tomto týmu odehrál i většinu své juniorské kariéry. Během této sezóny zaznamenal v 21 zápase 11 bodů, když vstřelil 4 branky a na dalších 7 přihrál. V příští sezóně už si napevno zajistil místo v týmu a v 50 utkáních nastřádal 28 bodů (13 gólů a 15 asistencí). V play-off přidal v desíti zápasech devět bodů.\n\nJeho první velkou akcí na mezinárodní scéně bylo MSJ v Kanadě v roce 2015, na němž s týmem skončil na 7. místě a v 5 utkáních nezaznamenal ani bod. S reprezentací do 18 let vybojoval na šampionátu osmnáctiletých hokejistů ve Švýcarsku v roce 2015 stříbrné medaile, ke kterým přispěl 7 body v 7 zápasech. Na na domácím šampionátu juniorů v Helsinkách v roce 2016 dobyl s finskou reprezentací do 20 let titul mistrů světa. Se 17 body (5 branek a 12 asistencí) ovládl kanadské bodování turnaje, i díky čemuž byl vyhlášen nejužitečnějším hráčem šampionátu, byl vybrán jako nejlepší útočník MSJ a byl také jmenován do All star týmu turnaje. Po vyřazení Karpatu z play-off finské ligy se v průběhu MS do 18 let v americkém Grand Forks v roce 2016 připojil k finskému výběru, se kterým dokázal vylepšit umístění z předchozího roku, když celý turnaj ovládli. K vítězství ve finálovém utkání nad Švédskem poměrem 6:1 přispěl hattrickem a vedením šampionátu byl jmenován do All star týmu turnaje.\n\n"}
{"id": "1162790", "url": "https://cs.wikipedia.org/wiki?curid=1162790", "title": "Jiří Trnka (rozcestník)", "text": "Jiří Trnka (rozcestník)\n\nJméno a příjmení Jiří Trnka má více nositelů:\n"}
{"id": "1162792", "url": "https://cs.wikipedia.org/wiki?curid=1162792", "title": "Kryšpínovo označení lokomotiv", "text": "Kryšpínovo označení lokomotiv\n\nKryšpínovo označení lokomotiv byl číselný systém označování lokomotiv užívaný v Československu od roku 1921 do roku 1988.\n\nZpočátku se ke značení lokomotiv používala jména, avšak vzhledem k rychle se zvětšujícímu počtu lokomotiv začal být vhodných jmen nedostatek. Všechny železniční správy tak zaváděly různé číselné systémy. V Československu navrhl systém označování šéfkonstruktér lokomotivního oddělení ČKD Vojtěch Kryšpín. Toto označení se začalo postupně zavádět od roku 1921, v roce 1925 jím už byly označeny všechny lokomotivy ČSD a dokonce i lokomotivy některých soukromých drah. Kryšpínovo označení bylo používáno do 1. ledna 1988, kdy bylo nahrazeno novým systémem.\n\nZnačení bylo tvořeno dvěma až třemi velkými a třemi či čtyřmi malými číslicemi. Všechny lokomotivy kromě normálněrozchodných parních měly také ve značení písmeno, které určovalo, o jakou trakci se jedná.\n\nPozději, když si ČSD začaly objednávat i vozidla s motorovým či elektrickým pohonem, byla Kryšpínova soustava doplněna o další předřazená písmena:\n\nRovněž i tendry parních lokomotiv měly své vlastní označení:\n"}
{"id": "1162794", "url": "https://cs.wikipedia.org/wiki?curid=1162794", "title": "Olga Arefjeva", "text": "Olga Arefjeva\n\nOlga Viktorovna Arefjeva ( О́льга Ви́кторовна Аре́фьева) (* 21. září 1966 Verchňaja Salda, Sverdlovská oblast, RSFSR, SSSR) je ruská zpěvačka, hudebnice, básnířka, vokalistka skupiny Raut, zakladatelka a vedoucí skupiny Kovčeg.\n\nOlga Arefjeva se narodila na Uralu, ve městě Verchňaja Salda ve Sverdlovské oblasti.\n\nV roce 1983 se přestěhovala do Sverdlovska. Byla přijata na na fyzikální fakultu Uralské státní univerzity, za dva roky byla přijata do Sverdlovského hudebného učiliště Čajkovského do třídy estrádního zpěvu, načež zanechala studia na univerzitě. Jejím učitelem vokálu byl Valerij Borisoviš Gurjevič, známý pedagog, který vychoval mnohé žáky (především operní pěvce, nyní zpívajících v nejlepších divadlech celého světa.\n\nPřed začátkem sólové kariéry vystupovala v sestavě klubové rockové skupiny Raut. V roce 1987 se stala laureátkou všesvazového konkursu Jurmala-87. Kromě toho byla vítězkou festivalů autorské písně, v roce 1990 se zúčastnila legendárního festivalu Rock-Akustika v Čerepovci. Byla organizátorkou prvního rockového akustického festivalu ve Sverdlovsku (Sverdlovsk-akustika, rovněž v roce 1990.\n\nOd roku 1990 žije v Moskvě, kde založila skupinu Kovčeg (různé sestavy v různých letech nosí názvy Akustik-Kovčeg, Blues-Kovčeg, Klavírní Kovčeg, Reggae-Kovčeg či Šanson-Kovčeg; ruské slovo „ковчег“ se dá přeložit jako schránka, krabička, ale i archa), se kterou často vystupuje podnes.\n\nV roce 1995 ukončila Ruskou hudební akademii Gněsinových v oboru estrádního zpěvu, kde studovala u Lva Leščenka. Ten ji ve své autobiografické knize nazval jednou z nejlepších žákyní.\n\nOd poloviny 90. let 20. století Olga svými verši zaujala tlusté literární časopisy. V důsledku publikační činnosti za rok 1998 dostala literární cenu časopisu Znamja. Roku 1999 byla z iniciativy Alexeje Didurova jakožto vítězka konkursu zpívajících básníků přijata do Svazu moskevských spisovatelů.\n\nOd roku 2003 vede trénink „Lidská komedie“, sférou jejíchž zájmů je ovládat tělo, hlas, zpěv, řeč, rytmus, verše performance a rozvoj schopnosti improvizovat v libovolné oblasti.\n\nV roce 2004 Olga Arefjeva založila performanční skupinu KALIMBA, jejíž stejnojmenné představení Nězavisimaja gazeta nazvala „nejlepším moskevským představením moderního tance končící sezóny“. Dále skupina sehrála představení Orfeus, Bílkový anděl, Písně smrti či Alisa. Od roku 2004 jsou vizuální vstupy souboru KALIMBA trvale součástí koncertů skupiny Kovčeg. Za účasti divadla KALIMBA byly natočeny mnohé klipy na písně Olgy Arefjevové.\n\nPrakticky celou svou tvůrčí cestu spolupracuje s violoncellistou a klávesistou Pjotrem Akimovem. Aliance Olgy s Petrem má črty jak hudebního dueta, tak i divadla a klauniády. Oba hudebníci zdůrazňují, že jejich setkání bylo osudové a že jsou si navzájem hlavními hudebně-scénickými partnery v životě. Pjotr hlál ve všech sestavách Kovčegu.\n\nV září 2007 spatřila světlo světa kniha Olgy Arefjevové Smrt a příhody Jefrosinje Nádherné» (nakladatelství Livebook/Gájatrí), která dostala literární cenu Astreja a v byla zařazena do seznamu ceny Velká kniha.\nV září 2008 byla v témž nakladatelství vydána kniha Jednoverší (Одностишийа). Obě knihy byly mnohokrát znovuvydávány a dotiskovány.\nV září roku 2008 bylo vydáno dvojalbum Kaligrafie za účasti významného baskytaristy Tonyho Levina.\nV letech 2010, 2011, 2012 a 2015 byla vydána řadová elektrická alba Letec (Авиатор), Sníh (Снег), Jehlička (Хвоин) a Čas zpět (Время назад), které skupina umístila na web kroogi.com, http://arefieva.kroogi.com/?locale=ru ke stažení na základě dobrovolných plateb.\n\nV roce 2014 se Olga Arefjeva setkala s [Olegem Žukovským, hercem divadla DEREVO, a vedoucím divadla La Pushkin. Společně vytvořili představení Příhody v románu podle knihy Olgy Arefjevové Smrt a příhody Jefrosinje Nádherné, Olga působily jako herečka v představení Žukovského Miluj mne.\n\nStudiové nahrávání pokračuje, Olga Arefjeva je autorkou více než 400 písní, z nichž mnohé ještě nebyly nahrány a vydány.\n\nVedle koncertní a herecké činnosti se Olga aktivně zabývá svými koníčky – moderním tancem, vizuálním divadlem, fotografováním, vytvářením videoklipů, vede tréninky hlasu a pohybu a žongluje.\n\nOlga Arefjeva je autorkou více než 400 písní, do současnosti vydala následující alba a sborníky:\n\n\n\n"}
{"id": "1162795", "url": "https://cs.wikipedia.org/wiki?curid=1162795", "title": "Farringdon (stanice metra v Londýně)", "text": "Farringdon (stanice metra v Londýně)\n\nFarringdon je stanice metra v Londýně, otevřená 10. ledna 1863 jako \"Farringdon Street\". 26. ledna 1922 došlo k přejmenování na \"Farringdon & High Holborn\" a 21. dubna 1936 má stanice již současné jméno. Denní autobusové spojení zajišťuje linka 63 a noční linka N63. Stanice se nachází v přepravní zóně 1 a leží na třech linkách:\n\n"}
{"id": "1162797", "url": "https://cs.wikipedia.org/wiki?curid=1162797", "title": "Berlinda z Meerbeke", "text": "Berlinda z Meerbeke\n\nSvatá Berlinda z Meerbeke, O.S.B. (? – 702, Meerbeke) byla belgická šlechtična, dcera Odolarda vévody z Lotharingie a Nony. Byla neteří svatého Amanda z Maastrichtu. Její otec Odolard onemocněl leprou a Berlinda byla jím vyděděna.\n\nPoté vstoupila do benediktinského kláštera svaté Marie v Moorselu poblíž Aalstu. Po smrti jejího otce se stala poustevnicí v Meerbeke kde byl pohřben její otec. Svůj život strávila pomocí chudým a trpícím.\n\nJejí svátek se slaví 3. února.\n\n"}
{"id": "1162798", "url": "https://cs.wikipedia.org/wiki?curid=1162798", "title": "Volby do Abcházského lidového shromáždění (1919)", "text": "Volby do Abcházského lidového shromáždění (1919)\n\nVolby do Abcházského lidového shromáždění se uskutečnily 13. února v roce 1919 souběžně s parlamentními volbami v Gruzii.\n\nTyto volby vyhrála sociální demokracie, jež získala celkem 27 křesel v abchazském lidovém shromáždění ze 40. Za vítěznou stranu se do shromáždění dostalo 11 Abchazů, stejný počet Gruzínců a 5 zbylých menševiků bylo od ostatních národností, žijících v Abcházii.\n\nZbytek poslaneckých křesel získaly převážně ostatní socialistické strany: Abchazská nezávislá socialistická strana, Strana socialistické revoluce a Strana lidová.\n\nKrátce po ustavující schůzi se abchazské lidové shromáždění rozpadlo na etnické frakce. Všichni abchazští menševici se totiž spojili s členy Abchazské nezávislé socialistické strany a utvořili abchazskou opozici proti Gruzínům, kteří měli v shromáždění převahu. Této opozici se však nepodařilo překazit snahy Gruzínů hlasováním potvrdit statut Abcházie jako součást Gruzie coby kraj s rozšířenou autonomií.\n"}
{"id": "1162800", "url": "https://cs.wikipedia.org/wiki?curid=1162800", "title": "Asia Muhammadová", "text": "Asia Muhammadová\n\nAsia Muhammadová (* 4. dubna 1991 Long Beach) je americká profesionální tenistka. Ve své dosavadní kariéře na okruhu WTA Tour vyhrála pět deblových turnajů. V rámci okruhu ITF získala do března 2020 deset titulů ve dvouhře a třicet tři ve čtyřhře.\n\nNa žebříčku WTA byla ve dvouhře nejvýše klasifikována v dubnu 2017 na 124. místě a ve čtyřhře pak v srpnu 2019 na 37. místě.\n\nV rámci hlavních soutěží událostí okruhu ITF debutovala v květnu 2006, když ve čtyřhře lasvegaského turnaje s dotací 10 tisíc dolarů vypadla s Nicole Boufflerovou v úvodním kole. Singlovou premiéru zaznamenala v únoru 2007 opět v Las Vegas, turnaji s vyšší dotací 75 tisíc dolarů. V prvním kole podlehla Francouzce Julii Fedossovové ve dvou setech. V červnu téhož roku vybojovala debutový titul kariéry, když ve finále houstonské události ITF s rozpočtem 10 tisíc dolarů zdolala o osm let starší Chorvatku Jelenu Pandžićovou.\n\nV singlu okruhu WTA Tour poprvé startovala na srpnovém LA Women's Tennis Championships 2006 v Los Angeles. Na úvod kvalifikace uhrála pouze dva gemy na Číňanku Juang Meng. Debut v hlavní soutěži tohoto okruhu zažila na sandiegském Southern California Open 2007, do něhož obdržela divokou kartu. V prvním kole podlehla krajance Vanie Kingové. Profesionálkou se stala v sezóně 2007.\n\nPremiérové finále na okruhu WTA Tour odehrála na červnovém Topshelf Open 2015 v 's-Hertogenboschi, když ve finále čtyřhry s Němkou Laurou Siegemundovou porazily srbsko-ruskou dvojici Jelena Jankovićová a Anastasija Pavljučenkovová.\n\nPrvní zápas v hlavní soutěži grandslamu odehrála v ženském singlu US Open 2008. Do turnaje nastoupila na divokou kartu a v úvodním utkání nenašla recept na francouzskou hráčku Aravane Rezaïovou. V ženské čtyřhře newyorského majoru 2008 pak byla s Melanie Oudinovou vyřazena také v prvním kole po porážce od páru Sorana Cîrsteaová a Monica Niculescuová.\n\n"}
{"id": "1162802", "url": "https://cs.wikipedia.org/wiki?curid=1162802", "title": "Jelizaveta Jermolajevová", "text": "Jelizaveta Jermolajevová\n\nJelizaveta Jermolajevová, (* 2. dubna 1930) je bývalá sovětská atletka, mistryně Evropy v běhu na 800 metrů z roku 1958.\n\nJejím prvním mezinárodním úspěchem bylo vítězství v běhu na 800 metrů na univerziádě v roce 1957. V roce 1958 se stala mistryní Evropy v této disciplíně v rekordu šampionátu 2:06,3. Byla favoritkou pro olympiádu v Římě v roce 1960, kvůli zranění však neuspěla.\n\n"}
{"id": "1162803", "url": "https://cs.wikipedia.org/wiki?curid=1162803", "title": "Whitechapel (stanice metra v Londýně)", "text": "Whitechapel (stanice metra v Londýně)\n\nWhitechapel je stanice metra v Londýně, otevřená roku 1876 jako \"Whitechapel (Mile End)\". Od 1. února 1902 do 2. června 1902 byla stanice zavřena kvůli přestavbě. Roku 1905 proběhla elektrifikace stanice. Autobusové spojení zajišťují linky 25, 106, 205, 254, D3 a noční linky N205 a N253. Stanice se nachází v přepravní zóně 2 a leží na linkách:\nV roce 2018 by zde měla stavět linka Crossrail.\n"}
{"id": "1162804", "url": "https://cs.wikipedia.org/wiki?curid=1162804", "title": "Slunatci", "text": "Slunatci\n\nSlunatci (Eurypygiformes) je skupina dvou druhů ptáků původně řazených ke krátkokřídlým.\n\n"}
{"id": "1162806", "url": "https://cs.wikipedia.org/wiki?curid=1162806", "title": "Kolman Muillin", "text": "Kolman Muillin\n\nSvatý Kolman Muillin z Derrykeighanu nebo také Kolman z Doire Caocháin či Kolman Moldendarius a Miller byl na konci 6. století jeden z členů skupiny banditů, které přivedl k víře svatý Kolman Elo. Jméno \"Mille\" vychází ze slova mlýn, což bylo časté místo jeho uctívání.\n\nJeho svátek se slaví 1. ledna.\n\n"}
{"id": "1162807", "url": "https://cs.wikipedia.org/wiki?curid=1162807", "title": "Gerda Kraanová", "text": "Gerda Kraanová\n\nGerarda Maria \"Gerda\" Kraanová (30. července 1933 Leiden) je bývalá nizozemská atletka, mistryně Evropy v běhu na 800 metrů z roku 1962.\n\nStartovala v běhu na 800 metrů na olympiádě v Římě v roce 1960, nepostoupila však do finále. Životním úspěchem pro ni byl titul mistryně Evropy v této disciplíně v roce 1962. V Bělehradě při svém vítězství zároveň vytvořila evropský rekord časem 2:02,8. Zúčastnila se olympiády v Tokiu o dva roky později, ve finále běhu na 800 metrů doběhla sedmá. V letech 1959 až 1964 byla nizozemskou mistryní v běhu na 800 metrů.\n\n"}
{"id": "1162809", "url": "https://cs.wikipedia.org/wiki?curid=1162809", "title": "Stepney Green (stanice metra v Londýně)", "text": "Stepney Green (stanice metra v Londýně)\n\nStepney Green je stanice metra v Londýně, otevřená roku 1902. V blízkosti stanice je areál londýnské univerzity Queen Mary. Autobusové spojení zajišťují linky 25, 205, 309 a noční linka N205. Stanice se nachází v přepravní zóně 2 a leží na dvou linkách:\n"}
{"id": "1162811", "url": "https://cs.wikipedia.org/wiki?curid=1162811", "title": "Mile End (stanice metra v Londýně)", "text": "Mile End (stanice metra v Londýně)\n\nMile End je stanice metra v Londýně, otevřená roku 1902. Elektrifikace proběhla roku 1905. V blízkosti stanice je Královská londýnská nemocnice. Autobusové spojení zajišťují linky: 25, 205, 277, 323, 339, 425, D6, D7 a noční linka N205. Stanice se nachází v přepravní zóně 2 a leží na třech linkách:\n"}
{"id": "1162812", "url": "https://cs.wikipedia.org/wiki?curid=1162812", "title": "Silvestrovské derby", "text": "Silvestrovské derby\n\nSilvestrovské derby, je sportovní akce, která každý rok zakončuje sportovní dění v České republice, a to už od roku 1986, kdy se konal první ročník. Rok uzavírá souboj dvou tradičních a nejslavnějších českých klubů, tedy derby pražských „S“ – SK Slavia Praha a AC Sparta Praha.\n\nSlavia a Sparta proti sobě, každý rok na Silvestra, hrají dva zápasy. V duelu internacionálů mohou nastoupit hráči nad 35 let a v derby veteránů nad 45 let, kteří v minulosti oblékali dres jednoho z odvěkých rivalů.\n\n\nPrvní silvestrovské derby sehráli internacionálové 31. prosince 1986 na umělé trávě v Edenu s výsledkem 5:5.\n\nSoupisky:\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\nSoupisky:\n\n\n\n\nSoupisky:\n\nSK Slavia: Václav Winter – Jiří Bílek, Jaroslav Černý, Lukáš Došek, Tomáš Hrdlička, Tomáš Hunal, Martin Hyský, David Kalivoda, Mario Lička, Martin Müller, Tomáš Pešír, Karel Piták, Rudolf Skácel, Ivo Ulich\n\nAC Sparta: David Bičík – Tomáš Čížek, Jan Flachbart, Milan Fukal, Tomáš Hübschman, Tomáš Jun, Václav Koloušek, David Lafata, Marek Matějovský, Jiří Novotný, Luděk Stracený, Lukáš Zelenka, Radek Šírl\n\nSoupisky:\n\nSK Slavia: Václav Winter – Jiří Bílek, Radek Dosoudil, Lukáš Došek, Tomáš Hrdlička, Martin Hyský, Marek Jarolím, David Kalivoda, Mario Lička, Martin Müller, Tomáš Pešír, Rudolf Skácel, Ivo Ulich\n\nAC Sparta: David Bičík - Tomáš Čížek, Lukáš Hartig, Tomáš Hübschman, Jan Koller, Václav Koloušek, Štěpán Kučera, David Lafata, Jiří Novotný, Luděk Stracený, Vlastimil Vidlička, Lukáš Zelenka\n\nSK Slavia:\n\nAC Sparta:\n\nSK Slavia:\n\nAC Sparta:\n\n"}
{"id": "1162814", "url": "https://cs.wikipedia.org/wiki?curid=1162814", "title": "Mistrovství světa juniorů v ledním hokeji 2017", "text": "Mistrovství světa juniorů v ledním hokeji 2017\n\n41. Mistrovství světa juniorů v ledním hokeji 2017 se konalo od 26. prosince 2016 do 5. ledna 2017 v kanadských městech Montréal a Toronto. Juniorské mistrovství světa se na území Kanady pořádalo už po dvanácté.\n\nVe dvou základních skupinách hrálo vždy pět týmů systémem každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a v případě nerozhodného výsledku samostatné nájezdy po třech sériích. Tato kritéria rozhodovala o držiteli bonusového bodu.\n\nZ obou skupiny postoupila čtveřice mužstev, která si zahrála čtvrtfinále křížovým způsobem (vítězové skupin se čtvrtými týmy z opačných skupin, druzí hráli se třetími). Páté týmy základních skupin hrály spolu sérii na dva vítězné zápasy, poražené mužstvo ze série sestoupilo z elitní skupiny.\n\nV playoff se v případě nerozhodného výsledku po základní hrací době prodlužovalo deset minut (ve finále dvacet), případně následovaly samostatné nájezdy, které na rozdíl od základních skupin probíhaly v pěti sériích. Vítěz zápasu postoupil dále.\n\nV nižších divizích I, II a III byly týmy rozděleny podle výkonnosti do skupin A a B (ve III. divizi skupiny nejsou). Vítěz A skupiny I. divize postoupil mezi elitu, poslední sestoupil do B skupiny a nahradil jej vítěz skupiny B. Nejhorší tým B skupiny I. divize sestoupil do A skupiny II. divize, jejíž vítěz šel do B skupiny I. divize a poslední sestoupil do B skupiny. V B skupině II. divize postoupil vítěz do A skupiny a poslední sestoupil do III. divize, jejíž vítěz jej nahradil.\n\nHráč byl oprávněn hrát na Mistrovství světa juniorů v roce 2017, jestliže:\n\nHráč, který se narodil v roce 1997 musel mít své dvacáté narozeniny v období, kdy se šampionát konal, to znamená, že pokud měl nějaký hráč dvacáté narozeniny v průběhu sezóny 2016/17 mohl se ještě šampionátu zúčastnit. Hráč, který se narodil v roce 2002 musel mít své patnácté narozeniny v příslušný rok, v jakém se šampionát konal, tedy v období mezi 1. - 5. lednem 2017.\n\nÚčast měla jako pořadatelská země jistou Kanada a jako postupující tým z nižší skupiny Lotyšsko. Dále se turnaje zúčastnila mužstva, která se umístila do 9. místa na MSJ 2016. Během šampionátu si zajistila postupem do čtvrtfinále účast tato mužstva – Švédsko, USA, Dánsko, Rusko, Česko, Finsko a Slovensko. Poslední účastník vzešel ze souboje o udržení - Švýcarsko.\n\nIIHF nominovala na Mistrovství světa juniorů 12 hlavních rozhodčích a 10 čárových sudích.\n\nTelevizní vysílací práva na turnaj vlastnila alespoň jedna stanice ze všech účastnických zemí kromě Dánska.\n\nToto je seznam vysvětlivek použitých v souhrnech odehraných zápasů.\n\"Všechny časy zápasů jsou uvedeny ve středoevropském čase (UTC +1). Data jsou skutečné místní termíny zápasů, zápasy od 1:30 či 2:00 se tak hrály středoevropské půlnoci (v následující den).\"\n\n\"Všechny časy zápasů jsou uvedeny ve středoevropském čase (UTC +1).\"\n\"Série na dvě vítězná utkání, sestoupilo do skupiny A I. divize pro rok 2018\"\n\n\"Všechny časy zápasů jsou uvedeny ve středoevropském čase (UTC +1). Data jsou skutečné místní termíny zápasů, zápasy od 1:30 či 2:00 se tak hrály po středoevropské půlnoci (v následující den).\"\n\n USA\n\nBrankáři: Jake Oettinger, Tyler Parsons, Joseph Woll\nObránci: Jack Ahcan, Joseph Cecconi, Casey Fitzgerald, Adam Fox, Caleb Jones, Ryan Lindgren, Charlie McAvoy\nÚtočníci: Joseph Anderson, Kieffer Bellows, Jeremy Bracco, Erik Foley, Jordan Greenway, Patrick Harper, Clayton Keller, Luke Kunin, Tanner Laczynski, Jack Roslovic, Troy Terry, Tage Thompson, Colin White\nTrenér: Bob Motzko\n\nBrankáři: Carter Hart, Connor Ingram\nObránci: Jake Bean, Thomas Chabot, Kale Clague, Dante Fabbro, Noah Juulsen, Jérémy Lauzon, Philippe Myers\nÚtočníci: Mathew Barzal, Anthony Cirelli, Dillon Dubé, Pierre-Luc Dubois, Julien Gauthier, Mathieu Joseph, Tyson Jost, Michael McLeod, Taylor Raddysh, Nicolas Roy, Blake Speers, Mitchell Stephens, Dylan Strome\nTrenér: Dominique Ducharme\n\nBrankáři: Anton Krasotkin, Ilja Samsonov, Vladislav Suchačjov\nObránci: Grigorij Dronov, Vadim Kudako, Jegor Rykov, Michail Sergačjov, Michail Sidorov, Artjom Volkov, Jegor Voronkov, Sergej Zborovskyj\nÚtočníci: Denis Alexejev, Kiril Beljajev, Denis Gurjanov, Kiril Kaprizov, Pavel Karnauchov, Danila Kvartalnov, Alexandr Polunin, German Rubcov, Jakov Trenin, Kiril Urakov, Michail Vorobjov, Danil Jurtajkin\nTrenér: Valerij Bragin\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40% hrací doby za svůj tým.\n\"Záp. = Odchytané zápasy; Čas = Čas na ledě (minuty); OG = Obdržené góly; POG = Průměr obdržených gólů na zápas; Úsp% = Procento úspěšných zásahů; ČK = Čistá konta\"\n\nSkupina A I. divize proběhla od 11. do 17. prosince 2016 v Bremerhaven v Německu.\n\nSkupina B I. divize proběhla od 11. do 17. prosince 2016 v Budapešti v Maďarsku.\n\nSkupina A II. divize proběhla od 11. do 17. prosince 2016 v Tallinnu v Estonsku.\n\nSkupina B II. divize proběhla od 7. do 13. ledna 2017 v Logroñu ve Španělsku.\n\nTurnaj se konal od 16. do 22. ledna 2017 v Dunedinu na Novém Zélandu.\n\nSkupina A\n\nSkupina B\n\n\" postoupilo do skupiny B II. divize\"\n\n\n"}
{"id": "1162819", "url": "https://cs.wikipedia.org/wiki?curid=1162819", "title": "Future Factory", "text": "Future Factory\n\nFuture Factory (česky: Továrna budoucnosti) je Roguelike videohra z roku 2015. Vytvořilo ji česko-slovenské studio Fun 2 Robots. Hra je inspirována dílem R.U.R. od Karla Čapka.\n\nHra získala nominaci na prestižních Indie Prize Award.\n\nVývojáři se rozhodli hru zafinancovat pomocí Startovače. Cílem kampaně bylo získat dostatek financí na odladění hry. Cílová částka byla stanovena na 90 000 Kč. Vybrat se povedlo 115 000 Kč a bylo tak dosažen o stretch goalu na 105 000 korunách. Bylo tak slíbeno, že hra dostane intro zpracované profesionálními filmaři.\n\nHráčovým úkolem je uniknout z titulní továrny. Přitom musí procházet náhodně generovanými levely plnými nepřátel a pastí. Hra je shora viděnou střílečkou, kdy hráč bojuje s nepřátely, vyhýbá se pastím a sbírá různé předměty. Každá úroveň je jedno patro továrny. Když hráč zemře, tak začíná od prvního levelu.\n"}
{"id": "1162830", "url": "https://cs.wikipedia.org/wiki?curid=1162830", "title": "Bow Road (stanice metra v Londýně)", "text": "Bow Road (stanice metra v Londýně)\n\nBow Road je stanice metra v Londýně, otevřená roku 1902. Autobusové spojení zajišťují 25, 205, 425 a noční linka N205. Stanice se nachází v přepravní zóně 2 a leží na dvou linkách:\n"}
{"id": "1162840", "url": "https://cs.wikipedia.org/wiki?curid=1162840", "title": "Spenglerův pohár 2015", "text": "Spenglerův pohár 2015\n\nSpenglerův pohár 2015 byl 89. ročníkem soutěže hokejových klubů, která probíhala od 26. do 31. prosince 2015 ve švýcarském Davosu. Účastnilo se jí šest celků (pět evropských klubů a výběr Kanady složený z hokejistů hrajících v evropských ligách), které byly rozděleny do dvou skupin po třech. Jedna byla pojmenovaná po Richardu Torrianim, druhá po Hansi Cattinim. Ve skupinách se celky utkaly systémem každý s každým. Druhý z jedné skupiny se následně utkal ve čtvrtfinále se třetím ze druhé skupiny a naopak. Vítězové těchto dvou soubojů postoupili do semifinále, v němž narazili na vítěze základních skupin. Vítězové semifinále se utkali ve finále.\n\nRočník 2015 vyhrál tým Kanady, pro nějž to byl 13. triumf na Spenglerově poháru.\n\n\n\n\n\n\n\n"}
{"id": "1162844", "url": "https://cs.wikipedia.org/wiki?curid=1162844", "title": "Vasilij Nikolajevič Ažajev", "text": "Vasilij Nikolajevič Ažajev\n\nVasilij Nikolajevič Ažajev ( Василий Николаевич Ажаев, 12. února 1915 – 27. dubna 1968) byl ruský sovětský spisovatel, laureát Stalinovy ​​ceny prvního stupně (1949). Je známý především díky budovatelskému románu \"Daleko od Moskvy\".\n\nVasilij Ažajev se narodil ve vesnici Sotskoje v Moskevské gubernii v rodině kožešníka.\n\nZačal publikovat v roce 1934. V roce 1935 byl uvězněn a transportován na Dálný východ, zůstal zde i po propuštění z gulagu. V roce 1937 začal psát povídky. V letech 1939 až 1944 studoval korespondenčně na Literárním institutu Maxima Gorkého v Moskvě. V roce 1948 vydal sbírku povídek \"Zlato\" (Золото). Román \"Daleko od Moskvy\" (Далеко от Москвы), jeho nejznámější dílo, vyšel poprvé roku 1948, v roce 1950 byl zfilmován a roku 1954 skladatel Dzeržinskij napsal na motivy románu operu. Román se odehrává na Dálném východě v době druhé světové války, popisuje budování ropovodu.\n\nOd roku 1947 byl členem sovětského svazu spisovatelů. Od roku 1954 až do své smrti byl členem předsednictva svazu. Byl šéfredaktorem časopisu \"Sovětská literatura\" (Советская литература).\n\nAž v době perestrojky mohl vyjít Ažajevův román \"Vagon\" (Вагон), ve kterém na základě osobní zkušenosti vypráví příběh nezákonně odsouzeného mladého politického vězně.\n\nJeho manželkou byla I. L. Ljubimova-Ažajeva.\n\nVasilij Ažajev zemřel 27. dubna 1968 v Moskvě. Pohřben je na Novoděvičím hřbitově.\n\n"}
{"id": "1162851", "url": "https://cs.wikipedia.org/wiki?curid=1162851", "title": "Bromley-by-Bow (stanice metra v Londýně)", "text": "Bromley-by-Bow (stanice metra v Londýně)\n\nBromley-by-Bow je stanice metra v Londýně, otevřená roku 1858 jako \"Bromley\". Stanice si zahrála v seriálu BBC EastEnders. Autobusové spojení zajišťují linky 108, 323 a 488. Stanice se nachází v přepravní zóně 2 a 3 leží na linkách:\n"}
{"id": "1162852", "url": "https://cs.wikipedia.org/wiki?curid=1162852", "title": "Marie z Montpensier", "text": "Marie z Montpensier\n\nMarie z Montpensier, nebo také Marie Bourbonská, vévodkyně z Montpensier (15. října 1605, Zámek v Gaillon – 4. června 1627, Palais du Louvre), byla rodem vévodkyně z Montpensier a sňatkem s Gastonem Orleánským také vévodkyně Orléansá. Byla jednou z posledních členek rodu Bourbon-Montpensier. Byla dcerou Jindřicha z Montpensier, vévody z Montpensier, a jeho manželky \"Henrietty Catherine de Joyeuse\".\n\nMarie z Montpensier se narodila na zámku v Gaillon v departmentu Eure (Francie), který byl dříve i Normandskou provincií.\n\nMarie pocházela z poměrně bohaté rodiny a jako jedinému dítěti jejích rodičů jí připadalo velké věno. Toho se chytil Jindřich IV. a nabídl jejím rodičům sňatek s jeho druhorozeným synem Mikulášem Jindřichem, budoucím vévodou Orleánským. Mariini rodiče nabídku přijali, avšak Mikuláš zemřel v roce 1611 ve věku čtyř let. Jindřich ale měl dalšího syna, Gastona, a ten si měl Marii místo Mikuláše vzít. Gaston měl ještě staršího bratra Ludvíka, který byl francouzským králem a v případě, že by zemřel bez dědice by se Gaston stal králem. To se ale nestalo, po více než 23 letech manželství se Ludvíkovi narodil syn, taktéž Ludvík, který zabránil nástupnictví Gastona na trůn.\n\nV roce 1608 zemřel Mariin otec a ona se tak stala vévodkyní z Montpensier. Jednalo se o jedno z nejstarších vévodství ve Francii, na hrabství bylo povýšeno již roku 1539. Marie tedy získala velké věno, ale ani to nepřimělo Gastona, aby se s ní oženil. Tvrdohlavě si stál za tím, že si budoucí manželku vybere sám. Avšak samotný král Ludvík a kardinál Richelieu jej nakonec přesvědčili k tomuto sňatku.\n\nSvatební obřad se konal v Nantes dne 6. srpna 1626 v přítomnosti krále Ludvíka, královny Anny Rakouské, Marie Medicejské a také jiných významným šlechticů. Sama Anna o události řekla, že smutnější svatbu ještě nikdy neviděla.\n\nZe svazku Gastona a Marie vzešla pouze jedna dcera:\n\n\nMarie zemřela dne 4. června 1627 v Palais du Louvre v Paříži, ve věku jednadvaceti let, krátce po narození dcery, která zdědila veškerý matčin majetek. Marie byla pohřbena v bazilice Saint Denis.\n\nSám Gaston se brzy po smrti Marie tajně oženil s jeho velkou láskou; Markétou Lotrinskou. Jejich manželství bylo velmi šťastné a skončilo až smrtí Gastona.\n"}
{"id": "1162856", "url": "https://cs.wikipedia.org/wiki?curid=1162856", "title": "Arnold Mühren", "text": "Arnold Mühren\n\nArnold Johannes Hyacinthus Mühren (* 2. červen 1951, Volendam) je bývalý nizozemský fotbalista. Nastupoval povětšinou na postu záložníka. Jeho bratr Gerrit Mühren byl rovněž fotbalistou.\n\nS nizozemskou reprezentací vyhrál Mistrovství Evropy 1988, nastoupil na šampionátu k pěti utkáním.\nV národním týmu odehrál celkem 23 utkání, v nichž vstřelil 3 branky.\n\nS Ajaxem Amsterdam vyhrál Pohár mistrů evropských zemí 1972/73, Pohár vítězů pohárů 1986/87 a Interkontinentální pohár 1972. V dresu anglického Ipswich Town vybojoval Pohár UEFA 1980/81. Celkem odehrál v evropských pohárech 72 utkání, v nichž nastřílel 10 branek.\n\nS Ajaxem má dva tituly mistra Nizozemska (1971/72, 1972/73). S Ajaxem zvedl nad hlavu tři nizozemské poháry (1971/72, 1985/86, 1986/87), jeden s Twente Enschede (1976/77). S Manchesterem United získal dva poháry anglické (1982/83, 1984/85). Krom výše uvedených klubů působil v nizozemské nejvyšší soutěži také v dresu RKSV Volendam.\n"}
{"id": "1162857", "url": "https://cs.wikipedia.org/wiki?curid=1162857", "title": "Plaistow (stanice metra v Londýně)", "text": "Plaistow (stanice metra v Londýně)\n\nPlaistow je stanice metra v Londýně, otevřená roku 1858. Staniční odbavovací hala byla vybudována roku 1905. Autobusové spojení zajišťují linky: 69, 241, 262 a 473. Stanice se nachází v přepravní zóně 3 a leží na dvou linkách:\n"}
{"id": "1162862", "url": "https://cs.wikipedia.org/wiki?curid=1162862", "title": "Upton Park (stanice metra v Londýně)", "text": "Upton Park (stanice metra v Londýně)\n\nUpton Park je stanice metra v Londýně, otevřená v září roku 1877. Roku 1903 byla staniční budova zbořena a postavena nová. Autobusové spojení zajišťují linky 58, 104, 238, 330 a 376. Stanice se nachází v přepravní zóně 3 a leží na dvou linkách:\n"}
{"id": "1162864", "url": "https://cs.wikipedia.org/wiki?curid=1162864", "title": "East Ham (stanice metra v Londýně)", "text": "East Ham (stanice metra v Londýně)\n\nEast Ham je stanice metra v Londýně, otevřená roku 1858. Elektrifikace proběhla roku 1905. Roku 2005 probíhala rekonstrukce staniční budovy ve viktoriánském stylu. Autobusové spojení zajišťují linky: 101, 104, 147, 238, 300, 325, 376 a 474. Stanice se nachází v přepravní zóně 3 a 4 a leží na dvou linkách:\n"}
{"id": "1162866", "url": "https://cs.wikipedia.org/wiki?curid=1162866", "title": "Eva Filipi", "text": "Eva Filipi\n\nEva Filipi (* 21. prosince 1943) je česká diplomatka, od roku 2010 velvyslankyně ČR v Sýrii, předtím v letech 2004 až 2010 velvyslankyně v Turecku, v letech 1997 až 2002 v Libanonu a v letech 1991 až 1996 chargé d'affaires v Iráku.\n\nV letech 1962 až 1967 vystudovala obor Blízkovýchodní studia na Filozofické fakultě Univerzity Karlovy v Praze. Svému oboru se pak věnovala i při zahraničních pobytech v letech 1967 a 1979 na Bourghiba institutu cizích jazyků na Univerzitě v Tunisu a v roce 1968 na německé Univerzitě v Münsteru. V roce 1981 úspěšně složila rigorózní zkoušku na FF UK v Praze a získala titul PhDr.\n\nPracovní kariéru začínala v letech 1968 až 1969 jako novinářka se specializací na česko-arabské vztahy v Československém rozhlasovém vysílání v sekci zahraniční služby. Mezi lety 1969 a 1972 působila jako výzkumný pracovník se specializací na osmanologii na Orientálním institutu Československé akademie věd. Následně se opět vrátila k novinařině a v letech 1972 až 1981 byla novinářkou se specializací na česko-arabské vztahy v Československé tiskové kanceláři. Po odchodu z ČSTK se živila až do roku 1991 jako překladatelka a tlumočnice na volné noze, zároveň také publikovala.\n\nEva Filipi je vdaná a má jednu dceru. Z cizích jazyků hovoří anglicky, arabsky, turecky, francouzsky a německy.\n\nOd roku 1991 pracuje pro Federální ministerstvo zahraničních věcí ČSFR, resp. pro Ministerstvo zahraničních věcí ČR. Mezi lety 1991 a 1996 byla za ČSFR a později ČR chargé d'affaires v Iráku. V letech 1997 až 2002 zastávala pozici mimořádné a zplnomocněné velvyslankyně ČR v Libanonu. Následně se na dva roky vrátila domů a v letech 2002 až 2004 byla ředitelkou Odboru Blízkého východu a severní Afriky na MZV ČR. Její třetí diplomatickou misí byla v letech 2004 až 2010 funkce mimořádné a zplnomocněné velvyslankyně ČR v Turecku.\n\nNásledně se v roce 2010 stala mimořádnou a zplnomocněnou velvyslankyní ČR v Syrské arabské republice, když jí bylo dne 10. června 2010 uděleno agrément a 7. října téhož roku předala pověřovací listiny. Na začátku roku 2015 však vstoupil v platnost služební zákon, podle kterého měli ke konci roku 2015 skončit ve funkci velvyslanci, kteří již dosáhli 70 let věku (což by se týkalo právě Filipi a české velvyslankyně na Slovensku Livie Klausové). Také vzhledem k tomu, že české velvyslanectví v Damašku zastupuje i USA a jiné státy EU, se rozhodli čeští politici přijmout novelu služebního zákona, která zavede pro velvyslance výjimku. Tu však do konce roku 2015 nestihli schválit, a tak Filipi i Klausová od 1. ledna 2016 pracují na dohodu o provedení práce (a nejsou tak ve služebním poměru). Jedná se o prozatímní řešení do doby, než se podaří novelu schválit.\n\nV roce 2016 obdržela Medaili za zásluhy I. stupně.\n"}
{"id": "1162869", "url": "https://cs.wikipedia.org/wiki?curid=1162869", "title": "Barking (stanice metra v Londýně)", "text": "Barking (stanice metra v Londýně)\n\nBarking je stanice metra v Londýně, otevřená 13. dubna 1854. Roku 1889 byla staniční budova přestavěna. Roku 1905 proběhla elektrifikace. V letech 1959-1961 se konala další přestavba vedená Johnem Wardem. Roku 1961 byla stanice znovuotevřena královnou. Autobusovou dopravu zajišťují linky: 5, 62, 169, 238, 366, 368, 387, 687 a noční linka N15. Stanice se nachází v přepravní zóně 4 a leží na dvou linkách:\n"}
{"id": "1162872", "url": "https://cs.wikipedia.org/wiki?curid=1162872", "title": "228 (číslo)", "text": "228 (číslo)\n\nDvě stě dvacet osm je přirozené číslo, které následuje po čísle dvě stě dvacet sedm a předchází číslu dvě stě dvacet devět. Římskými číslicemi se zapisuje CCXXVIII.\n\n\n\nSilnice II/228 je česká silnice II. třídy vedoucí na trase Jesenice – Rakovník\n\n\n"}
{"id": "1162873", "url": "https://cs.wikipedia.org/wiki?curid=1162873", "title": "Jeff Hendrick", "text": "Jeff Hendrick\n\nJeffrey Patrick „Jeff“ Hendrick (* 31. ledna 1992, Dublin, Irsko) je irský fotbalový záložník a reprezentant, od roku 2010 hráč A-mužstva anglického klubu Derby County FC. \n\n\nNastupoval v irských mládežnických reprezentacích včetně týmu U21.\n\nZa reprezentační A-mužstvo Irska debutoval 6. 2. 2013 v přátelském utkání v Dublinu na Aviva Stadium proti reprezentaci Polska (výhra 2:0).\n\n"}
{"id": "1162882", "url": "https://cs.wikipedia.org/wiki?curid=1162882", "title": "Junior Eurovision Song Contest 2003", "text": "Junior Eurovision Song Contest 2003\n\nJunior Eurovision Song Contest 2003 byl první ročník pěvecké soutěže Eurovision pro zpěváky od 8 do 15 let. Soutěž se konala v dánské Kodani. Soutěž vyhrál Chorvat Dino Jelušić s písní „Ti si moja prva ljubav“ (Ty jsi moje první láska). Na druhém a třetím místě se umístili Španělsko a Spojené království. Tento rok byl v celé historii Eurovize první, kdy bylo vydáno oficiální hudební album se všemi soutěžními písněmi. Také bylo rozhodnuto, že není důležité, aby příští rok soutěž pořádala vítězná země.\n\n\n"}
{"id": "1162884", "url": "https://cs.wikipedia.org/wiki?curid=1162884", "title": "Eman (nakladatelství)", "text": "Eman (nakladatelství)\n\nEvangelické manufakturní nakladatelství EMAN je nakladatelskou institucí sídlící v Benešově u Prahy.\n\nNakladatelství založil Tomáš Trusina, českobratrský evangelický farář v Benešově u Prahy. Vydávané tituly zahrnují beletrii, biblickou literaturu, katechetické příručky, kázání a rovněž spravuje edici zvanou Knižnice SPEKu (Spolku evangelických kazatelů). V nakladatelství vychází rovněž evangelický měsíčník \"Protestant\".\n\nMyšlenka na nakladatelství vznikla z aktivit v evangelickém samizdatu. Oficiálně začalo nakladatelství působit po listopadu 1989. \n\nOficiální stránky\n\nRozhovor s Tomášem Trusinou\n"}
{"id": "1162885", "url": "https://cs.wikipedia.org/wiki?curid=1162885", "title": "Karel Vilém Haugwitz", "text": "Karel Vilém Haugwitz\n\nHrabě Karel Vilém Zikmund I. Haugwitz (15. března 1736 – 2. března 1819) pocházel ze šlechtického rodu Haugwitzů z větve pocházející ze slezského Obiszówek (německy \"Klein Obisch\"). Karel byl rakouským generálmajorem, působil jako voják a byl členem zednářské lóže.\n\nKarl Wilhelm Sigismund von Haugwitz se narodil 15. března 1736 jako syn hraběte Jindřicha Viléma (1711–1758) a Ludoviky Justýny Barbary, hraběnky ze Seydlitz (1715–1737). Roku 1766 se oženil s Marií Josefou Janou Nepomuckou, hraběnkou z Frankenbergu a Ludwigsdorfu (1744–1821), s kterou měl syny Jindřicha Viléma III. (1770 – 1842), Karla Viléma II. (1797 – 1874), dále Evžena Viléma a dcery Karolínu a Marii Josefu. Dne 7. prosince 1779 byl Karel povýšen do hraběcího stavu. Zemřel 2. března na selhání plic nejspíše v domě č. p. 337 na Starobrněnské ulici, pohřeb se konal o dva dny později vkatedrále sv. Petra a Pavla v Brně a ostatky uloženy do rodinné hrobky v Náměšti nad Oslavou.\nPo smrti Bedřich Haugwitze odkázal svůj majetek neteř jeho druhé manželky Marie Josefa z Frankenbergu. Ta se provdala za Karla Viléma a tak panství Náměšť nad Oslavou, včetně Miroslavských Knínic připadlo jemu. Vlastnil také dům č. p. 337/232 (č. o. 8) na Starobrněnské ulici v Brně. Poprvé je uveden v roce 1779. Rokem 1785 mělo panství rodiny Haugwitzů hodnotu 376 000 zlatých, takže Karel patřil mezi dvacet nejbohatších moravských vlastníků pozemků. V roce 1794 předal správu svých panství synovi Jindřichovi.\n"}
{"id": "1162891", "url": "https://cs.wikipedia.org/wiki?curid=1162891", "title": "Konvexní mnohoúhelník", "text": "Konvexní mnohoúhelník\n\nV geometrii je konvexní mnohoúhelník takový mnohoúhelník, jehož všechny vnitřní úhly jsou konvexní, tedy velikostně menší nebo rovny úhlu přímému (180 stupňů).\n\n\n"}
{"id": "1162895", "url": "https://cs.wikipedia.org/wiki?curid=1162895", "title": "Archiv Národní galerie", "text": "Archiv Národní galerie\n\nArchiv Národní galerie je specializovaný archiv zaměřený na chod Národní galerie v Praze a obecněji na výtvarného umění rozeznaný archivním zákonem, organizačně je to od roku 2016 referát oddělení vědeckých informací Národní galerie, vedoucím je Tomáš Hylmar. Pracoviště archivu jsou v Schwarzenberském paláci v Praze a Veletržním paláci.\n\nHistorie archivu se odvozuje od nákupu písemností z pozůstalosti Jana Quirina Jahna, který provedla Společnost vlasteneckých přátel umění (Jahn měl i písemnosti pražského malířského cechu). Zvláštní místo má archivní soubor Pražská malířská bratrstva, kde je i nejstarší písemnost archivu z roku 1348. Jinak ale jádro archivu spočívá na fondech Národní galerie a jejich předchůdců (a k nim přidružené archivní sbírky zaměřené historii Národní galerie). Druhou skupinou jsou osobní fondy českých umělců a teoretiků (nejstarší je Jahnův, nicméně se jedná o osoby 19. a 20. století).\n\n\n"}
{"id": "1162900", "url": "https://cs.wikipedia.org/wiki?curid=1162900", "title": "Lhotice (nová tvrz)", "text": "Lhotice (nová tvrz)\n\nLhotice (též \"Šádova Lhotice\") jsou zříceniny mladší lhotické tvrze ve stejnojmenné vesnici. Pozůstatky tvrze, která se svou velikostí blížila malému hradu, se nachází v areálu soukromého statku a nejsou volně přístupné.\n\nPůvodním panským sídlem ve Lhotici byly tzv. Stará tvrz, ze které se zachovalo tvrziště západně od vesnice. Novou tvrz založil přímo ve vsi \"Jiří Dobrovítský z Újezda\" na počátku šestnáctého století, ale první písemná zmínka o ní je až z roku 1533. Jiří Dobrovítský panství odkázal své dceři Anně, která se vzdala za \"Matěje Salavu z Lípy.\" Po nich se zde vystřídala řada majitelů: \"Meduna Kalenicová z Biskupic a na Lhoticích\" († 1579), \"Jindřich Sasla z Vacovic\" († 1595), v letech 1599–1601 ji koupil \"Jindřich Vrchotický z Loutkova\" a v roce 1616 \"Ondřej z Ostešova.\" Jemu byla vesnice zkonfiskována za účast na stavovském povstání. Roku 1623 ji dostal zpět, ale v roce 1628 odešel ze země a předtím vesnici prodal \"Johanně Vickelhoferové z Loutkova.\" Po ní panství roku 1637 patřilo \"Kateřině Amanové\" a roku 1642 \"Alžbětě Františce Tengnaglové,\" za nichž byla tvrz přestavěna. Po Alžbětině smrti bylo zadlužené panství v roce 1674 prodáno želivskému klášteru. Klášter nechal tvrz barokně přestavět a používal ji jako letní byt a sídlo správce hospodářského dvora. V roce 1832 bylo zbořeno horní patro a zbylá budova upravena na školu, kterou na začátku dvacátého století přestavěli na obytný dům.\n\nTvrziště má téměř čtvercový půdorys. Ze severu ho chránil rybník a na jihu k němu přiléhal hospodářský dvůr. Podél západní strany stál palác, jehož upravené přízemí se dochovalo ve stojících budovách. Areál tvrze vymezovala hradba dochovaná na severní straně, kde ji prolamují později zazděná okna. Před hradbu zde vystupuje obdélná bašta s mladší cihlovou nástavbou s klíčovým střílnami. Na její fasádě se dochovaly zbytky psaníčkových sgrafit. Bašta byla původně směrem dovnitř areálu otevřená a k jejímu zazdění došlo během barokní přestavby, kdy byla upravena na altán. Podobná bašta pravděpodobně chránila také východní stranu tvrze.\n\n"}
{"id": "1162901", "url": "https://cs.wikipedia.org/wiki?curid=1162901", "title": "Římskokatolická farnost Žeravice", "text": "Římskokatolická farnost Žeravice\n\nŘímskokatolická farnost Žeravice je územní společenství římských katolíků s farním kostelem Stětí svatého Jana Křtitele v děkanátu Kyjov. \nŽeravice patřily v minulosti do ježovské farnosti, k tamnímu kostelu sv. Jakuba. Farní kostel Stětí svatého Jana Křtitele pochází z let 1722–1728. Patronem kostela, který položil i základní kámen, byl Hanuš Dětřich Petřvaldský. Při požáru obce v roce 1775 byl kostel zničen a jeho obnova byla dokončena v roku 1803.\nSoučasným duchovním správcem je od února 2014 R. D. Mgr. Jan Šimoník (nejdříve jako administrátor, od ledna 2017 jako farář).\n\nNa území farnosti se pravidelně koná Tříkrálová sbírka. V roce 2016 se při ní vybralo 31 734 korun.\n\n"}
{"id": "1162906", "url": "https://cs.wikipedia.org/wiki?curid=1162906", "title": "Kajmakčalan", "text": "Kajmakčalan\n\nKajmakčalan ( , , 2528 m n. m.) je hora v pohoří Nidže (řecky \"Voras\") na řecko-severomakedonské státní hranici. Nachází se 8,5 km severoseverozápadně od řecké vesnice Zervi, 14 km jihojihovýchodně od severomakedonské vesnice Budimirci a 39 km východojihovýchodně od severomakedonského města Bitola. Řecká část leží na území regionální jednotky Pella (kraj Střední Makedonie), severomakedonská na území opštiny Novaci. Kajmakčalan je nejvyšší horou pohoří a s prominencí 1758 m se řadí mezi tzv. ultraprominentní vrcholy.\n\nBěhem I. světové války bojovalo o Kajmakčalan Srbsko s Bulharskem. Na vrcholu hory dnes stojí malý kostelík, kde jsou pohřbeni padlí srbští vojáci.\n\n\n"}
{"id": "1162907", "url": "https://cs.wikipedia.org/wiki?curid=1162907", "title": "Rita Ida Kindlerová", "text": "Rita Ida Kindlerová\n\nRita Ida Kindlerová (* 5. září 1974) je česká ukrajinistka a také překladatelka.\n\nVystudovala ukrajinštinu a novořečtinu na Filozofické fakultě Masarykovy univerzity v Brně. Dle Národní knihovny České republiky převedla k roku 2017 jako překladatelka z ukrajinštiny do češtiny jak díla ukrajinských literátů, mezi které náleží Jurij Vynnyčuk, Oksana Zabužko, tak i ukrajinského arcibiskupa Svjatoslava Ševčuka nebo výtvarnice Oksany Buly. \n\nRita Kindlerová byla vyznamenána ukrajinskou mezinárodní literární cenou Hryhorije Skovorody \"Zahrada božských písní\" za rok 2012. Členka Výboru pro mezinárodní literární a umělecké Prize Panteleimon Kuliš. \n\n"}
{"id": "1162909", "url": "https://cs.wikipedia.org/wiki?curid=1162909", "title": "BB-8", "text": "BB-8\n\nBB-8 je robot ze série \"Star Wars\", který se poprvé objevil v roce 2015 ve filmu \"\". Ve filmu představuje BB-8 střídavě loutka nebo i zjednodušená robotická jednotka s dálkovým ovládáním.\n\nV srpnu 2013, kameraman dílu \"Síla se probouzí\" Daniel Mindel a režisér \"Epizody VIII\" Rian Johnson prohlásili, že režisér dílu \"Síla se probouzí\" J. J. Abrams použije méně počítačem generované animace (CGI) a více využije tradiční speciální efekty, aby obraz působil reálně a byl více věrný originálnímu filmu \".\" K tomuto záměru byl v laboratořích Disney navržen droid BB-8 , pak ho vytvořil autor speciálních efektů Neal Scanlan a nakonec ho naživo ovládali herci. Pro natáčení pak bylo vytvořeno ještě několik modelů BB-8. Nejvíc se používala loutka, kterou kontrolovali loutkaři Dave Chapman a Brian Herring. Potom existovalo i několik rádiově ovládaných jednotek a několik statických podpěrných verzí. Plně funkční a samostatný robot ale nebyl praktický pro natáčení, takže většina scén s \"chůzí\" byla dosažena s loutkovou verzí a pomocné tyče pak byly odstraněny v postprodukci. Později byla vyrobena ještě verze s dálkovým ovládáním, která se používala pro předváděcí účely.\n\nScanlan uvedl v \"Entertainment Weekly\" v listopadu 2015, že návrh robota vznikl na základě původního náčrtku Abramse: \"Byl to velmi jednoduchý náčrtek, překrásný svou jednoduchostí - jen koule s malou věžičkou navrcholu.\" O designu BB-8 \"s různě tvarovanými panely na každé straně, aby bylo jednodušší sledovat jeho pohyb\", Scanlan řekl: \"Kdybyste měli paralelní vzor, který by obíhal kolem dokola [BB-8], tak by se vám hůř sledovalo, kterým směrem se BB-8 pohybuje, než když máte mírně chaotický vzor.\" Taky nazval robota jako: \"Nůž švýcarské armády, kterému by se nemělo důvěřovat\" a poznamenal, že zatímco každý panel BB-8 má své specifické použití, jako např. zástrčka nebo nějaký nástroj, ne všechny ještě byly definovány, aby byl prostor pro jejich využití v dalších filmech. Abrams popsal vznik jeho názvu v \"Entertainment Weekly\" v srpnu 2015, takto: \"Pojmenoval jsem ho BB-8, protože to byla prakticky zvukomalba. Takový mi připadal navenek, jako očividná 8 a pak dvě B/včelky [B se anglicky čte Bí stejně jako včela bee = bí].\" Označení BB-8 vzniklo ještě v rané fázi produkce a jako jedno z málo už nebylo nikdy změněno.\n\nHlas BB-8 byl namluven komiky Billem Haderem a Benem Schwartzem, v závěrečných titulkách označovaných jako \"BB-8 vokální konzultanti\". Hlas byl vytvořen tak, že Abrams upravoval jejich hlasy přes talkbox, který byl připojen k iPadu s aplikací na zvukové efekty.\n\nBB-8 je sférický robot s volně se pohybující klenutou hlavou. Je velký cca 55 cm. Je bílý s oranžovými a stříbrnými vzory a s černýma optickýma čočkama na hlavě. Scanlan prohlásil o jeho osobnosti: \"Vždy jsme si představovali, že BB-8 je trochu manipulativní. Myslím že ví, že je roztomilý. Ví, že si umí naklonit ostatní. A stejně jako dítě toho využívá, aby si prosadil svou. V tomto filmu má velmi důležité poslání, které musí splnit. A tak využívá svoji osobnost, svoji zdrženlivost i všechno ostatní.\" O pohlaví BB-8 říká: \"Stále si nejsem jistý. Netroufám si říct, jestli BB-8 je samec nebo samička ... Pro nás byla BB-8 původně samičkou. A pak se on nebo ona stala samcem. A s tím se vyvíjel i způsob, jak má vizuálně působit a jak se má pohybovat.\"\n\nBB-8 byl poprvé vidět v 88. sekundě traileru \"Síla se probouzí \", který zveřejnil Lucasfilm 28. listopadu 2014. Jeho jméno bylo odhaleno magazínem \"Entertainment Weekly\" na návrhu výměnných kartiček od Lucasfilmu, v prosinci 2014.\nVe filmu, je tento robot astromech droidem rebelského pilota X-wingu Poe Damerona (Oscar Isaac). Poe mu svěří mapu, která má být doručena velení Rebelů, aby se zjistilo, kde je Jedi rytíř Luke Skywalker. Zatímco Poe je chycen a vyslýchán zlověstným velitelem Prvního řádu Kylo Renem, BB-8 uteče přes poušť planety Jakku, až najde útočiště u kurážné sběračky šrotu Rey. Nakonec Rey, odpadlík stormtrooperů Finn, Han Solo a Chewbacca vezmou BB-8 k velitelce Rebelů Leie Organě, kde se konečně zase setkává s Poem.\n4. září 2015, oficiální start prodeje všech reklamních předmětů k dílu \"Síla se probouzí\", zahrnoval i BB-8 hračku, ovladatelnou přes mobilní aplikaci, kterou vyrobila firma Sphero. Sphero byla součástí startu akcelerátoru, který spustilo Disney, od července 2014. Disney CEO Robert Iger ukázal představitelům Sphero počáteční fotky a návrhy BB-8 ještě předtím, než kdokoliv mimo produkční tým vůbec znal tohoto robota. Sphero pak získalo licenci v listopadu 2014 a stihlo dokončit vývoj a výrobu hračky tak, aby mohla být uvedena na trh v září 2015. Magazín \"Wired\" nazval hračku BB-8 \"jedinou opravdu špičkovou věcí\" v kolekci \"Síla se probouzí\".\n\nDalší reklamní předměty s BB-8 zahrnovaly domácí potřeby, zavazadla a tašky, plyšáka v životní velikosti, akční figurky a další hračky.\n\nV listopadu 2015, napsal Anthony Breznican z magazínu \"Entertainment Weekly\" o BB-8: \"Hned si nás překulil na svou stranu. Od okamžiku, kdy oko \"Star Wars\" fanoušků spočinulo na droidovi s tělem cvalíka a tvářičkou dítěte, byla to láska.\" Droid byl označován za přelomovou postavu filmu, i celého roku 2015. V září 2015, Alex Fitzpatrick z \"Time\" napsal: \"Jako filmová postava se BB-8 zdá být předurčený k tomu, aby se stal miláčkem fanoušků. Někteří fandové \"Star Wars\" si už nechali vytetovat droidovu podobu na rozdílné části těla, a to se přitom film začne promítat až v prosinci.\" Todd McCarthy z \"The Hollywood Reporter\" napsal, že droid \"slouží jako robotí uvítání a oživení k odloženému (ale stále nepřekonanému) R2-D2\", a Emily Asher-Perrin z \"Tor.com\" popsala BB-8 jako: \"perfektní hybrid R2-D2 a WALL-E\". Peter Travers z \"Rolling Stone\" napsal, že: \"nikdo nemůže sebrat scénu BB-8\". \"Tor.com\" pak uvedl:\n\"Ještě jsme ani neviděli \"Síla se probouzí\", ale my už víme (my, jako lidstvo), že BB-8 je přelomová postava. Tento fotbalový míč, který si myslí, že je robot, je ukázkou mistrovského designu, který v nás evokuje velmi vzdálenou galaxii. Uvidíte BB-8, i třeba jen siluetu, a hned si pomyslíte \"Star Wars\". Rey, Finn a Poeův malý kámoš jsou klíčem k vesmíru, který se nám znovu otevře s dílem \"Síla se probouzí\", a jsou příslibem fanouškům, že filmaři nových snímků hluboce chápou, v čem tkví kouzlo a zábava Star wars.\"\n\nBB-8 se objevil s dalšími postavami ze \"Síla se probouzí\" na obalu \"Rolling Stone\" v prosinci 2015, a samostatně na obalu 18. prosince 2015 ve vydání \"The Hollywood Reporter\". Droid se taky objevil samostatně na jednom ze dvou alternativních obalů vydání \"Time\" z 14. prosince 2015 (na druhém obalu byl R2-D2). To bylo vůbec poprvé, kdy tento magazín nabídnul dvě verze obalu pro mezinárodní vydání. Fotograf obalů \"Time\", Marco Grob, prohlásil: \"V okamžiku, kdy potkáte BB-8, si k němu vybudujete téměř lidskou náklonnost. Má opravdu roztomilý způsob, jakým se na vás dívá.\"\n\n"}
{"id": "1162910", "url": "https://cs.wikipedia.org/wiki?curid=1162910", "title": "Lukáš Jašek", "text": "Lukáš Jašek\n\nLukáš Jašek (28. srpna 1997, Třinec, Česká republika) je český hokejista. Hraje na postu útočníka.\n\nStatistiky Lukáše Jaška\n\n"}
{"id": "1162911", "url": "https://cs.wikipedia.org/wiki?curid=1162911", "title": "TV Morava", "text": "TV Morava\n\nTV Morava je regionální televizní stanice vysílající v Olomouckém kraji.\n\nTV Morava, s. r. o. vznikla v roce 1998 na základě regionálního vysílání v síti kabelové televize Kabel Plus a svůj program vysílala v rámci vysílání televize Prima v Olomouckém kraji. V roce 2008 se televize stala členem nově založené sítě regionálních televizních studií televize R1. V roce 2014 získala společnost licenci pro 24 hodinové vysílání v Olomouckém kraji, kde začala vysílat svůj kanál pod původním názvem TV Morava.\n\n"}
{"id": "1162912", "url": "https://cs.wikipedia.org/wiki?curid=1162912", "title": "Archiv České koruny", "text": "Archiv České koruny\n\nArchiv České koruny (latinsky \"Archivum Coronae regni Bohemiae\") je v archivní fond Národního archivu (spadající do jeho prvního oddělení) zahrnující nejdůležitější archiválie dokumentující historii českého státu od roku 1158 do roku 1935. V roce 1988 prohlášen nařízením vlády národní kulturní památkou.\n\n\n\n"}
{"id": "1162913", "url": "https://cs.wikipedia.org/wiki?curid=1162913", "title": "Solunska Glava", "text": "Solunska Glava\n\nSolunska Glava ( , 2540 m n. m.) je hora v pohoří Jakupica ve střední části Severní Makedonie. Nachází se na území opštiny Čaška asi 7 km severozápadně od vesnice Nežilovo a 32 km jižně od Skopje. Solunska Glava je nejvyšší horou celého pohoří a s prominencí 1666 m se řadí mezi tzv. ultraprominentní vrcholy.\n\nNa vrchol lze vystoupit od chaty Čeples (1445 m n. m.) nebo od chaty Karadžica (1450 m n. m.)\n\n\n"}
{"id": "1162914", "url": "https://cs.wikipedia.org/wiki?curid=1162914", "title": "Adri van Tiggelen", "text": "Adri van Tiggelen\n\nAdrianus A. \"Adri\" van Tiggelen (* 16. červen 1957, Oud-Beijerland) je bývalý nizozemský fotbalista. Nastupoval povětšinou na postu levého obránce.\n\nS nizozemskou reprezentací vyhrál Mistrovství Evropy 1988, nastoupil na šampionátu ke všem pěti utkáním. Získal též bronz na mistrovství Evropy 1992. Hrál i na světovém šampionátu v Itálii roku 1990.\nV národním týmu odehrál celkem 56 utkání.\n\nS PSV Eindhoven se stal mistrem Nizozemska (1991/92), s Anderlechtem Brusel dvakrát mistrem Belgie (1986/87, 1990/91). Získal též dvakrát belgický pohár (1987/88, 1988/89). Krom uvedených klubů působil v nizozemské nejvyšší soutěži také v dresu Sparty Rotterdam, FC Groningen a Dordrecht'90.\n"}
{"id": "1162917", "url": "https://cs.wikipedia.org/wiki?curid=1162917", "title": "Filipi", "text": "Filipi\n\nFilipi nebo Filippi (pravopis někdy kolísá) je příjmení italského původu:\n\n"}
{"id": "1162918", "url": "https://cs.wikipedia.org/wiki?curid=1162918", "title": "Hendrie Krüzen", "text": "Hendrie Krüzen\n\nHendrik \"Hendrie\" Krüzen (* 24. listopad 1964, Almelo) je bývalý nizozemský fotbalista. Nastupoval povětšinou na postu krajního záložníka.\n\nS nizozemskou reprezentací vyhrál Mistrovství Evropy 1988, do bojů na turnaji však nezasáhl. V národním týmu odehrál celkem 5 utkání.\n\nS PSV Eindhoven se stal mistrem Nizozemska v sezóně 1988/89, ve stejném ročníku s ním vybojoval i nizozemský fotbalový pohár.\n"}
{"id": "1162922", "url": "https://cs.wikipedia.org/wiki?curid=1162922", "title": "Joop Hiele", "text": "Joop Hiele\n\nJohannes (\"Joop\") Frederik Hiele (* 25. prosinec 1958, Rotterdam) je bývalý nizozemský fotbalový brankář a reprezentant.\n\nS nizozemskou reprezentací vyhrál Mistrovství Evropy 1988, jako náhradník Hanse van Breukelena však do bojů na turnaji nezasáhl.\nZúčastnil se i světového šampionátu v Itálii roku 1990, i zde ovšem jen seděl na lavičce. V národním týmu odehrál celkem 7 utkání, z toho byly čtyři kvalifikační.\n\nS Feyenoordem Rotterdam se stal mistrem Nizozemska v sezóně 1983/84, ve stejném ročníku s ním vybojoval i nizozemský pohár, ten získal i v ročníku 1979/80. Krom Feyenoordu hrál v nizozemské nejvyšší soutěži za SVV Schiedam, SVV Dordrecht a Go Ahead Eagles Deventer.\n"}
{"id": "1162924", "url": "https://cs.wikipedia.org/wiki?curid=1162924", "title": "Wilbert Suvrijn", "text": "Wilbert Suvrijn\n\nWilbert Suvrijn (* 26. říjen 1962, Sittard) je bývalý nizozemský fotbalista. Nastupoval především na postu obránce.\n\nS nizozemskou reprezentací vyhrál Mistrovství Evropy 1988, na šampionátu nastoupil ke dvěma utkáním. V národním týmu odehrál celkem 9 zápasů.\n\nS Montpellierem získal v sezóně 1989/90 francouzský pohár. V nizozemské nejvyšší soutěži hrál za Fortunu Sittard a Rodu Kerkrade.\n"}
{"id": "1162925", "url": "https://cs.wikipedia.org/wiki?curid=1162925", "title": "Rathmannsdorf", "text": "Rathmannsdorf\n\nRathmannsdorf je malá německá obec na pravém břehu Labe, která bezprostředně navazuje na město Bad Schandau. Spolu s ním a obcí Reinhardtsdorf-Schöna tvoří Správní společenství Bad Schandau. Obec leží v oblasti Labských pískovců na hranici Národního parku Saské Švýcarsko. Náleží k zemskému okresu Saské Švýcarsko-Východní Krušné hory a má obyvatel.\n\nRathmannsdorf se rozkládá přibližně v nadmořské výšce 120–245 m. V nejvyšším bodě obce stojí od roku 2007 rozhledna poskytující panoramatický výhled na krajinu Labských pískovců. Futuristická věž je vysoká 15 m a díky výtahu je bezbariérová. Severním okrajem protéká řeka Sebnice, která je jednou ze zdrojnic Lachsbachu. Podél obou řek se rozkládá evropsky významná lokalita Lachsbach- und Sebnitztal.\n\nPrvní písemná zmínka o Rathmannsdorfu pochází z roku 1445, založen byl však již dříve jako lesně-rolnická ves. Původně náležel k wildensteinskému panství Berků z Dubé. To bylo roku 1451 postoupeno saským kurfiřtům, roku 1467 byla ves odkoupena městem Schandau (dnešní Bad Schandau). Mezi lety 1569 a 1602 byl Rathmannsdorf krátce přičleněn k Hohnsteinu, poté byl však navrácen zpět pod Schandau. Od roku 1875 byl spravován z Pirny. O dva roky později bylo uvedeno do provozu místní nádraží na trati Budyšín – Bad Schandau. K rozšíření obce došlo roku 1937, kdy byla k Rathmannsdorfu přičleněna ves Wendischfähre. Po druhé světové válce patřila obec postupně k zemskému okresu Pirna (od roku 1952), Saské Švýcarsko (od roku 1994) a nakonec Saské Švýcarsko-Východní Krušné hory (od roku 2008).\n\nNázev vsi se v průběhu dějin mnohokrát měnil. Poprvé je zmiňována jako \"Rademstorff\" (1445), dále jako \"Radmenstorff\" (1446), \"Ratmansdorff\" a \"Rademastorff\" (oba názvy 1451), \"Ransdorf\" (1547), \"Randorf\" (1554), \"Renßdorf\" (1598) či \"Rathmansdorf\" (1791). Současný název obce se ustálil v průběhu 19. století.\n\nObec Rathmannsdorf se člení na dvě místní části, a to samotný Rathmannsdorf a roku 1937 připojený Wendischfähre. K Rathmannsdorfu dále náleží čtyři vsi bez statusu místní části:\n\n\n"}
{"id": "1162927", "url": "https://cs.wikipedia.org/wiki?curid=1162927", "title": "Skrytín", "text": "Skrytín\n\nSkrytín je zámeček a bývalá osada v kopci na levém břehu Labe v nadmořské výšce cca 320 metrů. Patří pod Dobkovice v okrese Děčín v Ústeckém kraji. Zámek byl vystavěn na konci 19. století jako letní sídlo průmyslníka Ludwiga Wolfruma. V druhé polovině 20. století sloužil jako rekreační zařízení n. p. Konstruktiva, po roce 1989 několikrát změnil majitele a nakonec značně zpustl.\n\nSamota Skrytín (v německých pramenech \"Skritin\" nebo \"Reichberg)\" v 19. století administrativně spadala do správního obvodu, tvořeného katastrálními obcemi Dobkovice a Roztoky (dnešní místní část obce Povrly). Od roku 1877, kdy se Roztoky oddělily, Skrytín přináležel k Dobkovicím. První zmínka o osadě Skrytín (\"Skrzytyn\") pochází z roku 1383.\n\nZámek s okolními pozemky v roce 2010 koupil za zhruba milion korun Martin Hausenblas a začal objekt rekonstruovat s plánem vytvořit z něj nový domov pro svoji rodinu. První léta po koupi čistil prostor od černých skládek a náletových dřevin, poté vybudoval elektrickou přípojku. V roce 2015 začala rekonstrukce samotné stavby, nová střecha je plánována na jaro 2016, dokončení pak na rok 2017. Rekonstrukce je prováděna tak, aby zámek byl energeticky pasivní. Náklady na rekonstrukci majitel odhaduje na 40 milionů korun.\n\nK zámečku vede žlutě značená turistická cesta, která odbočuje od modré značky jižně od Dobkovic na rozcestí \"Pod Skrytínem\" a opět končí na modře značené cestě u rozcestí \"Pod Bradlem\". Od železniční zastávky \"Dobkovice\" je Skrytín po této cestě vzdálen zhruba 3 kilometry.\n\n\n"}
{"id": "1162929", "url": "https://cs.wikipedia.org/wiki?curid=1162929", "title": "Wim Koevermans", "text": "Wim Koevermans\n\nWilhelmus \"Wim\" Jacobus Koevermans (* 28. červen 1960, Vlaardingen) je bývalý nizozemský fotbalista. Nastupoval především na postu obránce.\n\nS nizozemskou reprezentací vyhrál Mistrovství Evropy 1988, na šampionátu však do bojů nezasáhl. V národním týmu odehrál 1 utkání, nastoupil k přátelskému zápasu proti Bulharsku, který se konal 24. května 1988.\n\nV nizozemské nejvyšší soutěži hrál za Fortunu Sittard a FC Groningen.\n\nPoskončení hráčské kariéry se stal trenérem, mj. dva roky vedl indickou reprezentaci.\n"}
{"id": "1162930", "url": "https://cs.wikipedia.org/wiki?curid=1162930", "title": "Nifra", "text": "Nifra\n\nNifra (* 16. leden 1988, Michalovce, Slovensko) vlastním jménem Nikoleta Frajkorová, je slovenská trance dýdžejka a producentka.\n\nZnámou se stala už jako 19letá s jejím debutem \"Ready\", který byl podepsán na sublabelu trance vydavatelství Armada Music – Coldharbour Recordings. Mezi další skladby patří remix skladby „Masquerade“, který měl podporu Diskžokej Markuse Schulze, Tiesta či Marcuse Schossowa. Podpory se mu dostalo nečekaně i od Sandera Van Doorna. Remix se nakonec zařadil na 11. místo v žebříčku prodejnosti v \"trance charts na Beatport\" a předběhl i originál. Druhý singl \"Complicated Life\" vydala ve vydavatelství Armada Music. Mezi další úspěšné projekty patří spolupráce Nifra & amp; Marcus Schossow (Progrese) – \"Different ways\", který se vyšplhal na 3. místo na \"Beatport Trance charts\". V březnu 2012 si zahrála, jako historicky první dj ze Slovenska na akci \"A state of Trance 550\" v nizozemském Den Bosche. V roce 2012 se Nifra vrací do vydavatelství Coldharbour recordings.\n\nPrvním trackem na kompilaci Markuse Schulze – \"Los Angeles 12\" se stal Dark Harbour. Oficiálně vyšel spolu s druhým trackem s názvem \"Ransvik\". V roce 2013 vydala track \"Waves\" na labelu \"Interstate Recordings\". Její nová spolupráce s Fisherman & amp; Hawkins – \"The Battle\", se nachází na nové kompilaci Markuse Schulze – \"Buenos Aires 13\".\n\nV roce 2015 si zahrála na Ultra Music Festivalu v Miami.\n\nNifra má vlastní rádio show nazvanou \"Be Progressed\", která se vysílala každý měsíc na těchto stanicích:\nV květnu 2015 odvysílala 100. epizodu, která byla zároveň poslední epizodou této rádio show.\n\n"}
{"id": "1162934", "url": "https://cs.wikipedia.org/wiki?curid=1162934", "title": "Kaple Zvěstování Panny Marie", "text": "Kaple Zvěstování Panny Marie\n\nKaplí zasvěcených Zvěstování Panny Marie je více:\n\na další...\n\n"}
{"id": "1162935", "url": "https://cs.wikipedia.org/wiki?curid=1162935", "title": "Robert Burian", "text": "Robert Burian\n\nRobert Burian (* 4. duben 1982, Nitra) je slovenský DJ, producent, který působí na hudební scéně od roku 2003. Na Slovensku je nejvíce známý jako tvůrce hudby pro Egův letní hit \"Žijeme len raz\", kterému byl i producentem. Úspěšné jsou i mnohé jeho remixy známých slovenských i zahraničních singlů.\n\n\n"}
{"id": "1162937", "url": "https://cs.wikipedia.org/wiki?curid=1162937", "title": "Jiří Smejkal (lední hokejista)", "text": "Jiří Smejkal (lední hokejista)\n\nJiří Smejkal (* 5. listopadu 1996 České Budějovice) je český hokejový útočník působící v týmu HC Sparta Praha.\n\nHokej hrál za mládežnické oddíly ČEZ Motor České Budějovice. Byl také členem mládežnických reprezentačních výběrů do 16, 18 a 20 let. Na mistrovství světa hráčů do 18 let dosáhl svého největšího úspěchu, když český tým získal stříbrné medaile.\n"}
{"id": "1162938", "url": "https://cs.wikipedia.org/wiki?curid=1162938", "title": "Obština Lom", "text": "Obština Lom\n\nObština Lom ( \"Община Лом\") je bulharská jednotka územní samosprávy v Montanské oblasti. Leží na severozápadě Bulharska podél Dunaje u hranic s Rumunskem. Sídlem obštiny je město Lom, kromě něj zahrnuje obština 9 vesnic. Žije zde necelých 28 tisíc stálých obyvatel.\n\nV obštině žije 27 577 stálých obyvatel a včetně přechodně hlášených obyvatel 31 799. Podle sčítáni 1. února 2011 bylo národnostní složení následující:\n"}
{"id": "1162939", "url": "https://cs.wikipedia.org/wiki?curid=1162939", "title": "Jiří Vasmut", "text": "Jiří Vasmut\n\nJiří Vasmut (vlastním jménem Waszmuth), psáno též Jiří Wasmut (21. dubna 1903 Plzeň – 6. května 1958 Praha), byl český divadelní a rozhlasový herec a režisér.\n\nAbsolvoval reálné gymnázium a v letech 1920–1924 studoval na dramatickém oddělení Státní konzervatoře v Praze. Spolu s dalšími konzervatoristy (Ladislav Boháč, František Salzer, Václav Trégl, Miloslav Jareš, Nina Bártů, Bohuš Záhorský a další) vystupoval pod hlavičkou \"Volného sdružení posluchačů konzervatoře\" a jako \"Scéna adeptů\" na různých místech Prahy a s nimi také v Legii malých v pražských Holešovicích. \n\nJiž během studia konzervatoře vystupoval také jako člen „Sborů elévů“ v menších rolích v pražském Národním divadle a spolupracoval s rozhlasem (Radiožurnál).\n\nPo absolvování Konzervatoře a po vojenské službě nastoupil do prvního angažmá ve Švandově divadle na Smíchově. Od roku 1929 působil pak v Moderním studiu Jiřího Frejky, se kterým se seznámil již v Legii malých. Následně byl angažován jako herec a režisér v pražském Intimním divadle a v olomouckém Českém divadle. V letech 1935 až 1937 byl angažován jako člen činohry Národního divadla v Praze.\n\nS pražským Radiojournalem spolupracoval jako recitátor již v době studií na pražské Konzervatoři. První roli v rozhlasové hře však získal až v roce 1934 (Heinrich Heine: \"Almansor\", režie Jindřich Honzl). Od roku 1937 začal v rozhlase sám režírovat. Od 1. dubna 1940 zde získal trvalé zaměstnání. V rozhlase pracoval až do roku 1958. Svůj život ukončil v den, kdy byl okolnostmi v rozhlase přinucen podepsat výpověď.\n\n\n\n\n\n"}
{"id": "1162940", "url": "https://cs.wikipedia.org/wiki?curid=1162940", "title": "Furlánské víno", "text": "Furlánské víno\n\nFurlánské víno (italsky \"Vino del Friuli\", furlálnsky \"Vin dal Friul\") je víno z italského kraje Furlánsko. Specifickou chuť tohoto vína vytváří místní klima a poloha kraje, který leží pod Alpami a z jihu je omýván mořem. Víno se zde pěstuje přibližně 2 500 let a mnohé odrůdy révy pocházejí z této doby. V této oblasti se vytváří asi 2,5% veškerého vína vyrobeného v Itálii. \n\nMezi typické odrůdy této oblasti patří Cabernet Franc, Cabernet Sauvignon, Refosco, Merlot, Friulano, Rulandské bílé a Malvasia. \n\nVe 3. století př. n. l. Furlánsko ovládli Římané a do kraje vyslali množství římských kolonistů, kteří zde založili různá města (mezi nejznámější patří Aquileia). Příchod římských kolonistů vedl k rychlému zániku keltské kultury a keltského jazyka na území kraje. Římané ve Furlánsku vysadili mnoho vinic a víno se stalo typickým produktem kraje. Řecký spisovatel Herodianos ve 3. století píše o Frulánsku jako o kraji plném vinic a skladů kvalitního vína. Víno se vyváželo do všech končin Starověkého Říma. Nejslavnější starořímské víno z Frulánska bylo \"Pucinum\", které bylo velmi proslulé. Víno \"Pucinum\" je předkem dnešního vína Refosco.\n\nVe středověku se do Frulánska dostali vinné odrůdy z Francie, Řecka a z Malé Asie.\n"}
{"id": "1162943", "url": "https://cs.wikipedia.org/wiki?curid=1162943", "title": "David Sklenička", "text": "David Sklenička\n\nDavid Sklenička (* 8. září 1996 Rakovník, Česko) je český hokejový obránce působící v týmu Jokerit Helsinky v Kontinentální hokejové lize. V květnu 2018 podepsal smlouvu s týmem NHL Montreal Canadiens.\n\n"}
{"id": "1162944", "url": "https://cs.wikipedia.org/wiki?curid=1162944", "title": "Obština Brusarci", "text": "Obština Brusarci\n\nObština Brusarci ( \"Община Брусарци\") je bulharská jednotka územní samosprávy v Montanské oblasti. Leží na severozápadě Bulharska. Sídlem obštiny je město Brusarci, kromě něj zahrnuje obština 9 vesnic. Žije zde téměř 5 tisíc stálých obyvatel.\n\nV obštině žije 4 201 stálých obyvatel a včetně přechodně hlášených obyvatel 4 911. Podle sčítáni 1. února 2011 bylo národnostní složení následující:\n"}
{"id": "1162947", "url": "https://cs.wikipedia.org/wiki?curid=1162947", "title": "Příhradový vazník", "text": "Příhradový vazník\n\nPříhradový vazník (též vazník, vazníkový krov, vazníková konstrukce, vazníková střecha, sbíjený vazník, dřevěný vazník) je lehká dřevěná či ocelová příhradová konstrukce sloužící k přenesení zatížení střešního pláště do obvodové či nosné konstrukce. Tyto vazníky umožňují přenesení zatížení na velký rozpon konstrukcí, a to až 30 m, bez nutnosti středových stěn či sloupů. Díky veliké variabilitě vnitřních prostor si příhradové vazníky získaly oblibu u projektantů. Používají se nyní pro moderní i klasické rodinné domy, výrobní haly, stodoly, rekonstrukce a další stavby. Své výhody uplatní u pasivních i nízkoenergetických domů. Kvalitní vazníky s dlouholetou tradicí se vyrábějí v Kanadě, Spojených státech, Francii zde pod označením jako pravé dřevo neboli \"bois originale\". Zde na českém trhu se již od roku 2005 začaly plně prosazovat před klasickými vázanými krovy.\n\nTechnologie provádění příhradových vazníků je klasickou metodou GANG-NAIL, tedy styčníková deska s trny a lisování.\n"}
{"id": "1162948", "url": "https://cs.wikipedia.org/wiki?curid=1162948", "title": "Estonská fotbalová reprezentace do 21 let", "text": "Estonská fotbalová reprezentace do 21 let\n\nEstonská fotbalová reprezentace do 21 let (estonsky \"Eesti U-21 jalgpallikoondis\") je estonská mládežnická fotbalová reprezentace složená z hráčů do 21 let, která spadá pod Estonskou fotbalovou asociaci (EJL – Eesti Jalgpalli Liit). Reprezentuje Estonsko v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i poněkud starší.\n\nEstonská reprezentace do 21 let byla založena po získání nezávislosti země na SSSR. První zápas odehrála v roce 1994 proti Chorvatsku. Poprvé zasáhla do kvalifikace na \nMistrovství Evropy U21 1996.\nVe své historii se zatím neprobojovala na závěrečný turnaj Mistrovství Evropy hráčů do 21 let.\n\nZdroj:\n\nLegenda:\nZáp: odehrané zápasy, V: výhry, R: remízy, P: prohry, VG: vstřelené góly, OG: obdržené góly, červený rámeček znamená automatickou kvalifikaci (jakožto pořadatel)\n\n\n"}
{"id": "1162949", "url": "https://cs.wikipedia.org/wiki?curid=1162949", "title": "Criciúma", "text": "Criciúma\n\nCriciúma je město v jižní Brazílii ve státě Santa Catarina. V roce 2010 zde žilo 192 308 obyvatel. Město má rozlohu 235,628 km².\n\nMěsto se nachází 180 km jižně od Florianópolisu a 900 km jižně od São Paula.\n\nLetecké spojení s ostatními částmi země obstarává letiště \"Diomício Freitas,\" nacházející se v sousedním městě Forquilhinha.\n\nMěsto bylo založeno v roce 1880 italskými přistěhovalci. V roce 2004 bylo zasažena tropickým cyklónem, jevem vzácným této části země, který městu způsobil škody.\n\nMěsto je centrem brazilského podlahářství a bytových materiálů. Těží se zde uhlí. Vyrábí se zde také keramické kachličky, plastové výrobky, džíny a chemikálie.\n\nCriciúma je také jméno místního fotbalového klubu, který hraje v brazilské národní lize. Tým vyhrál několik mistrovství, včetně titulu v roce 1991.\n\n\n"}
{"id": "1162951", "url": "https://cs.wikipedia.org/wiki?curid=1162951", "title": "Robert Leeson", "text": "Robert Leeson\n\nRobert Arthur Leeson (21. března 1928, Barton, Cheshire – 29. září 2013) byl anglický novinář a spisovatel známý především svými knihami pro děti a mládež.\nNarodil se v dělnické rodině jako nejmladší ze čtyř dětí. Již od útlého věku rád poslouchal vyprávění různých příběhů a od šestnácti let pracoval pro místní noviny. Roku 1946 byl odveden a dvouletou vojenskou službu strávil na Blízkém východě v Egyptě, odkud si přinesl zájem o arabskou kulturu. Po návratu domů vstoupil do Komunistické strany a dalších dvacet let pracoval pro její noviny, nejprve pro \"Daily Worker\" a pak pro \"Morning Star\". Roku 1952 se v Budapešti seznámil s Norkou Gunvor, se kterou se o dva roky později v Oslu oženil a měl s ní dvě děti, Freda a Christine.\n\nJako spisovatel debutoval poměrně pozdě, až začátkem sedmdesátých let. Je autorem více než sedmdesáti knih pro děti a mládež, historických románů, děl sci-fi a fantasy i silně sociálních románů a povídek. Sám si vydával svou poezii, kterou mu ilustrovala jeho manželka. Psal také pro rozhlas a televizi. Byl velmi aktivní v propagaci čtení mezi dětmi, navštívil více než šest set škol a knihoven a povzbuzoval děti ve čtení a ve tvůrčím psaní. Roku 1985 obdržel Cenu Eleanor Farjeonové (Eleanor Farjeon Award) za zásluhy v oblasti britské dětské literatury.\n\n\n"}
{"id": "1162955", "url": "https://cs.wikipedia.org/wiki?curid=1162955", "title": "Legged Squad Support System", "text": "Legged Squad Support System\n\nThe Legged Squad Support System (LS3, též nazývaný „robotická mula“) je čtyřnohý robot, sloužící jako nosič nákladu vhodný i do náročného terénu, který by nezvládla jedno- a dvoustopá vozidla. Je zamýšlen jako souputník vojáků, agentů speciálních operací apod. a pomáhá jim v náročném terénu s nákladem (obdobně, jak k tomu to historicky sloužili koně, osli nebo muly). Není ovládán přímo, pohybuje se autonomně, s tím, že používá hlasové pokyny („engine on“, „follow tight“, „follow corridor“, „stop“, „engine off“) a počítačové vidění: má stereo kamery pro zhodnocení terénu, ve kterém se pohybuje. Je určený různé počasí (vlho, vedro, vyšší prašnost).\n\nLS3 je projekt agentury DARPA, konkrétně ho vyvíjí Boston Dynamics od prosince roku 2009. Od roku 2010 doposud stál jeho vývoj zhruba 42 milionů dolarů. LS3 má přibližně velikost koně, unese až 400 liber (181 kg) nákladu, je schopný putovat 24 hodin bez přestání v extrémně teplém či studeném, vlhkém či prašném počasí. Má několik režimů (chůze, cválání), díky senzorům je velmi odolný vůči pádu.\n\nLS3 byl od začátku roku 2012 nasazen do americké armády na zkoušku, do cvičení a misí vhodných pro jeho využití. Na konci prosince 2015 bylo jeho použití pozastaveno. Jeho velkou nevýhodou je to, že je velmi hlučný, problematické je též jeho operativní opravování v terénu, v případě, kdy přestane fungovat.\n\n\n"}
{"id": "1162959", "url": "https://cs.wikipedia.org/wiki?curid=1162959", "title": "Giuseppe Dossena", "text": "Giuseppe Dossena\n\nGiuseppe Dossena (* 2. květen 1958, Milán) byl italský fotbalista. Nastupoval především na postu záložníka.\n\nS italskou reprezentací vyhrál mistrovství světa roku 1982, byť na závěrečném turnaji nenastoupil. V národním týmu nastoupil ve 38 zápasech, v nichž vstřelil jednu branku.\n\nSe Sampdorií Janov vyhrál Pohár vítězů pohárů 1989/90.\n\nSe Sampdorií získal též titul italského mistra (1990/91) a jeden italský pohár (1988/89).\n\nPo skončení hráčské kariéry se stal trenérem, vedl mj. reprezentace Ghany a Albánie.\n"}
{"id": "1162960", "url": "https://cs.wikipedia.org/wiki?curid=1162960", "title": "Transtrabant", "text": "Transtrabant\n\nTranstrabant je cestovatelský projekt Dana Přibáně, který se rozhodl navázat na českou automobilovou cestovatelskou tradici, zejména pak na cesty manželů Elstnerových ve 30. a 40. letech 20. století uskutečněných různými vozy, především pak Aero Minor. A právě s vozem Aero Minor a jeho technickými parametry je srovnáván vůz použitý pro první a poté i všechny další expedice, tedy Trabant 601 Universal (Combi). Důvodem pro volbu tohoto vozu byly dle slov Dana Přibáně jednak důvody finanční, neboť na Land Rover prostě nebyly prostředky a potom \"Teprve velká cesta malým vozem je extraktem dobrodružství, na jaké se pomalu zapomíná.\"\n\nZáměrem projektu je během cesty nasbírat dostatečné množství materiálu ke vzniku dokumentárního filmu z této cesty a k další publikační činnosti, zejména přednáškové činnosti umožňující vyprávěním naplno zprostředkovat zážitky z cest.\n\nPoznávacím znamením řádných vozidel expedic je jejich žlutá barva, pro kterou jsou expediční vozidla někdy nazývána \"žlutý cirkus\".\n\nPrvní výprava v rámci se uskutečnila v roce 2007, tedy v roce několika výročí souvisejících s touto výpravou i projektem samým. Rok 2007 přinesl 50. výročí výroby prvních kusů automobilu Trabant, který byl použit jako expediční vozidlo, 60. výročí výpravy manželů Elstnerových se synem severozápadní Afrikou o délce 13 110 km za použití vozidla Aero Minor, které svými parametry je s Trabantem 601 víceméně srovnatelné. A pak rok 2007 přinesl i 60. výročí první cesty legendárních cestovatelů Hanzelky a Zikmunda s Tatrou 87.\nJako expediční vozidlo byl zvolen již zmíněný Trabant 601 Universal (Combi) po drobných technických úpravách (úprava interiéru, zesílení odpružení), vyrobený v roce 1986, pojmenovaný Egu.\n\nPosádku expedice tvořili Dan Přibáň (náčelník a řidič), Vladislav Růžička (fotograf a doktor) a Jan Martin Kozel (kameraman).\n\nExpedice měla trvat přibližně 45 dnů a měřit 15 000 km. Trasa byla plánována z Evropy do Asie a měla z části kopírovat legendární Hedvábnou stezku.\n\nVlastní expedice byla započata 1.7.2007 v Praze na Vyšehradě u restaurace Na Hradbách. Odtud vedla cesta přes Slovensko, Maďarsko, Srbsko, Bulharsko a Turecko do Istanbulu, kde se expedice dostává na asijský kontinent. Dále cesta pokračuje přes Írán a Turkmenistán do Uzbekistánu, kde je 27. července 2007 dosaženo po 8112 km cesty v Samarkandu nejvýchodnějšího bodu expedice. Pokračování cesty vede přes Kazachstán, Rusko, Ukrajinu a Slovensko Zpět do České republiky, kde byla expedice po 6 týdnech a 15 422 kilometrech dne 19. srpna ukončena opět v Praze na Vyšehradě.\n\nZ expedice byl mimo jiné pořízen 57minutový dokument Trabantem Hedvábnou stezkou. Útržky z cest byly také odvysílány ve 4 reportážích pořadu Objektiv.\n\nVýprava se uskutečnila v roce 2009. Její délka až do Kapského Města resp. na Střelkový mys, byla plánována na 20 000 km a dva měsíce.\n\nJako expediční vozidlo byl opět použit Trabant 601 Universal (Combi) zvaný Egu, ke kterému přibyl druhý Trabant zvaný Babu v pořizovací hodnotě 6000,- Kč za kus a dalších 60.000,- Kč bylo investováno do jejich opravy a úpravy na cestu.\n\nPosádku expedice tvořili Dan Přibáň (náčelník, řidič a mechanik), Jan Martin Kozel (kameraman), Aleš Jungbauer (bocman), Pavel Šimek (fotograf a řidič), Klára Handrejchová (produkční a řidička).\n\nNejprve byla expediční vozidla přepravena po vlastní ose do Janova, kde se nalodila na trajekt do Tuniska. Dále expedice pokračovala do Libye a Egypta, kde se expedice v Káhiře kvůli poruše mírně (asi tři týdny) zdržela. Dále trasa vedla do Súdánu, Etiopie a Keni. Zde část cesty expediční vozidla kvůli nesjízdnosti cesty putují na nákladních autech. Výprava dále pokračovala do Tanzanie, Zambie, Botswany, Namibie a nakonec do Jihoafrické republiky. Expedice byla ukončena po 19 201 kilometrech u Střelkového mysu, nejjižnějším místě Afriky.\n\nCelkem bylo během expedice projeto 14 zemí z toho 12 na africkém kontinentu, spotřebováno bylo 2389 litrů benzinu a 60 litrů dvoutaktního oleje při průměrné spotřebě 6,5 l/100 km a průměrné rychlosti 385 km za den. Celá výprava nakonec trvala 3 měsíce.\n\nZ expedice byl mimo jiné pořízen 96minutový dokument Trabantem napříč Afrikou.\n\nExpedice realizovaná v roce 2012 si kladla za cíl projet na trase dlouhé 20 000 km během 4 měsíců od severu k jihu Jižní Ameriku.\n\nExpediční vozidla se tentokrát rozrostla a tak ke žlutým Trabantům Egu a Babu přibyl i Fiat 126p lidově zvaný Maluch s polskou posádkou a Jawa 250 zastupující v expedici Slovensko.\n\nExpedici tvořili Dan Přibáň (vedoucí expedice), Dana Zlatohlávková (kameraman), Aleš Vašíček (mechanik a fotograf), Jakub Nahodil (fotograf a kameraman), Zdeněk Krátký (kameraman a řidič), Marek Slobodník (pionierista, jezdec na Jawě 250) ze Slovenska, Tomasz Turchan a Radoslaw Jona (posádka Fiatu 126p) z Polska. Dana se kvůli přibývajícímu zpoždění expedice odpojila v Uyuni a vyrazila vlakem domů po vlastní ose.\n\nExpediční vozidla byla do Jižní Ameriky, konkrétně do Georgetownu v Guyaně, přepravena v kontejneru lodí, posádka pak letecky. Celá procedura převzetí vozidel a vyřízení další administrativy vč. vydání nového pasu pro Radka, trvalo dva týdny. Expedice dále zamířila do Brazílie, kde překročila rovník a vydala se pralesem na legendární, ale rovněž i opuštěnou brazilskou dálnici duchů BR 319. Dále cesta pokračovala do Peru, kde výprava nastoupala do nadmořské výšky 4868 metrů a i přes problémy s nízkým tlakem vzduchu překonala Andy. Jednalo se pravděpodobně o první přejezd Trabantů přes tento horský masiv i o jejich reálný provoz v této nadmořské výšce. Trasa dále pokračovala do Bolívie a Chile, kde se na pláži málem podařilo expediční vozidla utopit. Poté se podařilo expedici dosáhnout v Argentině nejjižnějšího města Ushuaia a následně i nejjižnějšího autem dosažitelného bodu Jižní Ameriky, radarové stanice argentinského námořnictva Moat. Výprava byla úspěšně zakončena v Buenos Aires.\n\nCelkově bylo při expedici najeto 21 124 km.\n\nZ expedice byl pořízen mimo jiné 98minutový dokument Trabantem až na konec světa a dvanáctidílný dokumentární seriál Trabantem Jižní Amerikou.\n\nZatím poslední expedice, která proběhla v roce 2015 startovala v australském Perthu a přes Austrálii a jihovýchodní Asii (Východní Timor, Indonésii, Malajsii, Thajsko, Kambodžu, Vietnam, Laos a Kambodžu) měla skončit po přibližně 20 000 km v Bangkoku.\n\nFlotilu expedice tvořila již tradičně dvojice Trabantů 601 Egu a Babu, Fiat 126p, JAWA 250, ČZ 175 a nakonec vozík Kristína a Kuba, každý s výkonem dvou rukou.\n\nPosádku výpravy tvořili Dan Přibáň (vedoucí a autor celé koncepce), Zdeněk Krátký (kameraman), zástupci polské části výpravy Radek Jona a Marcin Obalek, ze Slovenska Marek Slobodník, Vojtěch Duchoslav (fotograf) a Dominika Gawliczková (na ČZ 175/477). Posádku doplnili i vozíčkáři Jakub Koucký a Kristína Madajová, kteří tvořili jednu z posádek Trabantu, neboť tento vůz je přímo z výroby předurčen k tomuto účelu. V Darwinu výpravu opustil Marcin, neboť měl již předem zakoupenou dovolenou s manželkou. Pro nahrazení tohoto člena posádky bylo vypsáno \"výběrové řízení\", ze kterého vyšel ze 70 kandidátů vítězně Marek Duranský ze Slovenska. Ten se zhostil role dalšího fotografa a kytaristy.\n\nOficiální rozlučka proběhla 7. února 2015 na pražské náplavce. Přeprava do Austrálie pak byla zahájena 17. února 2015 odjezdem kontejnerů, který putoval do Perthu 2 měsíce. Posádka za kontejnery odcestovala letadlem 31.3.2015.\n\nTrasa vedla z Austrálie, kde cesta započala na západě v Perthu, přes Východní Timor do Indonésie. Odtud se však oproti plánu nepodařilo za smysluplné peníze přepravit automobily ani do Thajska, ani do Malajsie, kde měla expedice pokračovat (náklady odpovídaly zhruba nákladům přepravy zpět do Evropy). Po řadě úvah je rozhodnuto, že automobily budou kontejnerem odeslány domů a expedice dokončena na motorkách. Tedy jednak na expediční Jawě a ČZ a dále na tom, co se podaří v těchto končinách za přiměřený peníz sehnat. Nakonec se dívčí části expedice podařilo sehnat dva \"skoroskútry\" a pánské části \"motorikšu\" Honda (motorka s přivařenou kabinovou lanovkou) a výprava pokračuje do Thajska a Bangkoku, kde cesta po 15 291 kilometrech a šesti měsících končí. Do Prahy se expedice vrátila 28. září 2015, vozidla do Hamburku 15.10.2015.\n\nFilmový dokument z cesty byl pojmenován Trabantem až do posledního dechu a měl v kinech premiéru 17. března 2016, seriál pojmenovaný Trabantem z Austrálie do Asie pak 14. prosince 2016..\n\nExpedice \"Trabantem tam a zase zpátky\", která probíhala od února do srpna 2018, začala na jihu Indie v přístavu Kóčin a skončila v Praze. Účastníci urazili přibližně 17 tisíc kilometrů. Kromě dvou trabantů se expedice účastnil Fiat 126p a Jawa 350.\n\nS dvoutaktem byl během cesty dokonce zdolán výškový rekord: vyjeli s ním do výše 5 329 metrů nad mořem, což se dosud nikomu nepovedlo.\n\nZ expedice byl mimo jiné pořízen 114minutový dokument Trabantem tam a zase zpátky a čtrnáctidílný dokumentární seriál Trabantem z Indie až domů.\n\n\n"}
{"id": "1162967", "url": "https://cs.wikipedia.org/wiki?curid=1162967", "title": "Oročové", "text": "Oročové\n\nOročové (zjednodušená čínština: 鄂伦春族; tradiční čínština: 鄂倫春族; pchin-jin: \"Èlúnchūn zú\"; mongolština: Orčun, psáno také jako \"Orochen\" nebo \"Orochon\") jsou etnikum v severní Číně. Tvoří jedno z 56 etnik oficiálně uznávaných Čínskou lidovou republikou. Podle sčítání lidu z roku 2000 žije 44,54 % Oročů ve Vnitřním Mongolsku a 51,52 % podél řeky Chej-lung-ťiang (Amur) v provincii Chej-lung-ťiang. Oročský autonomní prapor se také nachází ve Vnitřním Mongolsku.\n\nOročové jsou převážně lovci a zvířecí kožešiny a kůže tradičně využívají jako oděv. Mnoho z nich se lovu vzdalo a dodržují zákony, jež mají za cíl chránit přírodu v Čínské lidové republice. Vláda poskytla moderní obydlí těm, kteří se zřekli tradičního způsobu života. Oročové mají vlastního delegáta v Lidovém kongresu a jsou oficiálně uznaným etnikem.\n\nOročský jazyk patří mezi Tunguzské jazyky. Jazyk je velmi podobný evenskému jazyku a má se za to, že mluvčí těchto dvou jazyků rozumí 70 % z jazyka druhého. Jazyk nemá psanou formu, ale většina Oročů umí číst a psát čínsky, někteří mluví také daurským jazykem.\n\nOročové (mongolsky: \"Guruchin\") jsou jedním z nejstarších etnik v severovýchodní Číně. Endonymum \"oroqen \"znamená „lidé používající soby“. Předci Oročů původně žili v rozsáhlé oblasti jižně od Vnějších Sing-anských hor a severně od  Chej-lung-ťiangu.\n\nKdysi byli jedněmi z dávných obyvatel známých jako Š'-wej. V 17. století po invazích Ruského impéria se někteří Oročové přesunuli do oblasti poblíž Vyšších a Nižších Sing-anských hor.\n\nOročové jsou exogamní, povoleny jsou sňatky pouze se členy jiného klanu.\n\nTradiční obydlí se nazývá \"sierranju\" (čínsky: xierenzhu), v létě je pokryto březovou kůrou a v zimě jelení kůží. Tato obydlí mají kónický tvar a jsou tvořena 20 až 30 borovými větvemi. Průměr obydlí je zhruba šest metrů a výška asi pět metrů. Uprostřed se nachází ohniště, které slouží jako kuchyně i jako zdroj světla. Březová kůra a zvířecí kožešiny jsou významnými surovinami v této kultuře. Březová kůra slouží k výrobě nádob všeho druhu, od dětských kolébek až po lodě. Oročové, Evenkové a Nanajci by mohli být souhrnně označeni za kultury březové kůry.\n\nAž do počátku 50. let 20. století byl hlavním náboženstvím kočovných Oročů šamanismus. V létě 1952 přesvědčili kádrové z Komunistické strany Číny vůdce Oročů, aby se vzdali svých „pověr“ a zanechali veškerých náboženských praktik. Tito kmenoví vůdci, Chuonnasuan (Meng Ťin Fu) a Čao Li Pen, byli také mocnými šamany. Zvláštní komunitní rituál, který měl zahnat duchy a prosit je, aby se nevraceli, probíhal po dobu tří nocí v Paj-jin-na a Š'-pa-čan.\n\nPoslední žijící oročský šaman, Chuonnasuan (Meng Ťin Fu), zemřel ve věku 73 let 9. října 2000. Jeho život, nemoc a šamanský výcvik jsou detailně popsány v publikovaném článku, dostupném online.\n\nChuonnasuan byl poslední žijící šaman, který své umění praktikoval před komunistickým zákazem všech „pověr“ v této oblasti v roce 1952. Po dobu tří nocí v červenci 1952 prováděli Oročové v několika samostatných komunitách rituály, ve kterých prosili duchy, aby je navždy opustili. V Chuonnasuanově záznamu šamanských praktik nalezneme důkazy zlepšení sluchové (duchovní písně) a vizuální duševní obraznosti během pozměněných stavů vědomí. Za pozornost stojí, že provedl pouze jednu rituální cestu do nižšího světa, kterému říkal \"Buni\". Tento výraz pro nižší svět nebo také zemi mrtvých používají také Nanajci ze Sibiře v šamanských záznamech shromážděných zhruba před sto lety. Oběti duchům předků se stále běžně vykonávají a existuje tu lidová psychologická víra v animismus.\n\nOročově mají tradičně zvláštní úctu ke zvířatům, obzvláště k medvědům a tygrům, které považují za své pokrevní bratry. Tygrovi říkají \"wutaqi\", což znamená „postarší muž“, zatímco medvěd je \"amaha\", což znamená „strýc“.\n\n"}
{"id": "1162971", "url": "https://cs.wikipedia.org/wiki?curid=1162971", "title": "Kuňucha", "text": "Kuňucha\n\nKuňucha (\"Ambrosina\") je monotypický rod vytrvalé rostliny z čeledě árónovitých, který je tvořen jediným druhem Ambrosina bassii. Protože tato drobná, jednoděložná rostlina není blízce příbuzná s ostatními árónovitými rostlinami, byla zařazena do monotypické podčeledě \"Ambrosineae\".\n\nRozšířena je hlavně v jižní Itálii, na Sicílii, Sardinií, Korsice a také na severu Afriky v Alžírsku a Tunisku. Severní hranici areálu představuje polovina ostrova Korsika.\n\nRoste nejčastěji ve středomořských macchiových porostech, ve vysýchavých nízkostébelných trávnících, v řídkých lesích i na skalních terasách, obvykle na severních svazích a na půdě s vápencovým podložím a bohaté na humus.\n\nVytrvalá bylina, vysoká 4 až 8 cm, rostoucí z podlouhlé hlízy s mnoha drátovitými kořínky. S příchodem podzimu, po letním období klidu, vyrůstají z hlízy dva až čtyři řapíkaté, k zemi přitisknuté listy. Jejich vejčité až eliptické čepele bývají dlouhé 2 až 7 cm, mají síťnatou žilnatinu se vzájemně spojenými žilkami, na horní straně bývají drsné a tmavě zeleně mramorované nebo červeně skvrnité, na spodní straně je vidět střední žilka, okraj čepel bývá zvlněný.\n\nZ hlízy vyrůstá krátký, k zemi ohnutý stonek a na něm jedno květenství s hnědavě zeleným toulcem s purpurovými skvrnami. Dospělý, 2 až 3 cm dlouhý toulec pak leží na zemi tak, že jeho podélný otvor je nahoře. Palice v toulci je plochá a má po stranách křídlaté výrůstky, ty přiléhající ke stěnám toulce a rozdělují ho ve dva oddíly, jev v čeledi árónovitých ojedinělý. Ve spodním oddílu vyrůstá z palice ve dvou řadách šestnáct malých samčích květů. Vespod horního oddílu je jeden plodný samičí květ s jednodílným semeníkem, zakřivenou čnělkou a zploštělou bliznou, výše v oddílu je řada neplodných samičích květů. Doba kvetení je od začátku prosince do března.\n\nPo opylení se květní stonek prodlužuje a zralým plodem se stává vysychavá, načervenalá, kulovitá tobolka s vytrvalou čnělkou. Tobolka obsahuje četná kulovitá, červenohnědá semena s dlouhými bílými přívěsky.\n\nKuňucha se může rozšiřovat přirůstáním hlíz, nebo vzácně vznikem nových rostlin ze semen, která rozšiřují mravenci. Hlíza je schopná vytvořit květenství nejdříve ve věku čtyř let. Způsob přenosu pylu z prašníků na bliznu není znám. V minulosti se předpokládalo, že pyl vytlačí dešťová vody ze spodního oddílu do horního. Dnes se spíše spekuluje o půdním hmyzu a předpokládá se, že nahodilými opylovači mohou být chvostoskoci, škvoři, snovatky nebo mnohonožky hledající místo k úkrytu, nebo mnohem četnější roztoči.\n\n\n \n"}
{"id": "1162978", "url": "https://cs.wikipedia.org/wiki?curid=1162978", "title": "Nissan 300ZX", "text": "Nissan 300ZX\n\nNissan 300ZX je sportovní vůz japonské automobilky Nissan. Existují dvě generace označené jako Z31 a Z32. Nástupcem tohoto modelu je Nissan 350z.\n"}
{"id": "1162980", "url": "https://cs.wikipedia.org/wiki?curid=1162980", "title": "Masarykova chata", "text": "Masarykova chata\n\nMasarykova chata (také \"Chata Šerlich\") je horská turistická chata pod vrcholem Šerlich v Orlických horách v nadmořské výšce 1 019 m těsně u česko-polských hranic, v CHKO Orlické hory, 3,5 km severovýchodně od Deštného v Orlických horách. Od roku 1958 je stavba chráněna jako kulturní památka České republiky.\n\nV blízkosti se nachází přírodní rezervace prales Bukačka. Na polské straně je přírodní rezervace Topielisko - Czarne Bagno.\n\nMasarykova chata na Šerlichu stojí na místě bývalé osady Šerlich (Scherlichgraben), založené na přelomu 17. a 18. století. S myšlenkou na stavbu chaty přišel propagátor turistiky v Orlických horách a poslanec Českého zemského sněmu Jindřich Štemberka. Chata byla postavena v letech 1924–1925 Klubem československých turistů z Hradce Králové. Projekt navrhl architekt Bohuslav Fuchs (1895–1972). Stavitelem byl František Capoušek z Hradce Králové. Základní kámen byl položen 14. června 1924 za přítomnosti předsedy Klubu československých turistů Jiřího Guth-Jarkovského. Do základů chaty byla zazděna kovová schránka s dobovými dokumenty. Stavební kámen a materiál byl připravován na pile Šerlišského mlýna (nadmořská výška 860 m) odkud byl koňskými potahy dopravován na Šerlich. Pro veřejnost byla chata otevřena 27. září 1925 pod patronací Aloise Jiráska, který se otevření nezúčastnil. Náklady na stavbu činily 967 000 Kč. V roce 1935 byla na chatě zřízena meteorologická stanice a 8. září 1935 byla odhalena busta T. G. Masaryka od akademického sochaře Leoše Kubíčka, rodáka z nedaleké Slatiny nad Zdobnicí. Busta zde byla do roku 1938 a v roce 1949 Leoš Kubíček vytvořil novou. Roku 1953 byla opět odstraněna o znovu umístěná až v roce 1968. V letech 1972–1990 byla v depozitáři a pak opětně navrácená na své místo.\n\n21. září 1938 byla chata přepadena německým Freikorpsem se snahou zapálit chatu, to se ale nezdařilo. V říjnu byla chata evakuována a následně obsazena Němci. Za války sloužila jako ubytovna pro rodiny fašistických pohlavárů, zotavovali se zde ranění piloti, bylo zde i středisko Hitlerjugend. 10. května 1945 byla osvobozena Rudou armádou. Po válce se vrátila k původnímu jménu, ale v 50. letech 20. století byla přejmenována na \"Chatu ČSTV na Šerlichu\". Další změny v názvu byly v roce 1968 a od roku 1990 opět nese název \"Masarykova chata\".\n\nSamostatně stojící budova obdélného půdorysu, dvoupatrová. V přízemí vysunuta terasa, první a druhé patro v úskoku a nahoru zužující. V přízemí a první patro střechy pultové, druhé patro střecha valbová s vikýři ve tvaru volského oka. Celá chata je obložena plechem ve tvaru čtvercových šablon eternitu. Původní střecha Masarykovy chaty byla krytá šindelem, plechová střecha byla dána později. Budova je položena na kamenném soklu.\n\nVestibul s výčepem obložený dřevem, záklopový strop, další místnosti trámový záklopový strop, obložení dřevěné.\n\nUprostřed jídelny na masivním sloupu je dřevořezba Josefa Kubíčka, bratra Leoše. Na něm je znak Hradce Králové (lev s písmenem \"G\") a na druhé straně Strom života se znakem Klubu českých turistů. Pod stropem je basreliéf vousatého horala od Ludvíka Goebela z roku 1941, který byl později označen za Rampušáka, dobrého ducha hor. \n\nPřístupová cesta byla vystavěna v roce 1935 z Deštného v Orlických horách do Šerlického sedla. Nedaleko chaty v sedle je velké parkoviště. Autobusová zastávka \"Deštné v Orlických horách, Šerlich, Masaryková chata\" je cca 200 m od chaty. Vlakové nádraží v Dobrušce je vzdáleno 15 km.\n\nNedaleko chaty na polské straně vede lanovka ze Zielence.\n\nTuristické značení bylo dokončeno v letech 1930 až 1932. K chatě se lze dostat po turistických trasách:\n\nKolem Masarykovy chaty vede cyklotrasa 4071.\n\n"}
{"id": "1162984", "url": "https://cs.wikipedia.org/wiki?curid=1162984", "title": "ICF", "text": "ICF\n\nICF může znamenat: \n"}
{"id": "1162993", "url": "https://cs.wikipedia.org/wiki?curid=1162993", "title": "Patrik Laine", "text": "Patrik Laine\n\nPatrik Laine (* 19. dubna 1998, Tampere) je finský hokejový útočník působící v týmu Winnipeg Jets v Kanadsko-americké NHL.Začínal v týmu Tappara ve finské nejvyšší soutěži SM-liiga. S tímto mužstvem zvítězil ve finské lize v sezóně sezóně 2015/2016, když navíc získal Trofej Jari Kurriho pro nejlepšího hráče play-off, ve kterém v 18 zápasech nasbíral 15 bodů za 10 branek a 5 asistencí. Dne 24. června 2016 byl draftován již v prvním kole draftu 2016 jako 2. celkově týmem Winnipeg Jets.\n\nS finskou reprezentací do 20 let dobyl na domácím šampionátu juniorů v Helsinkách v roce 2016 titul mistrů světa. Na turnaji posbíral celkem 13 kanadských bodů, za 7 branek a 6 asistencí a společně s Američanem Austonem Matthewsem se stal nejlepším střelcem turnaje. Direktoriátem turnaje byl vybrán do All star týmu turnaje. S reprezentací do 18 let vybojoval na šampionátu osmnáctiletých hokejistů ve Švýcarsku v roce 2015 stříbrné medaile. Zároveň byl s 8 brankami společně s Američanem Austonem Matthewsem nejlepším střelcem šampionátu, i díky čemuž byl také jmenován do All star týmu turnaje.\n\nSe seniorským týmem má stříbrnou medaili z ruského MS 2016, na kterém v desíti zápasech zaznamenal 7 branek a 5 asistencí. Direktoriátem turnaje byl vyhlášen nejužitečnějším hráčem šampionátu, byl vybrán jako nejlepší útočník MS a byl také jmenován do All star týmu turnaje.\n\n"}
{"id": "1162994", "url": "https://cs.wikipedia.org/wiki?curid=1162994", "title": "Giampiero Marini", "text": "Giampiero Marini\n\nGiampiero Marini (* 25. únor 1951, Lodi) byl italský fotbalista, který nastupoval především na postu záložníka. V současnosti je úspěšným fotbalovým trenérem.\n\nS italskou reprezentací vyhrál mistrovství světa roku 1982, na šampionátu nastoupil k pěti utkáním. V národním týmu nastoupil ve 20 zápasech.\n\nSe Interem Milán získal titul italského mistra (1979/80) a dvakrát italský pohár (1977/78, 1981/82). V italské Serii A strávil celou kariéru, krom Interu ji hrál za Varese.\n\nPo skončení hráčské kariéry se stal trenérem. Jeho největším úspěchem bylo, když s Interem Milán vyhrál Pohár UEFA 1993/94.\n"}
{"id": "1162996", "url": "https://cs.wikipedia.org/wiki?curid=1162996", "title": "Ivano Bordon", "text": "Ivano Bordon\n\nIvano Bordon (* 13. duben 1951, Benátky) byl italský fotbalista, brankář.\n\nS italskou reprezentací vyhrál mistrovství světa roku 1982, jako náhradník Dino Zoffa však na šampionátu nenastoupil. Zúčastnil se též mistrovství světa v Argentině roku 1978 a mistrovství Evropy 1980, ani na těchto turnajích však legendární Zoff Bordona mezi tyče nepustil. Bordon v národním týmu nastoupil ve 22 zápasech, z toho dva byly kvalifikační.\n\nS Interem Milán získal dvakrát titul italského mistra (1970/71, 1979/80) a dvakrát italský pohár (1977/78, 1981/82). Italský pohár zvedl nad hlavu i v dresu Sampdorie Janov (1984/85).\n\nPo skončení hráčské kariéry se stal trenérem brankářů.\n"}
{"id": "1162997", "url": "https://cs.wikipedia.org/wiki?curid=1162997", "title": "Gabriele Oriali", "text": "Gabriele Oriali\n\nGabriele Oriali (* 25. listopad 1952, Como) byl italský fotbalista. Nastupoval především na postu defenzivního záložníka.\n\nS italskou reprezentací vyhrál mistrovství světa roku 1982, na šampionátu odehrál pět zápasů, včetně finálového. Hrál též na mistrovství Evropy 1980. V národním týmu nastoupil ve 28 zápasech, v nichž vstřelil jednu branku, v přátelském zápase proti Švédsku 26. září 1979.\n\nSe Interem Milán získal dvakrát titul italského mistra (1970/71, 1979/80) a dvakrát italský pohár (1977/78, 1981/82). V italské Serii A strávil celou kariéru, krom Interu ji hrál i za Fiorentinu.\n"}
{"id": "1162998", "url": "https://cs.wikipedia.org/wiki?curid=1162998", "title": "Posuzování", "text": "Posuzování\n\nPosuzování může označovat:\n\n"}
{"id": "1163001", "url": "https://cs.wikipedia.org/wiki?curid=1163001", "title": "Franco Selvaggi", "text": "Franco Selvaggi\n\nFranco Selvaggi (* 15. květen 1953, Pomarico) byl italský fotbalista. Nastupoval především na postu útočníka.\n\nS italskou reprezentací vyhrál mistrovství světa roku 1982, byť na šampionátu do bojů nezasáhl. V národním týmu nastoupil ve 3 zápasech, v nichž vstřelil jednu branku.\n\nV italské Serii A strávil celou kariéru, hrál za Ternanu, AS Řím, Cagliari, AC Turín, Udinese a Inter Milán. Nejlepšího umístění dosáhl s Turínem v sezóně 1983/84 – 5. místo.\n"}
{"id": "1163004", "url": "https://cs.wikipedia.org/wiki?curid=1163004", "title": "Klementina Kalašová", "text": "Klementina Kalašová\n\nKlementina Kalašová (9. září 1850 Horní Beřkovice – 13. června 1889 Bahia, dnes Salvador, Brazílie) byla česká operní pěvkyně, mezzosopranistka. Největší popularitu získala v Brazílii, kde vystupovala pod jménem Clémence Kalas.\n\nNarodila se v rodině MUDr. Martina Kalaše a jeho ženy Marie Amálie, rozené Bernardové, v domě čp. 22 v Horních Beřkovicích. Dr. Kalaš byl osobním lékařem hrabat Desfours-Walderode na tomto panství. Klementina měla čtyři sestry a bratra, který zemřel v dětském věku. Z jejích sester jsou známé spisovatelka Marie Kalašová (1854-1937) a malířka Zdeňka Kalašová (1857-1924). Rodina se přestěhovala do Roudnice nad Labem, kde Klementina navštěvovala školu. Spolu se sestrami se věnovala hudbě, kreslení a poesii.\n\nOdešla do Prahy studovat hru na klavír u Bedřicha Smetany. Ten rozpoznal její talent a záhy jí doporučil studium zpěvu. Studovala u Františka Pivody v jeho pěvecké škole v letech 1866-1868. Pivoda ji pak doporučil slavnému učiteli zpěvu Francescu Lampertimu v Miláně, u kterého studovala v letech 1868-1870. Po návratu do Prahy se ucházela o angažmá v souboru Prozatímního divadla, ale nebyla přijata. V Praze tou dobou pobýval knížete Golicyn, zástupce carských divadel, a ten ji pozval do Petrohradu. Zde studovala na konzervatoři u švédské zpěvačky Henrietty Nissen−Salomon.\n\nPři návštěvě Prahy v roce 1871 vystoupila na koncertu v Prozatímním divadle ve prospěch Ženského výrobního spolku dne 22. listopadu 1871 (Záměr umělkyně vystoupit ve prospěch spolku byl oznámen na valné hromadě dne 18. října a noviny o něm informovaly 22. října. V některých publikacích (například Ladislav Novák: \"Stará garda Národního divadla\") je datum 22. října uváděno jako datum koncertu, tato informace ale není pravdivá. Program koncertu byl oznámen např. v Národních listech dne 21. listopadu 1871. Orchestr Prozatímního divadla řídil Bedřich Smetana. Recenze koncertu byla otištěna v Národních listech o týden později.)\n\nDalší koncert, na kterém vystoupila s písní Leonarda Lea a s árií z Händelovy opery \"Rinaldo\" se odehrál 6. ledna 1872 na Žofíně.\n\nPrvním úspěchem bylo koncertní vystoupení s Antonem Rubinsteinem v Moskvě. Jejím operním debutem byla v roce 1874 na popud Eduarda Nápravníka role Ratmíra v opeře \"Ruslan a Ludmila\" Michaila Ivanoviče Glinky. Dále zpívala roli Váni v opeře \"Život za cara\" . Sklidila u publika veliký úspěch a měla přislíbenu smlouvu na tři roky. Kvůli divadelním intrikám se ale podpis smlouvy oddaloval a Klementina raději odjela do Londýna, kde získala angažmá u italské opery v Covent Garden (1874-1877). Zde se prosadila do hlavních rolí (například v  rolích Carmen - \"Carmen\", Ortrud - \"Lohengrin\", Azucena - \"Trubadúr\", Orfeus - \"Orfeus a Eurydika\"). V roce 1877 dostala nabídku k vystupování v milánské La Scale. Zde se setkala s Terezou Stolzovou, která ji představila Giuseppe Verdimu. Společně ale nikdy na jevišti nevystoupily. Pohostinně vystoupila také v Benátkách, v Parmě, ve Florencii, v Bologni, v Padově, v Římě, v Neapoli, v Egyptě (Alexandrie) a podnikla evropské turné. V Praze vystoupila v září a říjnu 1879 v  Prozatímním divadle v rolích: 25. září 1879 Azucena (Verdi: Trubadúr), Orfeus (Gluck: Orfeus a Euridika) a Ratmír (Glinka: Ruslan a Ludmila).\n\nKoncem roku 1880 odcestovala na několikaměsíční turné nejprve do Jižní Ameriky a později do Spojených států amerických. Zde vystupovala s italskou operní společností, kde zpívala i jedna z nejpřednějších italských sopranistek té doby Adelina Patti. Navštívila mimo jiné města Filadelfia, Chicago, Saint Louis, Cincinnati, Detroit, Buffalo, Rochester, Washington, Baltimore.\n\nV Chicagu mimo jiné zpívala pro krajanské publikum na Sokolském plesu. Přednesla píseň \"Kde domov můj\" a několik dalších písní.\n\nNa jaře 1882 se vracela do Evropy. Během cesty obdržela nabídku od hudebního skladatele a divadelního ředitele Carlose Gomese na turné po Brazílii. Téhož roku tam odplula a její vystupování bylo přijato brazilským publikem s nadšením.\n\nNa počátku roku 1883 vystupovala v Berlíně a pak se přes Prahu vrátila do Milána. Zde jí ředitel Národního divadla F. A. Šubert nabídl dvouletou smlouvu na vystupování v Národním divadle v Praze. Členkou souboru ND byla od 15. srpna 1883 do 30. září 1884. Od smlouvy sama ustoupila, protože se cítila málo obsazována a nedostala slíbené role v operách \"Carmen\", \"Dimitrij\" či \"Norma\". V Praze získala řadu přátel, mezi které patřili Vojta Náprstek s manželkou Josefou, Jaroslav Vrchlický, Josef Václav Sládek, Julius Zeyer či Josef Lev. Ani jejich vliv nedokázal intriky v Národním divadle změnit.\n\nNásledovalo její celoevropské turné, kdy vystupovala v Itálii (Neapol, Parma, Milán), ve Španělsku, v Anglii, v Německu a ve Francii. V druhé polovině roku 1888 dostala od Carlose Gomese nabídku na druhé turné po Brazílii, kterou přijala a odcestovala s Gomesovou operní společností opět do Jižní Ameriky. Během turné navštívila státy Pará, Manaus, Maranhão, Pernambuco a Bahia. Ve městě Bahia se nakazila žlutou zimnicí a podlehla jí 13. června 1889. Byla pohřbena na hřbitově Cemitério Quinta dos Lázaros, v části Monte Pio dos Artistas. Její hrob objevil během své první cesty do Jižní Ameriky v letech 1901-1902 Alberto Vojtěch Frič, a to patrně na žádost Josefy Náprstkové. Té pak o tom podává podrobnou zprávu v dopisu ze dne 31. července 1902. Tento dopis vyvrací legendu, že náhrobek nalezl náhodou, když zkoumal květenu na místním hřbitově. K dalšímu znovunalezení hrobu došlo v padesátých letech 20. století, kdy jej nalezl Walter Alburquerque Mello (*1928, zakladatel Archivo Publico v hl. městě Brasília).\n\n\n\n"}
{"id": "1163007", "url": "https://cs.wikipedia.org/wiki?curid=1163007", "title": "Seznam hlav států v roce 2016", "text": "Seznam hlav států v roce 2016\n\nV seznamu hlav států v roce 2016 jsou uvedeni nejvyšší představitelé všech nezávislých států, kteří vládli v roce 2016. Seznam je seřazen abecedně podle světadílů. Jsou zde uvedeny nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "1163020", "url": "https://cs.wikipedia.org/wiki?curid=1163020", "title": "Skálmöld", "text": "Skálmöld\n\nSkálmöld je islandská viking/folk metalová skupina pocházející z Reykjavíku, která byla založena v srpnu 2009. Jejich název, dal by se volně přeložit jako „věk mečů“ nebo také jako „bezpráví“, odkazuje na islandskou historii, přesněji éru Sturlungů, kdy vypukla občanská válka mezi rodinnými klany v polovině 13. století. \n\nZakladatelé Snaebjörn Ragnarsson a Björgvin Sigurdsson, kteří byli přátelé již od dětství, hráli spolu v několika death metalových a punkových projektech. Ale až teprve v roce 2009 se rozhodli, že si založí vlastní kapelu. Zbylí členové (Gunnar Ben, Jón Geir Jóhannsson, Baldur Ragnarsson, Thráinn Árni Baldvinsson) byli již také nějakou dobu aktivní na islandské hudební scéně. Původně měli všichni členové hru ve skupině pouze jako koníček, nakonec se ale všichni shodli na tom, že nahrají album, než budou na to příliš „staří“. Kontaktovali tedy většinu nahrávacích společností na Islandu, avšak nikde o ně neměli zájem. Až nakonec kapela podepsala smlouvo v listopadu 2010 na Faerských ostrovech u společnosti Tutl, kde nahráli tedy nahráli své debutové album Baldur. Album se prodávalo pouze na Islandu a Faerských ostrovech. Až o půl roku později, v dubnu 2011, podepsali smlouvu u Napalm Records a CD Baldur se v srpnu začalo prodávat po celém světě. \n\nAkt, kdy podepsali smlouvu Napalm Records, Skálmöld pomohlo ke své popularitě, téhož roku byli pozváni na festival Wacken Open Air a na Heidenfest 2011 tour. \n\nSvé druhé album začala skupina nahrávat 13. dubna 2012, nesoucí název Börn Loka, které bylo vydané v říjnu téhož roku. \n\nV listopadu 2013 vystupovali Skálmöld na několika koncertech s Islandským symfonickým orchestrem v koncertní hale Harpa v Reykjavíku. Koncertní album a k tomu doprovodné video bylo vydané 17. prosince 2013.\n\nZpočátku hráli Skálmöld tradiční islandskou hudbu kombinovanou s metalem. Původně měla totiž kapela v plánu hrát i na tradiční lidové nástroje. Na skupinu měla veliký vliv spousta slavných skupin, jako například Metallica, Iron Maiden, Anthrax, Slayer, Amon Amarth, ale také i jeden z nejznámějších islandských klasických skladatelů Jón Leifs.\n\nTexty písni píše Snaebjörn Ragnarsson v islandštině a jsou inspirované severskou mytologii, islandskými ságami a v některých případech i norskou poezií.\n\n\n\n\n"}
{"id": "1163021", "url": "https://cs.wikipedia.org/wiki?curid=1163021", "title": "Náměstí Adolfa Hitlera", "text": "Náměstí Adolfa Hitlera\n\nNázev náměstí Adolfa Hitlera se v období 2. světové války používal pro několik stovek náměstí v Německu a jím okupovaných zemích:\n"}
{"id": "1163022", "url": "https://cs.wikipedia.org/wiki?curid=1163022", "title": "Upney (stanice metra v Londýně)", "text": "Upney (stanice metra v Londýně)\n\nUpney je stanice metra v Londýně, otevřená roku 1932. Autobusové spojení zajišťuje linka 62. Stanice se nachází v přepravní zóně 4 a leží na lince:\n"}
{"id": "1163024", "url": "https://cs.wikipedia.org/wiki?curid=1163024", "title": "Vnitřnosti", "text": "Vnitřnosti\n\nVnitřnosti či droby jsou vnitřní orgány zvířat, chápou se jako vedlejší produkt vzniklý při jatečné výrobě masa. Mezi běžně konzumované vnitřnosti patří srdce, játra, slezina, ledviny, plíce, střeva (pro výrobu jitrnic), žaludek a mozek. Konzumace hovězího mozku může způsobit závažné onemocnění - prionovou nemoc.\n\nPod označení droby či drůbky již nespadají pouze vnitřní orgány, ale patří sem i další jatečně méně hodnotné části zvířete, odstraněné při bourání, jako např. kuřecí krky, vepřové ocásky a nožičky či celé hlavy.\n"}
{"id": "1163039", "url": "https://cs.wikipedia.org/wiki?curid=1163039", "title": "Petr Vodička", "text": "Petr Vodička\n\nPetr Vodička (*6. července 1974 Praha) je český divadelní herec a režisér. Vystudoval alternativní a loutkové herectví na DAMU, kde pokračoval ve studiu režie a dramaturgie. Působí nebo působil v divadlech: Divadlo Minor, Naivní divadlo Liberec, Divadlo Alfa, Divadlo Aqualung, Divadlo U Hasičů, Palác Akropolis, Městské divadlo Kladno, Západočeské divadlo v Chebu.\n\nV roce 2017 měl premiéru jeho krátký animovaný film \"Vánoční svatba sněhuláka Karla\".\n\n\n"}
{"id": "1163040", "url": "https://cs.wikipedia.org/wiki?curid=1163040", "title": "Deutschland Cup 1994", "text": "Deutschland Cup 1994\n\n7. ročník Deutschland Cupu, turnaje v ledním hokeji, se odehrál ve dnech 3. – 6. listopadu 1994 ve Stuttgartu v Německu. Mimo národních reprezentací se ho zúčastnil i výběr hvězd německé hokejové ligy DEL (All-Stars DEL). Vyhrála ho česká reprezentace.\n\n\n\n\nNěmecko – All-Stars DEL 4-6 (3-1,0-3,1-2)\n\nKanada – Finsko 4-2 (1-2,1-0,2-0)\n\nČesko – Slovensko 4-3 (0-1,0-1,4-1)\n"}
{"id": "1163042", "url": "https://cs.wikipedia.org/wiki?curid=1163042", "title": "Malta (ostrov)", "text": "Malta (ostrov)\n\nMalta je největší ze tří hlavních ostrovů, tvořících Maltské souostroví. Malta leží uprostřed Středozemního moře na jih od Itálie a na sever od Libye. Ostrov je dlouhý 27 km a široký 14,5 km, s celkovou plochou 246 km². Hlavním městem je Valletta, největším městem ostrova je Birkirkara. Osídlení ostrova se skládá z mnoha malých měst, která dohromady tvoří jednu \"velkou urbanistickou zónu\" s počtem obyvatel 409 259. V krajině převládají nízké pahorky s terasovitými poli.\n\nLidé obývali Maltu již v době kamenné, v období přibližně 5200 př.n.l. na ostrov přicházejí lovci a zemědělci ze Sicílie. Pozůstatky neolitického osídlení byly objeveny jak v otevřených oblastech, tak v jeskyních jako je Ghar Dalam. V období kolem let 3500 př.n.l. vznikají na Maltě monumentální megalitické stavby. Některé megalitické chrámy jako Hagar Qim a Mnajdra patří k nejstarším existujícím, volně stojícím stavbám na světě. V období, asi od 2500 do 2000 př.n.l., nebyl ostrov Malta obydlen. Existence i náhlý zánik původního obyvatelstva zůstávají dodnes nevysvětleny; mimo archeologických pozůstatků chrámů a nálezů zbytků po osídlení se o těchto událostech nedochovaly žádné mýtické báje.\n\n\"Hlavní článek: Megalitická kultura na Maltě\"\n\nMaltu postupně ovládali Féničané, Kartaginci, Římané, Byzantinci a Arabové před tím, než byla obsazena Sicilským hrabstvím v roce 1091. Ostrov se pak stal součástí Sicilského království. V roce 1530 se Malta stala sídlem řádu Maltézských rytířů, kteří zde postavili řadu fortifikačních staveb.Tyto stavby sehrály klíčovou roli během Velkého obležení Malty, které trvalo od 18. května do 8. září 1565. Rytíři řádu se přitom dokázali ubránit mnohonásobné přesile vojska Osmanské říše a udrželi si maltské souostroví na dalších 233 let.\n\nPo krátké období 1798 - 1800 ovládali Maltu Francouzi pod Napoleonovým vedením, ale v roce 1800 získávají Maltu Britové. Zpočátku byla formálně britským protektorátem, od roku 1813 pak britskou kolonií dalších 150 let. Malta získala nezávislost v roce 1964 a o deset let později byla pojmenována Maltskou republikou. Malta se připojila k Evropské unii v roce 2004 a roku 2008 přijala Euro jako měnovou jednotku.\nMalta je největší ostrov Maltského souostroví, ležící v centrální oblastí Středozemního moře, přibližně 80 km jižně od italského ostrova Sicílie, od něhož je oddělena Maltskou úžinou. Malta se nachází na východ od svých sesterských ostrovů Gozo a Comino. Geologicky je součástí Maltské plošiny, mělkého šelfu mezi Sicílií a severní Afrikou, který byl vyzdvižen k hladině moře po poslední době ledové. Malta tak leží na rozhraní Euroasiajské a Africké tektonické desky.\nPobřeží Malty je značně členité s množstvím zálivů a zátok, tvořící ideální podmínky pro budování kvalitních přístavů. Krajina je většinou pokryta nízkými kopci s terasovitými políčky. Nejvyšším místem Malty je hora Ta 'Dmejrek. Její nadmořská výška je 253 m a leží v blízkosti města Dingli. Na Maltě nejsou žádné trvalé řeky nebo jezera, přestože v dobách silných dešťových srážek přechodně vznikají. Nicméně, některé vodní zdroje poskytují jisté množství sladké vody po celý rok, například Ras ir-Raheb blízko Baħrije.\n\nMalta má subtropické - středomořské podnebí s velmi mírnými zimami a teplými až horkými léty. Déšť se vyskytuje hlavně v zimě, léta jsou obecně značně suchá.\n\nPrůměrná roční teplota vzduchu se pohybuje kolem 23 °C během dne a 16 °C v noci. Průměrná roční teplota moře je 20 °C (nejvyšší na Evropském kontinentu), od 15 °C v únoru po 26 °C v srpnu. V 6 měsících - od června do listopadu - překračuje průměrná teplota moře 20 °C. \n\nDoba trvání slunečního svitu je ročně celkem kolem 3000 hodin za rok (jeden z nejvyšších výsledků v Evropě), od průměrně pěti hodin slunečního svitu denně v prosinci k průměru přes 12 hodin v červenci.\n\nOstrov Malta významně přispívá k celkové ekonomice Maltské republiky, která je sama o sobě klasifikována jako vyspělá. Až do roku 1800 záviselo hospodářství Malty na bavlně, tabáku a výrobě lodí. Poté, co přešel ostrov pod britskou kontrolou, vzrostl význam maltských loděnic pro podporu Královského námořnictva, zvláště během Krymské války roku 1854. Maltské hospodářství také posílo po otevření Suezského průplavu v roce 1869, kdy došlo k masivnímu nárůstu civilní lodní dopravy v této oblasti a mnoho lodí se zastavovalo v maltských docích pro doplňování paliva. Ke konci 19. století začala ekonomika klesat až v roce 1940 došlo k poměrně vážné krizi. Jedním z faktorů byla konstrukce nových typů obchodních lodí, které nebyly nuceny tak často tankovat palivo. Ekonomika opět posílila po druhé světové válce, když byla v základech přestavěna.\n\nV současné době jsou hlavními ekonomickými zdroji vápenec, příznivá geografická poloha a výkonná pracovní síla. Malta produkuje pouze asi 20% spotřebovávaných potravin, má omezené zásoby pitné vody z důvodu sucha v létě a nemá ani žádné domácí zdroje energie, kromě potenciálu pro využití sluneční energie. Ekonomika je proto závislá na zahraničním obchodu, zpracovatelském průmyslu (zejména elektronika a textil) a cestovním ruchu.\nNavzdory své malé velikosti, ostrov stále často přitahuje filmové producenty z celého světa a to je nejlepší známkou důvěry, kterou tato malá země může dostat od zahraničních partnerů. První film byl natočen na Maltě v roce 1925 pod jménem \"Synové moře\". Od té doby vzniklo více než 100 dalších filmů, které byly částečně nebo kompletně natočeny na Maltě.\n\nV rámci příprav Malty na vstup do Evropské unie byly privatizovány některe státem kontrolované firmy a liberalizovány trhy. Například v roce 2007 prodala vláda svůj 40% podíl v maltské poště. Do roku 2010 byly privatizovány telekomunikace, poštovní služby, loděnice a firmy na stavbu lodí.\n\n"}
{"id": "1163047", "url": "https://cs.wikipedia.org/wiki?curid=1163047", "title": "Friso Nizozemský", "text": "Friso Nizozemský\n\nFriso Nizozemský (\"celým jménem: Johan Friso Bernhard Christiaan David Oranžsko-Nasavský\", 25. září 1968, Utrecht − 12. srpna 2013, Huis ten Bosch) byl mladší bratr nizozemského krále Viléma Alexandra. Členem nizozemské královské rodiny byl až do doby, než se oženil s Mabel Martine Wisse Smitovou (současná princezna Mabel Nizozemská) bez svolení Parlamentu. V té době byl podle zákonu Nizozemska vyřazen jako možný následník trůnu.\n\nDne 17. února 2012 prince Frisa zasypala lavina, když lyžoval v Rakousku mimo sjezdovky, navíc v době, kdy hrozilo nebezpečí lavin. Friso byl převezen do nemocnice v Innsbrucku, kam podle lékařů přijel v kritickém, ale stabilizovaném stavu. Podle jeho lékaře, Wolfganga Kollera, byla ale jen malá naděje, že by se plně uzdravil. Friso sice nebyl pod lavinou dlouho, ale provedené neurologické testy prokázaly, že utrpěl masivní poškození mozku z důvodu nedostatku kyslíku. Friso byl jeden a půl roku v kómatu, když 12. srpna 2013 nastaly komplikace, a on zemřel.\n\nFriso se narodil 25. září 1968 v Utrechtu v Nizozemsku jako druhorozený syn královny Beatrix a jejího manžela, prince Clause van Amsberga. Jeho prarodiči z matčiny strany byli královna Juliána Nizozemská a princ Bernhard van Lippe-Biesterfeld. Jeho starším bratrem je nynější král Vilém Alexandr, naopak mladší je princ Constantijn.\n\nPři narození získal tituly kníže nizozemský, princ Oranžsko-Nasavský. Friso byl pokřtěn dne 28. prosince 1968 a jeho kmotry se stali princ Harald Norský, \"Johan Christian Baron von Jenisch\", Herman van Roijen, královna Juliána Nizozemská a \"Christina von Amsberg\".\n\nV roce 1986 absolvoval střední školu \"Eerste Vrijzinnig Christelijk Lyceum\" v Haagu. Od roku 1986 až do roku 1988 studoval inženýrství na \"University of California\" v Berkeley, kde vstoupil do Delta Kappa Epsilon klubu. Od roku 1988 do roku 1994 studoval na \"Delft University of Technology\", kde získal titul inženýra v letecké inženýrství. Dále studoval i ekonomii.\n\nPrinc Friso pracoval od roku 1995 do roku 1996 v Amsterdamské pobočce mezinárodního manažerského poradenství McKinsey. Od roku 1998 do roku 2003 byl také viceprezidentem Goldman Sachs International v Londýně. Od října 2006 byl i ve funkci generálního ředitele v londýnské pobočce soukromých investic a poradenství \"Wolfensohnem & Company\".\n\nPrince Friso byl spoluzakladatelem MRI centra v Amsterodamu a byl také zakládajícím akcionářem Wizz Air, největší nízkonákladové letecké společností ve východní Evropě.\n\nDne 30. června 2003 bylo oznámeno, že se Friso bude ženit s Mabel Wisse Smitovou. Avšak Friso nepožádal o svolení Parlament ani svoji rodinu, čímž mu hrozilo vyloučení z rodiny a vyškrtnutí ze seznamu nástupců trůnu. V té době byl druhý v pořadí. Královská rodina příliš neměla z Mabel radost, především kvůli jejímu údajnému vztahu s \"Klaasem Bruinsmanem\", známým holandským drogovým dealerem. I přes nesouhlas královské rodiny se nakonec Mabel a Friso dne 24. dubna 2004 v Delftu vzali.\n\nVzhledem k tomu, že Vilém Alexandr má tři děti, nebyl problém vyloučit Frisa a jeho potomky z nástupnického seznamu. Friso a Mabel spolu ale i přesto zůstali a přestěhovali se do Londýna.\n\nTento pár měl dvě dcery:\n"}
{"id": "1163050", "url": "https://cs.wikipedia.org/wiki?curid=1163050", "title": "Becontree (stanice metra v Londýně)", "text": "Becontree (stanice metra v Londýně)\n\nBecontree je stanice metra v Londýně, otevřená roku 1926 jako \"Gale Street Halt\". Roku 1932 bylo jméno stanice změněno na současné. Autobusovou dopravu zajišťují linky 5, 62, 364 a noční linka N15. Stanice se nachází v přepravní zóně 5 a leží na lince:\n"}
{"id": "1163061", "url": "https://cs.wikipedia.org/wiki?curid=1163061", "title": "Dagenham Heathway (stanice metra v Londýně)", "text": "Dagenham Heathway (stanice metra v Londýně)\n\nDagenham Heathway je stanice metra v Londýně, otevřená roku 1932. V letech 2005–2006 probíhala modernizace stanice. Autobusové spojení zajišťují linky 173, 174 a 175. Stanice se nachází v přepravní zóně 5 a leží na lince:\n"}
{"id": "1163063", "url": "https://cs.wikipedia.org/wiki?curid=1163063", "title": "Kalendář (rozcestník)", "text": "Kalendář (rozcestník)\n\nKalendář může označovat:\n\n\n\n\n"}
{"id": "1163064", "url": "https://cs.wikipedia.org/wiki?curid=1163064", "title": "Dead Effect 2", "text": "Dead Effect 2\n\nDead Effect 2 je česká akční videohra z roku 2015. Za hrou stojí tým BadFly Interactive. Hra je určena pro IOS a Android. Jedná se o pokračování hry Dead Effect z roku 2013.\n\nHratelnost je velmi podobná prvnímu dílu.Jedná se o klasickou FPS střílečku, kdy je cílem hráče se dobojovat na konec levelu. Ve hře je poměrně velký výběr zbraní, které lze upgradovat za peníze, jež hráč sbírá. Navíc si lze vybrat ze tří postav, přičemž každá užívá jiný typ zbraní. Gunnar Davis používá těžké zbraně a hra za něj je nejvíce podobná původní hře, Jane Grey používá brokovnice a Kay Rayner používá sečné zbraně. Ve hře také přibyli noví nepřátelé. Hráč už nebojuje jen proti zombíkům a jiným podobným potvorám, ale i proti vojákům se střelnými zbraněmi.\n\nHra začíná okamžitě po událostech prvního dílu. Poté co hráč zabil profesora Vagnera, tak na ESS Meridian dorazily posily, které však považují hráče za hrozbu. Nalézá však pomoc u několika dalších osob, které přežily katastrofu Meridianu a jsou cílem vojáků. Jsou to tajemná Danette, mechanik Minikin a Doktor Bielik.\n\nHra byla velmi kladně přijata recenzenty. Chválu si získal pokrok oproti prvnímu dílu, hratelnost, atmosféra a grafika.\n\n"}
{"id": "1163066", "url": "https://cs.wikipedia.org/wiki?curid=1163066", "title": "Revoluční kalendář", "text": "Revoluční kalendář\n\nRevoluční kalendář může být:\n"}
{"id": "1163067", "url": "https://cs.wikipedia.org/wiki?curid=1163067", "title": "Vera Nikolićová", "text": "Vera Nikolićová\n\nVera Nikolićová (srbsky Вера Николић) (23. září 1948) je bývalá jugoslávská atletka, dvojnásobná mistryně Evropy v běhu na 800 metrů z roku 1966 a 1971.\n\nTřikrát startovala v běhu na 800 metrů na mistrovství Evropy – zvítězila v letech 1966 a 1971, bronzovou medaili vybojovala v roce 1969. Krátce před olympiádou v Mexiku v roce 1968 vytvořila světový rekord na 800 metrů a stala se tak jednou z favoritek. V semifinálovém běhu běžela na vedoucí pozici, ale přibližně v polovině závodu odstoupila ze závodu. Na olympiádě v Mnichově v roce 1972 si ve finále běhu na 800 metrů vytvořila osobní rekord 1:59,52, ale stačilo to jen na páté místo.\n\n"}
{"id": "1163071", "url": "https://cs.wikipedia.org/wiki?curid=1163071", "title": "Návrh", "text": "Návrh\n\nNávrh může být:\n\n"}
{"id": "1163072", "url": "https://cs.wikipedia.org/wiki?curid=1163072", "title": "Sabina Berman", "text": "Sabina Berman\n\nSabina Berman Goldberg (* 21. srpna 1955, Ciudad de México) je současná mexická spisovatelka, psycholožka, dramatička, divadelní a filmová režisérka.\n\nJe dcerou psychoanalytičky Raquel Goldberg a Enriqua Bermana, pocházejícím z polského Radzina, je židovkou aškenázského původu. Vystudovala psychologii a mexickou literaturu na Universidad Iberoamericana (UIA).\n\nDle Elke Hois (2001) se odráží v jejích dílech především otázky feminismu, genderu a mexické společnosti.\n\n\n\n"}
{"id": "1163073", "url": "https://cs.wikipedia.org/wiki?curid=1163073", "title": "Kitalpha", "text": "Kitalpha\n\nKitalpha (alfa Equulei) je nejjasnější hvězda v souhvězdí Koníčka. Tradiční název vznikl jako zkratka z arabského قطعة الفرس (qiṭ‘a(t) al-faras, kus koně).\n\nJe to spektroskopická dvojhvězda, vzdálená od Slunce 186 světelných let. Její hmotnost je 2,72 M☉, perioda rotace je asi 98,8 dne.\n"}
{"id": "1163116", "url": "https://cs.wikipedia.org/wiki?curid=1163116", "title": "Deutschland Cup 2015", "text": "Deutschland Cup 2015\n\n26. ročník Deutschland Cupu (česky \"Německého poháru\"), turnaje v ledním hokeji, se odehrál ve dnech 6. – 8. listopadu 2015 v Augsburgu v Německu. Zúčastnily se ho 4 reprezentační výběry, Německa, Švýcarska, USA a Slovenska. Vyhrála ho německá reprezentace.\n\n\n"}
{"id": "1163117", "url": "https://cs.wikipedia.org/wiki?curid=1163117", "title": "Lilian Boardová", "text": "Lilian Boardová\n\nLillian Barbara Boardová (13. prosince 1948, Durban – 26. prosince 1970 Mnichov) byla britská atletka, běžkyně, mistryně Evropy v běhu na 800 metrů z roku 1969.\n\nJejí běžecká kariéra trvala pouhé dva roky. V roce 1968 vybojovala na olympiádě v Mexiku stříbrnou medaili v běhu na 400 metrů, byla rovněž členkou štafety na 4x400 metrů, která skončila sedmá. O rok později na evropském šampionátu v Athénách zvítězila v běhu na 800 metrů. Druhou zlatou medaili připojila jako členka vítězné britské štafety na 4x400 metrů. V roce 1970 zemřela na rakovinu tlustého střeva.\n\n"}
{"id": "1163118", "url": "https://cs.wikipedia.org/wiki?curid=1163118", "title": "Mirovský", "text": "Mirovský\n\nMirovský (ženská varianta Mirovská) je české příjmení.\n\n"}
{"id": "1163122", "url": "https://cs.wikipedia.org/wiki?curid=1163122", "title": "Bedworth United FC", "text": "Bedworth United FC\n\nBedworth United FC (celým názvem: Bedworth United Football Club) je anglický fotbalový klub, který sídlí ve městě Bedworth v nemetropolitním hrabství Warwickshire. Založen byl v roce 1895 pod názvem Bedworth Town FC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou zelená a žlutá.\n\nSvé domácí zápasy odehrává na stadionu The Oval Ground s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1163123", "url": "https://cs.wikipedia.org/wiki?curid=1163123", "title": "Duque de Caxias", "text": "Duque de Caxias\n\nDuque de Caxias () je město v jihovýchodní Brazílii ve státě Rio de Janeiro.\n\nPřestože je druhým nejbohatším ve státě Rio de Janeiro, stále má problémy s kanalizací. Nachází se zde ropná rafinerie a chemický průmysl. Ve městě sídlí \"Fábrica Nacional de Motorest\", výrobce motorů a nákladních aut.\n\n\n"}
{"id": "1163126", "url": "https://cs.wikipedia.org/wiki?curid=1163126", "title": "Bideford AFC", "text": "Bideford AFC\n\nBideford AFC (celým názvem: Bideford Association Football Club) je anglický fotbalový klub, který sídlí ve městě Bideford v nemetropolitním hrabství Devon. Založen byl v roce 1946. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu The Sports Ground s kapacitou 6 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1163128", "url": "https://cs.wikipedia.org/wiki?curid=1163128", "title": "VSC Fatra Zlín", "text": "VSC Fatra Zlín\n\nVSC Fatra Zlín je český volejbalový klub působící v moravském krajském městě Zlíně.\n\nVolejbalový klub vznikl roku 1926 v rámci SK Baťa Zlín. Do republikové soutěže se zapojil až v roce 1928.\n\nZa protektorátu působil klub pouze do roku 1941.\n\nPo II. světové válce se obnovuje i sportovní činnost ve Zlíně a v plném rozsahu i volejbal. V lednu 1949 vzniká sloučením všech místních sportovních organizací ve Zlíně Sokol SVIT Gottwaldov a v listopadu 1952 přechází veškerá tělovýchova a sport na pracoviště. V Gottwaldově tak vznikají dobrovolné sportovní organizace jako např. JISKRA SVIT, SPARTAK ZPS,TATRAN a TJ SLOVAN. Po dohodě přechází volejbalové družstvo mužů do TJ Spartak a družstvo žen do TJ Jiskra. Obě družstva byla v té době účastníky II.ligy. V roce 1957 je sloučen veškerý sport do TJ Gottwaldov a oddíl volejbalu působí na stadionu volejbalu a basketbalu u Kudlovské přehrady. V období po osvobození nedosahovala družstva mužů ani žen žádných výrazných úspěchů. V roce 1959 sestupuje družstvo žen z II.ligy do oblastního přeboru a v témže roce sehrávají muži mezinárodní střetnutí s polským celkem AZS Gdaňsk s výsledkem 2:3. V roce 1961 se oddíl mužů dostal opět do I.ligy. V roce 1962 se družstvo mužů umístilo na 12. místě ze 14 účastníků I. ligy, příští rok se do ní opět vrací. Člen družstva Jindřich Vrtěl reprezentoval juniory ČSSR na mezinárodním turnaji v Bratislavě a byl vybrán mezi kandidáty pro Olympijské hry v roce 1964 v Japonsku. Družstvo žen se umístilo na 8. místě v II. lize. \n\nV 70. letech hraje klub opět I. národní ligu.\n\nV současné době hraje tým extraligu volejbalu a v sezoně 2014/15 si zatím drží 4. místo.\n\nOficiální stránky klubu\n"}
{"id": "1163135", "url": "https://cs.wikipedia.org/wiki?curid=1163135", "title": "Biggleswade Town FC", "text": "Biggleswade Town FC\n\nBiggleswade Town FC (celým názvem: Biggleswade Town Football Club) je anglický fotbalový klub, který sídlí ve městě Biggleswade v nemetropolitním hrabství Bedfordshire. Založen byl v roce 1874. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy zelená a bílá.\n\nSvé domácí zápasy odehrává na stadionu Langford Road s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1163142", "url": "https://cs.wikipedia.org/wiki?curid=1163142", "title": "Booklet", "text": "Booklet\n\nBooklet je slovo označující malou knížku či brožuru.\n\nMůže to být malá knížečka formátu A6 či menší, která obsahuje například návod či informace k výrobku, k elektronickému přístroji a podobně. Slovem booklet se rovněž označuje rozkládací leporelo v obalu kompaktního disku, které obsahuje například texty písní, informace o albu, interpretovi apod. Pro výrobu bookletů existují počítačové programy.\n"}
{"id": "1163143", "url": "https://cs.wikipedia.org/wiki?curid=1163143", "title": "Libor Hájek", "text": "Libor Hájek\n\nLibor Hájek (* 4. února 1998 Smrček) je český hokejový obránce působící v týmu New York Rangers v americké NHL.\n\n"}
{"id": "1163144", "url": "https://cs.wikipedia.org/wiki?curid=1163144", "title": "Dušan Hamšík", "text": "Dušan Hamšík\n\nDušan Hamšík (25. září 1930, Trenčín – 22. listopadu 1985, Praha) byl český novinář, spisovatel a scenárista. \n\nJako novinář působil v redakcích řady periodik – Mladá fronta, Květy (1956 až 1958), Obrana lidu (1958 až 1960), Čs.voják (1960 až 1968). \n\nPo roce 1968 mu režim znemožnil oficiálně publikovat, proto své texty vydával pod jinými jmény nebo pracoval anonymně. Pod jménem Jaroslava Dietla zpracoval vzpomínky fotbalisty Ivo Viktora \"Můj dres číslo 1\" (1977), pod jménem Jaroslava Vokřála napsal doslovy ke knihám Oty Pavla. Anonymně spolupracoval s Karlem Kachyňou na scénářích televizních inscenací \"Zlatí úhoři\", \"Velký případ malého detektiva\", seriálu \"Vlak dětství a naděje\" a filmech \"Smrt krásných srnců\" a \"Oznamuje se láskám vašim\".\n\nJeho knižní prvotinou \"Začátek je v Jáchymově\" (1960) s budovatelským nadšením popisuje těžbu uranu v Jáchymově a stavbu pokusného jaderného reaktoru v Řeži u Prahy. Další knihu \"O zuřivém reportéru E. E. Kischovi\" napsal společně s Alexejem Kusákem. Knihu \"Bomba pro Heydricha\" vytvořil společně s novinářem Jiřím Pražákem. Další texty již zpracoval samostatně – \"Oběd s Adenauerem\" (1966), \"Génius průměrnosti\" (1967), \"Spisovatelé a moc\" (1969), \"Havárie na sklonku dne\"(1983). Až posmrtně, v roce 1986, pak vyšla kniha \"Druhý muž třetí říše\" o Heinrichu Himmlerovi.\n\nOd května 1978 jako kandidát tajné spolupráce a od července téhož roku až do konce svého života působil rovněž jako agent komunistické StB, krycí jméno Chrudimský.\n\nSvůj život v roce 1985 ukončil sám, když spáchal sebevraždu předávkováním léky.\n\n"}
{"id": "1163147", "url": "https://cs.wikipedia.org/wiki?curid=1163147", "title": "Cambridge City FC", "text": "Cambridge City FC\n\nCambridge City FC (celým názvem: Cambridge City Football Club) je anglický fotbalový klub, který sídlí ve městě Cambridge v nemetropolitním hrabství Cambridgeshire. Založen byl v roce 1908 pod názvem Cambridge Town FC. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou černá a bílá.\n\nSvé domácí zápasy odehrává ve městě Impington na Glassworld Stadium s kapacitou 2 000 diváků. Původní stadion City Ground ve městě Cambridge byl totiž v roce 2013 uzavřen pro svůj havarijní stav.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1163151", "url": "https://cs.wikipedia.org/wiki?curid=1163151", "title": "Chesham United FC", "text": "Chesham United FC\n\nChesham United FC (celým názvem: Chesham United Football Club) je anglický fotbalový klub, který sídlí ve městě Chesham v nemetropolitním hrabství Buckinghamshire. Založen byl v roce 1917 po fúzi klubů Chesham Generals FC a Chesham Town FC. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou červená a modrá.\n\nSvé domácí zápasy odehrává na stadionu The Meadow s kapacitou 5 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1163152", "url": "https://cs.wikipedia.org/wiki?curid=1163152", "title": "Periodizace", "text": "Periodizace\n\nPeriodizace znamená dělení na časové úseky.\n\nMůže například označovat:\n\n"}
{"id": "1163153", "url": "https://cs.wikipedia.org/wiki?curid=1163153", "title": "Skákavka pavoukožravá", "text": "Skákavka pavoukožravá\n\nSkákavka pavoukožravá (\"Portia fimbriata\") je druh pavouka z čeledi skákavkovití a rodu \"Portia\". Žije ve východní a jihovýchodní Asii a Oceánii. Specializuje se na lov jiných skákavek a síťových pavouků, ale v menší míře loví také ostatní pavouky a hmyz. Je známá pro svou nevšední vynalézavost a množství loveckých technik. Někdy je označována jako „nejinteligentnější pavouk na světě“.\n\nSkákavky pavoukožravé se vyznačují zvláštní stavbou těla. Mají na sobě různé výstupky a řídké silné chloupky kombinované s klasickými hustými. Barva osciluje od světle krémové, pískové, hnědé až po černou, některé populace mohou být zbarvené až do modra. Chelicery bývají červenohnědé. Vypadají proto jako starý roztřepený lístek ze stromu či lesní smetí, což je jedna ze součástí jejich lovecké strategie.\n\nJe u nich vyvinut poměrně výrazný pohlavní dimorfismus, jako u většiny pavouků. Samice jsou větší, dosahují délky od 6,8 do 10,5 mm (bez nohou). Samci měří 5,2–6,5 mm. Stejně, jako ostatní skákavky, mají i tyto vynikající zrak. Mají celkem osm očí, z toho dvě velmi velké v přední části hlavy. Ty jim umožňují skvělý odhad vzdálenosti. Menší oči jim zase pomáhají v prostorovém pokrytí okolí.\n\nSkákavka pavoukožravá žije v tropických a subtropických lesích Asie, severní Austrálie a některých ostrovech Oceánie. Je to vrcholový predátor mezi pavouky a menším hmyzem. Specializuje se na lov síťových pavouků a jiných druhů skákavek. Nepohrdne ani ostatními pavouky, mouchami a další kořistí.\n\nSkákavka pavoukožravá je známá především pro svůj vynalézavý způsob lovu. Někdy se skákavkám rodu \"Portia\" říká osminohé kočky. Kromě maskování a inteligence jim v tom pomáhá i vynikající zrak. Skákavky \"Portia\" mají instinktivně naučený postup vůči své běžné kořisti, ale jsou schopny improvizovat a měnit loveckou taktiku, kdykoliv je to potřeba. Dokáží trpělivě vyčkávat, hledat různé pozice a předstírat různé typy chování, jen aby se zmocnily oběti. Samice skákavek si staví sítě kónického tvaru. Někdy si ji navážou do sítě jiného pavouka. Když se jim do „společné“ sítě chytí hmyz, nevšímají si ho, ale počkají až se k němu přiblíží její „soused“. Toho pak napadnou a zabijí. Častěji však používají aktivní taktiku ve stylu najdi-naplánuj-udeř. Některé jejich lovy trvají od zaregistrování kořisti i hodinu a víc. Co je však vskutku jedinečné, je jejich schopnost učit se z chyb a pracovat metodou pokus-omyl.\n\nSkákavky umějí šplhat po sítích mnoha různých druhů pavouků, což je velmi nezvyklé, neboť většina pavouků je schopna dobře zacházet jen se sítí svého vlastního druhu a běhaví pavouci obecně mají problémy se sítěmi jiných pavouků. Dokáží sítě rozbrnkat mnoha druhy signálů – předstírají, že jsou spadlý list, lapená kořist, konkurenční pavouk či samec snažící se o námluvy. Pokud je potřeba, umí část sítě rozkousat a zbavit se překážejících vláken. Někdy vyhlédnutá kořist dlouho nereaguje, ale \"Portia\" umí být trpělivá. Byl zaznamenán případ, kdy brnkala na síť 3 dny, než se pavouk tzv. chytil a byl sežrán. Útočí rychlým přískokem, vstříknou do kořisti jed, pak se stáhnou a vyčkávají, aby se vyvarovaly možného rizika pokousání od oběti. Napadají síťové pavouky až do velikosti dvojnásobně větší, než je jejich vlastní. Podstatně větší pavouky nenapadají, ale velkým samicím rodu \"Nephila\" kradou ze sítě jejich partnery. Kromě toho, že útočí na síťové pavouky, jim rovněž ze sítí berou, resp. vysávají lapenou kořist. Dále loupí vajíčka všech možných pavouků, včetně jiných skákavek.\n\nKromě síťových pavouků loví často ostatní druhy z čeledi skákavkovití (především skákavky z australského Queenslandu) a některé další běhavé pavouky. Využívají při tom své maskování. Předstírají, že jsou kus listu, klacíku či smetí a pomalu se přibližují ke kořisti. Pokud se k nim vyhlédnutá oběť, která zaregistrovala za sebou či vedle sebe pohyb, natočí čelem, ustrnou a vyčkávají. Když se kořist odvrátí, pokračují v postupu. Až se dostanou na vzdálenost cca 1 cm, bleskově zaútočí a kousnou pavouka do zad. Tomuto postupu se říká „skryté pronásledování“ (\"cryptic stalking\") a skákavky pavoukožravé jsou jediným druhem z rodu \"Portia\", který tuto taktiku používá. V menší míře napadají i hmyz, nicméně nejde o jejich hlavní kořist a kdykoliv si můžou vybrat, dají přednost pavoukům.\n\nJejich jed je obzvláště účinný vůči pavoukům. Paralýza běžně velkých pavouků nastupuje většinou po 10–30 sekundách, velcí pavouci musejí být kousnuti vícekrát. Hmyz se po kousnutí obvykle ještě několik minut zmítá či pokouší bránit. Skákavka často vyčkává opodál několik minut, než se pustí do jídla.\n\nVědci udělali mnoho pokusů týkajících se loveckých schopností skákavek pavoukožravých. Překvapivě zjistili, že nejen jejich lovecké preference, ale i úspěšnost se liší podle oblasti, odkud skákavka pochází. Nejméně (úspěšnost 10 %) měly skákavky ze Severního teritoria v Austrálii vůči jiným skákavkám, nejvíce (93 % a 92 %) měly skákavky z Queenslandu vůči jiným skákavkám a síťovým pavoukům. Skákavky ze Srí Lanky si vedly jen průměrně vůči jiným skákavkám (45 %), ale nadprůměrně vůči mouchám a síťovým pavoukům. Skákavky ze Severního teritoria excelovaly vůči mouchám (83 %).\n\nNěkteří síťoví pavouci se před skákavkou pavoukožravou naučili utéct – rozpoznají, když jim začne brnkat na síť, spustí se na zem a zmizí někam daleko.\n\nSameček vstříkne své sperma do sítě upevněné mezi klacíky, pak vak vsákne do rezervoárů ve svých makadlech (pedipalpách), která má větší než samice. Pak se normálně pohybuje v okolí a když narazí na samici, vztyčí se a mává jí předním párem nohou a makadly. Pak dojde k jakési formě tance. Samice musí určitým gestem dát najevo svůj zájem, pak se samec přiblíží. Skákavky se mohou pářit v síti samice i mimo ní, občas zavěšeni na vláknech. Někdy samci se samicí určitý čas v síti přebývají, většinou jde o pohlavně ještě nezralé jedince, a páří se až po určité době. Kopulace trvá okolo 100 sekund. Samice nemají během páření ani po něm kanibalské sklony na rozdíl od mnoha jiných pavouků včetně ostatních druhů rodu \"Portia\". Samice pak kladou vajíčka na spadlý list poblíž vrcholku své sítě a zakryjí je jemnou sítí. Někdy upletou vak, do něhož vajíčka uloží a pak ho zavěsí do své sítě.\nSkákavka pavoukožravá se stává kořistí mravenců, ptáků, žab a kudlanek. Ačkoliv jí byli při pokusech „nabídnuti“, sama mravence neloví. Dokonce jen zřídka pronásleduje pavouky a brouky, kteří se maskují za mravence, např. skákavky rodu \"Myrmarachne\" nenapadá vůbec. Při útocích na jakékoliv druhy pavouků se stane jen výjimečně, že je sama usmrcena či zraněna – dohromady jen při 1,2 % útoků na síťové pavouky střední a větší velikosti a zcela výjimečně při útocích na skákavky. Jiné druhy rodu \"Portia\", např. \"Portia labiata\" a \"Portia schultzi\", jsou poněkud méně imunní vůči obraně jiných pavouků a stává se jim zhruba ve 2 % případů, kdy jsou tyto skákavky usmrceny a v cca 4–5 %, kdy jsou zraněny. Zranění spočívá vesměs v tom, že jim bránící se kořist utrhne nohu či makadlo.\n\n Zkráceno.\n"}
{"id": "1163156", "url": "https://cs.wikipedia.org/wiki?curid=1163156", "title": "Chippenham Town FC", "text": "Chippenham Town FC\n\nChippenham Town FC (celým názvem: Chippenham Town Football Club) je anglický fotbalový klub, který sídlí ve městě Chippenham v nemetropolitním hrabství Wiltshire. Založen byl v roce 1873. Od sezóny 2017/18 hraje v National League South (6. nejvyšší soutěž). Klubové barvy jsou modrá, bílá a černá.\n\nSvé domácí zápasy odehrává na stadionu Hardenhuish Park s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1163157", "url": "https://cs.wikipedia.org/wiki?curid=1163157", "title": "Cirencester Town FC", "text": "Cirencester Town FC\n\nCirencester Town FC (celým názvem: Cirencester Town Football Club) je anglický fotbalový klub, který sídlí ve městě Cirencester v nemetropolitním hrabství Gloucestershire. Založen byl v roce 1889. Od sezóny 2018/19 hraje v Southern Football League Division One South (8. nejvyšší soutěž). Klubové barvy jsou červená a černá.\n\nSvé domácí zápasy odehrává na Corinium Stadium s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1163159", "url": "https://cs.wikipedia.org/wiki?curid=1163159", "title": "Cariboo Mountains", "text": "Cariboo Mountains\n\nCariboo Mountains je pohoří ve středo-východní části Britské Kolumbie, v Kanadě.\nPohoří je součástí Kolumbijských hor, tvoří jejich severní část.\nNejvyšší horou je Mount Sir Wilfrid Laurier s nadmořskou výškou 3 516 m.\nNa území pohoří leží přírodní parky \"Bowron Lake Provincial Park\" a \"Wells Gray Provincial Park\". Téměř celé pohoří je zaledněné.\n\nHorské pásmo se rozkládá ze severozápadu na jihovýchod, má délku 320 km, šířku okolo 90 km a zaujímá plochu 7 700 km. Západně od Cariboo Mountains leží Fraserova tabule, východně se nachází údolí Rocky Mountain Trench, které odděluje pohoří od Skalnatých hor. Cariboo Mountains leží v ohybu řeky Fraser. Pohoří leží na rozlámaném intruzivním tělese. Zlomy jsou podélné i příčné, v řadě z nich se nachází jezera.\n"}
{"id": "1163160", "url": "https://cs.wikipedia.org/wiki?curid=1163160", "title": "Flemming Povlsen", "text": "Flemming Povlsen\n\nFlemming Søgaard Povlsen (* 3. prosinec 1966, Brabrand) je bývalý dánský fotbalista. Nastupoval především na postu útočníka.\n\nS dánskou reprezentací vyhrál Mistrovství Evropy 1992, na šampionátu nastoupil ke všem pěti zápasům. Hrál též na Euru 1988. V národním týmu působil v letech 1987-1994 a odehrál 62 utkání, v nichž vstřelil 21 branek.\n\nV sezóně 1992/93 se s Borussií Dortmund probojoval do finále Poháru UEFA.\n\nS Dortmundem se stal rovněž mistrem Německa (1994/95). Dánský titul získal v dresu Aarhus GF (1986). S PSV Eindhoven vybojoval nizozemský pohár.\n"}
{"id": "1163161", "url": "https://cs.wikipedia.org/wiki?curid=1163161", "title": "Vyšebrodský cyklus", "text": "Vyšebrodský cyklus\n\nVyšebrodský cyklus patří k nejvýznamnějším památkám evropské gotické malby. Tvoří jej devět deskových obrazů, představujících scény z christologického cyklu - \"dětství Ježíše Krista\", \"Kristovo utrpení\" a \"Zmrvýchvstání\". Skupiny vyobrazení zároveň odpovídají nejdůležitějším církevním svátkům. V letech 1345-1350 vznikly tyto malby v dílně Mistra Vyšebrodského oltáře, sídlící pravděpodobně v Praze.\n\nObrazy byly buď určeny pro čtvercový oltářní retábl nebo zdobily chórovou přepážku kostela (letner) v cisterciáckém klášteře ve Vyšším Brodě. Objednatelem byl patrně nejvyšší komoří Království českého Petr I. z Rožmberka, který klášter finančně podporoval. Cyklus obrazů vzácně zachovaného kompletního gotického oltářního retáblu (nepanuje však 100% shoda, že šlo o retábl, tj. oltářní nástavec stojící na oltářní menze. Uvažuje se i o zavěšení na chórových lavicích či letneru - viz výše) je po nedávné restituci původnímu vlastníkovi - cisterciáckému opatství ve Vyšším Brodě - jako dlouhodobá zápůjčka vystaven ve stálé expozici Sbírky středověkého umění Národní galerie v Praze.\n\nDesky o rozměru cca 990 x 920 mm (v rozměrech jsou mezi deskami nepatrné rozdíly) sestávají každá ze tří javorových prken silných 20 mm, spojených kolíčky a potažených lněným plátnem. Podkresba na křídovém podkladě je provedena uhlem a rytím, malba temperou. Pojidlem pigmentů je želatina. Jako podklad zlacení slouží tmavě fialový poliment, pod stříbrnou folií je poliment oranžovo-žlutý. Mistr vyšebrodského oltáře použil zejména při vrstvení inkarnátů složitý systém vrstev a podmaleb, který pochází z byzantské malířské tradice a nemá v tehdejší středoevropské malbě obdoby. Shodná technika malby na všech deskách potvrzuje, že vznikly v jedné dílně.\n\nCyklus obsahuje trojice souvisejících výjevů z christologického cyklu, které jsou rozvrženy tak, aby centrální scénu tvořilo \"Ukřižování\". Jsou určeny k meditaci věřících a váží se k hlavním církevním svátkům. Řada motivů, které Mistr Vyšebrodského oltáře v českém malířství užil poprvé, skrývá symboly odkazující k evangeliím, apokryfům a středověkým teologickým textům (vazba také na Píseň písní, texty sv. Bernarda z Clairvaux).\nDolní řada obrazů představuje výjevy z Kristova dětství a vztahuje se k Adventu (resp. Zvěstování k jarnímu svátku 25.3.) a Vánočním svátkům. Charakterizuje je zářivá barevnost a světlé tóny barev kombinované se zlatem.\n\nAnděl zvěstování přichází k Marii, která rukou přidržuje otevřenou knihu. Nápisová páska nese text: \"Ave gracia plena d(omi)n(u)s tecu(m)\". Výjev provázejí obvyklé symboly - lilie a Mariino přidržení roušky (panenství), rozevřená kniha (oplodnění), pávi (nesmrtelnost a věčnost). Řada dalších symbolů nabízí různé interpretace (Bůh posílající nebeskou rosu nebo manu na poušť, truhlice s penězi). Marie na trůnu tak představuje \"Pannu Božího chrámu\", ochraňující Archu úmluvy nebo \"Královnu nebes\" a trůn je zároveň její ložnicí. Věnec 9 hvězd její koruny se může týkat astrologického znázornění souhvězdí Panny. Méně zřejmý je motiv stromu s dvojitým kmínkem v levé části, který je odkazem na rajské stromy života a poznání či na dvojí inkarnaci Krista jako Boha i člověka.\n\nZvláštním světským rysem výjevu je bohatý oděv anděla, který působí spíše jako dvořan přinášející panovnické insignie (říšské jablko). Motiv lilie na modrém pozadí na jeho plášti pochází z Francie a odkazuje na heraldiku francouzských panovníků z rodu Valois. Marie je zpodobená nikoli jako prostá dívka, ale jako panovnice na trůnu s korunou na hlavě. Celý výjev tak může souviset i s korunovací Karla IV. a Blanky z Valois 2. září 1347 na českého krále a královnu na Pražském hradě.\n\nObraz spojuje tři výjevy. Ústřední scénu tvoří Marie s narozeným Ježíškem v prostém otevřeném přístřešku, doprovázená v pozadí obvyklými apokryfními zvířaty. V popředí připravuje Josef s porodní bábou lázeň (v apokryfech jmenovaná jako Salome) a v pozadí archanděl Gabrile onamuje pastevcům radostnou zvěst (scéna \"Zvěstování pastýřům\"). Aktivní zapojení pěstouna Josefa do děje, resp. do aktivní péče o novorozeně, je v prvé polovině 14. století relativně méně obvyklé, ale objevuje se skromně již od 13. století; více pak od sklonku 4. století (vaření kaše, příprava koupele, šití a sušení plenky, příprava pokrmu pro Marii, krmení osla a volka...). Nepochází z literárních předloh a zrodilo se patrně ve světském měšťanském prostředí 14. století a recepci a reflexi zaznamenáme i v dobových \"koledách\", které však podávají pěstouna Páně jako poněkud groteskní figurku. Zároveň od 14. a 15. století oficiální úcta k sv. Josefovi vzrostla. Ve všech scénách se prolíná množství drobných motivů, které mají původ v byzantském umění zprostředkovaném, resp. interpretovaném italskými mistry.\nMarie leží na lůžku a líbá dítě na ústa způsobem, který je spojován s její mystickou roli Kristovy nevěsty z Písně písní, kde je Marie zosobněním \"Církve\". Nahota dítěte odkazuje na jeho lidství a souvisí se snahami o polidštění náboženského námětu, které šířil františkánský řád (minorité). Lůžko je pokryto nákladnou a drahou pokrývkou, která je symbolem Marie jako královny nebes.\nV pravém dolním rohu klečí donátor, kterého erb s pětilistou růží jednoznačně určuje jako příslušníka rodu Rožmberků. V ruce třímá model kostela - s největší pravděpodobností klášterního chrámu ve Vyšším Brodě. Páska nad erbem nebyla nikdy popsána.\n\n\nScéna opakuje obdobnou kompozici s trůnem jako na obraze \"Zvěstování\" a obvyklé schéma, které se udržovalo ve 14. století a v němž králové či mudrci zastupují tři lidské věky a druhý král v mužném věku má někdy podobu vládnoucího panovníka. Teprve od 60. let 14. století (pravděpodobněji však od počátku 15. století,jelikož černý král na malbě v emauzském klášteře byl patrně dílem barokní přemalby) bývají králové častěji zobrazováni jako zástupci tří v té době známých kontinentů.\n\nMarie zůstává i v tomto výjevu královnou sedící na trůnu. Motiv starce líbajícího ručku dítěte, mimo Francii do té doby vzácný, je vyjádřením duchovního spojení s Kristem a pochází ze spisu \"Meditationes Vitae Christi\", který se v Čechách objevil za panování Karla IV.\nTrůn je zobrazen v nedokonalé empirické perspektivě. Panna Maria, která zakrývá jeden ze sloupků baldachýnu, je symbolicky představena jako pilíř Církve.\n\nStřední obrazy se vztahují ke křesťanským Velikonočním svátkům a Kristově umučení a vzkříšení. Tomu odpovídají temnější barvy ve větších plochách a omezení zdobnosti.\n\n\nHlavním kompozičním prvkem je diagonála horského svahu s rozpukanými skalisky a kvetoucí jarní vegetací. Obraz představuje tradiční ikonografické uspořádání s modlícím se Kristem a třemi spícími apoštoly: sv. Petrem, sv. Janem a sv. Jakubem. Tři věrně vyobrazení ptáci (stehlík, hýl a chocholouš či dudek) jsou patrně původem z anglické nebo francouzské knižní malby. Stehlík bývá spojován s Kristovým utrpením, protože se živí semeny bodláku a přeneseně symbolizuje Kristovu trnovou korunu. Hýl je ve středověké legendě spojován s Ukřižováním a jeho červená náprsenka s krůpějí Kristovy krve odkazuje k momentu, kdy hýl vytahoval zobáčkem hřeb z kříže. Chocholouš , staročesky trpělka, mohl být podle starší literatury spojován s Kristovým utrpením. \n\nTyp Ukřižování s jediným křížem a skupinou figur je běžný od 13. století. Některé motivy - umdlévající Marie, Maří Magdalena objímající kříž či letící andělé s kadidelnicí - pocházejí z italského prostředí. Mezi postavami pod křížem jsou sv. Longin s kopím, Josef Arimatejský, snad i Nikodém a \"dobrý\" setník opírající se o štít zdobený lidskou tváří (tzv. gorgoneon). Ten se vyskytuje hlavně v českém prostředí od poloviny 14. století do poloviny století následujícího. Původně měl apotropaickou funkci a symbolicky může znamenat protiklad Krista a ďábla, slunce a měsíce nebo křesťanství a pohanství.\n\nV díle Vyšebrodského mistra jsou zdůrazněny eucharistické motivy související s Kristovými ranami. Patří k nim Mariin bílý plášť potřísněný Kristovou krví i zázračné uzdravení slepého Longina krví z Kristova boku. Symbolika mohla být přímo ovlivněna dvorským prostředím Karla IV., který uchovával jako svaté ostatky část Mariina zkrvaveného roucha i hrot kopí sv. Longina.\nV byzantské ikonografii následuje po \"Ukřižování\" obvykle scéna \"Snímání z kříže\" a \"Kladení do hrobu\", ale \"Oplakávání\", o kterém není zmínka v evangeliích, obvykle ve starších vyobrazeních chybí. Až do 14. století bylo Oplakávání součástí scény Kladení do hrobu a objevuje se teprve v \"Meditationes Vitae Christi\" a v Giottově fresce v kapli rodiny Scrovegni.\n\nV obrazu, který odkazuje umístěním kříže ve středu kompozice na předchozí \"Ukřižování\", je inovací Vyšebrodského mistra výrazné osamostatnění dvojice Marie a Krista na jejím klíně. Toto vyobrazení je předzvěstí celé řady raných tzv. \"vertikálních Piet\" a zřejmě inspirovalo také české gotické sochařství. Marie se chystá Krista políbit a je zde, jako \"Panna Marie Bolestná\", opět matkou chovající na klíně své dítě. Ze starších tradičních vyobrazení pocházejí ostatní postavy - sv. Jan, sv. Maří Magdalena, dvě Marie - příbuzné Panny Marie (polorodé sestry Panny Marie: Marie Kleofášova, Marie Salome), Nikodém a dvojice andělů s kadidelnicí. Nechybí ani Josef z Arimathie.\n\nObraz spojuje dva děje - Zmrtvýchvstání Krista a Tři Marie u hrobu, které následují po sobě a jejich společné uvedení bylo ve starší malbě vzácné. Hlavním výjevem bylo zprvu \"Visitacio\" - zobrazení tří Marií u prázdného hrobu, kde se jim zjevil anděl a oznámil Kristovo vzkříšení (evangelia sv. Marka a sv. Matouše). \"Zmrtvýchvstání Krista\" je nejvýznamnějším křesťanským svátkem, ale samotný výjev evangelia nezmiňují. Teprve od 12.- 13. století je Kristus zobrazován vystupující ze sarkofágu, později stojící na zavřeném sarkofágu, spolu s překvapenými vojáky, kteří hrob hlídají.\nZázračné a svědkům neviditelné Zmrtvýchvstání je dominantní scénou, zdůrazněnou větším měřítkem figury Krista. Je pojato jako triumf nad smrtí a symbolem je korouhev Kristova, kde žerď upomíná na dřevo kříže a praporec s obrazem beránka Kristovu oběť. Kompozice obrazu, přestože užívá obvyklé zlacené pozadí, má prostorovou hloubku.\n\nPoslední dva obrazy se vztahují k příběhům o Nanebevstoupení Krista a seslání Ducha svatého, které křesťané slaví jako Letnice. Tajemné a nadpřirozené dění provází jasnější a kontrastnější barevnost.\n\n\nNanebevstoupení Páně je jedním z ústředních dogmat křesťanství (Skutky apoštolů) a slaví se deset dní před svátkem Letnic. Následovalo 40. den po jeho Zmrtvýchvstání, kdy se postupně zjevil Máří Magdaleně a naposled také apoštolům, než ho Bůh vzal do nebe. Ve starších vyobrazeních je tato scéna znázorněna Kristem v mandorle nesené anděly. Zde je malíř pojal konvenčně a zachytil pouze nohy Krista vznášejícího se vzhůru na oblaku. V symetrické kompozici je v pozadí zelená krajina se stopami Kristových nohou. Apoštolové, jejichž postavy malíř odlišil gesty rukou, jsou většinou staří muži.\n\n\nVe středu zobrazené scény, kde byli v byzantském malířství obvykle sv. Petr a sv. Pavel, sedí Panna Maria s otevřenou knihou. Dvanáct apoštolů na které sestoupil Duch sv. v podobě ohnivých jazyků, bylo obdarováno schopností ovládat jazyky všech národů aby mohli šířit evangelium. Motiv apoštola, který si klade prst na ústa jako symbol mlčení, je převzat z italského umění, kde značí alegorii poslušnosti nebo trpělivosti.\n\nHlavní autor celého cyklu, Mistr vyšebrodského oltáře, má dobře čitelný malířský styl. Je autorem \"Zvěstování, Narození, Klanění, Olivetské hory\" a \"Zmrtvýchvstání\". Jeho postavy jsou hmotné, stojí pevně na zemi a jejich pohyb nebo póza jsou věrohodně znázorněny. Modelace drapérie sleduje objem i tělesné proporce, mechaniku a polohu těla. Také nahé tělo dítěte respektuje základní tělesné proporce. \nGesta figur jsou uměřená a odůvodněná dějovou situací. Jejich tváře mají fysiognomické rysy, které je navzájem dobře odlišují.\n\nKromě hlavního mistra se na tvorbě celého cyklu podíleli pravděpodobně tři další malíři - mladší a schopný spolupracovník, schopný ale stylově nejednotný tvůrce desky \"Seslání Ducha svatého\". Malířsky nejslabším dílem cyklu je \"Nanebevstoupení\", které se ale vyznačuje některými pokročilými rysy, např. větší individualizací tváří. Desky byly poznamenány přemalbami a byly opakovaně restaurovány, naposled v letech 1993-2007.\nObrazy Vyšebrodského mistra jsou syntézou italizujícího slohu se silnými rysy byzantskými, který do Čech pronikal zejména z oblasti Benátek, a západoevropského gotického kresebného stylu původem z Francie. Starší díla, která mohla malíře inspirovat, zahrnují knižní iluminace (Jean Pucelle, boloňští iluminátoři působící v St. Florian), nástěnné malby (chór dómu v Kolíně nad Rýnem), deskové malířství (Mistr Klosterneuburského oltáře) nebo sochařství (Mistr Michelské madony). Některá díla vytvořená jinými umělci (Antependium z Königsfelden, Kaufmannovo Ukřižování) mají natolik shodné motivy, že lze uvažovat o užití stejných předloh.\nIkonografická koncepce, která ve skupinách scén zachycuje nejdůležitější okamžiky Kristova života, vychází z cyklů předních malířů italského trecenta - Giotta a Duccia. Stylizovaný krystalický terén znázorňující skaliska je typický pro 40. léta 14. století. Italské vlivy se projevují zejména v technice malby, ústupem kresebnosti a větší plasticitou figur, dekorativními vzory, typikou hlav a vyspělejším znázorněním krajiny a architektur. Nápadná je zejména příbuznost malby Vyšebrodského mistra s uměleckým a duchovním klimatem Benátek, reprezentovaným jeho současníkem Paolem Venezianem.\n\nNěkteré motivy z Vyšebrodského cyklu převzala bezprostředně česká knižní malba, zejména Velislavova bible (před r. 1349) a Legenda sv. Hedviky, Liber viaticus Jana ze Středy (1350-1364) a Misál Jana ze Středy. V deskové malbě na něj navazuje malíř Morganových desek a v širším okruhu oltář na hradě Tirol, vestfálský Mistr Bertram (Grabowský oltář), tvůrce Toruňského oltáře a oltáře z Erfurtu. Motiv zkrvaveného Mariina pláště je vázán téměř výhradně na české prostředí a objevuje se u Mistra Třeboňského oltáře, Mistra Rajhradského oltáře a přetrvává do poloviny 15. století.\n\nZ dílny Mistra vyšebrodského oltáře a jeho následovníků pocházejí některé menší deskové obrazy, včetně devoční drobné malby \"Trůnící Madony s dítětem\", získané roku 2019 v aukci Metropolitním muzeem v New Yorku za 6.2 milionu € (přibližně 158 milionů Kč). a z okruhu jeho dílny také Kladská madona.\n\nOltář byl pravděpodobně zhotoven pro klášter cisterciáků ve Vyšším Brodě. Donátorem byl nejspíše nejvyšší královský komoří, nejvyšší sudí a vykonavatel závěti Jana Lucemburského, Petr I. z Rožmberka. Osobním důvodem donátora mohla být přímluva za spásu duše syna, který zahynul po boku Jana Lucemburského v bitvě u Kresčaku. Petr z Rožmberka podporoval klášter ve vyšším Brodě od roku 1332. Před svou smrtí († 14. října 1347) přijal cisterciácké roucho a byl v klášteře pochován. Celý oltář patrně nechal dohotovit jeho syn a dědic ve funkci královského komořího Jošt z Rožmberka. Obrazy vznikly v pražské dvorské dílně.\nPřed blížící se válkou byl roku 1938 oltář převeden do Obrazárny (do Sbírky starého umění pozdější Národní galerie), ale za války byl uloupen nacisty a skladován s dalšími díly ve vyšebrodském klášteře. Hitler jej hodlal umístit do plánovaného říšského muzea v hornorakouském Linci. Koncem války oltář objevila americká armáda v solném dole v Bad-Aussee v Rakousku spolu s dalšími uměleckými díly. Byl odvezen do Mnichova a roku 1947 byl navrácen do Národní galerie. V roce 2014 byl v restituci navrácen cisterciáckému opatství ve Vyšším Brodě a je do Národní galerie dlouhodobě zapůjčen.\n\n\n"}
{"id": "1163165", "url": "https://cs.wikipedia.org/wiki?curid=1163165", "title": "Klejicha", "text": "Klejicha\n\nKlejicha (\"Asclepias\") je rod rostlin z čeledi toješťovité. Jsou to převážně vytrvalé byliny s jednoduchými listy a často nápadnými květy v bohatých okoličnatých květenstvích. Květy mají specializovaný způsob opylování. Rod zahrnuje asi 200 druhů, pocházejících vesměs z Ameriky. Nejvíce druhů roste v mírných a subtropických oblastech Severní Ameriky. V teplých oblastech České republiky roste zdomácnělá klejicha hedvábná. Klejichy obsahují jedovaté glykosidy. Mají význam v lékařství a fytoterapii, poskytují vlákna a v malé míře i technický olej. Některé druhy jsou pěstovány jako okrasné rostliny.\n\nKlejichy jsou povětšině vytrvalé přímé byliny, na bázi většinou dřevnatějící. Některé druhy jsou jednoleté (\"A. nivea\", \"A. angustifolia\"), jiné naopak dorůstají podoby větvených keřů (\"A. albicans\", \"A. subulata\"). Listy jsou jednoduché, většinou vstřícné, řidčeji střídavé nebo přeslenité. Květy jsou malé až středně velké a často nápadně zbarvené, uspořádané v okoličnatých a většinou mnohokvětých květenstvích. Kalich je pětičetný a uvnitř často se žlázkami. Kališní lístky jsou úzké, špičaté a nazpět obrácené. Koruna je nejčastěji bílá, žlutooranžová, růžová, červená nebo zelenavá, obvykle kolovitá až nazpět ohnutá, hluboce pětilaločnatá, s velmi krátkou korunní trubkou. Pakorunka je tvořená petaloidními a často kápovitými přívěsky s nápadnou, ke středu květu zahnutou ostruhou. Nitky tyčinek jsou srostlé v trubičku, která je spojená s čnělkou a tvoří komplexní strukturu zvanou gynostegium. Pyl je v podlouhlých brylkách, spojených do páru. Gyneceum je tvořeno 2 volnými semeníky, srostlými v čnělkové části. Bliznová hlava je pětihranná až pětilaločná, na vrcholu zploštělá. Plodem je měchýřek nebo souplodí 2 měchýřků. Plody jsou na povrchu hladké nebo osténkaté. Semena jsou opatřena chmýrem.<ref name=\"fl-cost-18/3\"></ref>\n\nPočet udávaných druhů rodu klejicha je dosti různý a závisí na taxonomickém pojetí. Většinou se udává v rozpětí 120 až 140 druhů, některé zdroje však udávají i přes 200 druhů.\nRod klejicha je přirozeně rozšířen pouze v Americe včetně Karibských ostrovů, některé druhy však zdomácněly i v jiných částech světa. Nejvíce druhů se vyskytuje v mírných a subtropických oblastech Severní Ameriky. Asi 6 druhů roste v subtropické Jižní Americe, zejména v Bolívii a Argentině. V tropické Střední a Jižní Americe se vyskytuje pouze několik druhů.\nZ Mexika je udáváno 68 druhů.\n\nV teplejších oblastech České republiky občas roste zplaněle klejicha hedvábná (\"Asclepias syriaca\"). Vyskytuje se zejména kolem tratí a silnic, na hřbitovech, rumištích, vinicích a podobně. V ČR je pěstována již od roku 1786.\n\nKvěty klejich mají zajímavý a specializovaný způsob opylování, kterému je silně přizpůsobena morfologie květů. Blizny ani prašníky nejsou na povrchu květu viditelné a jsou překryté jinými strukturami. Blizny je ukryty v 5 bliznových komůrkách, které ústí malými svislými otvory po stranách čnělkové hlavy. Pyl nevypadává z prašníků v jednotlivých zrnech, nýbrž je podobně jako u orchidejí sdružen do podlouhlých struktur, zvaných brylky (\"pollinia\"). Brylky jsou u klejichy spojené do páru prostřednictvím tělíska (\"corpusculum\") a dvou ramen do struktury zvané polinarium. Tělísko je jedinou viditelnou částí polinaria a vyčnívá nad ústím bliznové komůrky.\nKvěty klejich jsou vonné a produkují hojný cukernatý nektar, který se tvoří v bliznových komůrkách a hromadí se v kápovitých segmentech pakorunky. Jsou opylovány zejména hmyzem, v Americe je někdy navštěvují i kolibříci. Hmyz se při návštěvě květu často nohou zachytí za vyčnívající tělísko a následně vytáhne celé polinarium s brylkami z bliznové komůrky. Polinarium se přilepí hmyzu na končetinu nebo jinou část těla, asi po minutě a půl vysychá a ramena se ohýbají o 90 °. Při návštěvě dalšího květu se v případě úspěšného opylení zasouvá brylka do bliznové komůrky. Zde brylka nabobtná, z pylových zrnek vyrůstají pylové láčky, prorůstají do semeníku a každá z nich oplodňuje jedno vajíčko.\n\nKlejichy jsou cizosprašné rostliny, které nejsou schopny opylení vlastním pylem. Nejefektivnějšími opylovači jsou statnější druhy vos, včela medonosná, velcí motýli (zejména otakárci) a čmeláci. Některé severoamerické druhy (\"A. viridiflora\", \"A. hirtella\") jsou převážně opylovány čmeláky. Klejichu hedvábnou opyluje v Americe téměř výhradně včela medonosná, která je na tomto kontinentu nepůvodním druhem. Včela je významným, převažujícím opylovačem i dalších druhů, zejména klejichy hlíznaté a klejichy \"A. purpurascens\". Jaké druhy hmyzu opylovaly klejichy před introdukcí včely medonosné, není s jistotou známo. Pro menší druhy hmyzu včetně včely medonosné bývají květy klejich někdy nebezpečné, neboť se jim skřípnou nohy do ústí bliznové komůrky a nedokáží se z nich vždy osvobodit.\n\nKlejichy jsou hlavní živnou rostlinou severoamerického motýla monarchy stěhovavého (\"Danaus plexippus\"). Jedovaté glykosidy obsažené v rostlinách se hromadí v tělech housenek a chrání je před predátory. Obsah těchto glykosidů v tělech housenek je vyšší než jejich obsah v rostlinách a zůstává v jejich tělech i po proměně v dospělého motýla. Jak housenky tak i dospělci těchto motýlů mají výrazné výstražné zbarvení. Tato ochrana je účinná zejména proti obratlovcům, zatímco proti bezobratlým predátorům je účinek menší. Housenky můry \"Euchaetes egle\", které se živí listy klejich podobně jako housenky monarchů, ve svých tělech také hromadí glykosidy, zatímco nenápadní dospělci již tyto látky neobsahují. O housenkách monarchů i tesařících \"Tetraopes tetrophthalmus\" je známo, že nejprve u báze listu naruší mléčnici a přeruší přívod jedovatého latexu a posléze začínají list konzumovat z opačného konce.\n\nZ dalších herbivorů se na listech klejich živí např. housenky můry \"Cycnia tenera\", dospělci tesaříka \"Tetraopes tetrophthalmus\" (larvy se živí kořeny), larvy i dospělci mandelinky \"Labidomera clivicollis\". Dření stonků se živí nosatec \"Rhyssomatus lineaticollis\". Na listech a stoncích saje mšice \"Aphis asclepiadis\", v listech minují larvy dvoukřídlého hmyzu \"Liriomyza asclepiadis\".\n\nSemena klejich mají dlouhý chmýr a jsou šířena větrem.\n\nKlejichy jsou jedovaté rostliny. Všechny části rostlin obsahují jedovaté glykosidy, největší koncentrace je v oddencích. Většina druhů obsahuje srdeční glykosidy, v některých jsou přítomny glykosidy s neurotoxickým účinkem (např. venticenolid izolovaný z \"A. subverticillata\").\nKlejicha hedvábná obsahuje jedovatý glykosid asklepiadin, dále vincetoxin a hořčinu asklepion. V latexu je dále obsaženo asi 0,1 až 2 % kaučuku, semena obsahují až 19 až 21 % polovysýchavého oleje.\nKlejicha kurasavská obsahuje mj. srdeční glykosid asklepin, který vykazuje silnější účinek na srdeční činnost než strofantin získávaný z rostlin rodu krutikvět (\"Strophanthus\") nebo digitoxin z náprstníku (\"Digitalis\").\n\nOtrava klejichou se v lehčích případech projevuje nevolností, požití větší dávky způsobuje zejména zvracení a průjem. K silnější otravě, vedoucí k porušení funkce srdečních, nervových či ledvinových buněk a následné smrti zpravidla nedochází, neboť po požití nastupuje silný dávivý účinek. Dobytek se klejichám většinou vyhýbá, v Severní Americe však byly zaznamenány případy otrav, pokud byl dobytek vyhladovělý. Riziko spasení nastává zejména u uschlých rostlin, neboť jsou pro zvířata přijatelnější a přitom se usušením neztrácí jejich jedovatost.\n\nRod \"Asclepias\" je v rámci čeledi \"Apocynaceae\" řazen do podčeledi \"Asclepiadoideae\", tribu \"Asclepiadeae\" a subtribu \"Asclepiadinae\". V současné taxonomii je rod pojímán úzce a zahrnuje pouze americké druhy. Mnohé zejména africké druhy byly přeřazeny do jiných rodů (\"Gomphocarpus\", \"Pachycarpus\" aj.)\n\n\nJemný chmýr z plodů některých druhů, zejména klejichy narudlé (\"Asclepias incarnata\") a klejichy kurasavské (\"A. curassavica\"), slouží jako izolační a vycpávkový materiál. Jako textilní vlákno jej nelze použít, neboť nejdou spřádat. Ze stonků klejichy narudlé se získávají i lýková vlákna, použitelná jako nouzová náhrada lnu či vlny. Klejicha kurasavská pochází z tropické Ameriky, zdomácněla však v tropech a subtropech po celém světě, v Evropě např. ve Španělsku. Je to krátkověká, nápadně kvetoucí trvalka, která se v České republice pěstuje jako letnička. Udávaná zóna odolnosti je 8 až 11.\n\nOddenky klejichy hedvábné (\"A. syriaca\") byly v minulosti používány v lidovém léčitelství, a to zejména jako expektorans, emetikum a zevně na kožní vyrážky. Chmýr ze semen byl v USA za 2. světové války zpracováván na vycpávkový materiál, nahrazující kapok. V bývalém Sovětském Svazu byl tento druh pěstován zejména pro technický olej ze semen. Latex obsahuje kaučuk, jako jeho zdroj se však příliš nehodí, neboť má velký obsah pryskyřic.\nKlejicha hedvábná je v České republice místy pěstována jako okrasná trvalka a medonosná rostlina. Řidčeji se pěstují i jiné vytrvalé druhy, zejména klejicha hlíznatá (\"A. tuberosa\") a klejicha narudlá (\"A. incarnata\").\n\nKlejicha hlíznatá má dlouhou historii využití při léčení nemocí dýchacího ústrojí a horečnatých onemocnění. Domorodé kmeny Severní Ameriky ji využívaly při léčbě zápalu plic, chřipky nebo zánětu pohrudnice. V současném léčitelství je používána zejména při bolestivém kašli a tíži na prsou při chřipkových onemocněních. Také podporuje pocení a působí diureticky.\nHlízovité kořeny klejichy hlíznaté sloužily Indiánům po uvaření jako potrava.\nTato rostlina je využívána i v homeopatii.\n\nV tradiční medicíně v Mexiku je používáno v širším měřítku 14 druhů klejich. Nejpoužívanějším druhem je klejicha kurasavská. Nálev z druhů \"A. albicans\" a \"A. subulata\" se aplikuje zevně jako analgetikum při bolestech hlavy. Latex \"A. glaucescens\", \"A. linaria\" i některých jiných druhů se používá při ošetřování zranění, kožních infekcích a odstraňování bradavic. Další druhy slouží jako projímadla nebo při respiračních onemocněních. Klejicha \"A. woodsoniana\" je v mexickém státě Chiapas podávána k úlevě při srdeční nedostatečnosti.\n\n"}
{"id": "1163168", "url": "https://cs.wikipedia.org/wiki?curid=1163168", "title": "John Sivebæk", "text": "John Sivebæk\n\nJohn Sivebæk (* 25. říjen 1961, Vejle) je bývalý dánský fotbalista. Nastupoval především na postu krajního obránce.\n\nS dánskou reprezentací vyhrál Mistrovství Evropy 1992, na šampionátu nastoupil ke všem pěti zápasům. Má též bronzovou medaili z mistrovství Evropy 1984. Zúčastnil se také Eura 1988 a světového šampionátu v Mexiku roku 1986. V národním týmu působil v letech 1982-1992 a odehrál 87 utkání, v nichž vstřelil 1 branku.\n\nS klubem Vejle BK se stal mistrem Dánska (1984) a získal dánský pohár (1981).\n"}
{"id": "1163170", "url": "https://cs.wikipedia.org/wiki?curid=1163170", "title": "Zdymadlo Srnojedy", "text": "Zdymadlo Srnojedy\n\nZdymadlo Srnojedy je vodní dopravní stavba na Labi, která je ve správě státního podniku Povodí Labe. Nachází se na říčním kilometru 961,524 Evropské kilometráže (s nulou při ústí Labe do Severního moře), resp. na říčním kilometru 124,154 podle staré kilometráže s nulou u Mělníka, pouze asi 6,2 km západně (vzdušnou čarou) od centra Pardubic, na severozápadním okraji obce Srnojedy, po které je pojmenováno. Předchozí plavební stupeň je Zdymadlo Pardubice, následující plavební stupeň je Zdymadlo Přelouč.\n\nUdržováním vzduté hladiny v jezové zdrži na kótě 212,99 m n. m. vodní dílo plní následující funkce:\n\nHlavní objekty vodního díla jsou:\n\nJez je tvořen dvěma poli světlosti 22,0 metrů, která jsou hrazená zdvižnými ocelovými stavidly typu Stoney s nasazenými dutými úhlovými klapkami. Celkový objem jezové zdrže je 1,88 miliónu krychlových metrů. Nominální vzdutá hladina je 212,99 m n. m. s povolenou tolerancí kolísání hladiny 0 až +20 cm při průtoku do 80 m/s, 0 až +10 cm při průtoku mezi 80 až 300 m/s a −40 až 0 cm při průtocích nad 300 m/s.\n\nJednolodní plavební komora je umístěna u pravého břehu Labe, v sousedství pravého jezového pole. Její užitné rozměry jsou 85 × 12 × 3 metry. V horním i dolním ohlaví jsou nainstalována ocelová vzpěrná vrata. Plnění a prázdnění komory umožňují dlouhé boční obtoky zaklenutého tvaru o rozměrech 1,75 × 2,20 metru, které jsou hrazeny segmentovými uzávěry. Provozní doba plavební komory je výrazně kratší než je tomu od plavebního stupně Týnec nad Labem a níže, pouze pondělí až pátek od 6 do 14:30 hodin.\n\nMalá vodní elektrárna (MVE) je umístěna při levém břehu. Dvě Kaplanovy turbíny mají hltnost 2 × 37,5 m/s, celkový instalovaný výkon je 2 × 0,98 MW. Hrubý spád na vodní elektrárně je 3,80 metru. Minimální spád, při kterém může být vodní elektrárna ještě v provozu je 1,80 metru. MVE Srnojedy se svým výkonem řadí do podkategorie průmyslové MVE (nad 1 MW), podle režimu nakládání s vodou jde o MVE průtokovou, podle spádu jde o MVE nízkotlakou.\n\n"}
{"id": "1163171", "url": "https://cs.wikipedia.org/wiki?curid=1163171", "title": "Senátní náměstí", "text": "Senátní náměstí\n\nSenátní náměstí odkazuje na několik náměstí v různých městech:\n\n"}
{"id": "1163176", "url": "https://cs.wikipedia.org/wiki?curid=1163176", "title": "Deutschland Cup 2014", "text": "Deutschland Cup 2014\n\n25. ročník Deutschland Cupu, turnaje v ledním hokeji, se odehrál ve dnech 7. – 9. listopadu 2014 v bavorském Mnichově v Německu. Zúčastnily se ho 4 reprezentační výběry, Německa, Švýcarska, Kanady a Slovenska. Vyhrála ho německá reprezentace.\n\n\n"}
{"id": "1163183", "url": "https://cs.wikipedia.org/wiki?curid=1163183", "title": "Městská autobusová doprava v Užhorodu", "text": "Městská autobusová doprava v Užhorodu\n\nMěstská hromadná doprava v Užhorodu, oblastním městě Zakarpatské oblasti na Ukrajině, je tvořena pouze maršrutkami. Je tvořena sítí 27 linek, provozovaných více podnikateli. Vozový park se skládá z vozů ukrajinské a čínské výroby. Autobusy běžné velikosti (12 metrů) se zde neprosadily kvůli hustému a nepřehlednému prostoru. Jízdné se platí pro každou jízdu zvlášť a je ve výši 5 hřiven.\n\nV 70. letech 20. století bylo plánováno postavení trolejbusové sítě, ke které ale z neznámých důvodů nedošlo.\n\n\n\n"}
{"id": "1163185", "url": "https://cs.wikipedia.org/wiki?curid=1163185", "title": "Šizuo Kakutani", "text": "Šizuo Kakutani\n\nŠizuo Kakutani (jap. 角谷静夫, ang. Shizuo Kakutani) (28. srpna 1911, Osaka, Japonsko – 17. srpna 2004, New Haven, Connecticut, USA) byl japonský matematik žijící v USA.\n\nJe známý především jako objevitel Kakutaniho věty o pevném bodu, která je zobecněním Brouwerovy věty o pevném bodu pro mnohoznačné funkce (funkční hodnota je množina) a používá se v teorii her při dokazování existence Nashovy rovnováhy. Je také známý díky tzv. Kakutaniho mrakodrapu, konceptu v ergodické teorii, jakož i díky důkazu Poissonovy rovnice metodami stochastické analýzy. Působil jako profesor na Yaleově univerzitě.\n"}
{"id": "1163186", "url": "https://cs.wikipedia.org/wiki?curid=1163186", "title": "Pár much a já", "text": "Pár much a já\n\nPár much a já (Malý výběr z japonských haiku) je překlad sbírky básní haiku v českém jazyce. Obsahuje výběr z děl těchto japonských básníků: Macuo Bašó, Issa Kobajaši, Josa Buson, Santóka.\n\nDo češtiny přeložil Antonín Líman. Publikace obsahuje japonské kaligrafické zápisy Petra Geislera a je vybavena úvodem překladatele.\n\n"}
{"id": "1163187", "url": "https://cs.wikipedia.org/wiki?curid=1163187", "title": "Íránské národy", "text": "Íránské národy\n\nÍránské národy jsou rozmanitá Indoevropská etnolingvistická skupina, kterou tvoří mluvčí íránských jazyků.\n\nPředpokládá se, že se protoíránský jazyk objevil jako samostatná Indoíránská větev v Střední Asii v polovině 2. tisíciletí před naším letopočtem. Na vrcholu své expanze v polovině 1. tisíciletí před naším letopočtem se jimi obývané území táhlo od íránské vysočiny a celé euroasijské stepi po velkou dunajskou kotlinu na západě k Ordosu na východě. Západoíránská Perská říše ve své době dominovala starověkému světu, přičemž zanechala významné kulturní dědictví, zatímco východoíránští nomádi ze stepí sehráli rozhodující roli ve vývoji euroasijského kočovnictví a hedvábné stezky. Mezi starověké Íránce patří Alani, Baktrové, Massagetové, Médové, Chórezmové, Parthové, Sakové, Sarmati, Skytové, Sogdianci a další ve Střední Asii, Kavkaze, Východní Evropě a íránské vysočině.\n\nV 1. tisíciletí našeho letopočtu byla jejich oblast osídlení zmenšena v důsledku slovanských, germánských, turkických a mongolských expanzí. Mnoho z nich se stalo předmětem slavizace. Do íránských národů patří Balúčové, Kurdové, Gílánci, Lúrové, Mázandaránci, Oseti, Paštunové, Pamírci, Peršané, Tádžikové a Talyšové. Obývají oblast íránské plošiny po Kavkaz na severu, perský záliv na jihu, Sin-ťiang na východě a po východní Turecko na západě.\n\n"}
{"id": "1163189", "url": "https://cs.wikipedia.org/wiki?curid=1163189", "title": "The Angry Beavers", "text": "The Angry Beavers\n\nThe Angry Beavers je americký animovaný televizní seriál. Byl vytvořen Mitchem Schauerem pro stanici Nickelodeon, který jej vysílal v letech 1997–2001. Hlavními postavami seriálu jsou dva bobří bratři; Norbert a Daget. Seriál získal ocenění Daytime Emmy za nejlepší střih zvuku.\n\n\n"}
{"id": "1163193", "url": "https://cs.wikipedia.org/wiki?curid=1163193", "title": "Zámrsk (zámek)", "text": "Zámrsk (zámek)\n\nZámek Zámrsk se nachází ve stejnojmenné obci Zámrsk, v okrese Ústí nad Orlicí, v Pardubickém kraji. Od roku 1964 je chráněn jako kulturní památka. V současné době v budově zámku sídlí Státní oblastní archiv v Zámrsku.\n\nPrvní zmínka o obci Zámrsku je z roku 1349. První zmínky o tvrzi jsou z roku 1469, kdy byla vypálena vojsky Matyáše Korvína. V doložitelném období 1471–1501 vlastnil tuto tvrz Vaněk ze Zámrsku. V roce 1533 koupil tvrz i s příslušenstvím Jan Lukavský z Lukavice (zemřel 1541) a jeho potomci tvrz v 16. století přestavěli v renesančním slohu.\n\nV roce 1613 byl majitelem zámku pozdější účastník stavovského povstání Karel Kapoun ze Svojkova, jemuž byl majetek po Bílé hoře v roce 1622 zkonfiskován. V roce 1624 zámek a panství odkoupil Albrecht z Valdštejna a postoupil je (ještě téhož roku) Vincenci Muschingerovi z Gumpendorfu. Po jeho smrti v roce 1628 byl majetek odkoupen vyšehradským proboštem a císařským radou Vincenziem Zucconim. Po jeho smrti v roce 1635 se dle závěti stává majitelkou panství císařovna Eleonora, manželka Ferdinanda II. V roce 1640 koupil zámek Zámrsk královský místodržící Albrecht Libštejnský z Kolovrat (1583–1648). V roce 1657 byl majitelem jeho nejmladší syn Leopold Oldřich, který se oženil s Kateřinou Barborou Krakovskou z Kolovrat. Po manželské rozluce se stala majitelkou Kateřina Barbora. V roce 1704 se stal majitelem jejich syn Jan Norbert. Od roku 1736 do 1748 byl majitelem Norbertův syn Rudolf. Po jeho smrti zámek Zámrsk převzala jeho sestra Anna Karolína, která byla provdána za Antonína Víta hraběte z Bubna a Litic.\n\nV roce 1772 zdědila zámek Josefa z Bubna, která jej nechala zpustnout. V roce 1780 koupil zámek v dražbě rytíř Jiří Jeník Zásadský z Gamsendorfu. Roku 1849 prodal Friedrich Jeník z Gamsendorfu velkostatek se zámkem vídeňské obchodnici Karolíně Gottlové. V roce 1924 zámek vyhořel, ale byl v následujících letech 1925–1926 obnoven. Na základě Benešových dekretů byl zámek Zámrsk znárodněn. V roce 1947 byl na zámku zřízen nápravně výchovný ústav pro mladistvé Ministerstva vnitra. Po roce 1948 byli zde umísťováni mladí lidé odsouzení za protistátní činnost. Ústav pro mladistvé byl zrušen v roce 1954 (odsunuty byly dívky) a stal se do roku 1959 věznicí pro muže. V roce 1960 převzal budovy zámku Státní oblastní archiv v Zámrsku. Od 1960 byl zde umístěn Státní oblastní archív s účelovou halou pro ukládání archiválií, s konzervátorskou a restaurátorskou dílnou.\n\nPůvodním jádrem tvrze byla okrouhlá věž, která se nachází v severovýchodním nároží. Rod Lukavských k věži přistavěl nynější severní křídlo s hlavní vstupní bránou. Dochovány jsou renesanční klenby v prvním patře věže a žebrové klenby v průjezdu a přízemí severního křídla. Za vlastnictví zámku rodem Kolovratů byla renesanční tvrz přestavěna na barokní zámek. Postupně byla dostavěna budova východního křídla v druhé polovině 17. století, západní a jižní křídlo na začátku 18. století, takže vzniklo uzavřené čtyřkřídlé lichoběžníkové nádvoří s arkádami. Západní a jižní křídlo má valeně klenuté arkády. Hlavní vstup s bohatě profilovaným portálem byl v jižním průčelí. V polovině 18. století bylo o jedno patro zvýšeno jižní křídlo a v rozích postaveny osmiboké věže s mansardovou střechou. Přestavbu pravděpodobně provedl Jan Blažej Santini-Aichel. Do zámeckého parku, který vznikl v první polovině 18. století, vedlo široké zahradní schodiště. Rytíř Jeník Zásadský z Gamsendorfu provedl rozsáhlou rekonstrukci zámeckých budov. Byly obnoveny zanedbané střechy, arkády v prvním patře byly zazděny a opatřeny okny, byly provedeny nové fasády. Částečně byl přestavěn interiér zámku. Z obnovy jsou zachovány střechy, část fasád a rozdělení interiéru. Další změny v interiéru byly prováděny po roce 1947. Během osmdesátých let 20. století došlo k propadnutí některých stropů, vlivem zatékání dešťové vody, krytina byla nahrazována měděným plechem. Po roce 1988 byly přerušeny opravy, střecha zůstala nedokončená a nadále docházelo k devastaci stavby. V roce 1990 proběhla rekonstrukce zámku. V letech 1998–1999 bylo upraveno přízemí, sanace zdí. Pro konzervátorskou dílnu byla rekonstruována část budovy v severozápadním nároží . Badatelna byla přenesena z jihozápadní věže do největší místnosti zámku, \"sálu předků,\" s kapacitou 24 badatelských míst.\n\nV roce 2013 byla na zámku odhalena pamětní deska Ferdinanda z Bubna a Litic, který se zde roku 1768 narodil.\n\nZámecký park vznikl v první polovině 18. století při západním průčelí zámku. V druhé polovině 19. století byl zrušen a vystavěn v jižní části, na místě bývalé kuchyňské zahrady. Jsou dochovány objekty palmového skleníku, dřevěný altán a pískovcová kašna. Park byl ohrazen, v jeho jižní části byl zahradnický domek a ovčín; v současné době je v nich umístěná mateřská škola a pošta.\n\nSoučástí zámku byl hospodářský dvůr s vinopalnou a pivovarem.\n\nV zámeckém parku je chráněná skupina památných stromů, mj. šestikmenná lípa malolistá, která byla vyhlášena památným stromem v roce 1995. Obvod stromů se pohybuje v rozmezí 2 až 4 metrů, jejich výška se odhaduje na 25 m a stáří na 200 let. Lípa byla vyhlášená \"Stromem roku 2004\".\n\nZ Dobříkova ze silnice II/315 vede místní komunikace 3152 přes Zámrsk do Nové Vsi na silnici 35 (E442). Autobusová zastávka \"Zámrsk, Nová Ves, kříž\" je vzdálená 1 km od zámku; zastávka \"Dobříkov, hostinec\" je vzdálená 1 km od zámku. Vlaková zastávka \"Dobříkov u Chocně\" je vzdálená 813 m od zámku; železniční stanice \"Zámrsk\" je vzdálená 2 km od zámku. Modrá značka z Vysokého Mýta do Dobříkova a pokračuje s červenou značkou k rozcestníku \"Nad Hlubokou.\" Obcí Zámrsk vede cyklotrasa 4186.\n\n"}
{"id": "1163194", "url": "https://cs.wikipedia.org/wiki?curid=1163194", "title": "Tecuja Komuro", "text": "Tecuja Komuro\n\nTecuja Komura (小 室 哲 哉, \"Komura Tetsuya\" * 27. listopad 1958, Tokio, Japonsko) je japonský hudebník a hudební producent. Je znám také pod pseudonymem TK.\n\nKariéru začal jako hráč na klávesové nástroje v TM NETWORK v roce 1984. O rok později vydal i své první sólové album, soundtrack pro anime film \"Vampire Hunter D\". Od 90. let skládá a produkuje hudbu i pro jiné hudebníky a hudební skupiny.\n\nV západním světě je nejvíce známý díky spolupráci s francouzským hudebníkem Jean-Michel Jarre. Společně složili několik skladeb, TK remixoval několik Jarreho skladeb. V roce 2001 vystoupili společně na koncertě \"2001 Rendez-vous in Space\" v Okinawě pod názvem \"The Vizitors\".\n"}
{"id": "1163199", "url": "https://cs.wikipedia.org/wiki?curid=1163199", "title": "Sparák", "text": "Sparák\n\nRorýs je český rodový název pro několik druhů turakovitých ptáků:\n"}
{"id": "1163201", "url": "https://cs.wikipedia.org/wiki?curid=1163201", "title": "Kostel svaté Anny (Žarošice)", "text": "Kostel svaté Anny (Žarošice)\n\nKostel svaté Anny je římskokatolický chrám v Žarošicích v okrese Hodonín. Je chráněn jako kulturní památka České republiky.\nJde o farní kostel farnosti Žarošice a významné mariánské poutní místo.\nPrvní písemná zmínka o farním kostele pochází ze dne 6. června 1326. V roce 1510 a 1634 kostel vyhořel. Kostel byl značně poničen i při drancování Švédy v roce 1645 a Turky v roce 1663 a 1683. Začátkem 18. století byl kostel zbořen a postaven nový, který byl 9. srpna 1731 posvěcen.\n\nV sousední obci Silničná bylo od počátku 14. století významné poutní místo. Roku 1785 byla ze Silničné do žarošického kostela přenesena socha Staré Matky Boží a od té doby se všechny poutě konaly zde. Dne 28. června 1797 vypukl v Žarošicích velký požár, který zničil nejen kostel a faru, ale i větší část Žarošic. Nový kostel byl postaven v letech 1800–1801. \n\nKostel se skládá z obdélníkového trojlodí, hranolové věže jsou vtažené do průčelí a z pravoúhle uzavřeného kněžiště. Průčelí se středním rizalitem je členěno shodně bočními stěnami lodi. Věž s pultovými štíty je po stranách dělena římsou. V průčelí se nachází pravoúhlý portál s kamenným ostěním, nad ním je v nice umístěna drobná kamenná socha sv. Anny. Boční vchody jsou obdélníkové s kamenným ostěním s obíhající lištou. Loď kostela je osvětlena třemi páry obdélníkových oken s půlkruhovými odsazenými oblouky. Ve střední lodi jsou také tři páry arkád do bočních lodí na masivních zděných pilířích. Nad hlavním vchodem je umístěna zděná kruchta na třech arkádách, otevřena v patře opět třemi arkádami s plochými pilastry. \n\nSocha Panny Marie je vysoká 142 cm, pochází z roku 1325 a je vyřezána z jednoho kusu dřeva. Při své návštěvě Svatého Kopečku u Olomouce 21. května 1995 sochu korunoval papež Jan Pavel II. \n\nV roce 1967 bylo u kostela vybudováno prostranství pro místní poutě. Události z dějin poutního místa jsou vyobrazeny ve výklencích obvodové zdi. Před kostelem jsou barokní sochy sv. Josefa, Pavla, Rocha a sousoší sv. Anny a Jana Nepomuckého. Novodobá je socha sv. Petra. Za kostelem na prostranství se nachází 14 kapliček s mozaikami křižové cesty od Antonína Kloudy z Prahy.\n\nHlavní pouť se zde koná druhou sobotu v září.\n\n"}
{"id": "1163202", "url": "https://cs.wikipedia.org/wiki?curid=1163202", "title": "Antiqua sanctorum patrum", "text": "Antiqua sanctorum patrum\n\nAntiqua sanctorum patrum je papežská bula vyhlášená papežem Řehořem VII. 20. dubna 1079 a zaslaná lyonskému arcibiskupovi svatému Gebuinovi. V bule papež potvrzuje primát arcibiskupa Lyonu nad čtyřmi církevními provinciemi Francie (Lyon, Tours, Rouen a Sens) za předpokladu, že volba arcibiskupa není simonická.\n\n"}
{"id": "1163203", "url": "https://cs.wikipedia.org/wiki?curid=1163203", "title": "Pelister", "text": "Pelister\n\nPelister ( , 2601 m n. m.) je hora v pohoří Baba v jihozápadní části Severní Makedonie. Nachází se na území opštiny Bitola asi 5 km západně od vesnice Nižepole a 12 km západojihozápadně od města Bitola. Pod horou se rozkládají dvě jezera zvaná Pelisterski oči. Vrcholem prochází rozvodí mezi Egejským a Jaderským mořem. Pelister je nejvyšší horou celého pohoří a s prominencí 1516 m se řadí mezi tzv. ultraprominentní vrcholy.\n\nNa vrchol je možné vystoupit například po značené turistické cestě z vesnice Magarevo.\n\n\n"}
{"id": "1163207", "url": "https://cs.wikipedia.org/wiki?curid=1163207", "title": "Grabowský oltář", "text": "Grabowský oltář\n\nGrabowský oltář (též oltář ze St. Petrikirche) je dílem Mistra Bertrama z doby kolem roku 1379-1383. Gotický křídlový oltář byl původně zhotoven pro kostel sv. Petra (St. Petrikirche) v Hamburku. Je nazýván Grabowský, protože po ničivém požáru a obnově města Grabow (Meklenbursko-Přední Pomořansko) jej v 18. století získala tamní církev. Oltář tak unikl požáru kostela sv. Petra (1842) a roku 1903 se do Hamburku vrátil. Je vystaven v Hamburger Kunsthalle.\nMonumentální oltář má výšku 277 cm a po otevření je široký 726 cm. Skládá se z vyřezávané centrální části, čtyř křídel, vyřezávané predely a oltářního nástavce. Jeho výzdobu tvoří celkem 79 polychromovaných a zlacených řezeb. Malovaná část má 24 samostatných scén, po osmi na každé desce.\n\nPři otevření oltáře je v centrální části v celé výšce třífigurový reliéf Ukřižování a po stranách ve dvou řadách na každé straně celkem 10 figur. Dalších 12 figur je na každém z křídel a 12 na predelle. Na oltářním nástavci je 20 vyřezávaných bust. Autor řezeb, který pracoval v dílně Mistra Bertrama, není znám.\n\nZadní strana křídel, která je oddělena a vystavena samostatně, je zdobena malbami Mistra Bertrama. Jsou na nich zachyceny následující scény.\nObjednavatelem oltáře pro první farní kostel byl starosta Hamburku Bertram Horborch (1366-1396) a jeho bratr, teolog Wilhelm Horborch. Starosta Bertram byl patronem kostela sv. Petra a Pavla. Jeho bratr Wilhelm, který vystudoval teologii v Paříži, byl členem kapituly a vyslancem Hamburku u papeže v Avignonu. Roku 1361 ho papež jmenoval papežským nunciem. Získal mezinárodní reputaci jako právník a roku 1367 obhájil doktorát na Univerzitě v Bologni. Zemřel v Římě rok po dokončení Grabowského oltáře (1384).\n\nOltář přišel během reformace o důležité součásti (stříbrné sochy sv. Petra a Pavla) a některé reliéfy byly doplněny v 16. století (sv. Uršula).\n\n"}
{"id": "1163208", "url": "https://cs.wikipedia.org/wiki?curid=1163208", "title": "Vladimír Landa", "text": "Vladimír Landa\n\nJméno a příjmení Vladimír Landa náleží těmto lidem:\n\n"}
{"id": "1163209", "url": "https://cs.wikipedia.org/wiki?curid=1163209", "title": "Sicut Judaeis", "text": "Sicut Judaeis\n\nSicut Judaeis byla papežská bula vydaná Kalixtem II. v roce 1120. Papež v ní vydal předpisy na ochranu Židů, kteří utrpěli tolik během první křížové výpravy. Papež nařídil, pod trestem exkomunikace, aby byly zakázány vynucené konverze Židů na křesťanství, aby jim nebyl zabavován majetek, aby proti se na nich neprováděly násilné činy a nebyly narušovány jejich náboženské obřady. Na druhé straně bylo Židům zakázáno stavět nové synagogy a mít křesťanské otroky.\n\nProsazení ustanovení této buly bylo v celé středověké Evropě problematické, o čemž svědčí fakt, že stejné nařízení bylo opakováno mnoha dalšími papeži v následujících stoletích, např. Alexandrem III. v roce 1159 a Mikulášem V. v roce 1447.\n"}
{"id": "1163211", "url": "https://cs.wikipedia.org/wiki?curid=1163211", "title": "Acugi", "text": "Acugi\n\nAcugi (jap. - Acugi-ši; anglickým přepisem \"Atsugi (-shi)\") je město v Japonsku na ostrově Honšú v prefektuře Kanagawa. Leží na řece Sagami, v minulosti s velkým říčním přístavem.\n\nPo 2. světové válce sloužilo jako letecká vojenská základna USA. V současnosti je zemědělským centrem oblasti s vyspělou dopravní infrastrukturou a spojením s Tokiem. Kromě zemědělského je zde rozvinut i automobilový a elektrotechnický průmysl.\n\n"}
{"id": "1163212", "url": "https://cs.wikipedia.org/wiki?curid=1163212", "title": "Kanagawa", "text": "Kanagawa\n\nKanagawa může být:\n\n"}
{"id": "1163213", "url": "https://cs.wikipedia.org/wiki?curid=1163213", "title": "Omne Datum Optimum", "text": "Omne Datum Optimum\n\nOmne datum optimum byla papežská bula vydaná papežem Inocencem II. v roce 1139.\n\nBula byla životně důležitá pro templářský řád, protože mu schvalovala úplnou nezávislost pro svou činnost a také osvobození od placení poplatků a daní. To templářskému řádu vyneslo v církvi významné postavení. Toto rozhodnutí církev učinila až poté, kdy byly stanoveny podmínky pro vstup jednotlivce za člena templářského řádu. Jednalo se o velice těžké zkoušky, aby se prověřila skutečnost a pravdivost povolání k členství v řádu. Tyto podmínky stanovovaly, aby se kandidující rytíř zbavil všeho materiálního a vydal se na cestu duchovního života klášterního typu, než bude moci být přijat do řádu. Zkouška vyvrcholila složením trojího řeholního slibu: chudoby, čistoty a poslušnosti.\n\nDatum vydání buly \"Omne Datum Optimum\" je považováno za historické ustanovení templářů jako samostatného řádu katolické církve.\n\n"}
{"id": "1163214", "url": "https://cs.wikipedia.org/wiki?curid=1163214", "title": "Nakra", "text": "Nakra\n\nNakra () je řeka v západní Gruzii v kraji Samegrelo-Horní Svanetie. Je dlouhá 22 km. Povodí má rozlohu 169 km².\n\nStéká z jižního svahu hlavního kavkazského hřebenu. Zdrojem jsou ledovce, spodní voda, sníh a déšť. Ústí do řeky Inguri jako její pravý přítok.\n\n"}
{"id": "1163215", "url": "https://cs.wikipedia.org/wiki?curid=1163215", "title": "Horákova lípa v Ludvíkově", "text": "Horákova lípa v Ludvíkově\n\nHorákova lípa v Ludvíkově je památný strom lípy malolisté (\"\") rostoucí v Ludvíkově pod Smrkem, části Nového Města pod Smrkem ve Frýdlantském výběžku na severu Libereckého kraje České republiky. Dosahuje výšky 26 metrů a obvod jejího kmene činí 500 centimetrů. Dříve u ní stávala i usedlost.\n\nRozhodnutí o vyhlášení za památný chráněný strom vydal 3. listopadu 1993 městský úřad v Novém Městě pod Smrkem, přičemž účinnost tohoto dokumentu je od 30. listopadu 1993.\n"}
{"id": "1163216", "url": "https://cs.wikipedia.org/wiki?curid=1163216", "title": "Psili Koryfi", "text": "Psili Koryfi\n\nPsili Koryfi ( , 1589 m n. m.) je hora v pohoří Akarnanika ori v západním Řecku. Nachází se na území regionální jednotky Aitólie-Akarnánie asi 10 km východojihovýchodně od městečka Palairos a 30 km jihovýchodně od města Preveza. Vrchol je místem dalekého rozhledu. Psili Koryfi je nejvyšší horou celého pohoří a s prominencí 1514 m se řadí mezi tzv. ultraprominentní vrcholy.\n\nNa vrchol lze vystoupit například z vesnice Monastiraki.\n\n\n"}
{"id": "1163217", "url": "https://cs.wikipedia.org/wiki?curid=1163217", "title": "Horákova lípa", "text": "Horákova lípa\n\nHorákova lípa je památný strom, který může být:\n\n"}
{"id": "1163218", "url": "https://cs.wikipedia.org/wiki?curid=1163218", "title": "Milites Templi", "text": "Milites Templi\n\nMilites Templi byla papežská bula vydaná Celestinem II. 9. ledna 1144 s cílem zvětšit privilegia templářů. Nařizovala duchovenstvu chránit a podporovat templářský řád; a věřící, kteří nějak přispěli řádu, ať už peněžními dary nebo skutkem, byli obdařeni zvláštními odpustky. Papež touto bulou také umožnil, aby templáři, jedenkrát za rok mohli v každém kostele nebo kapli konat sbírky a vybírat almužnu pro své potřeby.\n\nTato bula, společně s budou Omne Datum Optimum, dala templářskému řádu právní rámec a vytvořila základ jeho bohatství a úspěchu.\n\n"}
{"id": "1163220", "url": "https://cs.wikipedia.org/wiki?curid=1163220", "title": "Formosa (Goiás)", "text": "Formosa (Goiás)\n\nFormosa je město ve středozápadním regionu v Brazílii ve státě Goiás.\n\nNachází se přibližně 80 km na východ od hlavního města Brasília. Město je známé svými krásnými přírodními scenériemi, vodopády a je také významným producentem zemědělských plodin. Poměrně významný je také chov a zpracování dobytka.\n\nMěsto v kvalitě života výrazně zaostává za Brasílií, kam denně dojíždí za prací většina obyvatel. Nejdůležitější turistickou atrakcí jsou vodopády \"Itiquira\", jejichž okolí je bohaté na jeskyně, vodopády a bystřiny. Avšak vzhledem ke stupni kriminality ve městě, se doporučuje navštěvovat turistická místa ve skupinkách.\n"}
{"id": "1163221", "url": "https://cs.wikipedia.org/wiki?curid=1163221", "title": "Zdymadlo Přelouč", "text": "Zdymadlo Přelouč\n\nZdymadlo Přelouč je vodní dopravní stavba v úseku Střední Labe řeky Labe, která je ve správě státního podniku Povodí Labe. Nachází se na říčním kilometru 951,905 Evropské kilometráže (s nulou při ústí Labe do Severního moře), resp. na říčním kilometru 114,535 podle staré kilometráže, na severovýchodním okraji města Přelouč, po kterém je pojmenováno. Předchozí plavební stupeň je Zdymadlo Srnojedy, následující plavební stupeň je prozatím Zdymadlo Týnec nad Labem; vzhledem k tomu, že plánovaný následující stupeň Nová Přelouč není dosud vybudován, nemůže být plavební komora zdymadla Přelouč využívána k plavbě.\n\nVodní elektrárna s mostem, zdymadlo, most s ovládacími věžemi, jez, elektrárna čp. 139 a schodiště jsou současně souborem památkově chráněných objektů, zapsaným do Ústředního seznamu nemovitých kulturních památek ČR (číslo rejstříku ÚSKP 26996/6-5170).\nUdržováním vzduté hladiny v jezové zdrži na kótě 209,19 m n. m. vodní dílo plní následující funkce: \n\nHlavní objekty vodního díla jsou:\n\nJez je tvořen dvěma poli světlosti 21,0 metrů, která jsou hrazená zdvižnými ocelovými tabulemi typu Stoney s nasazenými dutými úhlovými klapkami. Štěrková propust má šířku 6 metrů a je umístěna mezi levým jezovým polem a elektrárnou. Je hrazena dvojitým ocelovým stavidlem s hradící výškou 4,80 metrů. Vedle štěrkové propusti směrem k vodní elektrárně se nachází ještě písková propust, která se ale v současnosti nepoužívá. Vtok do ní je hrazen dřevěným stavidlem. Celkový objem jezové zdrže je 1,6 miliónu krychlových metrů. Nominální vzdutá hladina je 209,19 m n. m. s povolenou tolerancí kolísání hladiny −20 až 20 centimetrů\n\nPlavební komora je umístěna u pravého břehu Labe, její užitné rozměry jsou 85 × 12 × 3 metry. V horním i dolním ohlaví jsou nainstalována ocelová vzpěrná vrata. V roce 2007 byla na horním ohlaví instalována klapka k převodu zvýšených průtoků vodním dílem a proplavování plavební komorou. Plnění a prázdnění komory umožňuje levý boční obtok zaklenutého tvaru o rozměrech 1,60 × 2,20 metru, který je hrazen segmentovými uzávěry (k plnění lze použít také klapku). Kvůli chybějícímu následujícímu stupni není však plavební komora (jako jediná na celém Labi) k plavbě využívána. \n\nMalá vodní elektrárna (MVE) je umístěna při levém břehu v těsné blízkosti štěrkové propusti a byla uvedena do provozu již v roce 1927. Původně byla vybavena čtyřmi Francisovými turbínami, které vyrobila firma Josef Prokop & synové z Pardubic. Dva turbogenerátory s původními turbínami jsou stále provozovány, ale dvě zbylá Francisova soustrojí byla v roce 2003 nahrazena vertikálními soustrojími s Kaplanovými turbínami. V současnosti je tak celková maximální hltnost 84 m/s a celkový instalovaný výkon je 2340 kW. MVE Přelouč se svým výkonem řadí do podkategorie průmyslové MVE (nad 1 MW), podle režimu nakládání s vodou jde o MVE průtokovou, podle spádu jde o MVE nízkotlakou, protože pracuje na spádu menším než 4 metry. \n\nKoncem roku 2009 (v rámci rekonstrukce střechy) byla malá vodní elektrárna doplněná o novou \"solární elektrárnu\", kterou vybudovala společnost ČEZ Obnovitelné zdroje. Investiční náklady činily 5,1 milionu Kč. Solární elektrárna se skládá z 51 střešních fotovoltaických pasů EVALON V Solar 408, o rozměrech 100 × 550 centimetrů a má instalovaný výkonu 21 kW. Na jednom místě je tak vyráběna elektřina ze dvou druhů obnovitelných zdrojů.\n\nSoučástí celkového stavebního řešení zdymadla Přelouč je též most. V centru města z ulice \"Pardubická\" (silnice I/2) odbočuje ulice \"Hradecká\", která jako silnice II/333 pokračuje již na pravém břehu Labe do obce Břehy, přes několik dalších obcí do Lázní Bohdaneč (zde křižuje silnici I/36 ) a dále až na jihozápadní okraj Hradce Králové, kde se lze napojit na několik dalších silnice I. a II. třídy a též na (zatím stále nedokončenou) dálnici D11. Zdymadlo tedy je součástí poměrně významného dopravního spojení. \n\n"}
{"id": "1163222", "url": "https://cs.wikipedia.org/wiki?curid=1163222", "title": "Militia Dei", "text": "Militia Dei\n\nMilitia Dei byla papežská bula vydaná Evženem III. 7. dubna 1145. Sepsána byla v italském městě Civita Castellana. V bule papež potvrdil privilegia templářského řádu a posílil jeho nezávislost na světském duchovenstvu a biskupech, což řádu umožnilo vybírat desátky, zřizovat kaple s přilehlými hřbitovy, kde mohli být pochováváni zemřelí členové řádu. Kromě toho bula rozšiřuje dosavadní papežskou záštitu také na rodiny templářů, stejně jako i na jejich poddané a majetky (zemědělce, zvířata i budovy).\n\nTato bula, spolu s bulami Omne Datum Optimum a Milites Templi, vytvořila právní rámec templářského řádu a položila základ jeho úspěchu.\n\n"}
{"id": "1163226", "url": "https://cs.wikipedia.org/wiki?curid=1163226", "title": "Monashee Mountains", "text": "Monashee Mountains\n\nMonashee Mountains je pohoří na jihovýchodě Britské Kolumbie v Kanadě.\nPohoří je součástí Kolumbijských hor.\nNejvyšší horou je \"Mount Monashee\" s nadmořskou výškou 3 274 m.\n\nMonashee Mountains leží západně od Selkirkova pohoří. Rozkládá se ze severu k jihu v délce 530 km, šířku má 150 km. Na západě je pohoří ohraničeno jezery Shuswap Lake a Okanaga Lake, řekou Thompson River a plošinou Okanagan-Thompson Plateau, na východě řekou Columbií. Většina hor má maximální nadmořské výšky okolo 2 500 metrů.\n"}
{"id": "1163227", "url": "https://cs.wikipedia.org/wiki?curid=1163227", "title": "Jonathan (želva)", "text": "Jonathan (želva)\n\nJonathan (* odhad ca 1832 Seychely) je samec želvy obrovské (poddruhu \"Aldabrachelys gigantea hololissa\"), který žije v Jamestownu, hlavním městě britského zámořského území Svatá Helena. Je pokládán za pravděpodobně nejstarší žijící želvu na světě (přinejmenším žijící v zajetí). \nNa základě toho, že byl na Svatou Helenu přivezen v roce 1882 a že na fotografii z tohoto roku je zachycen ve velikosti, kterou tento druh želvy dosáhne přibližně za 50 let, se rok jeho vylíhnutí odhaduje kolem roku 1832. Jde přitom jen o odhad, skutečný věk želvy není známý. Diskuse o jeho věku se rozpoutala poté, co britský deník \"Daily Mail\" uveřejnil fotografii z druhé búrské války, na níž se vedle búrského zajatce a britského vojáka nachází želva. V deníku se tvrdilo, že na fotografii je Jonathan ve věku přibližně 70 let. Podle turistické komory tohoto zámořského území je nejstarším živočichem na Svaté Heleně a je pokládán za pravděpodobně nejstarší žijící želvu na světě. \n\nJonathan je jediný přeživší ze čtyř želv, které byly na Svatou Helenu dovezené ze Seychelských ostrovů v roce 1882. Spolu s dalšími pěti želvami (Davidem, Speedym, Emmou, Fredrickem, Myrtlem) je v držení správy Svaté Heleny a žije na pozemku oficiální rezidence guvernéra, \"Plantation House\". Kvůli šedému zákalu oslepl a také ztratil čich, což mu způsobilo problémy s hledáním potravy a proto ho krmí veterinář Joe Hollis.\n\nVyobrazení Jonathana se nachází na reversu pětipencové mince svatohelenské libry. Pro případ jeho úmrtí se místní komunita shodla na vystavení jeho krunýře (namísto „morbidního a zastaralého“ vypreparování) a vztyčení bronzové sochy na ostrově. \n\n"}
{"id": "1163228", "url": "https://cs.wikipedia.org/wiki?curid=1163228", "title": "Onchocerca", "text": "Onchocerca\n\nOnchocerca je rod parazitických hlístic, které patří do skupiny Filarioidea. Tento rod se vyskytuje především v tropických a subtropických oblastech světa, včetně časti Evropy a USA.\n\n\nDospělí červi rodu Onchocerca jsou tenké červi dosahující délky až 50 cm. Vyskytuje se u nich výrazný pohlavní dimorfismus (samci jsou mnohem menší než samice). Tělo je pokryto pružnou a pevnou kutikulou. Tělová dutina je vyplněna tekutinou, která se podílí na turgor těla, rozvodu a skladování živin a buněk coelomocytů a fagocytů (předpokládaná obranná nebo exkreční funkce). Trávicí soustava je dobře vyvinutá, má dva otvory - ústa a anus. Mají také nervovou soustavu, která je tvořena hltanových prstencem, z něhož vybíhají vpřed nervové větve. Samčí pohlavní soustava sestává z jednoho trubkového varlete, semenného váčku a chámovodu, do kterého ústí přídavné ejakutolární žlázky. Kopulační orgán je tvořen spikulami (jehlicovité nebo tyčinkovité kutikulární útvary). Samičí vaječníky jsou velké, navazuje na ně vejcovod, trubicová děloha, která končí v otvoru zvaném vulva a krátká vagina. Oocyty putují z vaječníků do dělohy, k jejich oplodnění však zpravidla dochází ve vejcovodu. V děloze se vytvářejí vícevrstvé vaječné obaly. Samice nekladou vajíčka ale už živé larvy (microfilariae) o délce 0,5 mm, druhy kladoucí živé larvy se nazývají viviparní druhy. Doba mezi nákazou a uvolněním infekčním larev je poměrně dlouhá, v závislosti na druhu může trvat až jeden rok.\n\nČervi rodu Onchocerca mají nepřímý životní cyklus s dobytkem, psy a dalšími savci jako konečnými hostiteli. Mezihostitelem jsou krev sající hmyz specifický pro různé druhy. Komáři druhu Culicoides jsou mezihostitelem Onchocerca Gibsona, černé mouchy rodu Simulium jsou mezihostitelem pro Onchocerca gutturosa a Onchocerca dukei. Dospělé samice v konečném hostiteli uvolní do krevního oběhu larvy. Jejich L1 zvané mikrofilárie jsou roznášeny krví nebo migrují kůží po celém těle hostitele, kde jsou dostupné krev sajícím vektorům. U některých druhů byla zaznamenána cirkadiánní periodicita vyplavování mikrofilárií do periferní krve korelující s aktivitou vhodného vektora. Microfilárie se dostanou do mezihostitele sáním krve nakaženého jedince. V členovci probíhá další vývoj v tukovém tělese, thorakálním svalstvu, hemocoelu či v mapigiho trubicích. Infekční L3 pronikají aktivně do definitivního hostitele při opětovném sání vektora. Životní cykly některých druhů Onchocerca nebyly ještě zcela objasněny.\n\nObvykle druhy, které napádají dobytek nezpůsobují klinické příznaky. U některých druhů mohou být hmatatelné nody. Ekonomické škody pramení zejména ze znehodnocení masa infikovaného zvířete.\n\nOnchocerca gutturosa, filariální hlístice přenášena muchničkami rodu Simulium, byla hlášena ze skotu z mnoha oblastí. Dospělí parazity se objevují zejména mezi dvěma lamelovými částmi šíjového vazu.\n\nO. gutturosa jsou distribuována ve vzoru, který odpovídala v zásadě tomu vyskytujícímu se u O. volvulus infekcí u člověka. Nicméně bylo zjištěno, že O. gutturosa mikrofilárie zahustí ve středu pupeční oblasti, bez ohledu na místo výskytu dospělého parazita. Distribuce mikrofilárií koreluje s preferovaným místem kousnutí Simulium ornatum, běžného vektora O. gutturosa v Británií. Muchničky jsou příliš velké, aby procházení mezi chloupky a dosáhli povrchu kůže a příliš malé, aby jejich ústní ústrojí proniklo mezi chlupy. Proto preferují oblast pupku.\n\nZatím nebyly zaznamenány žádné významnější patologické změny spojené s parazity O. gutturosa.\n\nTento parazit je původcem onchocerkózy psů a koček, u kterých se vyskytuje buď v akutní, nebo chronické formě. Vyznačuje se nodulární lézemi v oblasti očí spojených s infekcemi (tj. Zánět spojivek, oční fotofobie, otoky, slzení, výtok, exopthalmia). No v oblastech s epidemickým výskytem Onchocerca Lupi mohou být paraziti izolovány i z kožních sedimentů zjevně zdravých jedinců, proto psi s viditelnou oční infekcí představují jen malé procento infikované populace.\n\nOnchocerca Lupi nepředstavuje ohrožení pro člověka, ale byly zaznamenány případy nakažení člověka Onchocerca Lupi (první případ byl zaznamenán v Turecku).\n\nOnchocerca volvulus je nebezpečný parazit člověka a několika dalších druhů primátů (nakažených je více než 30 milionů lidí) v oblastech Afriky, Arábie, Guatemaly, Mexika, Venezuely a Kolumbie. Dospělci jsou lokalizováni ve větším množství v nodulech zvaných onchocerkomy, zjevných jako podkožní boule. Hlavním patogenním agens jsou mikrofilárie vyskytující se v kůži. Vektorem jsou některé muchničky rodu Simulium, které jsou svou biologií vázané na vodu, proto se onchocerkóza vyskytuje především v říčných oblastech, odtud taky pochází název říční slepota.\n\nDospělí červi se nacházejí pod kůží ve formě cyst. Pokud se vyskytují v kostech, nebo v kloubech vytvoří permanentní uzlík. Umístění těchto uzlíků se liší na základě geografické polohy. V Africe se většina infekcí vyskytuje pod pasem, zatímco v centrální Americe většinou v horní části těla. Toto umístění odpovídá preferencím vektora (mikrofilárie se koncentrují na místech, kde dojde k bodnutí hmyzem).\nNesvlečené mikrofilárie zůstávají v kůži, kde mohou být nasáty vektorem (černou mouchou Simulium). Ústní ústrojí vektoru není přizpůsobeno na hluboké bodnutí, jejich potrava se skládá z tkáňového moku obsahujícího velký počet mikrofilárií. Po nasátí černou muškou mikrofilárie migrují do oblasti svalů hrudníku. Tam se vyvinou až do L3 stádia, které je infekční. Pak se přesouvají do labia mušky, odkud mohou nakazit nového hostitele při dalším saní.\n\nPříznaky onchocerkózy odrážejí vývojové stádium parazita a stupeň imunitní odpovědi hostitele. Klinické projevy jsou velmi variabilní.\n\nPříznaky onchocerkózy se nezobrazí až kým larvy L3 nedozrají na dospělé červy. Příznaky se v průměru objevují mezi 9 měsíců až 2 roky po počátečním infikování.\n\nV časných stádiích infekce může docházet ke generalizovanému svrbění, které může být velmi závažné. Může být přítomna bradavičkovitá vyrážka (anglicky onchodermatitis), při chronické infekci trvající několik let může vést ke lichenifikací, ztrátě elasticity kůže, atrofií a depigmentaci.\n\nSvědění očí, zarudnutí, nebo světloplachost mohou být časné příznaky oční onchocerkózy. V průběhu let zjizvení postupuje a může způsobit zhoršení zraku a nakonec i oslepnutí. Akutní zánět očního nervu je méně častý, ale může také způsobit oslepnutí.\n\nMůže dojít ke ztrátě hmotnosti a generalizované myalgii (svalové bolesti).\n\nPřenašečmi ochoření způsobených hlísticemi rodu Onchocerca jsou členovci řádu Diptera, no nejčastěji se jedná o muchničky (čeleď Simuliidae).\n\nSamice u většiny druhů vyžaduje saní krve pro zraní vajec, tohle dělá z druhu Simuliidae škůdce důležité při přenosu parazitů. Navzdory lékařské důležitosti některých druhů, muchničky jsou taky důležité pro ekologii tekoucích vod, protože mají vzácnou schopnost filtrovat organické látky a zpřístupnit je potravinovému řetězci. Jsou též významné pro monitorování životního prostředí znečistěných sladkých vod, protože nezralá stadia jsou citlivá na znečistěnou vodu.\n\nZrak hraje důležitou roli v chování muchniček. U samic jsou jednotlivé části (ommatida), z nichž jsou složeny oči velmi malé (10 až 15 mikrometrů). U samců jsou oči mnohem větší. Krátké antény připomínající rohy jsou u obou pohlaví stejné, složené z malých diskovitých segmentů. Nejčastější počet těchto segmentů je 11. Palpy jsou podstatně delší než sosák a nesou na třetím článku velké smyslové orgány. U samců a málo druhů samic, které nekoušou, mandibuly a maxilly nejsou ozubené. Samci se liší od samic větším hrbem na hrudníku, většími narudlými očima a štíhlejším zadečkem.\n\nKřídla jsou krátké, široké, bezbarvé a transparentní. Žilkování je charakteristické, s dobře vyvinutou radiální žilou podél předního okraje. I přes svůj slabému vzhledu, jsou křídla vysoce efektivní a v bezvětří jsou muchničky schopny létání mnoho kilometrů.\n\nZadeček se skládá z 8 segmentů, poslední tři, které uskladňují genitálie, nejsou velmi viditelné.\n\nDélka životního cyklu se liší podle druhu a okolních podmínek. V mírných oblastech druhy mohou mít jednu generaci za rok, zatímco u tropických druhů se vyskytuje kontinuální množení.\n\nVejce, larvy a kukly se nacházejí jen v tekoucí vodě. Výskyt je celosvětový, chybí jen na pouštích a několika izolovaných ostrovech.\n\nVajíčka jsou obyčejně kladena v dávkách 200-300, na objektech v blízkosti tekoucí vodou nebo přímo do vody nebo na povrchu. Vejce jsou buď hozeny přímo do vody a klesnou ke dnu, nebo jsou položeny na vznikající objekty v blízkosti vodní hladiny, kde jsou přímo obmývané vodou. Komunální vaječné hmoty můžou být vytvořeny několika samicemi kladoucími v těsné blízkosti, a existují určité důkazy, že gravidní samice mohou být přitahovány k vajíčkám stejného druhu, pravděpodobně na základe přítomnosti feromonů. Samičky několika druhů pronikají až do hloubky 15 cm pod vodní hladinou, aby nakladly vajíčka na ponořené substráty.\n\nZ vajíčka se vylíhne larva, která má výraznou sklerotizovanou hlavu s párem, jednoduchých očí a protáhlým tělem tvaru přesýpacích hodin. Larva přilepí hedvábnou pavučinu na substrát, která pokračuje do hedvábného vlákna, na kterém je larva unášena po proudu a hledá vhodný objekt, na nějž by se usadila. Larvy obvykle zůstávají v blízkosti povrchu vody, obvykle se nacházejí v hloubce menší než 300 mm (kromě některých velkých říčních druhů, které mohou být nalezeny v hloubce několika metrů).\n\nHlava a hrudník z kukly jsou sloučeny do hlavohrudě se segmentovaným zadečkem. Hlavohruď nese dvojici podlouhlých, rozvětvených žáber. Tvary kokonu a žábry jsou důležitými znaky v identifikaci druhů.\n\nKukla, který nepřijímá potravu, postupně tmavne ako se dospělec uvnitř vyvíjí. Na konci vývoje se obal kukly roztrhne. Dospělec plave na povrch v bublině vzduchu a je buď okamžitě schopen letu, nebo vyleze na objekt, aby dosáhl vzduchu.\n\nDospělci se vyskytují převážně ve dne, v závislosti na světle a teplotě.\n\nExistuje jen velmi málo zkušeností s bojem proti parazitům rodu Onchocerca. Velmi efektivním způsobem se prokázal boj proti černým muškám rodu Simulium. Ochrana dobytka proti těmto vektorem, například přidáváním syntetických pyrethroidů do potravy, snižuje počet nakažených jedinců nebo množství červů v těle infikovaného zvířete.\n\nZa normálních okolností se antihelmetika nepoužívají pro léčbu hospodářských zvířat (nejsou účinné na dospělce). No je známo, že některé makrocyklické laktony, levamizol a derivát piperazinu jsou účinné proti mikrofiláriám. Vakcíny proti červům rodu Onchocerca nejsou zatím vyvinuty.\n\nCDC\nNCBI\nParasitipedia\nDictonary of Parasitology, Peter J. Gosling, CRC Press, 2005\nJSTOR \nCambridge Journals \nBlackflies \nBlackfly \nMedscape \n"}
{"id": "1163236", "url": "https://cs.wikipedia.org/wiki?curid=1163236", "title": "Úkos", "text": "Úkos\n\nPojmem úkos rozumíme v technice odklon plochy (většinou rovinné) od základní kolmice nebo rovnoběžky. \nFunkční úkosy\nTechnologické úkosy\nKonstrukční úkosy\n\n"}
{"id": "1163240", "url": "https://cs.wikipedia.org/wiki?curid=1163240", "title": "Seznam regionálních drah v Česku", "text": "Seznam regionálních drah v Česku\n\nSeznam regionálních drah v České republice. \n\nKategorie regionální dráhy se v českém právním řádu objevila se Zákonem o dráhách č. 266/1994 Sb. Podle něj regionální dráhou je „dráha regionálního nebo místního významu, která slouží veřejné železniční dopravě a je zaústěná do celostátní nebo jiné regionální dráhy“, přičemž o zařazení železniční trati do kategorie (celostátní dráha, regionální dráha, vlečka, speciální dráha) rozhoduje drážní správní úřad, jímž je v této věci ministerstvo dopravy, které koná ve stanovených případech v dohodě s Ministerstvem obrany. Zatím všechny regionální dráhy v České republice byly stanoveny vyčleněním z celostátní dráhy – zatím žádná nebyla nově postavena ani překategorizována z jiné kategorie drah. \n\nS účinností od 1. července 1996 vláda dne 20. prosince 1995 usnesením vyčlenila 128 regionálních drah z jednotné celostátní dráhy, tehdy provozované Českými drahami. Počet a výběr regionálních drah souvisí s tím, že 4. dubna 1995 ekonomičtí ministři schválili privatizaci 127 tratí regionálního významu, ta však nebyla nikdy realizována.\n\nDo regionální dráhy patří všechny železniční stanice ležící na uvedených tratích s výjimkou železničních stanic na dráze celostátní, v nichž se s ní stýkají. V případě, že regionální dráha vychází z odbočky, která se nachází na celostátní dráze v mezistaničním úseku, je délka regionální dráhy uvažována od této odbočky.\n\nV následujícícm seznamu jsou ve druhém sloupci uvedena čísla traťových oddílů v Knižním jízdním řádě platná v té době, převzatá z citovaného vládního nařízení.\n\nSpráva železniční dopravní cesty po přenesení funkce provozovatele celostátní dráhy, ke kterému došlo 1. července 2008, iniciovala u ministerstva dopravy správní řízení o změně kategorizace řady dalších úseků celostátní dráhy na dráhu regionální. \n\nKe dni vydání \"Prohlášení o dráze celostátní a regionální pro jízdní řád 2013\" byly již regionálními drahami tyto další bývalé úseky celostátní dráhy:\n\nDalší regionální dráhy byly vyčleněny na základě rozhodnutí Ministerstva dopravy k 7. dubnu 2014:\n\n\n\nNávrh na změnu kategorizace trati České Velenice – Veselí nad Lužnicí (226) ministerstvo zamítlo.\n\n"}
{"id": "1163242", "url": "https://cs.wikipedia.org/wiki?curid=1163242", "title": "Čtení (rozcestník)", "text": "Čtení (rozcestník)\n\nČtení může být:\n"}
{"id": "1163243", "url": "https://cs.wikipedia.org/wiki?curid=1163243", "title": "Ld", "text": "Ld\n\nld nebo LD je instrukce procesoru Z80. Název instrukce je odvozen od anglického slova \"load\". Instrukce může naplnit hodnotu registru konstantou, přenášet hodnotu mezi dvěma registry a přenášet hodnotu mezi registrem a místem v paměti, přičemž může pracovat jak se samostatnými registry tak s dvojicemi registrů.\n\nRůzné varianty instrukce ld se liší zápisem. Pokud instrukce pracuje s jednobytovým (osmibitovým) operandem, je tento operand označován jedním písmenem, pokud instrukce pracuje s dvojbytovým (šestnáctibitovým) operandem, je tento operand označován dvěma písmeny, pokud instrukce pracuje s paměťovým místem, jsou v zápisu instukce použita dvě písmena v závorkách. U instrukcí ld, které pracující s číselným operandem, je tento operand označován následujícím způsobem:\n\nPrvní operand instrukce označuje, kam se má hodnota přenést, druhý operand označuje, odkud se má hodnota přenést.\n\nInstrukce slouží k naplnění registru konstantou. Délka instrukce je dva byty, druhý byte obsahuje hodnotu konstanty.\nObecně je možné tuto instrukci zapsat jako codice_1, kde \"r\" je zástupný symbol pro některý z registrů procesoru A, B, C, D, E, H a L. Instrukce ke svému vykonání potřebuje 2 M-cykly a doba jejího vykonání trvá 7 T-cyklů. Registr, se kterým instrukce pracuje, zakódován v třetím až pátém bitu operačního kódu instrukce. Tato trojice bitů je jednotlivým registrům přiřazena jako:\n111 - registr A , 000 - registr B, 001 - registr C, 010 - registr D, 011 - registr E, 100 - registr H, 101 - registr L.\nKombinace bitů označujících registr může nabývat i hodnoty 110, v tomto případě se jedná o instrukci ld, která ale místo s registrem pracuje s paměťovým místem na adrese HL (viz níže), v případě jiných variant instrukce ld pro osmibitové přenosy může kombinace 110 znamenat, že se o instrukci ld nejedná.\n\nOdpovídajícími instrukcemi v instrukční sadě procesoru Intel 8080 jsou instrukce MVI.<ref name=\"8080/Z80 Instruction Set\"></ref> Instrukce ld a MVI trvají stejný počet T-cyklů.<ref name=\"SAPI.CZ - web věnovaný československým osmibitům, zejména počítačům SAPI-1:Drobnosti / Porovnání instrukcí I8080A, I8085 a Z80\"></ref>\n\nInstrukci je možné obecně zapsat jako codice_2, kde \"r1\" a \"r2\" jsou zástupné symboly pro některý z registrů procesoru A, B, C, D, E, H a L, a slouží k přesunu hodnoty mezi dvěma registry. Délka instrukce je jeden byte.\nInstrukce ke svému vykonání potřebuje 1 M-cyklus a doba jejího vykonání trvá 4 T-cykly. Zdrojový i cílový registr jsou v operačním kódu instrukce kódovány stejným způsobem, jak v případě instrukce pro naplnění registru konstantou codice_1. Instrukce používající stejný stejný registr jako zdrojový i cílový nedělají žádnou smysluplnou akci, k jejich zařazení do instrukčního souboru vedly hardwarové důvody.\n\nPočítač Sprinter využívá ve svém hardwaru těchto „nic nedělajících“ instrukcí k ovládání hardwarového akcelerátoru.\n\nOdpovídajícími instrukcemi v instrukční sadě procesoru Intel 8080 jsou instrukce MOV. Instrukce ld je o jeden T-cyklus rychlejší, než instrukce MOV.\nHodnoty z/do registru I a registru R lze předášet pouze do/z registru A. Délka instrukce k přenosu mezi registrem A a speciálním registrem je dva byty, první byte je prefix ED.\nInstrukce ke svému vykonání potřebuje 2 M-cykly a doba jejího vykonání trvá 9 T-cyklů. Zdrojový a cílový registr jsou v instrukci kódovány pomocí dvou bitů, kdy bit S určuje směr přenosu (0 - z registru A, 1 - do registru A) a bit R určuje, se kterým registrem bude instrukce pracovat (0 - registr I, 1 - registr R). Instrukce které přenášejí obsah speciálních registrů do registru A navíc jako jediné dvě instrukce ld nastavují příznaky. Po vykonání těchto dvou instrukcí je do příznaku P/V je přenesen stav klopného obvodu IFF, který určuje, zda je povolené či zakázané přerušení.\n\nInstrukce slouží k uložení uložení konstanty na určenou adresu v paměti. Adresa, na kterou se konstanta uloží je určena obsahem registru HL.\n\nInstrukce ke svému vykonání potřebuje 3 M-cykly a doba jejího vykonání trvá 10 T-cyklů. To, že hodnota neukládá do registru, ale na adresu v paměti registrem určenou, je naznačeno kulatýmizávorkami.\n\nOdpovídající instrukcí v instrukční sadě procesoru Intel 8080 je instrukce MVI.\n\nInstrukce slouží k uložení uložení konstanty na určenou adresu v paměti. Adresa, na kterou se konstanta uloží je určena obsahem registru IX nebo registru IY a offsetem.\n\nInstrukce ke svému vykonání potřebuje 5 M-cyklů a doba jejího vykonání trvá 19 T-cyklů. Bit X určuje, zda bude instrukce pracovat s registrem IX (X = 0, první byte je pak prefix IX) nebo registrem IY (X = 1, první byte je pak prefix IY).\n\nOdpovídající instrukce v instrukční sadě procesoru Intel 8080 nejsou.\n\nInstrukci je možné obecně zapsat jako codice_4, resp. codice_5, kde \"r1\" je zástupný symbol pro některou z dvojic registrů procesoru BC, DE a HL a \"r2\" je zástupný symbol pro některý z registrů procesoru A, B, C, D, E, H a L, a slouží k přesunu hodnoty mezi dvěma registry. Délka instrukce je jeden byte.\n\nNení možné přenášet hodnotu mezi libovolným registrem a paměťovým místem pomocí adresovaného pomocí kterékoliv dvojice registrů. Obsah libovolného registru lze přenášet pouze pokud je pro adresi použita dvojice registrů HL, je-li k adresaci použit jiná dvojice registrů, je možné přenášet pouze obsah registru A.\n\nInstrukce používající k adresaci paměti registr HL ke svému vykonání potřebuje 2 M-cykly a doba jejího vykonání trvá 7 T-cyklů. Zdrojový, resp. cílový registr je v operačním kódu instrukce kódován stejným způsobem, jako v případě instrukce pro naplnění registru konstantou codice_1.\n\nInstrukce používající k adresaci paměti registr BC nebo DE ke svému vykonání potřebuje také 2 M-cykly a doba jejího vykonání trvá 7 T-cyklů. Zdrojový, resp. cílový registr je v instrukci kódovány pomocí bitu R (0 - registr BC, 1 - registr DE) a bit S určuje směr přenosu (0 - z registru do paměti, 1 - z paměti do registru).\n\nOdpovídající instrukcemi v instrukční sadě procesoru Intel 8080 je instrukce MOV v případě instrukcí využívající k adresování paměti registr HL a instrukce LDAX a STAX v případě instrukcí využívající k adresování paměti registr BC nebo DE.\n\nInstrukce slouží k přesunu hodnoty mezi registrem A a paměťovým místem určeným konstantou.\n\nInstrukce ke svému vykonání potřebuje 4 M-cykly a doba jejího vykonání trvá 13 T-cyklů. Směr přenosu je určen bitem S (0 - z registru do paměti, 1 - z paměti do registru).\n\nOdpovídajícími instrukcemi v instrukční sadě procesoru Intel 8080 jsou instrukce LDA (odpovídá instrukci codice_7) a STA (odpovídá instrukci codice_8).\n\nInstrukce slouží k přesunu hodnoty mezi některým registrem a paměťovým místem určeným hodnotou indexového registru a offsetem.\n\nInstrukce ke svému vykonání potřebuje 5 M-cyklů a doba jejího vykonání trvá 19 T-cyklů. Bit X určuje, zda bude instrukce pracovat s registrem IX (X = 0, první byte je pak prefix IX) nebo registrem IY (X = 1, první byte je pak prefix IY).\n\nOdpovídající instrukce v instrukční sadě procesoru Intel 8080 nejsou.\n\nInstrukce pro přesun hodnoty mezi registrem a polovinou indexového registru nejsou značeny jednotně, překladač assembleru Prometheus označuje poloviny indexových registrů jako \"hx\", \"lx\", \"hy\" a \"ly\", překladač assembleru MRS je označuje jako \"xh\", \"xl\", \"yh\" a \"yl\", některé překladače assembleru, např. Gens s instrukcemi používající poloviny indexových registrů neumí pracovat vůbec.\n\nInstrukce slouží k naplnění dvojice registrů nebo ukazatele zásobníku konstantou. Délka instrukce je tři byty, druhý a třetí byte obsahují hodnotu konstanty.\nObecně je možné tuto instrukci zapsat jako codice_9, kde \"rr\" je zástupný symbol pro některou z dvojic registrů procesoru BC, DE, HL, nebo ukazatel zásobníku SP. Instrukce ke svému vykonání potřebuje 3 M-cykly a doba jejího vykonání trvá 10 T-cyklů. Registr, se kterým instrukce pracuje, zakódován ve čtvrtém a pátém bitu operačního kódu instrukce. Tato dvojice bitů je jednotlivým registrům přiřazena jako:\n00 - dvojice registrů BC, 01 - dvojice registrů DE, 10 - dvojice registrů HL, 11 - ukazatel na zásobník SP. Odpovídajícími instrukcemi v instrukční sadě procesoru Intel 8080 jsou instrukce LXI.\n\nInstrukce slouží k naplnění indexového registru konstantou. Délka instrukce je čtyři byty, třetí a čtvrtý byte obsahují hodnotu konstanty.\n\nInstrukce ke svému vykonání potřebuje 4 M-cyklů a doba jejího vykonání trvá 14 T-cyklů. Bit X určuje, zda bude instrukce pracovat s registrem IX (X = 0, první byte je pak prefix IX) nebo registrem IY (X = 1, první byte je pak prefix IY).\n\nOdpovídající instrukce v instrukční sadě procesoru Intel 8080 nejsou.\n\nInstrukce slouží k přesunu hodnoty mezi dvojicí registrů nebo ukazatelem na zásobník a paměťovým místem určeným konstantou. Instrukce codice_10 a codice_11 jsou v instrukčním souboru procesoru z hardwarových důvodů dvakrát.\n\nInstrukce ke svému vykonání potřebuje 6 M-cyklů a doba jejího vykonání trvá 20 T-cyklů. duplicitní instrukce pracující pouze s registrem HL je o něco rychlejší, potřebuje ke svému vykonání pouze 5 M-cyklů a doba jejího vykonání trvá 16 T-cyklů. Směr přenosu je v obou případech určen bitem S (0 - z registru do paměti, 1 - z paměti do registru).\n\nOdpovídající instrukce v instrukční sadě procesoru Intel 8080 existují pouze pro duplicitní instrukce pracující s dvojicí registrů HL a jsou to instrukce LHLD (odpovídá instrukci codice_12) a SHLD (odpovídá instrukci codice_13).\n\nInstrukce slouží k přesunu hodnoty mezi indexovým registrem a paměťovým místem určeným konstantou.\nInstrukce ke svému vykonání potřebuje 6 M-cyklů a doba jejího vykonání trvá 20 T-cyklů. Směr přenosu je v obou případech určen bitem S (0 - z registru do paměti, 1 - z paměti do registru). Bit X určuje, zda bude instrukce pracovat s registrem IX (X = 0, první byte je pak prefix IX) nebo registrem IY (X = 1, první byte je pak prefix IY).\n\nOdpovídající instrukce v instrukční sadě procesoru Intel 8080 nejsou.\n\nInstrukce slouží k přesunu hodnoty z dvojice registrů do ukazatele zásobníku. Délka instrukce je jeden byte.\nInstrukce ke svému vykonání potřebuje 1 M-cyklus a doba jejího vykonání trvá 6 T-cyklů.\n\nOdpovídající instrukcí v instrukční sadě procesoru Intel 8080 je instrukce SPHL.\n\nInstrukce slouží k přesunu hodnoty z indexového registru do ukazatele zásobníku. Délka instrukce je dva byty.\nInstrukce ke svému vykonání potřebuje 2 M-cykly a doba jejího vykonání trvá 10 T-cyklů. Bit X určuje, zda bude instrukce pracovat s registrem IX (X = 0, první byte je pak prefix IX) nebo registrem IY (X = 1, první byte je pak prefix IY).\n\nOdpovídající instrukce v instrukční sadě procesoru Intel 8080 nejsou.\n\n\n"}
{"id": "1163244", "url": "https://cs.wikipedia.org/wiki?curid=1163244", "title": "Kent Nielsen", "text": "Kent Nielsen\n\nKent Nielsen (* 28. prosinec 1961, Frederiksberg) je bývalý dánský fotbalista. Nastupoval především na postu obránce.\n\nS dánskou reprezentací vyhrál Mistrovství Evropy 1992, na šampionátu nastoupil ke čtyřem zápasům. Zúčastnil se též světového šampionátu v Mexiku roku 1986. V národním týmu působil v letech 1983–1992 a odehrál 54 utkání, v nichž vstřelil 3 branky.\n\nS klubem Brøndby IF Kodaň se stal dvakrát mistrem Dánska (1987, 1988) a roku 1989 s ním získal dánský pohár. Ten vybojoval znovu s Aarhusem v sezóně 1991/92. Krom dánské ligy působil tři sezóny v nejvyšší anglické soutěži, v dresu Aston Villy.\n\nPo skončení hráčské kariéry se stal trenérem.\n"}
{"id": "1163245", "url": "https://cs.wikipedia.org/wiki?curid=1163245", "title": "Dagenham East (stanice metra v Londýně)", "text": "Dagenham East (stanice metra v Londýně)\n\nDagenham East je stanice metra v Londýně, otevřená 1. května 1885 jako \"Dagenham\". 1. května 1949 došlo k přejmenování na současné jméno. V letech 1948-1969 vedení stanice spadalo pod British Railways. Autobusové spojení zajišťují linky 103 a 364. Stanice se nachází v přepravní zóně 5 a leží na lince:\n"}
{"id": "1163247", "url": "https://cs.wikipedia.org/wiki?curid=1163247", "title": "Klubovna Tenisového klubu LTC Praha", "text": "Klubovna Tenisového klubu LTC Praha\n\nProvizorní budova bývalého Lawn Tennis Clubu Praha je dřevěná stavba od Bohumíra Kozáka z roku 1926. Budova se nachází na pozemku parcelní číslo 2117 v katastrálním území Holešovice a je památkou chráněnou státem. Původně byla označena evidenčním číslem 32.\n\nLawn Tennis Club Praha (původně Lawn Tennis Cercle) byl založen v roce 1904 studenty právnické fakulty c. k. české university Karlo-Ferdinandovy . Členy klubu byly významné osobnosti, například Jan a Olga Masarykovi, Karel Schwarzenberg nebo Jiří Stanislav Guth-Jarkovský. Správcem byl Josef Koželuh, otec budoucích tenistů Karla a Jana Koželuhových.\n\nPrvní klubovna byla postavena v roce 1912. Klub se ale rozrůstal. Po první světové válce měl již 9 dvorců a v roce 1924 první český dvorec s tribunami pro 2000 diváků. V roce 1925 vznikly první návrhy architekta Bohumíra Kozáka na budovu nové klubovny. Byla navržena jako provizorní dřevostavba (podobně jako zimní stadion Štvanice, Lidový dům v Libni či Loděnice Českého Yacht Klubu v Podolí). Stavba byla ralizována v následujícím roce, pravděpodobně firmami Hautschauer a Pištora.\n\nV přízemí se nacházejí dámské a pánské šatny se sprchami. V centrální části pak jídelna. V patře je společenská místnost klubu a terasa s výhledem na dvorce.\n\nOkolí objektu bylo znehodnoceno v druhé polovině 20. století. Tenisové dvorce na východ od klubovny byby v padesátých letech zabrány pro stavbu větracích komínů Letenského tunelu. V těsné blízkosti byl pak v šedesátých a sedmdesátých letech postaven krytý dvorec. V osmdesátých letech pak byly dvorce zapuštěny pod úroveň terénu, což se ukázalo jako velmi problematický zásah.\n\nV roce 2006 vzniklo občanské sdružení Alternativa II, jejimž cílem je záchrana chátrajícího objektu. Sdružení převzalo objekt od Úřadu pro zastupování státu ve věcech majetkových dne 10. února 2014. V srpnu 2015 byl schválen restaurátorský záměr na opravu a obnovu vnějšího pláště dřevěné klubovny. Rekonstrukce probíhá díky pomoci dobrovolníků.\n\n"}
{"id": "1163253", "url": "https://cs.wikipedia.org/wiki?curid=1163253", "title": "Elm Park (stanice metra v Londýně)", "text": "Elm Park (stanice metra v Londýně)\n\nElm Park je stanice metra v Londýně, otevřená roku 1935. Autobusovou dopravu zajišťují linky 165, 252, 365 a 372. Stanice se nachází v přepravní zóně 5 a leží na lince:\n"}
{"id": "1163262", "url": "https://cs.wikipedia.org/wiki?curid=1163262", "title": "Hornchurch (stanice metra v Londýně)", "text": "Hornchurch (stanice metra v Londýně)\n\nHornchurch je stanice metra v Londýně, otevřená 1. května 1885. Elektrifikace proběhla roku 1908. V letech 1948-1969 byla stanice pod vedením British Railways. Autobusové spojení zajišťují linky 193, 252 a 256. Stanice se nachází v přepravní zóně 6 a leží na lince:\n"}
{"id": "1163264", "url": "https://cs.wikipedia.org/wiki?curid=1163264", "title": "Lars Elstrup", "text": "Lars Elstrup\n\nLars Dahl Elstrup (* 24. březen 1963, Råby) je bývalý dánský fotbalista. Nastupoval především na postu útočníka.\n\nS dánskou reprezentací vyhrál Mistrovství Evropy 1992, na šampionátu nastoupil ke dvěma zápasům a vstřelil jeden gól. V národním týmu působil v letech 1988-1993 a odehrál 34 utkání, v nichž vstřelil 13 branek.\n\nS klubem Odense BK se stal mistrem Dánska (1989) a v sezóně 1992/93 s ním získal dánský pohár. Krom dánské ligy působil dvě sezóny v nejvyšší nizozemské soutěži, v dresu Feyenoordu Rotterdam, a dvě sezóny v anglické lize, v klubu Luton Town.\n"}
{"id": "1163266", "url": "https://cs.wikipedia.org/wiki?curid=1163266", "title": "Upminster Bridge (stanice metra v Londýně)", "text": "Upminster Bridge (stanice metra v Londýně)\n\nUpminster Bridge je stanice metra v Londýně, otevřená 17. prosince 1934. Autobusové spojení zajišťují linky 248 a 370. Stanice se nachází v přepravní zóně 6 a leží na lince:\n"}
{"id": "1163278", "url": "https://cs.wikipedia.org/wiki?curid=1163278", "title": "María Dueñas", "text": "María Dueñas\n\nMaría Dueñas Vinuesa, Ph.D. (* 1964, Puertollano, provincie Ciudad Real) je současná španělská spisovatelka.\n\nRoku 1997 získala doktorát z anglické filologie a od roku 1991 vyučuje na univerzitě v Murcíe.\n\nVe svojí knize \"Čas mezi šitím\" literárně zpracovala příběh Juana Luise Beigbedera, bývalého španělského ministra zahraničních věcí za vlády diktátora Francisca Franca. \n\nV roce 2015 vydala knihu s názvem \"La Templanza.\"\n\n\n\n\n"}
{"id": "1163287", "url": "https://cs.wikipedia.org/wiki?curid=1163287", "title": "Upminster (stanice metra v Londýně)", "text": "Upminster (stanice metra v Londýně)\n\nUpminster je stanice metra v Londýně, otevřená 1. května 1885. Roku 1908 proběhla elektrifikace stanice. Autobusové spojení zajišťují linky 248, 346, 347 a 370. Stanice se nachází v přepravní zóně 6 a leží na linkách:\n"}
{"id": "1163300", "url": "https://cs.wikipedia.org/wiki?curid=1163300", "title": "Nina Otkalenková", "text": "Nina Otkalenková\n\nNina Otkalenková, rozená Pletňovová; (23. května 1928 – 13. května 2015) byla sovětská atletka, mistryně Evropy v běhu na 800 metrů z roku 1954.\n\n"}
{"id": "1163301", "url": "https://cs.wikipedia.org/wiki?curid=1163301", "title": "Lauren Kate", "text": "Lauren Kate\n\nLauren Kate (* 21. března 1981, Dayton, Texas) je americká autorka literatury pro mládež. Navštěvovala vysokou školu v Atlantě. Se svým psaním začala v New Yorku. V současné době žije v Los Angeles. \n\nJe světově proslulou autorkou série Andělé, Atlantida a románu The Betrayal of Natalie Hargrove (Zrada Natalie Hargroveové). Laureniny knihy byly přeloženy již do více než třiceti jazyků.\n\n\n\n\n\n"}
{"id": "1163304", "url": "https://cs.wikipedia.org/wiki?curid=1163304", "title": "Vladimír Landa (1923)", "text": "Vladimír Landa (1923)\n\nVladimír Landa (14. května 1923, Ludina, Chorvatsko – 17. prosince 1988) byl český spisovatel a scenárista.\n\nPracoval u Československých aerolinií, později jako podnikový kontrolor. Je autorem próz s tematikou života české menšiny v Chorvatsku, ve kterých baladické příběhy se snovou rovinou spojuje s realitou válečných zážitků a partyzánského odboje.\n"}
{"id": "1163306", "url": "https://cs.wikipedia.org/wiki?curid=1163306", "title": "Taťjana Providochinová", "text": "Taťjana Providochinová\n\nTaťjana Providochinová ( ); * 26. března 1953) je bývalá sovětská atletka, mistryně Evropy v běhu na 800 metrů z roku 1978.\n\nPři startu ne evropském šampionátu v Praze byla zároveň členkou stříbrné sovětské štafety na 4x400 metrů. Na LOH 1980 v Moskvě získala bronzovou medaili v běhu na 800 metrů.\n\n"}
{"id": "1163308", "url": "https://cs.wikipedia.org/wiki?curid=1163308", "title": "Alfa Pyxidis", "text": "Alfa Pyxidis\n\nAlfa Pyxidis je nejjasnější hvězda v souhvězdí Kompasu. Má více než desetkrát větší hmotnost a šestkrát větší poloměr než Slunce. Patří do spektrální třídy B1,5III a její zdánlivá velikost při pozorování ze Země je 3,68. Je to proměnná hvězda typu Beta Cephei.\n"}
{"id": "1163309", "url": "https://cs.wikipedia.org/wiki?curid=1163309", "title": "Arlo Guthrie", "text": "Arlo Guthrie\n\nArlo Davy Guthrie (* 10. července 1947) je americký folkový písničkář. Stejně jako jeho otec Woody Guthrie, je znám svými protest songy proti sociální nespravedlnosti. Jeho nejznámějším dílem je debutová „Alice's Restaurant Massacree“, satirická recitovaná píseň (tzv. talking blues), která se stala hymnou oslav dne Díkůvzdání. Jeho píseň „Massachusetts“ byla vybrána jako oficiální folková píseň státu, kde prožil většinu svého života.\n\nV roce 1969 vystoupil na legendárním festivalu Woodstock.\n\nNarodil se v Brooklynu v New Yorku, jeho rodiči byli folkový zpěvák a písničkář Woody Guthrie a Marjorie Mazia Guthrieová. Jeho sestrou je hudební producentka Nora Guthrieová. Matka byla profesionální tanečnice v souboru Marthy Grahamové; založila Výbor pro boj s Huntingtonovou chorobou, na kterou v roce 1967 zemřel její manžel Woody. Otec Arla Guthrieho byl z protestanské rodiny a matka z židovské. Babička z matčiny strany byla židovská básnířka Aliza Greenblattová.\n\n\n\n\n"}
{"id": "1163310", "url": "https://cs.wikipedia.org/wiki?curid=1163310", "title": "Dana Stehlíková", "text": "Dana Stehlíková\n\nDana Stehlíková (* 10. srpna 1954 Praha) je česká historička umění specializovaná na umělecké řemeslo středověku a staršího novověku, kurátorka, vysokoškolská pedagožka a grafička. \n\nAbsolvovala Akademické gymnázium v Praze. Dále vystudovala učitelství na Pedagogické fakultě UK, obor matematika – výtvarná výchova. V letech 1982–1990 se věnovala užité grafice, především jako ilustrátorka (vědecká ilustrace, 50 kreslených seriálů a obálky pro časopis \"Mladý filatelista\", ilustrace a karikatury v dalších časopisech a novinách), do roku 1990 uspořádala tři samostatné výstavy, zúčastnila se několika kolektivních výstav. \n\nStudium na Filozofické fakultě UK, obor dějiny umění a dějiny zakončila v roce 1981 dizertační prací na téma \"Pražští zlatníci pozdní gotiky 1420–1526\". V letech 1978–1990 pracovala v archeologickém oddělení Pražského střediska státní památkové péče a ochrany přírody. V letech 1982–1989 absolvovala externí vědeckou aspiranturu v Ústavu dějin umění Československé akademie věd v Praze (téma \"Objednavatelé umění za vlády krále Jana Lucemburského\"). V letech 1990–1997 pracovala jako kurátorka sbírek textilu (1990), drahých kovů a různých materiálů v Uměleckoprůmyslovém muzeu v Praze. V letech 1990–1992 absolvovala postgraduální kurátorská studia v Institut für Kulturwissenschaft ve Vídni a Kremži.\n\nOd roku 1998 pracuje jako kurátorka sbírek drahých kovů a šperku (včetně archeologických nálezů) a Lapidária v oddělení starších českých dějin Národního muzea v Praze. Věnuje se dějinám uměleckých řemesel, zejména zlatnictví, dějinám církevního umění (např. klášterů v Břevnově, v Oseku, na Ostrově u Davle) a kamenosochařství. Publikuje vědecké i popularizující stati a knihy. Připravila tři desítky výstav v České republice i v zahraničí (Itálie, Izrael, Rakousko, USA), účastní se týmových vědeckých projektů.\n\n\n\n\n"}
{"id": "1163311", "url": "https://cs.wikipedia.org/wiki?curid=1163311", "title": "Kamenný most (Moravská Třebová)", "text": "Kamenný most (Moravská Třebová)\n\nRenesanční kamenný most svatého Jana v Moravské Třebové v okrese Svitavy vede přes říčku Třebůvku pod moravskotřebovským zámkem na Jevíčské ulici. Most je součástí naučné stezky Cesta od renesance k baroku.\n\nNa začátku mostu je umístěno sousoší Rozloučení s Pannou Marií, jejichž předpokládaným autorem je třebovský sochař J. Pacák. Sousoší pochází z roku 1722. Mělo být součástí křížové cesty z farního kostela na Křížový vrch. \n\nNa mostě jsou umístěny povodňové pamětní desky. Celek tvoří zděná stěna rozčleněná na tři stejná pole, zakončená jednotlivě římsou a štítem s tzv. dělovým křížem. Středové pole obsahuje již značně poškozený reliéf Kalvárie s torzem původního nápisu. Starší z desek popisuje katastrofální povodeň z roku 1663, způsobenou silnou průtrží mračen. Tato katastrofa způsobila ztrátu 33 lidských životů. \n\nMladší deska z roku 1773 hovoří o další povodňové vlně, která opět způsobila velké škody na majetku. Teprve tři roky po této katastrofě byl zbudován samotný kamenný most, který dnes zdobí povodňové kamenné desky. Jsou dokladem proměny lichtenštejnského erbu. \n\nV roce 2002 proběhla kompletní rekonstrukce desek. Roku 2013 byla provedena další rekonstrukce, jejíž nutnost byla způsobena řáděním vandalů.\n\n\n"}
{"id": "1163312", "url": "https://cs.wikipedia.org/wiki?curid=1163312", "title": "Olga Minějevová", "text": "Olga Minějevová\n\nOlga Minějevová ( ); 1. září 1952 v Degťarsk, Sverdlovská oblast) je bývalá sovětská atletka, mistryně Evropy v běhu na 800 metrů z roku 1982.\n\nPři svém startu na evropském šampionátu v Athénách byla rovněž členkou sovětské bronzové štafety na 4x400 metrů. Na LOH 1980 v Moskvě získala stříbrnou medaili v běhu na 800 metrů (zlato Naděžda Olizarenková, bronz Taťjana Providochinová).\n\n"}
{"id": "1163332", "url": "https://cs.wikipedia.org/wiki?curid=1163332", "title": "Konfirmační zkreslení", "text": "Konfirmační zkreslení\n\nKonfirmační zkreslení (někdy též potvrzovací zkreslení, z anglického confirmation bias) je sociálně-psychologický pojem, který popisuje tendenci člověka upřednostňovat ty informace a interpretace, které podporují jeho vlastní názor, a naopak ignorovat nebo podceňovat ty, které jsou v rozporu s jeho přesvědčením, případně vykládat nejednoznačné informace tak, aby byly v souladu s jeho názorem. Je to druh kognitivního zkreslení a častý důvod chybného uvažování. A to i pro abstraktní věci, které nevyžadují názor. Efekt potvrzovacího zkreslení je silnější u emočně podbarvených záležitostí a u silně zakořeněných názorů. Potvrzovací zkreslení se vztahuje i na paměť (člověk má tendenci si pamatovat spíše to, co je v souladu s jeho názory) a na oblibu informačních zdrojů (člověk upřednostňuje ty, které podporují jeho přesvědčení). \n\nPokud jsme si na něco udělali názor a bezmezně mu věříme, automaticky vyhledáváme informace, které tento názor potvrzují. Konfirmační zkreslení je tedy tendence vyhledávat fakta, která potvrzují náš názor.\nDavid McRaney například poznamenává: „\"Vaše názory jsou výsledkem mnoha let, kdy jste pozornost věnovali pouze informacím, které vás utvrzovaly ve vašem přesvědčení, a zároveň zcela ignorovali ty, které nabourávaly vaše předem vytvořené dojmy a představy.\"” \n\nPříkladem může být nákupní chování občanů USA na Amazonu v době před prezidentskými volbami v roce 2008. Badatel Valdis Krebs zjistil, že lidé, kteří již byli rozhodnuti podporovat Obamu, nakupovali knihy, ve kterých se Obama ukazoval v pozitivním světle. Lidé, kteří však byli odpůrci Obamy, naopak kupovali knihy, které jej představovaly v negativním světle. Lidé si tedy kupovali knihy, které potvrzovaly jejich stávající názor. \n\nTendenci lidí favorizovat své stávající názory dokázaly psychologické experimenty v 60. letech 20. století. Pozdější výzkum ukázal, že je to způsobeno i tendencí lidí testovat ideje jednostranně, tedy soustředit se jen na jednu možnost a ignorovat alternativy, což je může vést k nesprávným závěrům. Další možná vysvětlení potvrzovacího zkreslení zahrnují omezenost lidské schopnosti zpracovávat informace, myšlení ve stylu „přání otcem myšlenky“ (wishful thinking) a to, že lidé započítávají jako náklad možnost, že by se mýlili, takže nepřemýšlejí nestranně.\n\nKonfirmačnímu zkreslení se věnovala spousta psychologů a vědců. Princip byl vždy víceméně stejný. Výzkumníci předložili skupině lidí falešné studie a sledovali, jak se jejich názor změnil či nezměnil, a jak na téma nahlíželi v souvislosti s tím, jak bylo podáno.\n\nPříklady:\n\nDůsledkem potvrzovacího zkreslení je přehnaná důvěra ve vlastní názory a možnost, že člověk své názory zachová nebo dokonce posílí, i když se setká s důkazem, který je vyvrací. \n\nJedním z důsledků konfirmačního zkreslení je i efekt zpětného rázu (anglicky \"backfire effect\"), který způsobuje, že pokud jsme konfrontováni s důkazy, které jsou v konfliktu s našimi pohledy, máme tendenci držet se svých původních názorů ještě pevněji či je převést do ještě větších extrémů. Ve studii sledující dynamické procesy (Redlawk, 2002) zjistil, že subjekty, kterým byly předány negativní materiály na jimi preferovaného politického kandidáta, byly na konci experimentu ještě přesvědčenější o jeho podpoře.\n\nEfekt pozoroval také Gollust (2009) v experimentu, ve kterém bylo zjištěno, že republikáni, kteří se stavěli proti politickým krokům, které řešily zdravotní nedostatky sociální pomocí, se proti nim stavěli ještě silněji, pokud byli opatřeni protichůdnými vědeckými nálezy, že diabetes typu 2 je závislý na sociálních podmínkách v sousedství. \n\n\n\n"}
{"id": "1163333", "url": "https://cs.wikipedia.org/wiki?curid=1163333", "title": "Dorchester Town FC", "text": "Dorchester Town FC\n\nDorchester Town FC (celým názvem: Dorchester Town Football Club) je anglický fotbalový klub, který sídlí ve městě Dorchester v nemetropolitním hrabství Dorset. Založen byl v roce 1880. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na The Avenue Stadium s kapacitou 5 229 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1163336", "url": "https://cs.wikipedia.org/wiki?curid=1163336", "title": "Selhání", "text": "Selhání\n\nSelhání může označovat:\n\n\n\n"}
{"id": "1163338", "url": "https://cs.wikipedia.org/wiki?curid=1163338", "title": "Zhroucení", "text": "Zhroucení\n\nZhroucení neboli kolaps může označovat:\n\n\n"}
{"id": "1163339", "url": "https://cs.wikipedia.org/wiki?curid=1163339", "title": "Plamen Kračunov", "text": "Plamen Kračunov\n\nPlamen Kračunov (bulharsky Пламен Крачунов, * 11. ledna 1989, Plovdiv, Bulharsko) je bulharský fotbalový obránce, který působí od srpna 2015 v bulharském klubu PFK Slavia Sofia. Hraje na pozici stopera (středního obránce).\n\n\n"}
{"id": "1163344", "url": "https://cs.wikipedia.org/wiki?curid=1163344", "title": "Henrik Andersen", "text": "Henrik Andersen\n\nHenrik Andersen (* 7. květen 1965, Amager) je bývalý dánský fotbalista. Nastupoval především na postu krajního obránce.\n\nS dánskou reprezentací vyhrál Mistrovství Evropy 1992, na šampionátu nastoupil ke čtyřem zápasům. Hrál i na mistrovství světa v Mexiku roku 1986. V národním týmu působil v letech 1985–1994 a odehrál 30 utkání, v nichž vstřelil 2 branky.\n\nS Anderlechtem Brusel vyhrál Pohár UEFA 1982/83.\n\nS Anderlechtem se stal rovněž třikrát mistrem Belgie (1984/85, 1985/86, 1986/87) a dvakrát získal belgický pohár (1987/88, 1988/89). Zajímavostí je, že ač Dán, nikdy nehrál první dánskou ligu, šel z druholigového Fremadu Amager rovnou do zahraničí, do Anderlechtu, druhou část kariéry pak strávil v dresu bundeligového 1. FC Köln.\n"}
{"id": "1163346", "url": "https://cs.wikipedia.org/wiki?curid=1163346", "title": "Arcidiecéze Abuja", "text": "Arcidiecéze Abuja\n\nArcidiecéze Abuja je arcidiecéze římskokatolické církve nacházející se v Nigérii.\n\nArcidiecéze zahrnuje celé Federální hlavní území Nigérii.\n\nArcibiskupské sídlo je ve městě Abuja, kde se nachází hlavní chrám, katedrála Dvanácti apoštolů.\n\nRozděluje se do 67 farností. K roku 2012 měla 542 105 věřících, 82 diecézních kněží, 50 řeholních kněží, 125 řeholníků a 167 řeholnic.\n\nCírkevní provincie Abuja byla založena roku 1994, zahrnuje 7 sufragánn:\n\nDne 6. listopadu 1981 byla z části území diecéze Minna vytvořena misie sui iuris Abuja.\n\nDne 19. června 1989 byla misie bulou \"Quantis progressibus\" papeže Jana Pavla II. povýšena na diecézi.\n\nDne 26. března 1994 byla bulou \"Quo aptius\" papeže Jana Pavla II. povýšena na metropolitní arcidiecézi.\n\n\n"}
{"id": "1163347", "url": "https://cs.wikipedia.org/wiki?curid=1163347", "title": "Dunstable Town FC", "text": "Dunstable Town FC\n\nDunstable Town FC (celým názvem: Dunstable Town Football Club) je anglický fotbalový klub, který sídlí ve městě Dunstable v nemetropolitním hrabství Bedfordshire. Založen byl v roce 1883. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Creasey Park s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1163348", "url": "https://cs.wikipedia.org/wiki?curid=1163348", "title": "Hoření (rozcestník)", "text": "Hoření (rozcestník)\n\nHoření může být:\n\n\n\n"}
{"id": "1163349", "url": "https://cs.wikipedia.org/wiki?curid=1163349", "title": "Arcidiecéze Acapulco", "text": "Arcidiecéze Acapulco\n\nArcidiecéze Acapulco je arcidiecéze římskokatolické církve nacházející se v Mexiku.\n\nArcidiecéze zahrnuje 19 obcí pobřežní oblasti Mexického státu Guerrero: Acapulco, Atoyac, Ayutla de los Libres, Azoyú, Benito Juarez, Copala, Coyuca de Benítez, Cuajinicuilapa, Cuauhtepec, Florencio Villarreal, Igualapa, Ometepec, Petatlán, San Luis Acatlán, San Marcos, Tecoanapa, Técpan, Tlacuachistlahuaca e Xochistlahuaca.\n\nArcibiskupským sídlem je město Acapulco, kde se nachází hlavní chrám katedrála Panny Marie Osamělé.\n\nRozděluje se do 84 farností. K roku 2012 měla 3 074 000 věřících, 106 diecézních kněží, 20 řeholních kněží, 21 trvalých jáhnů, 21 řeholníků a 187 řeholnic.\n\nCírkevní provincie Acapulco byla založena roku 1983, zahrnuje 3 sufragánny:\n\nDne 18. března 1958 byla bulou \"Quo aptiori\" papeže Pia XII. vytvořena z části území Chilapa vytvořena diecéze Acapulco.\n\nDne 27. října 1964 byla z části jejího území a území jiných diecézí vytvořena diecéze Ciudad Altamirano.\n\nDne 10. února 1983 byla bulou \"Quo maius\" papeže Jana Pavla II. povýšena na metropolitní arcidiecézi.\n\n\n"}
{"id": "1163351", "url": "https://cs.wikipedia.org/wiki?curid=1163351", "title": "Sebastian Aho (1997)", "text": "Sebastian Aho (1997)\n\nSebastian Aho (* 26. července 1997, Rauma) je finský hokejový útočník působící v týmu Carolina Hurricanes v severoamerické National Hockey League NHL. Dne 27. června 2015 byl draftován ve druhém kole draftu 2015 jako 35. celkově týmem Carolina Hurricanes.\n\nS finskou reprezentací do 20 let dobyl na domácím šampionátu juniorů v Helsinkách v roce 2016 titul mistrů světa. Na turnaji posbíral celkem 14 kanadských bodů, když vstřelil 5 branek a na dalších 9 přihrál. S reprezentací do 18 let vybojoval na šampionátu osmnáctiletých hokejistů ve Švýcarsku v roce 2015 stříbrné medaile. Na turnaji odehrál pouze jedno utkání a to finálové proti výběru USA, jelikož v době konání turnaje hrál finále SM-liigy 2014/2015 s Kärpätem a na turnaj tak přicestoval později. V 1. minutě zápasu přihrál na jedinou branku Finska v zápase, kterou zajistil útočník Julius Nättinen.\n\n"}
{"id": "1163352", "url": "https://cs.wikipedia.org/wiki?curid=1163352", "title": "Mistr Bertram", "text": "Mistr Bertram\n\nMistr Bertram nebo též Bertram z Mindenu (* kolem roku 1340, Minden (Vestfálsko) – 1414 nebo 1415, Hamburk) byl nejvýznamnější německý gotický malíř působící v Hamburku na přelomu 14. století.\nBertram se narodil v Mindenu nebo okolí, protože jeho bratr Cord van Byrde je dle toponymu narozen v obci Bierde poblíž Mindenu. O malířově mládí není nic známo, ale je pravděpodobné, že se vyškolil přímo v Mindenu. Pak patrně jako tovaryš navštívil Prahu a také Kolín nad Rýnem a Štrasburk. Podle Royta pracoval v dílně při dvoru Karla IV. v Praze a podílel se na výzdobě Kaple sv. Kříže na Karlštejně. Jako \"Bertram Pictor\" je v Hamburku poprvé uváděn roku 1367. Roku 1371 koupil dům poblíž katedrály (Schmiedestraße), 1376 se stal občanem a mistrem v Hamburku a roku 1383 koupil další dům v téže ulici. \n\nV hansovním městě Hamburku vedl Mistr Bertram dílnu, která získávala nejvýznamnější zakázky. V roce 1375 byl pozván, aby vytvořil výzdobu Lübecku při příležitosti návštěvy císaře Karla IV.. Roku 1390 plánoval podniknout pouť do Říma a sepsal předtím závěť, ale tato cesta se v jeho díle nijak neodrazila. V roce 1410 napsal další závěť, kde jako dědičku uvádí svou dceru, protože manželka předtím patrně zemřela.\n\nPo Bertramově smrti kolem roku 1415 převzal dílnu malíř Johannes.\n\nMistr Bertram je pokračovatelem tradice vestfálského malířství (Pašijový oltář z Osnabrücku). Jako příslušník bohaté rodiny mohl mít přístup i k francouzské knižní malbě, ke které mají blízko jeho krajiny a detaily zvířat. V Bertramově díle je patrná stylistická příbuznost s obrazy Mistra Theodorika na Karlštejně a byl patrně obeznámen také s dílem svého současníka Conrada von Soest. \n\nJeho kompozice s omezeným množstvím figur jsou přehledné. Pokouší se o iluzi prostoru a vyvážený poměr postav ke krajině a architektuře v pozadí. V malbě užívá měkké modelace drapérií světlem a z českého prostředí převzal lyrické zobrazení tváří a způsob stavby objemu, který převažuje nad lineární kresbou. Sám je uváděn pouze jako malíř slohu mezinárodní gotiky, jeho dílna však dodávala kompletní vyřezávané oltáře, a pro městskou radu také sochy, lustry a vývěsní štíty.\nJméno řezbáře, který v dílně pracoval, není známo.\n\n"}
{"id": "1163353", "url": "https://cs.wikipedia.org/wiki?curid=1163353", "title": "Santa Coloma d'Andorra", "text": "Santa Coloma d'Andorra\n\nSanta Coloma d'Andorra je město v Andoře, nacházející se 2 km jihozápadně od hlavního města Andorra la Vella. Leží mezi horami v údolí řeky Valira a patří do farnosti Andorra la Vella, žije v něm okolo tří tisíc obyvatel.\n\nMěsto založil v 10. století hrabě z Urgell Borrell II. a pojmenoval ho po svaté Kolumbě ze Sens. Je církevní metropolí Andorry a nachází se zde nejstarší kostel v zemi, s nástěnnými freskami a kamennou okrouhlou zvonicí v lombardském stylu, vysokou 18 metrů. Historické centrum města s chrámem bylo roku 1999 navrženo na zařazení do seznamu světového dědictví UNESCO.\n\nVe městě sídlí prvoligové fotbalové kluby FC Santa Coloma (devítinásobný mistr země) a UE Santa Coloma, jejich vzájemný zápas se nazývá \"El Derbi Colomenc\".\n\n"}
{"id": "1163357", "url": "https://cs.wikipedia.org/wiki?curid=1163357", "title": "Vrata", "text": "Vrata\n\nVrata jsou stavební prvek sloužící k uzavření větších vstupních otvorů. Zhotovují se obvykle z dřeva, kovu či plastu, někdy je využita kombinace více materiálů (například dřevěná vrata pobitá plechem). Vrata jsou obvykle tvořena dvěma křídly (vrátněmi), jejichž základem je dobře vyztužená kostra zakotvená do krajního sloupku. Vedle klasických otočných vrat existují i vrata posuvná.\n\nVodní stavitelství používá zvláštní druhy vrat, která slouží pro oddělení plavebních komor od horní a spodní hladiny řeky. Podle způsobu otevírání rozlišuje Antonín Klír následující druhy vrat:\n\n\n"}
{"id": "1163358", "url": "https://cs.wikipedia.org/wiki?curid=1163358", "title": "Akce R", "text": "Akce R\n\nAkce R (\"Rehoľníčky\") se odehrála 29. srpna 1950 a znamenala začátek plánované likvidace ženských řeholí na Slovensku. V třech etapách této akce soustředily policejní orgány všechny řeholnice na Slovensku. Cílem akce bylo zastavení činnosti řeholních řádů v Československu a likvidace jejich vlivu na veřejný život.\n\nVe dvou vlnách tak bylo soustředěno asi 4 000 řeholních sester. V dalších etapách bylo 2 000 řeholnic přesunuto do těžkého průmyslu. Začátkem roku 1951 bylo naplánováno snížení počtu nemocnic a ústavů, v kterých ještě roku 1950 pracovalo téměř 10 000 řeholnic. Administrativní cesou byly činěny překážky k přijímání nových členek řeholních řádů, v létě roku 1952 byly internovány představené ženských řeholí. Akce měla být dokončena zrušením řádů a kongregací, ale akce byla odvolána a režim přistoupil k postupnému vytlačení řeholnic ze společnosti.\n\nVýsledkem akce bylo zrušení všech ženských klášterů. Do roku 1960 zůstaly jen řeholní sestry, které pracovaly jako ošetřovatelky v nemocnicích, protože za ně neměl režim žádnou náhradu. Akce R zasáhla mj. kláštery sester uršulek, které působily jako učitelky. Byly vyvezeny do sběrných klášterů v Dolních Semerovcích a v Modre, kde byly nuceny vykonávat práce v zemědělství. Roku 1951 byly vyvezeny do českého pohraničí na práce ve vlhkém prostředí v textilních továrnách. Později působily jako ošetřovatelky v ústavech sociální péče u těžce handicapovaných lidí, protože o tuto práci neměly civilní ošetřovatelky zájem. Na Slovensko se mohly vrátit až po roce 1989.\n\n\n"}
{"id": "1163359", "url": "https://cs.wikipedia.org/wiki?curid=1163359", "title": "Santa Coloma", "text": "Santa Coloma\n\nSanta Coloma (svatá Kolumba) je název několika sídel:\n\n"}
{"id": "1163361", "url": "https://cs.wikipedia.org/wiki?curid=1163361", "title": "Obština Čiprovci", "text": "Obština Čiprovci\n\nObština Čiprovci ( \"Община Чипровци\") je bulharská jednotka územní samosprávy v Montanské oblasti. Leží na severozápadě Bulharska u hranic se Srbskem. Sídlem obštiny je město Čiprovci, kromě něj zahrnuje obština 9 vesnic. Žije zde přes 3 tisíce stálých obyvatel.\n\nV obštině žije 3 125 stálých obyvatel a včetně přechodně hlášených obyvatel 3 728. Podle sčítáni 1. února 2011 bylo národnostní složení následující:\n"}
{"id": "1163362", "url": "https://cs.wikipedia.org/wiki?curid=1163362", "title": "Dzjaržynsk", "text": "Dzjaržynsk\n\nDzjaržynsk (bělorusky \"Дзяржынск\", rusky \"Дзержинск\") je město v Bělorusku, na řece Njacečka. Do 29. července 1932 bylo město známé pod názvem Kojdanaŭ (\"Койданаў\") či Kojdanava (\"Койданава\").\n\nJe administrativním centrem Dzjaržynského (Kojdanaŭského) rajónu Minské oblasti. Populace v roce 2009 čítala na 25 164 obyvatel. Nachází se 38 km jihozápadně od Minsku, na železniční trati (stanice Койданава) a dálnici Minsk — Baranavičy.\n\nToponymum „Койданаў“ je pravděpodobně odvozeno od jména tatarského bojovníka Kojdana (Kajdana), jehož vojáci údajně porazili nepřítele pod legendární Krutahorjem v XIII století.\n\nPodle jiné teorie název města pochází ze jména tatarského válečníka, který kdysi žil v těchto místech. Byl najat na sklonku XIV a počátku XV století k vojenským jednotkám Litevského velkovévodství a měl zde své bydliště.\n\nTradiční historický název obce se zachoval ve formě „Койданаў“ nebo „Койданава“. Dne 29. července 1932 byl název města oficiálně změněn na Dzjaržynsk.\n\nZa oficiální datum založení moderního Dzjaržynsku se považuje rok 1146, kdy se osada objevila pod názvem „Крутагор’е“ při úvodu starého dřevěného kostela Přímluvy. Avšak moderní encyklopedie považuje tyto data jen jako pravděpodobné a za přesné datum první písemná zmínky považuje rok 1442.\n\nVe 12. století se osada stala součástí Polackého a později Minského knížectví. Ve 13. století byla dokončena stavba dřevěného hradu. V XIV století byla osada připojena k Velkoknížectví Litevskému. V různých dobách se oblast nacházela ve vlastnictví dynastie Gediminovců, Vjarejských, Haštoldů, Radziwiłłů. Na počátku XVI století osada trpěla útoky Tatarů (1502 a 1503). V roce 1542 se osada stala centrem starostwa a později i hrabství.\n\nV letech 1550—1831 si osada získala věhlas za významné šíření kalvinismu. Kolem roku 1564 zde Nikalaj Radziwiłł postavil dřevěný kalvinistický kostel (od 1613 kamenný), kapli, školu a chudobinec. V důsledku administrativně-územní reformy (1565—1566) oblast vešla pod správu Minského povětu a Minského vojvodství.\n\nV roce 1588 získala osada statut městečka. V té době zde stálo 120 stavení, hrad, kalvinistický kostel, radnice, trh, 2 krčmy a 4 vodní mlýny. Bylo zde 6 ulic: Vilejská, Minská, Pljabanská, Rubjaževická, Slucká a Staňkaŭská. Král a velkokníže Zikmund III. Vasa vydal oprávnění k pořádání velkých trhů: na Hromnici (2. únor), Nejsvětější Trojice a týdenní aukce. Později se konaly trhy na Jiřího (23. duben) a Pokrovu (1. říjen).\n\nPodle záznamů z roku 1620 bylo v centru města čtyřúhelníkový trh, postavené domy řemeslníků a obchodníků; na náměstí bylo 5 obchodů, restaurace a 23 měšťanských domů; tam bylo jen 110 domů.\n\nV důsledku druhého dělení Polska (1793) se osada stala součástí Ruské říše, načež se stalo centrem oblasti Minského povětu Vilejské gubernie. V roce 1796 osada obdržela městský znak: „obraz dubové a olivové ratolesti“. Během Napoleonova ruské tažení 15. listopadu zde vojska Ruské říše rozbila oddíl, který byl vytvořen z místních a francouzských vojáků. V roce 1871 přes město prochází železnice, otevřena dvoupodlažní stanice.\n\nNa sklonku XIX a počátku XX století působil ve městě kalvinistický kostel a synagoga; v provozu byla lidová a minská škola, 2 židovské modlitební školy, hospice, více než 30 obchodů, parní mlýn, „шапавальні“, pivovar. Každý rok se konalo 6 veletrhů. Dne 25. března 1918 se v souladu s třetí listinou prohlásilo město součást Běloruské lidové republiky. V roce 1919 se stala součástí Běloruské SSR. V roce 1920, v důsledku anti-bolševické povstání, město založilo nezávislou republiku. V roce 1924 se město stalo centrem rajónu (od 30. června 1937 do 15. ledna 1938 náleželo Minskému rajónu).\n\nV roce 1930 sovětské úřady zavřely místní kostel a zničily katolickou farnost. Dne 15. března 1932 se osada stala městem. Dne 29. července 1932 bolševici změnili jméno na města „Дзяржынск“ podle zakladatele sovětského trestního systému Felixe Edmundoviče Dzeržinského; železniční stanice si udržela starý název „Койданаў“. Ve druhé světové válce od 28. června 1941 do 7. července 1944 byla pod německou okupací.\n\n\nVe městě je v provozu odborná škola, 4 střední školy, hudební a dětské sportovní školu, dům žáků a 8 školek. O lékařskou péči obyvatel se stará minská nemocnice. K dispozici je dům kultury a kino.\n\nV závislosti na územním plánu (1948) se radikálně změnil vzhled města. Krátce po uvedení 12 průmyslových podniků byly postaveny administrativní budovy, dům kultury, kino, pošta, vysílací centrum a dvě školy, 40 dvoupatrových domů, na místě starobylého hradu byl otevřen stadion. Současná zástavba zabírá oba břehy řeky Njacečka.\n\n\n\n\n\n\n\n\n\n\n\n\n"}
{"id": "1163363", "url": "https://cs.wikipedia.org/wiki?curid=1163363", "title": "Lahišyn", "text": "Lahišyn\n\nLahišyn (bělorusky \"Лагішын\", rusky \"Логишин\") je sídlo městského typu v Pinském rajónu v Brestské oblasti v Bělorusku. V roce 2008 zde žilo 2,5 tisíce obyvatel. Nachází se 28 km od rajónního města a vlakového nádraží Pinsk, 203 km od Brestu na silniční komunikaci R6 (Pinsk — Ivacevičy).\n\nÚplně první písemná zmínka o sídle pochází z roku 1495. V důsledku administrativně-územní reformy (1565—1566) se oblast se stala součástí Pinského povětu Brestského vojvodství. V 17. století bylo městečko v držení rodu Radziwiłłů a později také Ahinských či Ljubeckých.\n\nDne 20. srpna 1569 a 28. května 1570 dostalo město Lahišyn magdeburské právo. Dne 25. února 1633 král a velkokníže Vladislav IV. Vasa dal městu znak zobrazující:: „v modrém poli vlka na losích nohách“.\n\nV roce 1634 zde byl postaven kamenný kostel na náklady pinského starosty Albrechta Radziwiłła, později byl při něm založena misie jezuitů a nemocnice. V kostele se nachází ikonu sv. Panny Marie, jenž je považován za vynikající. V souvislosti s výstavbou Karaljeŭského kanálu byl Lahišyn předán Michału Kazimierzi Ogińskému.\n\nV důsledku třetího rozdělení Polska v roce 1795 se město stalo součástí Ruského impéria centrem volosti Pinského povětu Minské gubernie. V 19. století ve městečku fungovaly mlýny Ajzenberha, Chazana a Dubmiskaha, Marcinkieviča, Buńkieviča, lisovna oleje a mlýn Cyperštejna, kožedělna Frydmana.\n\nPo potlačení národně osvobozeneckého povstání v roce 1863 ruské úřady násilně přeměnily lahišynský kostel na kostel moskevského patriarchátu, budova vyhořela v roce 1897. Později byl na jeho místě postaven Preobraženský kostel.\n\nV roce 1874 došlo ve městě k povstání proti svévoli orgánů a byly rozdrceny oba prapory pěchoty a sto kozáků. Zanedlouho však lahišynští získali zprošťující rozsudek a pachatelé byli za porušování pravidel potrestáni. V roce 1881 byly v obci vybudovány kamenné obchodní pasáže.\n\nV roce 1886 v obci stála škola, kostel (z roku 1845), kaple, synagoga a 10 obchodů. V roce 1893 byla otevřena židovská modlitební škola. Ke konci XIX a počátku XX století se nacházela v blízkosti obce farma Simanovičů. V roce 1919 vypuklo ve městě anti-bolševické povstání.\n\nNa začátku března 1919 skupina „Polesí“ armády II Rzeczpospolity pod velením generála Antonia Listowského vyhnala z okolí bolševiky a obklopila Lahišyn.\n\nPodle Rižské smlouvy (1921) se Lahišyn stal součástí meziválečné Polské republiky, kde se stalo centrem Lahišynské gminy Pinského povětu Poleského vojvodství. Dne 1. dubna 1934 osada ztratila statut města.\n\nV roce 1939 přešel Lahišyn pod správu běloruské SSR, načež se 15. ledna 1940 stalo centrem Lahišynského rajónu Pinské oblasti. Během druhé světové války (od 27. června 1941 do 15. července 1944) bylo město okupováno německými vojsky, v té době bylo v Lahišynském rajónu zabito asi 2 000 lidí.\n\nDne 22. prosince 1959 získala osada oficiálně status sídla městského typu. Od roku 1962 se nachází sídlo na území Pinské rajónu. Dne 10. května 1997 zde byla slavnostně korunována ikonu Panny Marie Lahišynské. Dne 18. září 1998 byl oficiálně schválen historický znak obce.\n\n\n\n"}
{"id": "1163364", "url": "https://cs.wikipedia.org/wiki?curid=1163364", "title": "Kosava", "text": "Kosava\n\nKosava (bělorusky Косава \"Kosava\", rusky Коссово \"Kossovo\") nebo též Kosaŭ (Косаў) je město v Bělorusku, které se nachází v Ivacevickém rajónu v Brestské oblasti. Leží 15 km od rajónního centra Ivacevičy, 151 km od Brestu a 13 km od vlakového nádraží Kosava-Paljeskaje (Косава-Палескае) na lince Brest — Baranavičy. V roce 2006 město mělo 2,4 tisíce obyvatel.\n\nPrvní sídla se na území Kosavy, se objevila v 10. a 11. století. Zachovaná sídla z 10. a 12 století prozkoumal Jury Kucharenka, Pjotar Lysenka, Ljeanid Pobal a Paval Rapaport.\n\nPrvní písemná zmínka o sídle je obsažena ve výsadním právu velkoknížete Aljaksandra, který jej předal maršálku I. Chraptoviči a sahá až do roku 1494. V různých obdobích byla osada v držení Fljeminhů a rodiny Čartaryjských. V roce 1510 velkovévoda Zikmund I. Starý vydal práva k provozování městských obchodů a veletrhů. V této době se město Kosava stalo centrem povětu, avšak v důsledku administrativně-územní reformy (1565—1566) se stala součástí Slonimského povětu Navahrudského vojvodství. Dne 11. května 1569 přešlo město ke Lvu Sanhuški-Kašyrskému. V roce 1597 zde stálo 79 domů, 2 ulice, kostel (od r. 1526), 27 krčem a hospoda.\n\nV roce 1611 Kosavu vlastnili Sapěhové. V roce 1626 byl ve městě zbudován nový kostel. Ve druhé polovině 18. století město přešlo do vlastnictví Pusloŭských, kteří zde postavili továrnu na sukna, cihelnu, ocelárnu a pivovar.\n\nV důsledku třetího rozdělení Polska (1795) se město ocitlo na území Ruské říše ve Slonimském povětu Slonimské, od roku 1797 v Litevské a od roku 1801 v Hrodenské gubernii. V letech 1825—1855 ve městě působila výrobna tkanin. V roce 1838 hrabě Vandalin Pusloŭski zde vystavěl palác. V roce 1845 byla ve městě založena továrna koberců a jiné podniky, ve kterých bylo zaměstnáno asi 200 pracovníků.\n\nV 50. letech 19. století bylo v provozu vinařství. V roce 1861 se město stalo centrem volasti. V době národně osvobozeneckého povstání (1863—1864) došlo poblíž města k boji mezi povstalci a ruskými represivními jednotkami. V roce 1865 byla otevřena veřejná škola. V roce 1867 byl uveden do provozu mlýn, který byl v roce 1881 vybaven parním mechanismem. V roce 1868 byl v obci postaven kamenný kostel svatého Antonína a v roce 1878 dokonce Kostel Nejsvětější Trojice.\n\nPodle sčítání lidu z roku 1897 stálo ve městě 431 budov, 2 kostely, kaple, veřejná škola, továrna na sukna, koželužna, pošta, 58 obchůdků a pravidelně se zde konalo 8 veletrhů. Mezi 15. a 16. říjnem 1900 se ve městě došlo k nepokojům rekrutů (asi 900 lidí). Při přestřelce s policií bylo zastřeleno několik lidí. Během první světové války v roce 1915 bylo město obsazeno německými vojsky, na podzim roku 1918 bylo blízko předního frontu. Z vlakového nádraží Косаў-Палескі Němci vedli úzkokolejnou železnici v lesním masivům Hulina a Michaliny Ružanské. Vyplenili palác, zahrady a skleníky.\n\nV souladu s Rižským mírem (1921) se město stalo součástí meziválečné Polské republiky, kdy obdrželo status města a zároveň bylo ustanoveno centrem povětu. Za vlády Poláků zde byl rychtářský soud a policejní komandatura. Od roku 1922 bylo v nemocnici na 930 lůžek, v roce 1923 byla otevřen pilařský závod „Tartak“. Dne 3. února 1927 proběhla ve městě demonstrace pracovníků, kterou uspořádal podzemní okresní výbor Komunistické strany západního Běloruska; policie demonstraci rozehnal, tento den se zapsal do běloruské historie pod jménem „Kosaŭská střelba“. V letech 1930–1939 byla ve městě v provozu elektrárna s výkonem 100 kW.\n\nV roce 1939 se město stalo součástí Běloruské SSR a v roce 1940 se stalo centrem rajónu (od 20. září 1947 jako součást Ivacevického rajónu). Agresí SSSR bylo místní obyvatelstvo utlačováno a potýkalo se s represemi a některé historické budovy byly zbořeny — nyní polský Institut národních vzpomínek Polska vyšetřuje případ vraždy 25 Poláků mezi 17. a 20. zářím v blízkosti Kosavy.\n\nV období druhé světové války, od 25. června 1941 do 12. července 1944, bylo město pod německou okupací. V roce 1942 bylo v Kosavě založeno ghetto; během partyzánské činnosti byli všichni Židé osvobozeni a utekli do lesů. V důsledku německé propagandy, která jim slibovala klidný život v ghettu, se část Židů z lesů vrátila, načež byli všichni ihned zastřeleni.\n\n\nVe městě je v provozu střední a hudební školy a školky. Služby v oblasti zdravotnictví poskytuje nemocnice. K dispozici je dům kultury a knihovna.\n\n\n"}
{"id": "1163365", "url": "https://cs.wikipedia.org/wiki?curid=1163365", "title": "Drahičyn", "text": "Drahičyn\n\nDrahičyn (bělorusky \"Драгічын\", rusky \"Дрогичин\", nebo také \"Дарагічынь, Дарагічын\", polsky \"Drohiczyn\") je město v Bělorusku, centrum Drahičynské rajónu v Brestské oblasti. Populace v roce 2015 čítala na 14 800 obyvatel. Nachází se 110 km východně od Brestu a 7 km od železniční stanice Drahičyn (na trati Brest — Homel), na silniční komunikaci ve směru Brest — Pinsk.\n\nPodle geografa Vadzima Žučkeviče vzešlo toponymum „Дарагічын“ od jména „Дарог“. Tradiční historická forma názvu zní „Дарагічын“. Současná oficiální forma názvu „Драгічын“ (polsky Drohiczyn) bylo utvořeno pod vlivem polského jazyka.\n\nV písemných pramenech je sídlo poprvé zmiňováno v roce 1452 jako \"Давячоравічы\". V roce 1623 sídlo získalo právo městečka, když bylo součástí Velkoknížectví Litevského. V pramenech z roku 1655 je městečko poprvé nazýváno pod současným jménem \"Драгічын\". V 17. století byly užívány dvě oficiální jména: Драгічын a Давячоравічы.\n\nPodle sčítání lidu z roku 1778 byl Drahičyn považován za město centrem kterého byla obchodní zóna ve tvaru obdélníku s dřevěnou radnicí, na níž byla kovová kopule a znak města, u kterého byl dřevěný hostinec s obchodními řadami a bránou ve tvaru věže. Od náměstí se rozcházely ulice Pěrkovičská, Pinská a Chomská, podél kterých se soustředily budovy (všechny vyrobeny ze dřeva). Součástí města byla i předměstí Zarečka i Starasellje.\n\nV roce 1778 žilo ve městě i s předměstí Zarečka i Starasellje celkem 785 lidí, z nichž bylo 69% křesťanů a 31% Židů. V důsledku třetí rozdělení Polska (1795) bylo město pod správou Ruského impéria. Od roku 1801 a po celou dobu 19. století se město nacházelo v Kobrynském povětu jako součást Hrodenské gubernie. V roce 1849 zde stálo 98 budov. V roce 1886 zde byla postavena železniční stanice. Podle sčítání lidu z roku 1897 zde žilo 2 258 obyvatel, ve městě stálo 280 domů (z toho 140 obydlených), farní škola, dvě veřejné školy a klinika. V roce 1905 žilo ve městě včetně předměstí asi 36 09 obyvatel. Obyvatelé se zabývaly zemědělstvím, obchodem a řemesly.\n\nV předvečer 1. světové války byly v provozu 2 máselnice, závod na čištění křídy, továrna slaměných klobouků (v roce 1914 měla 12 pracovníků, kteří vyrobili zboží v ceně 8 tisíc rublů) a 7 mlýnů, které zaměstnávaly 36 pracovníků.\n\nOd září 1915 do roku 1918 bylo město okupováno vojsky císařského Německa, a v letech 1919—1920 Poláky. V letech 1920—1939 bylo město součástí Polska a Poleského (Brestského) vojvodství s přibližně 4 000 obyvateli. V této době zde bylo 246 budov. V roce 1939 bylo město včleněno do běloruské SSR, kde 15. leden 1940 obdrželo oficiální status sídla městského typu a stalo se centrem rajónu.\n\nOd 25. června 1941 do 17. července 1944 byla oblast pod okupací německých vojsk. Ve městě bylo od července 1941 do 2. listopadu 1942 v provozu ghetto. Z ustanovené „Zvláštní státní komise pro zjištění a vyšetřování trestných činů, které spáchali němečtí fašističtí okupanti“ vyplývá, že bylo během tříleté německé okupace v Drahičyně a okolních městech zabito celkem 4991 lidí, z čehož bylo 3 338 Židů. Číslo obsahuje obyvatele města Drahičyn, uprchlíky a také Židy, kteří byli vysídleni z jiných ghett. Město bylo osvobozeno vojsky 1. Běloruského frontu během Operace Bagration. Dne 10. listopadu 1967 získal Drahičyn statut města.\n\n\nSeznam průmyslových podniků ve městě Drahičyn:\n\n\nVe městě je v provozu gymnázium, 2 střední, hudební, dětsko-mládežnická sportovní škola a 6 školek. Zdravotnické služby zajišťuje nemocnice a klinika. Je zde kino, dům kultury, dům dětí a mládeže, 2 knihovny a centrum mládeže «Спатканьне». Vycházejí rajónní noviny «Драгічынскі веснік».\n\n\n\n\n\n"}
{"id": "1163367", "url": "https://cs.wikipedia.org/wiki?curid=1163367", "title": "Bent Christensen Arensøe", "text": "Bent Christensen Arensøe\n\nBent Christensen Arensøe, znám též jako Bent René Christensen (* 4. leden 1967, Kodaň) je bývalý dánský fotbalista. Nastupoval především na postu útočníka.\n\nS dánskou reprezentací vyhrál Mistrovství Evropy 1992, na šampionátu nastoupil ke dvěma zápasům. V národním týmu odehrál 26 utkání, v nichž vstřelil 8 branek.\n\nS Brøndby Kodaň se stal čtyřikrát mistrem Dánska (1987, 1988, 1990, 1997–98) a dvakrát získal dánský pohár (1988/89, 1997/98).\n\nTřikrát se stal nejlepším střelcem dánské ligy (1988, 1990, 1991).\n"}
{"id": "1163368", "url": "https://cs.wikipedia.org/wiki?curid=1163368", "title": "Obština Georgi Damjanovo", "text": "Obština Georgi Damjanovo\n\nObština Georgi Damjanovo ( \"Община Георги Дамяново\") je bulharská jednotka územní samosprávy v Montanské oblasti. Leží na severozápadě Bulharska u hranic se Srbskem. Sídlem obštiny je ves Georgi Damjanovo, kromě ní zahrnuje obština 12 vesnic. Žijí zde zhruba 2 tisíce stálých obyvatel.\n\nV obštině žije 1 860 stálých obyvatel a včetně přechodně hlášených obyvatel 2 295. Podle sčítáni 1. února 2011 bylo národnostní složení následující:\n"}
{"id": "1163369", "url": "https://cs.wikipedia.org/wiki?curid=1163369", "title": "Davyd-Haradok", "text": "Davyd-Haradok\n\nDavyd-Haradok (bělorusky \"Давыд-Гарадок\" [daˈvɨd ɣaraˈdok], rusky \"Давид-Городок\", polsky \"Dawidgródek\") je město ve Stolinském rajónu Brestské oblasti v Bělorusku, na řece Haryň. V roce 2009 žilo ve městě 6,5 tisíce obyvatel. Nachází se 32 kilometrů severovýchodně od města Stolin, více než 245 km od Brestu a 39 km od vlakového nádraží Haryň (na lince Luniněc — Sarny).\n\nV na základě toponymu „Давыд-Гарадок“ je obsaženo jméno jeho zakladatele. Předpokládá se, že jím byl jotvingský (súduvský) kněz, jenž konvertoval ke křesťanství a po křtu přijal jméno Davyd. Jiná teorie říká, že město založil kníže Davyd Iharavič, po němž město nese svůj název. Podle místní legendy město postavil turaŭský kněz, který přijal křestní jméno Davyd.\n\nNejprve se město jmenovalo jen „Гарадок“, později však byl název změněn na „Гарадок Давыдаў“ (Haradok Davydaŭ).\n\nOficiální záznamy o historii města Давыд-Гарадок (v té době Гарадок) se datují až do roku 1100. Přitom podle současné encyklopedie první písemná zmínky o městě pochází až z roku 1382. Archeologické důkazy svědčí o tom, že osada byla založena v 12. století. Ta se nacházela na uměle nasypané hoře na pravém (východním) břehu řeky Haryň. Ve 14. století na počátku 18. století zde stál dřevěný hrad. Na skonku 14. století se město stalo hlavním městem knížectví.\n\nV roce 1503 porazila vojska velkoknížectví Litvského nedaleko od místa krymské Tatary. V roce 1509 bylo město připojeno k Pinskému knížectví. Od roku 1522 tu vládla velkovévodkyně Bona Sforza. V roce 1558 velkokníže Zikmund II. August město předal guvernérovi Vilna, Mikalaji Radziviłłu zvanému „Černý“. V roce 1559 byly městě v provozu 4 kostely. Podle administrativně-územní reformy (1565—1566) přešla oblast pod správu Pinského povětu Brestského vojvodství a od roku 1586 Klecké ardynacye.\n\nVe 17. a 18. století bylo město důležitým obchodním centrem. Podle nepřímých zdrojů mělo město Magdeburské právo. V roku 1653 zde bylo 29 řemeslníků, kteří se zabývali 17 profesemi. Na počátku třicetileté války (1654—1667) 26. září 1655 Ruské carství zaútočilo pod vedením D. Valkonského na říční čluny, které připlouvaly z Kyjeva, rozbily šlechtické (400 osob) a měšťanské (300 osob) oddíly a nakrátko se chopili města, které spálili. Později bylo město opět pod nadvládou okupantů. Na počátku roku 1660 litevská vojska v čele s S. Askierkem D. Muraškem město odvobodili. V roce 1663 zde stálo 362 domů, v roce 1675 bylo v provozu 2 církve a 1 kostel, v roce 1691 zde pracovalo 52 řemeslníků. V roce 1791 město přešlo pod správu Zapinského povětu.\n\nV důsledku druhého dělení Polska (1793) se město stalo součástí Ruské říše, která se v letech 1795—1796 zastávalo centrum povětu. V roce 1796 byl status sídla snížen na městečko Mozyrského povětu. Dne 22. ledna téhož roku město obdrželo znak: „V černém poli stříbrná řeka s přístavištěm a zlatá loď se zlatými sudy se zbožím“. V roce 1890 zde byly v provozu 2 pravoslavné kostely, církev a 3 židovské modlitebny.\n\nV souladu s Rižským mírem (1921) se město stalo součástí meziválečné Polské republiky a centrem gminy, jež se nacházela v Stolinského povětu Poleského vojvodství. V roce 1939 sídlo vstoupilo do běloruské SSR a 15. ledna 1940 zase získalo města a stalo se centrem Davyd-Haradockého rajónu. Od roku 1961, kdy byl rajón zrušen, se nachází pod správou Stolinského rajónu. Ve druhé světové válce, od 7. července 1941 do 9. července 1944, bylo město pod německou okupací.\n\nVe městě mají své závody podniky, které se zabývají strojírenským a potravinářským průmyslem.\n\n\nVe městě jsou v provozu 2 střední školy, hudební a dětsko-mládežnická sportovní škola a dům dětské tvořivosti. Nalezneme tu místní zdravotnické sdružení, kliniku a dvě lékárny. Kulturní a vzdělávací funkci má městský dům kultury, kino «Сьвітанак» a 2 knihovny. Své sídlo zde mají společnosti ААТ «Беларусбанк» a Белтэлекам.\n\n\n\n\n\n"}
{"id": "1163370", "url": "https://cs.wikipedia.org/wiki?curid=1163370", "title": "Ekonomika Íránu", "text": "Ekonomika Íránu\n\nÍránská ekonomika je smíšená a přechodová s velkým veřejným sektorem. Okolo 60% ekonomiky je centrálně plánováno. Ekonomice dominuje produkce ropy a plynu, i když je asi 40 podniků přímo napojeno na teheránskou burzu – jednu z nejvýkonnějších světových burz v posledním desetiletí. S 10% prokázaných světových zásob ropy a 15% plynu je Írán považován za \"energetickou velmoc\".\n\nDle parity kupní síly je íránská ekonomika osmnáctá největší a podle nominálního hrubého domácího produktu devětadvacátá. Z důvodu vysokého potenciálu rozvoje je země členem skupiny Next Eleven.\n\nRegulace cen a dotace, hlavně pokud jde o potraviny a energie, hospodářství zatěžují. Pašeráctví, správní kontrola, rozšířená korupce, a další faktory podkopávají růst soukromého sektoru.\n\nVětšinu vývozu země pokrývá ropa a zemní plyn, což v roce 2010 představovalo většinu vládních příjmů. Příjmy z vývozu ropy Íránu umožnily, aby k roku 2010 nahromadil více než 100 miliard dolarů v devizových rezervách. Vzhledem ke své relativní izolaci od světových finančních trhů byl Írán zpočátku schopen vyhnout se recesi v důsledku globální finanční krize v roce 2008. Přesto po stále přísnějších sankcích uvalených ze strany mezinárodního společenství jako důsledek íránského jaderného programu klesl vývoz ropy o polovinu a tak byl Írán poprvé od 80. let ve vývozu ropy předstižen Irákem. V září 2012 íránský riál klesl vůči americkému dolaru na rekordní minimum 23 900.\n"}
{"id": "1163371", "url": "https://cs.wikipedia.org/wiki?curid=1163371", "title": "Obština Berkovica", "text": "Obština Berkovica\n\nObština Berkovica ( \"Община Берковица\") je bulharská jednotka územní samosprávy v Montanské oblasti. Leží na severozápadě Bulharska. Sídlem obštiny je město Berkovica, kromě něj zahrnuje obština 19 vesnic. Žije zde zhruba 17 tisíc stálých obyvatel.\n\nV obštině žije 16 944 stálých obyvatel a včetně přechodně hlášených obyvatel 20 313. Podle sčítáni 1. února 2011 bylo národnostní složení následující:\n"}
{"id": "1163374", "url": "https://cs.wikipedia.org/wiki?curid=1163374", "title": "Jean-Marc Ferreri", "text": "Jean-Marc Ferreri\n\nJean-Marc Ferreri (* 26. prosinec 1962, Charlieu) je bývalý francouzský fotbalista. Nastupoval především na postu záložníka.\n\nS francouzskou reprezentací vyhrál Mistrovství Evropy 1984, na šampionátu nastoupil ke dvěma zápasům. Bronzovou medaili si přivezl z mistrovství světa v Mexiku roku 1986. V národním týmu působil v letech 1982-1990 a odehrál 37 utkání, v nichž vstřelil 3 branky.\n\nS Olympiquem Marseille vyhrál Ligu mistrů 1992/93. V sezóně 1987/88, jako hráč Girondins Bordeaux, se stal se čtyřmi brankami nejlepším střelcem tohoto ročníku Poháru mistrů.\nDvakrát se stal mistrem Francie, jednou s Bordeaux (1986/87), jednou s Marseille (1992/93). S Bordeaux získal i francouzský pohár (1986/87).\n"}
{"id": "1163375", "url": "https://cs.wikipedia.org/wiki?curid=1163375", "title": "Hračky (rozcestník)", "text": "Hračky (rozcestník)\n\nHračky mohou označovat:\n\n"}
{"id": "1163378", "url": "https://cs.wikipedia.org/wiki?curid=1163378", "title": "Quantum praedecessores", "text": "Quantum praedecessores\n\nQuantum praedecessores byla papežská bula vydaná Evženem III. dne 1. prosince 1145, pro svolání nové křížové výpravy (v pořadí druhé) na Blízký východ. Bula byla sepsána v italském městě Vetralla a adresována francozskému králi Ludvíku VII.\n\nDůvodem vydání buly byla zpráva, která se dostala do západní Evropy o obléhání Edessy, která se 24. prosince 1144 dostala do tureckých rukou. Ztráta Edessy znamenala ztrátu jednoho z největších a nejstarších křesťanských měst na východě. Francouzský král a jeho poddaní, kteří se podíleli na křížové výpravě měli osvobodit Edessu a její okolí. Papež v bule slibuje všem, kdo se budou podílet na křížové výpravě jak plnomocné odpustky ode všech trestů za hříchy, tak i církevní ochranu pro jejich rodiny a majetek. Kromě toho, papež stanovil, že všichni kdo se účastní křížové výpravy a zemřou při ní, získají pro svou duši plnomocné odpustky.\n\n\n"}
{"id": "1163379", "url": "https://cs.wikipedia.org/wiki?curid=1163379", "title": "Děti (rozcestník)", "text": "Děti (rozcestník)\n\nDěti může být:\n\n\n\n"}
{"id": "1163380", "url": "https://cs.wikipedia.org/wiki?curid=1163380", "title": "Pražský student (seriál)", "text": "Pražský student (seriál)\n\nPražský student je televizní seriál, který v roce 1990 natočili v koprodukci ČSFR a Jugoslávie režiséři Ladislav Smoljak a Boro Radojčič. Politické turbulence v obou zemích a nedostatek financí vedly k tomu, že postprodukce byla dokončena až roku 1991 a na obrazovkách byl seriál uveden v roce 1992.\n\nSeriál vypráví o bosenském mladíkovi Damiru Arslanagićovi (Filip Šovagović), který koncem osmdesátých let přijde do Prahy studovat FAMU. Zamiluje se do české tlumočnice Hany Střelkové (Jana Krausová), seznámí se s řadou českých umělců a disidentů, spolupracuje s Divadlem Járy Cimrmana a stane se svědkem Sametové revoluce. V seriálu hráli Jiří Menzel, Jaroslav Weigel, Ota Ornest, Bohumil Hrabal, Jiřina Steimarová a další, hudbu složil Goran Bregović.\n\n"}
{"id": "1163381", "url": "https://cs.wikipedia.org/wiki?curid=1163381", "title": "Ladislav Boros", "text": "Ladislav Boros\n\nLadislav Boros (2. října 1927 v Budapešti – 8. listopadu 1981 v Chamu, jinak též \"Ladislaus Boros\" a \"László Boros\") byl katolický teolog a do roku 1973 jezuita.\n\nPo svém útěku z komunistického Maďarska v roce 1949 Boros studoval filosofii a teologii na různých evropských jezuitských školách. V roce 1954 získal v Mnichově doktorát z filozofie s tezí o \"problému časovosti u Augustina.\" V roce 1957 byl Ladislav Boros vysvěcen na kněze (Enghien, Belgie) a v letech 1958 až 1973 zaměstnán v jezuitského časopisu \"Orientierung\" v Curychu. Od roku 1963 působil jako lektor religionistiky na teologické fakultě v Innsbrucku. \n\nV roce 1973 vystoupil z jezuitského řádu, oženil se a živil se jako spisovatel na volné noze. \n\nV teologii se Ladislav Boros zabýval například eschatologií, setkáním s Bohem a modlitbou.\n\n\n"}
{"id": "1163382", "url": "https://cs.wikipedia.org/wiki?curid=1163382", "title": "Obština Văršec", "text": "Obština Văršec\n\nObština Văršec ( \"Община Вършец\") je bulharská jednotka územní samosprávy v Montanské oblasti. Leží na severozápadě Bulharska. Sídlem obštiny je město Văršec, kromě něj zahrnuje obština 8 vesnic. Žije zde přes 7 tisíc stálých obyvatel.\n\nV obštině žije 7 141 stálých obyvatel a včetně přechodně hlášených obyvatel 8 369. Podle sčítáni 1. února 2011 bylo národnostní složení následující:\n"}
{"id": "1163383", "url": "https://cs.wikipedia.org/wiki?curid=1163383", "title": "Justis fratrum", "text": "Justis fratrum\n\nJustis fratrum je papežská bula vypracovaná Evženem III. 3. května 1152. \n\nJe adresována treviskému biskupu Bonifaciovi. Pula potvrzuje ustanovení diecéze a umožňuje vznik katedrály sv. Petra pod přímou ochranou papeže. Je to cenným historickým dokumentem, neboť umožňuje rekonstruovat přesně rozsah a organizaci pozdějších ustanovení: jsou zde uvedeny nejen kostely a kláštery, ale i vesnice, soudy a přístavy, a spolu s nimi i práva na řece Sile.\n\nText je podepsán samotným papežem, a připojeno je jedenáct kardinálů.\n"}
{"id": "1163387", "url": "https://cs.wikipedia.org/wiki?curid=1163387", "title": "Kostel Nanebevzetí Panny Marie (Obděnice)", "text": "Kostel Nanebevzetí Panny Marie (Obděnice)\n\nKostel Nanebevzetí Panny Marie je románský emporový kostel ve vsi Obděnice v okrese Příbram. Je filiálním kostelem římskokatolické farnosti Petrovice u Sedlčan. Je chráněn jako nemovitá kulturní památka.\n\nTento ze širokého okolí viditelný kostel se vypíná na malém návrší na západním okraji vsi. Je obklopen hřbitovem, na nějž se vchází klenutou bránou.\n\nKostel pochází z 12. století a je románského původu. V tomto slohu se dosud zachovalo zdivo lodi a věže a kruchta. Ve 14.–15. století byl kostel přestavěn a románskou okrouhlou apsidu nahradil gotický presbytář. Roku 1603 dal kostel důkladně opravit majitel panství Jakub Krčín z Jelčan, na což upomíná malovaný Krčínův erb na klenbě presbytáře. Současná podoba kostela je z let 1891–1893.\n\nHlavní oltář je renesanční, s řezaným reliéfem Nanebevzetí Panny Marie a postranními sochami světců Václava a Anežky. Kolem něho stojí sochy apoštolů z původního oltáře. Vedlejší oltář je barokní se znázorněním Nejsvětější Trojice. Loď je od presbytáře oddělena 6,68 m vysokým vítězným obloukem. Pod omítkou byly nalezeny nástěnné malby z Krčínovy doby, představující postavy apoštolů a rytíře (zřejmě Krčína samotného) v životní velikosti; hrany kleneb a okraje oken byly zdobeny rostlinnými ornamenty. Po znaleckém průzkumu byly však malby opět zabíleny. U vchodu je ve zdi velmi stará žulová kropenka s vypuklými ozdobami.\n\nVěž bývala původně nižší, s dřevěným patrem a šindelovou střechou, současná výška věže je výsledkem posledních úprav z konce 19. století. Z původních zvonů byly dva zrekvírovány během první světové války, zůstal nejstarší a největší s vročením L. P. 1494.\n\nPřed vchodem do kostela stojí dřevěný kříž s nápisem MISIE 2004.\n\nVe zdi vedle kazatelny se nachází 140 cm vysoký a 93 cm široký mramorový náhrobek, který sem dal krátce před svou smrtí zasadit Krčín pro svůj hrob. Na náhrobku je vytesán Krčínův znak a latinský epitaf s vynechaným místem pro datum úmrtí. To již doplněno nebylo a hrobka zůstala prázdná. Není tak jasné, kde je slavný rybníkář pohřben. Podle lidových pověstí Krčínovo tělo po smrti odnesl ďábel, s nímž byl Krčín během života spolčen.\n\n"}
{"id": "1163388", "url": "https://cs.wikipedia.org/wiki?curid=1163388", "title": "Laudabiliter", "text": "Laudabiliter\n\nLaudabiliter je papežská bula vydaná Hadriánem IV. v roce 1155, která byla adresována anglickému králi Jindřichu II. Plantagenetovi.\n\nTouto bulou přiznává papež anglickému králi titul \"Dominus Hiberniae\" (Pán Irska); čímž dal dovolení Jindřichu II. Plantagenetovi napadnout Irsko s cílem oslabit zneužívání moci, zamezit mravnímu úpadku duchovenstva a nastolit pořádek v irské církvi.\n\nPravdivost buly bývá zpochybňována, protože se nedochoval originál a pozdější přepis neodpovídá stylu, který se v té době používal u papežského dvora.\n\n"}
{"id": "1163391", "url": "https://cs.wikipedia.org/wiki?curid=1163391", "title": "Selkirkovo pohoří", "text": "Selkirkovo pohoří\n\nSelkirkovo pohoří ()\nje pohoří na jihovýchodě Britské Kolumbie v Kanadě.\nSelkirkovo pohoří je součástí Kolumbijských hor.\nNejvyšší horou je současně nejvyšší hora celých Kolumbijských hor Mount Sir Sandford s 3 519 m.\n\nPohoří se rozkládá od severu k jihu v délce okolo 500 km, největší šířku má 175 km. Na západě a severu je Selkirkovo pohoří ohraničeno řekou Columbií, na východě údolím \"Purcell Trench\", na které východně navazuje Purcellovo pohoří. Přes 40 vrcholů přesahuje výšku 3 000 m a oblasti nad 2 300 m jsou zaledněné. Nejvyšší hory se nachází v severní části pohoří.\nV pohoří se nachází Národní park Glacier a Národní park Revelstoke.\n"}
{"id": "1163393", "url": "https://cs.wikipedia.org/wiki?curid=1163393", "title": "Obština Montana", "text": "Obština Montana\n\nObština Montana ( \"Община Монтана\") je bulharská jednotka územní samosprávy v Montanské oblasti. Leží na severozápadě Bulharska. Sídlem obštiny je město Montana, kromě něj zahrnuje obština 23 vesnic. Žije zde necelých 50 tisíc stálých obyvatel.\n\nV obštině žije 48 516 stálých obyvatel a včetně přechodně hlášených obyvatel 59 964. Podle sčítáni 1. února 2011 bylo národnostní složení následující:\n"}
{"id": "1163394", "url": "https://cs.wikipedia.org/wiki?curid=1163394", "title": "G4", "text": "G4\n\nG4 je aliance čtyř zemí – Brazílie, Německa, Indie a Japonska, které navzájem podporují své záměry získat stálá místa v Radě bezpečnosti OSN. \n\nNa rozdíl od skupiny G7, kde je společným jmenovatelem ekonomika a dlouhodobé politické motivy, jsou hlavním cílem G4 stálá členská místa v Radě bezpečnosti. Dále země G4 usilují o komplexní rozšíření Rady bezpečnosti OSN z 15 na 25 členů, včetně 6 nových stálých míst. Plán skupiny čtyř vidí dvě stálá místa pro Afriku a čtyři další pro nestálé členy – po jednom pro Asii, Afriku, Latinskou Ameriku a Východní Evropu. \n\n"}
{"id": "1163396", "url": "https://cs.wikipedia.org/wiki?curid=1163396", "title": "Bethnal Green (stanice metra v Londýně)", "text": "Bethnal Green (stanice metra v Londýně)\n\nBethnal Green je stanice metra v Londýně, otevřená 4. prosince 1946. 5. července 2007 zde vykolejila souprava. Nikdo nebyl zraněn. Autobusové spojení zajišťují linky: 8, 106, 254, 309, 388, D3, D6, A9 a noční linky N8 a N253. Stanice se nachází v přepravní zóně 2 a leží na lince:\n"}
{"id": "1163400", "url": "https://cs.wikipedia.org/wiki?curid=1163400", "title": "Augustus Charles Newman", "text": "Augustus Charles Newman\n\nAugustus Charles Newman, VC, OBE, TD, DL (19. srpna 1904 – 26. dubna 1972) byl anglický nositel Viktoriina kříže, nejvyššího ocenění za statečnost tváří v tvář nepříteli, které může být uděleno příslušníku ozbrojených sil Spojeného království a Commonwealthu.\nNewman získal vzdělání v Bancroft's School v Essexu. Bylo mu 37 let, když dosáhl hodnosti podplukovníka Essexského pluku (Teritoriální armáda) Britské armády, za druhé světové války byl služebně přidělen k 2. oddílu Commandos, když došlo k následujícím událostem, za něž byl oceněn Viktoriiným křížem.\n\n28. března 1942 během útoku na St. Nazaire ve Francii stál podplukovník Newman v čele armádních sil, přičemž byl jedním z prvních na pobřeží, a své mužstvo vedl a operace řídil bez ohledu na vlastní bezpečí. Pod jeho inspirujícím vedením vojska skvěle bojovala a držela v šachu početně nesmírně nadřazené síly nepřítele, dokud demoliční skupiny nedokončily svou práci. Plukovník se poté pokusil probít do otevřené krajiny, ale on i jeho mužstvo byli zdoláni a vzati do zajetí až poté, co jim došlo veškeré střelivo.\n\nPozději sloužil jako příslušník Special Air Service a 1. října 1959 byl jmenován majorem ve Štábu železničních důstojníků ženijního vojska.\n\nJeho Viktoriin kříž je vystaven v Galerii lorda Ashcrofta Imperial War Museum v Londýně.\n\n\n"}
{"id": "1163401", "url": "https://cs.wikipedia.org/wiki?curid=1163401", "title": "Old Street (stanice metra v Londýně)", "text": "Old Street (stanice metra v Londýně)\n\nOld Street je stanice metra v Londýně, otevřená v listopadu 1901. Autobusové spojení zajišťují linky: 21, 43, 55, 76, 135, 141, 205, 214, 243, 271, 812 a noční linky N35, N55, N76 a N205. Stanice se nachází v přepravní zóně 1 a leží na lince:\n"}
{"id": "1163405", "url": "https://cs.wikipedia.org/wiki?curid=1163405", "title": "Obština Bojčinovci", "text": "Obština Bojčinovci\n\nObština Bojčinovci ( \"Община Бойчиновци\") je bulharská jednotka územní samosprávy v Montanské oblasti. Leží na severozápadě Bulharska. Sídlem obštiny je město Bojčinovci, kromě něj zahrnuje obština 12 vesnic. Žije zde necelých 8 tisíc stálých obyvatel.\n\nV obštině žije 7 801 stálých obyvatel a včetně přechodně hlášených obyvatel 9 013. Podle sčítáni 1. února 2011 bylo národnostní složení následující:\n"}
{"id": "1163406", "url": "https://cs.wikipedia.org/wiki?curid=1163406", "title": "Choceň (zámek)", "text": "Choceň (zámek)\n\nZámek Choceň se nachází v centru města Choceň, okres Ústí nad Orlicí v Pardubickém kraji, na pravém břehu řeky Tiché Orlice. Zámek je kulturní památka ČR.\n\nV roce 1562 nechal Zikmund ze Šelmberka na Kosti a Mrači na břehu řeky Tiché Orlice vystavět zámek s rozsáhlým dvorem.\n\nV roce 1574 za vrchního hejtmana císařských vojsk Hertvíka Zejdlice ze Šenfeldu byla zahájená přestavba zámku. 1587–1602 zámek přestavěn Rudolfem Zejdlicem synem Hertvíkovým. Rudolf byl na zámku údajně otráven a jemuž byl majetek po Bílé Hoře v roce 1622 zkonfiskován. Zámek a panství odkoupil Albrecht z Valdštejna a postoupil jej v roce 1623 Vincenci Muschingerovi z Gumpendorfu a poté Zikmund Kurz ze Senftenau. V roce 1646 byl zámek vydrancován švédským vojskem. V roce 1709 panství a zámek od Antonína Trautmannsdorfa koupil rod Kinských ze Vchynic a Tetova. V 18. století byl přestavěn v barokním slohu. Barokní úpravou stavba prošla za Norberta Oktaviána Kinského v letech 1710–1720. Po požáru v roce 1829 byl zámek zcela přestavěn v duchu neoklasicismu. Autory projektu byli vídeňští architekti J. Koch a B. Stach. Zámek dal přestavět po požáru v roce 1829 kníže Rudolf Kinský (+1836) do dnešní podoby, a v letech 1849-50 dala kněžna - vdova Vilemína Kinská přistavět i pseudogotickou kapli Nanebevzetí Panny Marie. V následujícím období užívali Kinští budovu jako letní sídlo. Během 2. světové války zde bylo sídlo Hitlerjugend, pak francouzští zajatci a v závěru války sloužil jako ubytovna zaměstnanců koncernu Hermann Goering - Werke.\n\nZámek byl v majetku rodu Kinských od roku 1709 do roku 1945. Na základě Benešových dekretů byl zkonfiskován. V jižním křídle je Základní umělecká škola, severním křídle je Orlické muzeum.\n\nSoučástí zámku byl pivovar a hospodářská budova, v současné době Lesy České republiky - krajský inspektorát, zámecké zahradnictví, založené rodinou Kinských, v současné době rodinný podnik, od roku 1992 Panská zahrada pana Vladimíra Kalouse.\n\nPůvodně jednokřídlý jednopatrový renesanční zámek. Čtyřkřídlá uzavřená dispozice 1567–1602 vystavěna v renesančním slohu. V letech 1710–1720 byl barokně upraven. V letech 1849 -1850 podle plánů vídeňských architektů J. Kocha a B. Stacha, bylo přestavěno východní křídlo zámku, kde byla vybudována pseudogotická zámecká kaple Nanebevzetí Panny Marie tvořící zároveň vstupní prostor do zámku. V patře zámku najdeme sdružená okna, v nádvoří na dvou stranách přízemí se nachází trojosá arkáda. Přízemí je zaklenuto, nad dveřmi do chodby se nachází pamětní nápis z roku 1562.\n\nU zámku na levém břehu řeky je anglický park s rozlohou 17,5 ha. Roste zde mnoho pozoruhodných dřevin a některé stromy pocházejí z doby, ve které zakládal park Kinského zahradník Živsa podle Le Nôtreových příkladů. V letech 1719–1749 vznikla typická barokní zahrada. Bylo zde jezírko, vodotrysky a četné sochy. Do dnešní podoby byl upraven po požáru zámku v roce 1829 v duchu anglického přírodního parku. Travnaté plochy se střídají s se skupinami stromů. Dnes Zámecký park, který byl v roce 1994 vyhlášen jako \"registrovaný významný krajinný prvek – arboretum\", slouží jako městský park. Od roku 1996 je součástí \"Přírodního parku Orlice\". V parku roste asi 200 druhů dřevin. Hojně jsou zastoupeny javory, buky, jasan ztepilý, habry. Ze vzácnějších je Liliovník tulipánokvětý (\"Liriodendron tulipifera\"), Moruše bílá (\"Morus alba\"). Z jehličnanů jsou to jedlovec kanadský (\"Tsuga canadensis\"), různé smrky (\"Picea\"), cypřišky (\"Chamaecyparis\"), jalovce \"(Juniperus\") a další. Část pozemků na nábřeží řeky patří Zahradnictví Choceň.\n\nPamátné stromy lípy srdčité (\"Tilla cordata\") byly MěÚ Choceň vyhlášeny v roce 1997 a týká aleje 660 lip s různým stářím stromů. Obvod kmene stromů je různý, dosahuje až 4,7 m, výška až 29 m, stáří je od osmi do cca 250 let.\n\nZe Zámeckého parku od roku 1773 vede památná alej na vrch Chlum (kdysi choceňské popraviště).\n\nV blízkosti zámku vede silnice II/315 a navazuje na II/317. Nejbližší autobusová zastávka \"Choceň, kostel\" se nachází 256 m od zámku, další zastávka \"Choceň, autobusové nádraží\" je vzdálená 302 m. Vlakové nádraží Choceň je vzdáleno 684 m od zámku.\n\nK zámku vedou cyklistické cesty 4268, 4230 a 18. Okolo zámku vede červeně značená turistická trasa Choceň–Plchůvky a na protějším břehu řeky naučná stezka \"Mezi Orlicemi\" a žlutě značená trasa z choceňského nádraží na náměstí.\n\n\n"}
{"id": "1163407", "url": "https://cs.wikipedia.org/wiki?curid=1163407", "title": "Horten", "text": "Horten\n\nHorten je samosprávná obec v norském kraji Vestfold og Telemark. Žije zde obyvatel, což dělá z Hortenu jedno ze čtyřiceti největších měst Norska. Spadá pod něj i několik přilehlých obcí: Borre, Åsgårdstrand, Skoppum a Nykirke.\n\nAž do roku 1858 byl Horten částí obce Borre, tohoto roku se ale oddělil. Naopak již zmíněné obce se spojily roku 1988. Jméno nově sjednocené obce bylo původně \"Borre\", ale po referendu konaném 1. června 2002 bylo město přejmenováno na Horten.\n\nMěsto je pojmenované po starém statku, zvaném \"Horten\" (v roce 1552 také \"Hortan\"), který stál na území dnešního Hortenu. Samotné slovo \"Horten\" má pravděpodobně původ ve staronorském slově \"Hort\", což může znamenat \"vyboulený\" nebo \"vyklenutý\".\nZnak města je na místní poměry nový. Hlavní faktory samotného znaku, tedy růže, koruna a kamenná hradba, do něj byly přidány 19. listopadu 1907, tedy v době, kdy byl Hortenu udělen status města. Znak je rozdělen neobvykle diagonálně a právě hradba a korunu znamenají status města. V dolní části je vidět i voda, která má připomínat místní přístav a růže je symbolem místní panenské přírody.\n\nV blízkosti Hortenu stojí univerzita \"Høgskolen i Buskerud og Vestfold\", běžně označovaná jako \"Bakkenteigen\". Tato univerzita nabízí širokou škálu oborů, od sociologie, přes historii až po lingvistiku. \"Bakkenteigen\" má přes 4 000 studentů a klade si za cíl být zdrojem vzdělání pro celý okres.\n\n\n\n\n\nHorten má několik fotbalových klubů. Nejúspěšnější a dobře známý je FK Horten, který v současné době hraje v norské 2. divize. Další místní tým je, Falk, který hraje 3. divizi, zatímco Borre a Holtankammeratene hrají v ligách.\n\nNejbližší vlakové nádraží v celém městě je to v přiléhající obci Skoppum, ta je vzdálená asi 1 hodinu 10 minut jízdy vlakem od hlavního města Osla. Autem se z Hortenu dá dostat do Osla po silnici E18 směrem na jih, přičemž cesta je dlouhá 100 km. Nejbližší letiště je ve městě Sandefjord a nazývá se \"Sandefjord Torp\", cesta tam trvá okolo 30 minut.\n\nJelikož se Horten nachází na poloostrově, většina hlavních dopravních tepen míří na jih od tohoto města, silnice nižších tříd se na ni pak připojují. Trajekt jezdí přes Oslofjord mezi Hortenem a Mossem ve Vikenu.\n\nŽelezniční trať \"Vestfoldbanen\" prochází městy Horten, ale nikoliv přes centrum. Nádraží Skoppum se nachází jihozápadně od centra, ačkoli několik dojíždějících raději využívá vlakové nádraží \"Holmestrand\", díky lepší dopravní dostupnosti.\n\nHorten podepsal smlouvy o spolupráci s těmito městy:\n\n"}
{"id": "1163409", "url": "https://cs.wikipedia.org/wiki?curid=1163409", "title": "Ivo Ivanov Ivanov", "text": "Ivo Ivanov Ivanov\n\nIvo Ivanov Ivanov (bulharsky Иво Иванов Иванов, * 11. března 1985, Bulharsko) je bulharský fotbalový obránce a reprezentant, který působí od srpna 2012 v bulharském klubu PFK Beroe Stara Zagora. Hraje na pozici stopera (středního obránce).\n\n\nV A-mužstvu Bulharska debutoval 18. 11. 2009 v přátelském utkání proti reprezentaci Malty (výhra 4:1). Další reprezentační start si připsal až 10. 10. 2015 v kvalifikaci na EURO 2016 v Záhřebu proti národnímu týmu Chorvatska (prohra 0:3).\n\n"}
{"id": "1163411", "url": "https://cs.wikipedia.org/wiki?curid=1163411", "title": "Ivo Ivanov", "text": "Ivo Ivanov\n\nJméno a příjmení Ivo Ivanov má více nositelů:\n"}
{"id": "1163412", "url": "https://cs.wikipedia.org/wiki?curid=1163412", "title": "Daniel Frynta", "text": "Daniel Frynta\n\nDaniel Frynta (* 1963) je český biolog a vysokoškolský pedagog, který se zabývá zabývá etologií a sociobiologií savců.\n\nVystudoval Přírodovědeckou fakultu Univerzity Karlovy v Praze. \n\nJeho otcem je český překladatel a básník Emanuel Frynta. \n\n"}
{"id": "1163413", "url": "https://cs.wikipedia.org/wiki?curid=1163413", "title": "Okrouhlický potok (přítok Chrudimky)", "text": "Okrouhlický potok (přítok Chrudimky)\n\nOkrouhlický potok je levostranný přítok řeky Chrudimky v okrese Chrudim v Pardubickém kraji. Délka toku činí 8,9 km. Plocha povodí měří 24,7 km².\n\nPotok pramení jižně od Petříkovic v nadmořské výšce okolo 455 m. Na horním toku teče převážně severovýchodním směrem. Zhruba na sedmém říčním kilometru protéká Pohořalkou. V lesích severovýchodně od Pohořalky zadržuje vody potoka \"Zádušní rybník\". Od hráze rybníka směřuje Okrouhlický potok krátce na východ. V tomto úseku přijímá zprava \"Licibořický potok\", který přitéká z jihu od Licibořic a značně posiluje tok. Odtud potok pokračuje na severovýchod ke Kochánovicím, u kterých opouští les a postupně se obrací na jihovýchod. Mezi Kochánovicemi a Svídnící přitéká zprava \"Slavický potok\", který odvodňuje lesy jihozápadně od Trpišova. Na dolním toku protéká Okrouhlický potok Svídnicí, kde se otáčí a krátce proudí na severovýchod ke svému ústí. Do řeky Chrudimky se vlévá na 29,8 říčním kilometru v nadmořské výšce 285 m.\n\nOkrouhlický potok odvodňuje východní část Prachovické pahorkatiny, která je okrskem Sečské vrchoviny. Sečská vrchovina je podcelkem Železných hor.\n\n\nPrůměrný průtok Okrouhlického potoka u ústí činí 0,16 m³/s.\n\n"}
{"id": "1163415", "url": "https://cs.wikipedia.org/wiki?curid=1163415", "title": "Obština Vălčedrăm", "text": "Obština Vălčedrăm\n\nObština Vălčedrăm ( \"Община Вълчедръм\") je bulharská jednotka územní samosprávy v Montanské oblasti. Leží na severozápadě Bulharska u Dunaje, u hranic s Rumunskem. Sídlem obštiny je město Vălčedrăm, kromě něj zahrnuje obština 10 vesnic. Žije zde necelých 9 tisíc stálých obyvatel.\n\nV obštině žije 8 535 stálých obyvatel a včetně přechodně hlášených obyvatel 9 654. Podle sčítáni 1. února 2011 bylo národnostní složení následující:\n"}
{"id": "1163417", "url": "https://cs.wikipedia.org/wiki?curid=1163417", "title": "Pivovarská voda", "text": "Pivovarská voda\n\nPivovarská voda je spolu se sladem, chmelem a kvasinkami základní surovinou pro výrobu piva, neboť jej tvoří z 75 až 80 % hmotnostních. Obecně lze vodu využívanou v pivovarnictví dělit na vodu varní, provozní a v neposlední řadě i vodu odpadní. S tímto dělením souvisí i požadavky kladené na konkrétní typ vody, přičemž nejvyšší požadavky jsou kladeny na varní vodu, která představuje přibližně 10 až 20 % z celkového objemu spotřebované vody v pivovaře a na vodu kotelní (pro výrobu páry), představující přibližně 5 % spotřebované vody. V současné výrobní praxi se však spíše využívá jedna voda splňující požadavky pitné vody pro všechny účely, ke kterým je v pivovarském provozu potřeba. Spotřeba vody se v pivovarském provozu v současné době pohybuje v rozmezí 0,4 až 1,0 m na 1 hl, přičemž s vyšším výstavem piva spotřeba vody klesá. Na spotřebu vody jsou nejnáročnější provozy varna vč. chlazení mladiny (24 %), stáčírna piva do lahví (16 %) a sanitace podlah (16 %). Zdroje pivovarské vody jsou buď povrchové (říční voda apod.) nebo podzemní (studny, vrty) či je využíváno, zejména u minipivovarů, obecního vodovodu. Následně je voda podle okolností vhodným postupem upravena a dále skladována ve vodojemu.\n\nPro určité typy piv jsou známa charakteristická složení vody, což umožňuje při výrobě těchto typů piv vodu na úrovni makroprvků vhodně technologicky upravit. Voda dále obsahuje další látky, ať už stopové prvky, rozpuštěné plyny apod., které i nadále zůstávají vysoce specifickým charakterem vody v dané lokalitě a mohou se podílet i na výsledné chuti piva.\n\nCharakter některých druhů pivovarských vod:\n\nTvrdost vody je jedním ze základních kritérií pro určení vhodnosti dané vody pro konkrétní technologické využití. V českých zemích bylo až donedávna k vyjádření tvrdosti vody běžně užíváno německých stupňů. Dnes se tvrdost vyjadřuje jako součet celkového vápníku a hořčíku vyjádřený v mmol/l. Z hlediska stability a pivovarské technologie se rozeznává:\n\nJedná se o jedno z klíčových kritérií pivovarské vody. Sleduje se v podobě tzv. zbytkové alkality (KNK), což je rozdíl mezi alkalitou celkovou (KNK) tj. látkovým množstvím silné jednosytné zásady potřebným k dosažení určitého pH u 1 litru vody a alkalitou vyrovnanou (KNK), tj. což je součet obsahu vápenatých solí dělený faktorem 3,5 a hořečnatých solí dělených faktorem 7,0. Alkalita se udává v mmol.\n\nVztah mezi tvrdostí vody a její alkalitou definoval v roce 1941 Kolbach následovně:\n\nKNK = KNK - KNK = T - (T/3,5)+(T/7) = T - (T + 0,5 T/3,5)\n\nkde T je tzv. karbonátová tvrdost vyjádřená množstvím CaCO v mg kg, T je tzv. vápníková tvrdost vyjádřená množstvím CaCO v mg kg a T je tzv. hořčíková tvrdost vyjádřená množstvím MgCO v mg kg.\n\nVýsledné pH 12% mladiny lze vypočítat ze vztahu\n\npH = pH + \"f\" . KNK\n\nkde pH je pH referenční sladiny připravené z destilované vody a \"f\" je přepočítací faktor.\n\nPro pivovarskou vodu tedy platí, že čím nižší je zbytková alkalita vody, tedy nižší pH, tím je voda technologicky vhodnější.\n\nJedná se o procesy probíhající především při rmutování, kdy reagují disociované ionty fosforu pocházející ze sladu:\ns ionty solí rozpuštěnými ve vodě, které\nV důsledku vzájemných reakcí uvedených iontů za tepla vzniká výsledné pH rmutů a mladiny.\n\n\nÚprava pivovarské vody se dle stupně znečistění provádí prostřednictvím:\nTechnicky lze tyto operace rozdělit na:\nV praxi se nejčastěji jedná o následující operace:\nKonkrétní operace se vždy volí s ohledem na konkrétní parametry surové vody a zamýšlený účel využití (varní voda, pomocný provoz apod.) s přihlédnutím ke specifickým požadavkům (výroba určitého druhu piva, specifický technologický postup apod.).\n\nÚprava odpadních vod je řešena zejména u velkých pivovarů vlastní čistírnou odpadních vod, u menších pivovarů či minipivovarů je úprava odpadních vod řešena připojením na obecní kanalizaci a čističku. U odpadních pivovarských vod, kterých je produkováno dle okolností cca 0,1 až 0,7 m na 1 hl piva, jsou sledovány následující parametry:\nSmyslem úpravy odpadních vod je snížení hodnoty BSK5 z výchozích 1500 až 2000 mg l pod 20-25 mg l a pod 100 mg CHSK.\n\nPostupy úpravy odpadních vod:\n\n\n\n"}
{"id": "1163419", "url": "https://cs.wikipedia.org/wiki?curid=1163419", "title": "Cassiar Mountains", "text": "Cassiar Mountains\n\nCassiar Mountains je rozlehlé pohoří na severu Britské Kolumbie, částečně zasahuje i do teritoria Yukon, v Kanadě. Pohoří tvoří nejsevernější část vnitřní části kanadských Kordiller nazývanou \"Interior Ranges\" (\"Vnitřní hřbety\"). Západně od Cassiar Mountains leží Boundary Ranges, severní část Pobřežních hor, východně pak leží Skalnaté hory. Několik vrcholů pohoří Cassiar Mountains dosahuje nadmořské výšky nad 2 400 m, nejvyšší hora \"Thudaka Peak\" má 2 748 m. Geologicky tvoří pohoří paleocenní sedimenty s intruzemi žuly. V pohoří jsou četné ledovce.\n"}
{"id": "1163425", "url": "https://cs.wikipedia.org/wiki?curid=1163425", "title": "Obština Jakimovo", "text": "Obština Jakimovo\n\nObština Jakimovo ( \"Община Якимово\") je bulharská jednotka územní samosprávy v Montanské oblasti. Leží na severozápadě Bulharska. Sídlem obštiny je ves Jakimovo, kromě ní zahrnuje obština 3 vesnice. Žijí zde necelé 4 tisíce stálých obyvatel.\n\nV obštině žije 3 801 stálých obyvatel a včetně přechodně hlášených obyvatel 4 197. Podle sčítáni 1. února 2011 bylo národnostní složení následující:\n"}
{"id": "1163428", "url": "https://cs.wikipedia.org/wiki?curid=1163428", "title": "Daniel Bravo", "text": "Daniel Bravo\n\nDaniel Bravo (* 9. únor 1963, Toulouse) je bývalý francouzský fotbalista. Nastupoval především na postu záložníka.\n\nS francouzskou reprezentací vyhrál Mistrovství Evropy 1984, na šampionátu nastoupil k jednomu zápasu. V národním týmu působil v letech 1982-1989 a odehrál 13 utkání, v nichž vstřelil 1 branku.\n\nS Paris Saint-Germain vyhrál Pohár vítězů pohárů 1995/96.\nS pařížským celkem se stal mistrem Francie (1993/94) a získal s ním dvakrát francouzský pohár (1992/93, 1994/95). Ten zdvihl nad hlavu i v dresu AS Monaco (1984/85).\n"}
{"id": "1163430", "url": "https://cs.wikipedia.org/wiki?curid=1163430", "title": "Liljana Tomovová", "text": "Liljana Tomovová\n\nLiljana Tomovová (; * 9. srpna 1946 Plovdiv) je bývalá bulharská atletka, mistryně Evropy v běhu na 800 metrů z roku 1974.\n\nV roce 1974 zvítězila na evropském šampionátu v běhu na 800 metrů, vybojovala rovněž stříbrnou medaili v závodě na 1500 metrů. V obou závodech si vytvořila osobní rekordy – 1:58,14 a 4:05,0. Celkem pětkrát byla mistryní Bulharska v běhu na 400 metrů.\n\n"}
{"id": "1163433", "url": "https://cs.wikipedia.org/wiki?curid=1163433", "title": "Kostel svatého Martina (Sedlčany)", "text": "Kostel svatého Martina (Sedlčany)\n\nKostel svatého Martina v Sedlčanech je římskokatolický farní kostel, postavený v raně gotickém stylu. Je jednou z dominant města Sedlčan a zároveň nejstarší dochovanou stavbu ve městě. Kostel náleží do gesce římskokatolické farnosti Sedlčany příbramského vikarátu, v minulosti sloužil kostel také jako děkanský chrám sedlčanského děkanství. Od roku 1958 je chráněn jako kulturní památka.[1]\n\nDatum založení kostela není přesně známé, nejstarší zpráva o Sedlčanech z roku 1294 kostel nezmiňuje. Podle slohu věže se sdruženými románsko-gotickými okénky, umístěnými ve vrchní části věže, se usuzuje, že byl postaven v letech 1270-1280. \n\nKostel byl přestavěn ve 14. století na náklady rodu Rožmberků. Část původního zdiva kostela a část věže jsou dosud zachovány. \n\nPrvní a nejvýznamnější stavební etapa kostela, o níž jsou doložené zmínky, započala roku 1374, kdy někdejší majitelé a patroni Sedlčan, Petr a Jan z Rožmberka, přistavěli nový vysoký pravoúhlý presbytář (kněžiště) ve stylu vrcholné gotiky, jehož východní zeď je v rozích a uprostřed podepřena třemi opěrnými pilíři. K presbytáři přiléhala z jeho severní strany dvoupatrová gotická sakristie, kde horní místnost sloužila k úschově městských a církevních cenností. Okna byla prolomena jen na jižní stěně kněžiště. Nečleněná severní stěna presbytáře představovala ideální místo pro realizaci monumentálních maleb. \n\nSedlčany neměly hradby, ale kostel byl opevněný – obehnán vysokou hradební zdí s dřevěným podsebitím a s arkýřovitými nárožními věžičkami. Rovněž loď a presbytář kostela měly hrázděné patro, jehož pozůstatkem mohou být dřevěné krakorce.\n\nV renesanci byly fasády kostela byla opatřeny sgrafity. Roku 1580 směnil Vilém z Rožmberka Sedlčany s Jakubem Krčínem z Jelčan za jeho tvrz Nový Leptač (dnes Kratochvíle). Z Krčínovy renesanční éry pochází cínová křtitelnice a renesanční sgrafito věže. Když Krčín zemřel bez mužských potomků, vrátily se Sedlčany zpět Rožmberkům.\n\nZa třicetileté války byl 2. března 1645 kostel vydrancován švédskou armádou generála Lennarta Torstenssona a v průběhu staletí zasažen četnými požáry, které poškodily opevnění i kostel. Baroko se v kostele sv. Martina projevilo pouze ve vnitřním vybavení.\n\nDruhá významná stavební úprava kostela proběhla až v 19. století. Roku 1817 byla místnost nad sakristií změněna na oratoř, z níž byla do kněžiště prolomena dvě okna. V roce 1906 spadla klenba pod oratoří. Ta byla tehdy zrušena a okna do presbytáře byla zazděna.\n\nByla přistavěna chrámová předsíň a do nového vchodu přemístěn původní gotický trojlaločný hlavní portál. V letech 1862-1864 byl kostel rozšířen o severní pseudogotickou boční loď s emporou v patře a zřízen byl nový dřevěný kůr pro varhany. Pro přístup bylo vybudováno nové schodiště, přiléhající k věži. Novogotický projekt vypracoval architekt Bernhard Grueber. Na přelomu 19. a 20.století byla provedena rekonstrukce kružeb oken a pořízené vitráže.\n\nV roce 1913 byly v souvislosti s vymalováním presbytáře objeveny pod vrstvou malby staré fresky. Do děkanské pamětní knihy a kroniky byl zaznamenán popis s náčrty a pořízeno několik fotografií. Poté bylo vše opět přetřeno barvou.\n\nHlavní barokní oltář, který byl pořízen počátkem 18. století, shořel 5. května roku 1934. Příčinou požáru byla pravděpodobně závada elektroinstalace. Repliku barokního oltáře zhotovil téhož roku kutnohorský řezbář František Charvát. Vytvořil i repliky soch sv. Václava a sv. Ludmily a zastavení křížové cesty. \n\nV letech 1956-1958 byla obnovena sgrafita na fasádě kostela.\nV roce 2014 byl proveden odborný restaurátorský průzkum severní stěny presbytáře. Byla odhalena rozsáhlá gotická freska Průvodu Tří králů a torzo malby Křtu Páně. Klanění Tří králů v této podobě patří v českých zemích k ojedinělým, objednavatelem maleb byl snad Jindřich z Rožmberka. Následně bylo také potvrzeno několikanásobné poškození středověké malby, které vzniklo při různých stavebních úpravách kostela. Jedno ze zásadních poškození malby jsou dva proražené okenní otvory z roku 1817, které vedly do oratoře nad sakristií, než byly zazděny. V roce 2015 byla freska zrestaurována.\n\nKostel je situován jižně od náměstí a na západě je otevřen přímo do ulice. Gotický opevněný kostel stojí na oválném návrší dřívějšího hřbitova. Opevněné kostely jsou charakteristické hradbou, z niž se zde dochovalo kamenné ostění brány ve zdivu zvonice, která se nachází na severozápadní straně od kostela. Ve středověku byl opevněn hradbou s baštami, podsebitím, arkýřovými vížkami a bránou s padacím mostem a sloužil tak jako poslední útočiště v nebezpečí. Rozsah původní hradby naznačuje současná zeď okolo kostela z roku 1955. \nHranolová zvonice je dvojpodlažní, dochována v pozdně gotickém stylu, s nepatrně ustupujícím zděným zvonovým patrem, zastřešená nízkou stanovou střechou, krytou bobrovkami. Na průčelí, orientovaném ke kostelu, je široký, půlkruhový portál s okosením, které je dole pravoúhle zalomené. Do portálu jsou vsazeny výplňové dveře. Patro osvětluje klenuté okno.\n\nV západním průčelí kostela se nachází hranolovitá věž, předsazená hlavní lodi, k jejímuž jižnímu boku je přisazena předsíň s depozitářem v patře. Věž je pokryta sgrafitovou rustikou, s pozdně románskými až raně gotickými sdruženými, trojlistě zakončenými okny v 1. patře, bez kružeb. V dalším patře jsou z každé strany prolomena lomená okna s kružbami trojlistu v horní části a dvěma jeptiškami níže. Ve spodní části lomených oken jsou umístěny hodiny. Věž je zakončena ochozem s cimbuřím a zděnou osmibokou jehlancovitou střechou, která je stavebně mladší.[2] \n\nV průčelí předsíně můžeme vidět raně gotický profilovaný trojlistě zakončený portál a dvě jednoduchá obdélníková okénka, s rozdílnými výškami parapetu, která osvětlují 1. patro předsíně. Západní průčelí severního přístavku nám nabízí pohled na hrotitý portál a nad ním prolomené hrotité okno s dvěma plaménkovými kružbami a dvěma jeptiškami. Nad tímto oknem se nachází kruhový otvor bez kružeb. Štít lodi je hladký, trojúhelníkový. \n\nVe východní zdi jsou dvě lomená okna s kružbami. Kružba severněji umístěného okna má nejvýše čtyřlist, pod ním dva trojlisty a nejníže tři jeptišky. Kružba jižněji umístěného okna má nejvýše také čtyřlist doplněný dvěma menšími čtyřlisty, trojdílné okno je ukončeno jeptiškami a kružbami. \n\nJižní stěna presbytáře je prolomena dvěma úzkými okny, která jsou zdobena stejnou gotickou kružbou, a to čtyřlistem a pod ním dvěma jeptiškami. Mezi okny je vysoký, čtyřikrát odstupněný opěrák, pultově ukončený. Čelo opěráku je bez omítky, s viditelnými kvádry. Obdobný je diagonálně postavený nárožní opěrák. V jižní zdi hlavní lodi je umístěný hrotitý profilovaný portál. \n\nHlavní loď prosvětlují dvě lomená okna s gotickou kružbou. Okno umístěno východněji je zdobeno dvěma jeptiškami, zakončeno kružbami dvou trojlistů a nad nimi kružbou čtyřlistu. Západněji prolomené okno má dvě jeptišky a ve vrchní části kružbu čtyřlistu. \n\nVstup do předsíně z jižní strany je zajištěn jednoduchými dřevěnými dveřmi. \n\nProstor kruchty osvětluje z jižní strany jedno hrotité okno, zdobené dvěma jeptiškami a trojlistem. \n\nNa jižní straně předsíně jsou dvě jednoduchá obdélníková okénka, každé v jednom z pater, s ostěním zakončeným půlobloukem.\nV severní zdi hlavní lodi, k níž přiléhá sakristie, nejsou okna. Do sakristie zajišťují vstup jednoduché dřevěné dveře. Na severní straně kostela pseudogotického přístavku je situován jednoduchý obdélníkový portál, osazený dřevěnými dveřmi. Po stranách portálu se nachází symetricky umístěná obdélníková okna zdobená dvěma jeptiškami. \n\nTrámový krov je na hlavní lodi nesen dřevěnými krakorci. Nad jižním vstupem lodi jsou v koruně zdi vsazeny i dva kamenné krakorce, které nejspíše nesly licí arkýř.\n\nJedná se o gotický, jednolodní opevněný kostel, s obdélným gotickým presbytářem, patrovou obdélníkovou sakristií a s rozsáhlým pseudogotickým přístavkem s emporou v patře po severní straně čtvercové lodi. \nZaklenutí presbytáře tvoří dvě nestejně velká pole obdélníkového tvaru. Jedno pole je zaklenuto křížovou klenbou. Druhé pole je tvořeno obkročnou klenbou s klínovým žebry umístěnými na ornamentálních konzolách. Cihlová žebra se kříží ve svornících, zdobených trojhranným štítem a reliéfními pětilistými rožmberskými růžemi. Žebra jsou vesměs profilována a konzoly žeber v rozích presbytáře mají jehlancový tvar. Dveře z presbytáře do sakristie mají rovné nadpraží.\nObdélníková sakristie je zaklenuta dvěma poli křížové klenby a oratoř nad ní křížovou klenbou téhož typu. Klínová vyžlabená žebra vybíhají z jehlancových konzolek a spínají je ve vrcholu hladké kruhové svorníky.\nLoď je krytá plochým stropem. Na pilířích je vymalován lobkovický knížecí erb. Hlavní loď a presbytář jsou od sebe odděleny lomeným vítězným obloukem, na hranách jednoduše profilovaný čtvrtkruhovým žlábkem. Loď je osvětlována z jižní strany třemi gotickými okny, okno umístěné nejblíže k vítěznému oblouku je nejširší. \n\nUprostřed kostelní lodi je zděná hrobka z roku 1713, v níž je pochováno několik šlechticů z okolních panství. \nPanská tribuna v západní části je spojena s 1. patrem věže úzkou chodbou. Panská tribuna je podklenuta mohutnou raně gotickou křížovou klenbou s klínovými žebry s náběžnými štítky. \n\nVnitřní vybavení a zařízení kostela je převážně barokní, jako například hlavní portálový oltář se sloupy, kolem něhož se vine bohatá akantová řezba, do které jsou zakomponovány postavy andělů. Řezaný rám obstupují dva sloupy s korintskými hlavicemi po obou stranách oltáře, z nichž jeden má dřík hladký a druhý hadovitě stočený. Sloupky nesou vysoké kladí, nad nímž sochy tří klečících andělů drží oválný rámec obrazu. Ve štítovém nástavci hlavního oltáře je obraz „Korunovace Panny Marie“ od Jaroslava Majora z Prahy. Novodobá socha Madony s oválným obrazem sv. Martina od Jana Umlaufa v akantovém rámu v nástavci. Nad bočními brankami jsou sochy sv Václava a Ludmily. \n\nU vstupu do sakristie se nachází pseudobarokní kazatelna se sochami čtyř evangelistů. \n\nV osách nosných sloupů kruchty jsou dvě dřevěné sochy světic z počátku 18.století.\n\nDále se zde nachází tři postranní pozdně barokní oltáře. Na oltáři severní boční lodi visí obraz Madony od Theodora Šmejkala a obraz sv. Kateřiny, na oltáři po jižní straně lodi obraz sv.Josefa a v horním nástavci obraz sv. Barbory od Jana Umlaufa z roku 1882, obrazy Srdce Páně a Srdce Pany Marie od L. Bernarda. \n\nU vchodu do sakristie ze hřbitova stávala zděná kostnice. Dnes jsou kosti uloženy pod kamenným křížem v parčíku u kostela s letopočtem 1728. Podle legendy jsou prý zde pohřbeni padlí husité, pravděpodobnější však je, že jde o kosti obětí moru z let 1680 a 1712.[3]\n\nNejstarší vyobrazení opevněného kostela pochází od Jana Willenbergera z roku 1602.\n\nNa hřbitově u kostela se pochovávalo do roku 1821.\n\nV období protektorátu zde došlo k omezení bohoslužeb, když byly Sedlčany zahrnuty do vojenského prostoru. Kdo se chtěl zúčastnit nedělní mše, kterou sloužil děkan František Bučil, musel mít povolení pro vstup do města. V roce 1968 bylo rozhodnuto pořídit na památku děkana Bučila zvon po něm pojmenovaný.\n\nBohoslužby se konají šestkrát týdně, rozpis bohoslužeb zde.\n\n\n\n\n\n"}
{"id": "1163434", "url": "https://cs.wikipedia.org/wiki?curid=1163434", "title": "Obština Medkovec", "text": "Obština Medkovec\n\nObština Medkovec ( \"Община Медковец\") je bulharská jednotka územní samosprávy v Montanské oblasti. Leží na severozápadě Bulharska. Sídlem obštiny je ves Medkovec, kromě ní zahrnuje obština 4 vesnice. Žije zde přes 3 tisíce stálých obyvatel.\n\nV obštině žije 3 322 stálých obyvatel a včetně přechodně hlášených obyvatel 3 883. Podle sčítáni 1. února 2011 bylo národnostní složení následující:\n"}
{"id": "1163436", "url": "https://cs.wikipedia.org/wiki?curid=1163436", "title": "Tažení", "text": "Tažení\n\nTažení může být:\n\n\n\n"}
{"id": "1163439", "url": "https://cs.wikipedia.org/wiki?curid=1163439", "title": "Božidar Mitrev", "text": "Božidar Mitrev\n\nBožidar Konstantinov Mitrev (bulharsky Божидар Константинов Митрев, * 31. března 1987, Sofie, Bulharsko) je bulharský fotbalový brankář a reprezentant, který působí od roku 2015 v moldavském klubu FC Sheriff Tiraspol.\n\n\nV A-mužstvu Bulharska debutoval 8. 6. 2015 v přátelském utkání v Istanbulu proti reprezentaci Turecka (prohra 0:4). Chytal i v kvalifikaci na EURO 2016 ve Francii, na evropský šampionát se však Bulharsku postoupit nepodařilo.\n\n"}
{"id": "1163440", "url": "https://cs.wikipedia.org/wiki?curid=1163440", "title": "Vladimír Landa (1922)", "text": "Vladimír Landa (1922)\n\nVladimír Landa (3. dubna 1922, Tuchlovice – 26. května 1989) byl český spisovatel, především autor dobrodružných próz inspirovaných skutečnými případy z práce Veřejné bezpečnosti.\n\nNarodil se v obci Tuchlovice na Kladensku, kde také získal základní vzdělání. Poté v letech 1940-1941 studoval na Obchodní akademii v Praze a v letech 1942—1944 na Obchodní akademii v Berouně. V té době (1939—1945) pracoval jako dělník v kladenských železárnách. Po skončení druhé světové války byl do roku 1947 předsedou místní správní komise v Doupově-Trmové a pak prošel celou řadou zaměstnání (byl například vedoucím obchodního úseku v národního podniku Stuhy a prýmky ve Vejprtech nebo zástupcem vedoucího závodu Jáchymovských dolů). Roku 1960 se stal ředitelem obchodní skupiny PZO Pragoexport a zároveň začal studovat na Vysoké škole ekonomické formou zkráceného studia pro dělnické kádry, takže studium ukončil roku 1962. V letech 1971—1973 byl obchodním ředitelem PZO Unicop v Praze a v letech 1973—1978 ředitelem PZO Koh-i-noor.\n\nPublikovat začal roku 1969 v \"Rudém právu\", \"Večerní Praze\", \"Svobodě\", \"Bezpečnosti\" a v dalších periodikách. Ze svých služebních cest do zahraničí čerpal náměty pro své články, reportáže a fejetony. Jeho další práce jsou většinou inspirované skutečnými případy z práce Veřejné bezpečnosti a jsou pro ně charakteristické publicistické prvky a politická propagace komunistického režimu.\n\n"}
{"id": "1163443", "url": "https://cs.wikipedia.org/wiki?curid=1163443", "title": "Výlet", "text": "Výlet\n\nVýlet může být:\n"}
{"id": "1163447", "url": "https://cs.wikipedia.org/wiki?curid=1163447", "title": "1794 v hudbě", "text": "1794 v hudbě\n\n"}
{"id": "1163448", "url": "https://cs.wikipedia.org/wiki?curid=1163448", "title": "Blagoj Makendžiev", "text": "Blagoj Makendžiev\n\nBlagoj Georgiev Makendžiev, (* 11. července 1988 Petrič) je bulharský fotbalový brankář a reprezentant, který působí od roku 2013 v klubu PFK Beroe Stara Zagora.\n\n\nV A-mužstvu Bulharska debutoval 7. 2. 2015 v neoficiálním přátelském utkání proti reprezentaci Rumunska (remíza 0:0). Nastoupil do druhého poločasu.\n\n"}
{"id": "1163453", "url": "https://cs.wikipedia.org/wiki?curid=1163453", "title": "Vladislav Stojanov", "text": "Vladislav Stojanov\n\nVladislav Bojkov Stojanov (bulharsky Владислав Бойков Стоянов, * 6. června 1987, Sofie, Bulharsko ) je bulharský fotbalový brankář a reprezentant, který působí od roku 2013 v klubu PFK Ludogorec Razgrad.\nMimo Bulharsko působil na klubové úrovni v Moldavsku.\n\n\nV A-mužstvu Bulharska debutoval 12. 10. 2010 v přátelském utkání v Istanbulu proti reprezentaci Saúdské Arábie (výhra 2:0). Chytal mj. i v kvalifikaci na EURO 2016 ve Francii, na tento evropský šampionát se však Bulharsku postoupit nepodařilo.\n\n"}
{"id": "1163457", "url": "https://cs.wikipedia.org/wiki?curid=1163457", "title": "Nenskra", "text": "Nenskra\n\nNenskra () je řeka v západní Gruzii v kraji Samegrelo-Horní Svanetie. Je dlouhá 42 km. Povodí má rozlohu 623 km².\n\nStéká z jižního svahu hlavního kavkazského hřebene. Zdrojem jsou ledovce, spodní voda, sníh a déšť. Ústí do řeky Inguri jako její pravý přítok.\n\nV září 2015 bylo na řece Nenskra započato se stavbou hydroelektrárny o výkonu 280 MW a roční výrobou 1219 GWh. Klenutá, 135 m vysoká a v koruně 850 m dlouhá hráz bude vybudována v horním toku. Odtud bude voda svedena 15,6 km dlouhým tunelem o průměru 4,5 m do elektrárny při levém břehu řeky v těsné blízkosti Chudonské přehradní nádrže.\n\nSeznam řek v Gruzii\n"}
{"id": "1163460", "url": "https://cs.wikipedia.org/wiki?curid=1163460", "title": "Alexander Kunoši", "text": "Alexander Kunoši\n\nAlexander Kunoši (20. července 1908 Teresva, Ukrajina – 31. srpna 1962 Bratislava, Slovensko) byl slovenský právník, publicista, překladatel a diplomat.\n\n\nGymnázium vystudoval v Banské Bystrici (1919–1927), ve studiu pokračoval na Právnické fakultě Karlovy univerzity v Praze a Univerzitě Komenského v Bratislavě (1927–1932), na pařížské Sorbonně v roce 1934 studoval mezinárodní právo. Působil na Obchodní akademii v Bratislavě, v Česko-slovenském exportním ústavu a Ministerstvu zahraničních věcí v Praze. Byl velvyslancem Československa v Argentině, později působil jako profesor jazykové školy v Bratislavě. Byl členem levicových studentských spolků, v roce 1938 byl autorem petice slovenských vysokoškoláků Edvardu Benešovi. Byl člen československé politické mise v Paříži a v Londýně (1939), účastník protifašistického odboje, funkcionář Mladého Československa v Anglii. V letech 1951–1954 byl nezákonně vězněn a později rehabilitován.\n\n\n\n"}
{"id": "1163464", "url": "https://cs.wikipedia.org/wiki?curid=1163464", "title": "Akce Javor", "text": "Akce Javor\n\nAkce Javor byl společný armádní projekt Československa a Sovětského svazu, jehož předmětem bylo vybudování objektů sloužících k uložení speciálních (jaderných) bojových hlavic sovětské výroby na území Československa, které by byly v případě válečného konfliktu mezi Východem a Západem k dispozici pro použití československými raketovými vojsky.\n\n15. prosince 1965 podepsala československá a sovětská strana přísně tajnou \"Dohodu o opatřeních ke zvýšení bojové pohotovosti raketových vojsk\". V článku I. této dohody obě strany jasně prohlašují, že se rozhodly umístit jadernou munici na území Československé socialistické republiky a za tím účelem vybuduje československá strana na základě sovětských projektů tři speciální objekty, do kterých pak sovětská strana uloží jadernou munici.\n\nNa základě této dohody byly pak na území ČSSR v letech 1966 až 1969 vybudovány tři zvláštní objekty (\"Javor 50\" asi 8 km jihovýchodně od Bíliny, \"Javor 51\" asi 2,5 km severně od Borovna a Míšova ve VVP Jince, \"Javor 52\" asi 4 km severně od Bělé p. B. ve VVP Ralsko). Poslední objekt byl dán do užívání sovětské straně na konci roku 1969. Sklady pro jadernou munici byly železobetonové, zapuštěné v zemi a na zničení takového objektu nepřítelem by byla nutná jaderná nálož o síle 3 megatuny. Objekty měly kompletní zázemí: budovy štábu, bytovky, tělocvičnu, garáže apod. Československo po celou dobu existence těchto tajných skladů zajišťovalo bezplatně dodávku elektřiny, vody a paliva.\n\nExistence těchto objektů byla předmětem přísného utajení. Za tím účelem byla vypracována krycí legenda - objekty byly podle oficiální verze spojařské. Celkový počet sovětských vojáků byl stanoven na 660, kromě toho zde byli také občanští pracovníci a rodinní příslušníci. U každého objektu byla také zabezpečovací jednotka ČSLA s 9 vojáky, ostatní osazenstvo bylo výhradně sovětské. V případě válečného konfliktu se Západem by sovětská strana vydávala jadernou munici československým raketovým vojskům.\n\nSovětská armáda tyto objekty využívala až do svého odchodu z území Československa v roce 1990, kdy byly předány československé straně. Není prokázáno, zda byly v těchto skladech jaderné hlavice někdy skutečně uloženy.\nČeská republika se v případě válečného konfliktu měla proměnit v jaderné bojiště a přední obrannou linii. Naopak první útočná linie měla vycházet z MLR a NDR.Životnost ČSLA byla odhadována na 72 h. Dále se s její účastí v bojích nepočítalo. \nV objektu Javor 51 v Brdech mezi obcemi Míšov a Borovno je od roku 2013 otevřeno muzeum studené války - \"Atom muzeum\", o jehož vznik se přičinila skupina dobrovolných nadšenců sdružených v \"Nadaci železné opony\".\n\n\n"}
{"id": "1163467", "url": "https://cs.wikipedia.org/wiki?curid=1163467", "title": "Ivelin Popov", "text": "Ivelin Popov\n\nIvelin Ivanov Popov (bulharsky Ивелин Иванов Попов, * 11. března 1987, Sofie, Bulharsko) je bulharský fotbalový záložník a reprezentant, který působí od léta 2015 v ruském klubu FK Spartak Moskva. Hraje i na pozici druhého útočníka. Má přezdívku „Popeto“.\n\n\nV A-mužstvu Bulharska debutoval 22. 8. 2007 v přátelském utkání v Burgasu proti reprezentaci Walesu (porážka 0:1). \n\n"}
{"id": "1163469", "url": "https://cs.wikipedia.org/wiki?curid=1163469", "title": "Aleš Stezka", "text": "Aleš Stezka\n\nAleš Stezka (* 6. ledna 1997 Plzeň) je český hokejový brankář, který v současnosti chytá v týmu AZ Residomo Havířov v české extralize ledního hokeje. Je odchovancem týmu HC Meteor Třemošná, odkud v roce 2010 přestoupil do týmu Bílých tygrů z Liberce kde nastupoval za výběry do 16', 18' a 20' let a dále i v nejvyšší české lize. Od sezóny 2019/2020 reprezentuje barvy týmu Havířova, jež působí v první české hokejové lize.\n\n"}
{"id": "1163470", "url": "https://cs.wikipedia.org/wiki?curid=1163470", "title": "Akce Vír", "text": "Akce Vír\n\nAkce Vír byl zásah Státní bezpečnosti proti členům řeholní společnosti sv. Františka z Assisi v Československu, ke kterému došlo 27. března 1983 na Květnou neděli.\n\nStátní bezpečnost provedla několik domovních prohlídek u františkánů po celém Československu a zabavila náboženskou literaturu, samizdaty, psací stroje a liturgické předměty. Zatčeno bylo 20 osob, většina z nich byla brzy propuštěna. Několik františkánů však zůstalo ve vazbě několik měsíců. Byli obviněni z maření dozoru nad církvemi tím, že tajně vstoupili do františkánského řádu a vyvíjeli v něm činnost.\n\nAkce vyvolala silné protesty hlavně v zahraničí. Prezidentovi Gustávu Husákovi poslal protestní telegram generální představený františkánského řádu a protestní dopis mu poslalo 87 slovenských aktivistů. V Čechách se 4 000 lidí podepsalo pod petici, ve které vyjadřovali solidaritu s vězněnými františkány.\n\nPravděpodobně pod tlakem protestů byli v červenci 1983 propuštěni z vazby i poslední františkáni a obžaloby byly staženy.\n\nO celé akci byl v roce 2008 natočen dvoudílný dokumentární film pod názvem \"Akce Vír\".\n\n"}
{"id": "1163473", "url": "https://cs.wikipedia.org/wiki?curid=1163473", "title": "Jan IV. Bretaňský", "text": "Jan IV. Bretaňský\n\nJan IV. Bretaňský (bretonsky Yann IV., francouzsky Jean IV., 1339 - 1. listopad 1399) byl od roku 1345 bretaňským vévodou a hrabětem z Montfort, a od roku 1372 hrabětem z Richmondu.\n\nNarodil se jako syn Jana z Montfortu a Johany Flanderské. Otec si nárokoval titul bretaňského vévody, ale nebyl schopen si nárok udržet po delší dobu. Vzhledem k tomu, že otcův nárok byl sporný, byl Jan počítán jako Jan IV., zatímco jeho otec byl jednoduše \"Jan z Montfortu\". Angličtí historici ho však označují jako Jana V., protože anglický král titul jeho otce uznal. Ve Francii je znám jako Jan IV., protože francouzský panovník, na rozdíl od anglického, otcovy tituly nikdy neuznal.\n\nPrvní část jeho vlády byla poznamenána válkou o bretaňské dědictví, boji jeho otce proti sestřenici Johaně z Penthièvre a jejímu manželovi Karlovi z Blois. S vojenskou podporou Francie byl Karel schopen řídit většinu Bretaně. Po otcově smrti, se Janova matka Johana pokoušela pokračovat ve válce ve jménu svého synka. Stala se známá jako \"Jeanne La Flamme\" (Ohnivá Johana), pro její ohnivou povahu. Nicméně, byla nakonec nucena i se svým synem ustoupit do Anglie, aby požádala o pomoc Eduarda III. Později byla prohlášena za duševně nemocnou a v roce 1343 uvězněna na hradě Tickhill. Jan a jeho sestra Johana byli poté přijati do královy domácnosti.\n\nJan se vrátil do Bretaně prosadit svůj nárok, tentokrát s anglickou pomocí. V roce 1364, se Janovi podařilo zvítězit proti rodu Blois v bitvě u Auray, s podporou anglické armády vedené Janem Chandosem. Jeho nepřítel Karel byl zabit v bitvě a Karlova vdova Johana byla dne 12. dubna 1365 nucena podepsat Smlouvu u Guérande. V podmínkách smlouvy, se Johana vzdala práva na Bretaň a Jan byl uznán jako jediný vládce vévodství.\n\nPo dosažení vítězství s anglickou podporou (a přiženil se do anglické královské rodiny), byl Jan nucen potvrdit některým anglickým baronům mocné pozice v Bretani, zejména jako kontrolory strategicky důležitých pevností v okolí přístavu Brest, který umožnil anglickým vojákům přístup k poloostrovu a který bral bretaňské příjmy a dával je anglické koruně. Tato anglická mocenská základna v Bretani byla odmítána bretonskými aristokraty i francouzskou monarchií. Nicméně, Jan se prohlásil vazalem Karla V. Francouzského, a ne Eduarda III. Toto gesto neuklidnilo jeho kritiky, kteří viděli ničemné anglické vojáky a lordy jako destabilizující. Tváří v tvář vzdoru bretoňské šlechty, Jan nebyl schopen shromáždit vojenskou podporu proti Karlu V., který využil příležitosti, aby vyvinul tlak na Bretaň. Bez místní podpory, byl Jan nucen v roce 1373 opět odejít do anglického exilu.\n\nNicméně, Karel V. udělal tu chybu, že se snažil vévodství zcela připojit k francouzské koruně. Bertrand de Guesclin byl v roce 1378 poslán, aby vévodství podrobil francouzskému králi silou zbraní. Baroni se vzbouřili proti francouzské anexi a v roce 1379 vyzvali Jana IV./V. k návratu z vyhnanství. Přistál ve městě Dinard a s podporou místních baronů opět získal kontrolu nad vévodstvím. Anglická armáda pod vedením Tomáše z Woodstocku přistála u Calais a pochodovala směrem k Nantes, aby převzala kontrolu nad městem. Nicméně, Jan se smířil s novým francouzským králem Karlem VI. a vyplatil anglické vojsko, aby se vyhnul konfrontaci. Potom vládl vévodství v míru s francouzskou i anglickou korunou více než deset let, udržoval s oběma kontakt, ale minimalizoval otevřené spojení s Anglií. Také se mu v roce 1397 podařilo vyprostit Brest z anglické kontroly pomocí diplomatického tlaku a finančních úplatků.\n\nV roce 1392 byl učiněn pokus zabít Oliviera de Clisson, konstábla Francie, který byl starým vévodovým nepřítelem. Útočník, Pierre de Craon, uprchl do Bretaně. Jan byl domnělým strůjcem spiknutí, a Karel VI. využil příležitosti k útoku Bretaně. V doprovodu konstábla pochodoval do Bretaně, ale než se dostal k vévodství, byl král postižen záchvatem šílenství. Příbuzní Karla VI. obviňovali Clissona, a žaloby proti němu oslabily jeho politickou pozici. Zbavený postavení konstábla, Clisson našel útočiště v Bretani, smířil se s Janem, a stal se jeho blízkým poradcem.\n\nJan byl v roce 1375 - 1376 Eduardem III. pasován na rytíře jako člen Podvazkového řádu. Věřil, že je jediným bretaňským vévodou, aby dosáhl tohoto anglického vyznamenání.\n\nJan se třikrát oženil:\n\nJana byla matkou všech Janových dětí. Po jeho smrti se stala regentkou za jejich syna Jana V./VI. a nakonec se provdala za Jindřicha IV. Anglického.\n"}
{"id": "1163481", "url": "https://cs.wikipedia.org/wiki?curid=1163481", "title": "Lýkovec vavřínový", "text": "Lýkovec vavřínový\n\nLýkovec vavřínový (\"Daphne laureola\") je stálezelený keř, který je pro lidi a některá zvířata jedovatý. Tento druh rodu lýkovec, občas pěstovaný jako okrasná rostlina, v české přírodě neroste, nejblíže se vyskytuje v Německu a Rakousku, kde roste hlavně ve vyšších polohách.\n\nDruh pochází ze západní a jižní Evropy a jeho areál výskytu se rozkládá od Velké Británie, Pyrenejského poloostrova a Azorských ostrovů na západě až po Řecko a Turecko na východě. Ze severu je ohraničen jihem Německa, Rakouskem, Maďarskem a severem Balkánského poloostrova. Na jihu zasahuje i na africký kontinent do Alžírska a Maroka. Druhotně byl zavlečen i do Severní Ameriky.\n\nNejčastěji vyrůstá jako podrost ve světlých listnatých lesích a po jejich okrajích, podél cest a na různých zastíněných místech. Preferuje vlhkou a zásaditou půdu, která je kyprá a humózní. Rostlina dobře roste i v hlubokém stínu, pokud je na vlhkém místě snese i plné slunce. Nesnáší velká sucha ani silnější mrazy. Začíná kvést ve věku asi čtyř let, dožívá se stáří 15 až 20 let.\nStálezelený, chudě větvený keř dorůstající do výšky 40 až 100 cm. Má přímé nebo poléhavé kmínky se šedavě žlutou kůrou, které jsou vespod holé a poznamenané jizvami po opadaných listech z minulých let.\n\nJeho větve jsou střídavě porostlé krátce řapíkatými, podlouhlými, kožovitými, lesklými listy nahloučenými na koncích větví. Listy mají čepele podlouhle kopinaté až obkopinaté, 5 až 13 cm dlouhé a 1 až 4 cm široké, bázi mají klínovitou, na konci jsou zašpičatělé, horní stranu mají tmavě zelenou a lesklou, spodní je o poznání světlejší. Mladé listy jsou světlejší.\n\nNa koncích větví vyrůstají v úžlabních, pěti až desetikvětých, lehce svěšených hroznech květy s blanitými listeny a s krátkými stopkami. Oboupohlavné, voňavé květy s jednoduchým, čtyřčetným okvětím mají češule a jsou asi 1 cm velké. Jejich plátky jsou vejčité, zašpičatělé a jsou zbarveny žlutozeleně, někdy mají vně fialový nádech. Prvé květy kvetou již brzy z jara a lákají svou vůni včely a motýly k opylení.\n\nPlodem jsou vejčité peckovice, asi 1 cm velké, která se ve zralosti zbarvují modročerně. Jsou požírány ptáky, kteří semena z plodů roznášejí do okolí, kde ve vlhké půdě spolehlivě vyklíčí.\n\nV prvé řadě nutno zdůraznit toxicitu jeho kůry, listů, květů a hlavně plodů, které obsahují rostlinné toxiny dafnin, dafnetin, dihydrokumarin a mezerein. Jsou jedovaté pro lidí a domácí zvířata hlavně po požití, kdy způsobují slinění, nevolnost a bolesti břicha vedoucí až ke komatu. Při styku pokožky se šťávou listů nebo s poraněnou kůrou dochází k jejímu podráždění a u citlivých lidí vznikají nepříjemné puchýře.\n\nRostlina bývá vysazována do okrasných zahrad, kde vykvétá brzy z jara a její květy jsou hojně navštěvovány včelami i motýly, od poloviny léta do zimy jí dále zdobí modré až černé bobule. Její kožovité, sytě zelené listy jsou atraktivní po celý rok. Bývá pěstován i poddruh \"Daphne laureola\" L. subsp. \"philippi\" (Gren. & Godr.) Rouy, který dorůstá pouze do výše 40 cm a vyznačuje se kobercovitě rozloženým habitem.\n\nV Evropě se lýkovec vavřínový ve volné přírodě intenzivně nešíří, je přirozenými škůdci držen na uzdě; v Německu, Maďarsku a Srbsku je dokonce chráněn zákonem jako ohrožený druh. Zavlečen však byl do Severní Ameriky, kde je pěstován v zahradách. V jihozápadní oblasti Kanady v Britské Kolumbii se dostal do volné přírody kde se nekontrolovaně množí a je považován za invazní druh, šíří se hlavně roznášením semen ptáky. Alelopaticky ovlivňuje okolní rostliny a brání růstu původním druhům.\n\n"}
{"id": "1163482", "url": "https://cs.wikipedia.org/wiki?curid=1163482", "title": "Ču (příjmení)", "text": "Ču (příjmení)\n\nČu jsou čínská příjmení (k roku 2007 14. nejčastější příjmení v ČLR), , a a též korejské příjmení 주:\n\nPříjmení Ču nosili panovníci několika čínských států:\n\nDalší známí nositelé příjmení Ču:\n"}
{"id": "1163489", "url": "https://cs.wikipedia.org/wiki?curid=1163489", "title": "Olli Juolevi", "text": "Olli Juolevi\n\nOlli Juolevi (* 5. května 1998, Helsinky) je finský hokejový obránce působící v týmu London Knights v kanadské juniorské lize Ontario Hockey League (OHL). Dne 24. června 2016 byl draftován již v prvním kole draftu 2016 jako 5. celkově týmem Vancouver Canucks.\n\nS finskou reprezentací do 20 let dobyl na domácím šampionátu juniorů v Helsinkách v roce 2016 titul mistrů světa. Na turnaji posbíral celkem 9 kanadských bodů, když všechny získal asistencemi na branky svých spoluhráčů. Direktoriátem turnaje byl vybrán do All star týmu turnaje.\n\n"}
{"id": "1163492", "url": "https://cs.wikipedia.org/wiki?curid=1163492", "title": "Anjel a čert", "text": "Anjel a čert\n\nAnjel a čert je československý animovaný televizní seriál, který zobrazuje příběhy na téma dobra a zla, anděla a čerta. Seriál byl vyroben v roce 1990.\n\n"}
{"id": "1163493", "url": "https://cs.wikipedia.org/wiki?curid=1163493", "title": "Munchkin (karetní hra)", "text": "Munchkin (karetní hra)\n\nMunchkin je karetní hra navržená Stevem Jacksonem a ilustrovaná Johnem Kovalicem, do češtiny přeložena Petrem Šmerákem. \n\nTato hra paroduje stereotypy z jiných fantasy světů a her a nabízí zážitek z rabování podzemních kobek bez hraní na hrdiny. Hlavním heslem je „Zabij nestvůru – ukradni poklad – probodni parťáka“. Cílem hráče je „sestoupit do podzemí, probodnout nestvůru, zradit své spoluhráče a sebrat jim vše, co mají“. Hra je v základu pro 3–6 hráčů ve věku od 10 let. Základní verze obsahuje herní kostku, návod a 168 karet, v současné době má však již přes dvacet rozšíření a pokračování. Hry Munchkin se v patnácti jazycích prodalo už přes milion kusů.\n\nJak je uvedeno už v pravidlech – hru hráč zahájí tím, že postupně hází kostkou a pak diskutuje o výsledku hodu, jeho významu pro hru a proč tato věta v pravidlech nedává smysl. Principem hry je získat desátou úroveň dříve než ostatní hráči. V cestě však stojí různé kletby a nestvůry, ale i spoluhráči – když už hráč myslí, že vyhrál, ve skutečnosti může být cíli na sto honů vzdálen. Nastane-li ve hře nějaký spor, který nelze vyřešit pomocí psaných pravidel, existuje zde jedno pravidlo, které je nadřazené všem ostatním – pravdu má vždy majitel hry.\n\nKaždý hráč začíná na první úrovni jako člověk bez povolání pohlaví totožného s hráčovým. Během hry může změnit pohlaví (což není vůbec příjemná záležitost), buduje si svou postavu, získává rasu (či dvě, pokud získá povolení v podobě karty Míšence) a povolání (nebo dvě, pokud získá povolení v podobě karty Supermunchkin), postupuje po úrovních krůček po krůčku k větší síle a výhře. Hra je hodně o náhodě, záleží na tom, jaké karty si vytáhne. Hodně však lze získat i promyšlenou taktikou, schopností smlouvat se spoluhráči, logickým uvažováním a rychlými reakcemi. Ve hře též pomáhají budovat si osobnost různé předměty, ať už se jedná o obuv, pokrývku hlavy či zbroj, nebo různé zbraně. K zahození nejsou ani jednorázově použitelné karty, jako například lektvary či kletby. Při tvorbě postavy je důležité pohlídat si, které karty se drží jen v ruce a které jsou vyložené – ty pak mohou být používané, nebo jen nesené.\n\nNa začátku se karty rozdělí na dva dobírací balíčky podle symbolů uvedených na rubové straně – dveře a poklady. Každý hráč dostane po 4 kartách z každého balíčku. Z těchto karet si na začátku svého tahu vyloží ty, které hodlá používat, včetně případné rasy a povolání. Každá rasa a povolání má přitom zvláštní schopnosti. Hráči se střídají v kole jeden po druhém, každý hráč pak ve svém kole postupuje v několika fázích.\n\nNa začátku tahu hráč hraje karty (např. karty pro postup na další úroveň), vybavuje se novými předměty, mění nesené na používané apod. Dále může obchodovat s jinými hráči či prodávat své předměty, čímž si kupuje nové úrovně. Po tomto úvodním „urovnání“ karet hráč postupuje do první fáze svého tahu.\n\nV tuto chvíli hráč „vykopne dveře“, přesněji řečeno z balíčku dveří táhne vrchní kartu a položí ji na odkládací hromádku (každý balíček – dveře i poklady – má svou odkládací hromádku). Pokud se za dveřmi objeví nestvůra, hráč s ní musí bojovat. Pokud je tam kletba, působí na tohoto hráče. Ostatní typ karet si hráč vezme k sobě do ruky.\n\nVe druhé fázi tahu může hráč hledat potíže, pokud však již v daném kole nebojoval s nestvůrou. V tuto chvíli může hráč zahrát nestvůru z ruky a bojovat s ní.\n\nVe třetí fázi hráč rabuje místnost, pokud však v předchozích dvou fázích nebojoval. Rabování spočívá v tom, vzít si do ruky kartu dveří. Tato karta na hráče nepůsobí, i kdyby na ní byla kletba nebo nestvůra. Tuto kartu nemusí hráč ukazovat jiným hráčům.\n\nVe čtvrté, poslední, fázi tahu probíhá tzv. charita. Pokud má hráč v ruce více než 5 karet (více než 6 u trpaslíka), musí přebytečné karty zahrát, případně předat spoluhráči na nejnižší úrovni. Je-li na nejnižší úrovni více hráčů, karty se mezi ně rozdělí. Pokud je na nejnižší úrovni právě hrající hráč, nadbytečné karty odhodí na příslušnou odhazovací hromádku. Tah končí a hraje další hráč.\n\nPři boji s nestvůrou hráč porovnává úroveň nestvůry se svou bojovou silou. Některé nestvůry mohou mít jinou úroveň proti různým rasám/povoláním/pohlavím. Bojová síla hráče se počítá ze součtu jeho úrovně a všech bonusů, pokud daná nestvůra neuvádí nějaké omezení. Pokud hráč v boji uspěje, získává úroveň (nebo dvě u zvláště silné nestvůry) a uvedený počet pokladů. Pokud je však nestvůra stejně silná nebo silnější, hráč musí někoho požádat (uplatit) o pomoc (jejich bojové síly se pak sčítají), nebo před nestvůrou utíkat. Útěk spočívá v hodu kostkou – 5 nebo 6 značí úspěšný útěk, nižší číslo pak neúspěch. V tom případě se hráči stane ošklivá věc uvedená na kartě nestvůry. V boji si hráč může pomáhat lektvary, stejně tak mu jiný hráč může boj ztěžovat jak jednorázovými předměty, tak přihráváním dalších, toulavých nestvůr. Neúspěch v boji i při útěku následování smrtí postavy ještě pro hráče neznamená konec hry – hráč přichází o všechny své věci, zůstává mu však rasa, povolání i úroveň.\n"}
{"id": "1163494", "url": "https://cs.wikipedia.org/wiki?curid=1163494", "title": "Maxmilian Preisenhammer", "text": "Maxmilian Preisenhammer\n\nMaxmilian Preissenhammer (22. února 1870, Nový Jičín , Rakousko-Uhersko – 6. června 1930, Bad Nauheim, Německo) byl německý politik a podnikatel pocházející z vlivné rodiny z Nového Jičína. \n\nByl v rodu třetí svého jména a v pramenech je proto označován jako Maxmilian nejmladší. Jeho otec Maxmilian Preissenhammer (1840-1924) podnikal v textilním průmyslu a toto odvětví na Novojičínsku přivedl k rozkvětu. V Novém Jičíně vlastnil dvě továrny a zaměstnával 150 dělníků, matka Hermine, rozená Schenk, byla dcerou majitele realit. Maxmilian absolvoval reálku v Novém Jičíně, poté studoval vyšší tkalcovskou školu v Cáchách. V roce 1909 se stal společníkem firmy svého strýce s názvem \"Johann Nepomuk Preissenhammer\", v témže roce s bratrem Augustinem Preissenhammerem (1872-1941) založil veřejnou obchodní společnost. Pod jejich vedením rodinné podnikání doznalo dalšího vzestupu, k prosperující továrně bylo přistavěno třetí patro. Jeho tehdejší bydliště bylo na lukrativní adrese v ulici Döppering v centru města (dnešní Tyršova ulice), jeho vysoké společenské postavení dokládá fakt, že zaměstnával dvě pokojské, vychovatelku, služku, řidiče a kuchařku. \n\nPo návratu ze studií do Nového Jičína se aktivně zapojil do veřejného dění, v letech 1900-1919 byl členem městské rady. Svou pozici mezi vysoce postavenými lidmi na Novojičínsku stvrdil také sňatkem s Elisabeth Czeiczner, dcerou majitele továrny na vlněné zboží. Díky manželství se spříznil s rodinou Hückelů, dalším významným podnikatelským rodem z Nového Jičína. Po smrti novojičínského starosty Hugo Fuxe byl v doplňovacích volbách zvolen do Moravského zemského sněmu a poslancem zůstal šest let (1907-1913). Ve sněmu zastupoval Německou radikální stranu a stal se členem sociálně-politického výboru. V širším politickém dění se angažoval minimálně a kvůli pracovnímu vytížení v Novém Jičíně odmítl kandidovat v dalších volbách. Až do konce monarchie zůstal činný v komunální politice v Novém Jičíně, kde se aktivně účastnil spolkové činnosti. Těmto aktivitám se věnovala i jeho manželka Elisabeth. Za svou činnost ve spolcích získal čestné občanství ve městě Přívoz (dnes součást Ostravy). \n\nZemřel v lázních Bad Nauheim poblíž Frankfurtu nad Mohanem 6. června 1930 ve věku šedesáti let. \n\n"}
{"id": "1163497", "url": "https://cs.wikipedia.org/wiki?curid=1163497", "title": "Bibiana Wallnerová", "text": "Bibiana Wallnerová\n\nBibiana Wallnerová (14. prosince 1932 Bratislava - 20. července 2014 Bratislava) byla slovenská rozhlasová redaktorka, spisovatelka a překladatelka.\n\nNarodila se v Bratislavě do rodiny advokáta. Do jejich života výrazně zasáhl komunistický převrat. Otec se už hned po něm rozhodoval odejít do zahraničí, ale jeho dcery nesouhlasili. Názor změnili až počátkem 50. let. V květnu 1951 se odhodlali k útěku do Rakouska. Při nočním přechodu přes hranice u Kopčan byla celá skupina uprchlíků dostižen hlídkou pohraniční stráže a za pomoci střelby byli čtyři z nich zadrženi, ale její sestra Dorota byla hlídkou zastřelena.\n\nNásledný soud poslal do vězení otce na 12 let, matku na 5 let a Bibianu na 2,5 roku. Z vězení se dostala na amnestii v roce 1953, otec ve vězení zemřel.\n\nBibiana Wallnerová mohla studovat až po uvolnění politického klimatu v roce 1968. Stala se autorkou písňových textů, rozhlasovou redaktorkou, překladatelkou, dramaturgyní a od 90. let také spisovatelkou. Patřila mezi známé autory rozhlasových her, zejména pro děti.\n\nZemřela 20. července 2014. Byla nominována na \"Cenu paměti národa 2014\".\n\n"}
{"id": "1163499", "url": "https://cs.wikipedia.org/wiki?curid=1163499", "title": "Orloj v Krásném Lese", "text": "Orloj v Krásném Lese\n\nOrloj v Krásném Lese je společenská událost, která se koná pravidelně na Boží Hod vánoční (25. prosince) vždy v poledne v Krásném Lese ve Frýdlantském výběžku na severu České republiky. Její první ročník se uskutečnil roku 2008.\n\nBoční stěna stodoly někdejšího vodního mlýna (dům evidenční číslo 14), která má ve štítě dvě okna, je pomalovaná tak, aby vypadala podobně jako pohled na Staroměstský orloj v Praze. Malbu vytvořila během jara a léta 2008 skupina přátel sdružená ve spolku \"SPUNT Liberec\" (název vznikl zkrácením \"Spolek pro uvítání nového tisíciletí\"). Tímto způsobem totiž chtěli podarovat svého přítele Ladislava Hanzlíka, jenž je fanouškem hodinářské historie a sběratelem starých hodin. Před začátkem úprav vnější stěny krásnoleské stodoly na ni nejprve z lešení nanesli stěrku, kterou pak posléze začali pomalovávat, aby vypadala jako pražský vzor, byť je do ní vnesena i invence malířů. Autorem výtvarné podoby byl místní amatérský výtvarník Martin Šelbický. Kovové části orloje, mezi něž se řadí zvon či gnómon slunečních hodin, vytvořili umělečtí kováři Martin Gräger a Jan Nikendey.\n\nBěhem produkce orloje se okénka ve štítě stodoly otevřou a za nimi, podobně jako v jeho pražském vzoru, procházejí apoštolové, kteří jsou zde ovšem ztvárněni živými lidmi. Premiérové představení se konalo u příležitosti narozenin oslavence a další hned téhož roku (2008) na Boží Hod vánoční. Od té doby se pravidelně jednou ročně, vždy 25. prosince v pravé poledne, uskutečňuje představení orloje.\n"}
{"id": "1163504", "url": "https://cs.wikipedia.org/wiki?curid=1163504", "title": "Krycí jméno U.N.C.L.E.", "text": "Krycí jméno U.N.C.L.E.\n\nKrycí jméno U.N.C.L.E. (v anglickém originále The Man from U.N.C.L.E.) je americká akční komedie z roku 2015 zasazená do období studené války odehrávající se v 60. letech 20. století. Film režíroval Guy Ritchie který čerpal námět ze stejnojmenného amerického seriálu z roku 1964. Hlavní role ztvárnili Henry Cavill, Armie Hammer, Alicia Vikander, Elizabeth Debicki, Sylvester Groth a další.\n\nDěj se odehrává v roce 1963. Napoleon Solo, americký agent CIA, má za úkol najít ve východní části Německa automechaničku Gaby Teller, dceru pohřešovaného jaderného fyzika Udo Tellera, bývalého nacisty, a dostat ji za hranice do Západního Německa. Sledoval ho ale ruský agent KGB Ilya Kuryakin a pokouší se jeho misi překazit. Solo proto o komplikacích informuje svého nadřízeného, Saunderse.\n\nNadřízení obou agentů se rozhodnou spojit síly a vyslat Kuryakina a Sola na společnou misi: najít uneseného vědce Udo Tellera, který má být držen zločineckou organizací, kterou řídí manželé Victoria a Alexander Vinciguerra, a nucen pro ně sestavit atomovou bombu. Zároveň jsou oba agenti pověřeni získáním disku s informacemi o výzkumu Udo Tellera.\n\nV přestrojení se oba agenti a Gaby vydávají do Říma infiltrovat zločineckou organizaci, jejíž krytím je lodní přepravní společnost. Napoleon Solo vystupuje jako Jack Deveny, odborník na antické sochy, a má za úkol prověřit Victorii Vinciguerrovou. Kuryakin a Gaby v přestrojení za snoubenecký pár se zaměřují na Gabyina strýce Rudiho, který zastává jednu z vedoucích pozic společnosti.\n\nGaby však oba agenty nečekaně zradí a odhalí je organizaci. Kuryakin je nucen utéct a Solo je unesen a mučen strýcem Rudym. Kuryakin ho díky svému sledovacímu zařízení najde a oběma se poté podaří od Rudyho zjistit, že bomba je uložena na ostrovní pevnosti Vinciguerrů. V sídle Vinciguerrů se také nachází i Gaby, která se zde sešla se svým otcem. Udo Teller předstírá, že pokračuje v práci na bombě aby ochránil Gaby a pokouší se sabotovat bombu, ale Victoria jeho plány odhalí a zastřelí ho.\n\nMezitím se s Kuryakinem a Solem spojí Alexander Waverly z britské námořní rozvědky a odhalí jim, že Gaby byla celou jejich misi jeho agentkou. Solo a Kuryakin pak s jeho pomocí infiltrují rodinné sídlo Vinciguerrů. Alexander Vinciguerra se pokusí uniknout s Gaby, bombou a diskem s výzkumem, ale je zabit Kuryakinem a disk tajně získá Solo.\n\nZískaná bomba ale nebyla atomová, byla přichystaná pro odvedení pozornosti. S pravou atomovou bombou utekla Victoria na rodinné rybářské lodi. Agentům se však podařilo zjistit její pozici a její loď i s atomovou bombou byla odpálena a zneškodněna. Disk s výzkumem pak Solo s Kuryakinem zničili, aby se vyhnuli rozkazu toho druhého zabít s cílem získat disk. Alexander Waverly z nich a z Gaby vytvořil nový tým pod jeho velením s krycím jménem U.N.C.L.E. (United Network Command for Law and Enforcement – Vedení spojené sítě pro právo a jeho vynucování).\nFilm vydělal 45,4 milionů dolarů v Severní Americe a 64,4 milionů dolarů v ostatních oblastech, celkově tak vydělal 109,8 milionů dolarů po celém světě. Rozpočet filmu činil 75 milionů dolarů. Za první víkend docílil třetí nejvyšší návštěvnosti, kdy vydělal 13,4 milionů dolarů. \n\nNa recenzní stránce Rotten Tomatoes získal z 224 započtených recenzí 68 procent s průměrným ratingem 6,2 bodů z deseti. Na serveru Metacritic snímek získal z 40 recenzí 55 bodů ze sta. Na Česko-Slovenské filmové databázi snímek získal 75%.\n\n"}
{"id": "1163506", "url": "https://cs.wikipedia.org/wiki?curid=1163506", "title": "Mike Commodore", "text": "Mike Commodore\n\nMichael W. Commodore (* 7. listopadu 1979 ve Fort Saskatchewan, Alberta) je bývalý kanadský hokejový obránce.\n\nVysoký obránce Commodore začínal ve vysokoškolské lize (WCHA) za univerzitní tým v Severní Dakotě. V univerzitní Dakotě strávil tři roky 1997-2000. Poslední rok strávený v Dakotě, postoupil s týmem do playoff, který vyhráli. V roce 1999 byl draftován do NHL týmem New Jersey Devils ze druhého kola z celkového 42. místa. Po odchodu z univerzity začínal seniorský hokej na farmě Devils v Albany River Rats (AHL), v průběhu první sezony mezi profesionály, debutoval v nejprestižnější hokejové lize NHL (22. prosince 2000 New Jersey Devils proti Florida Panthers odehrál třináct minut a třicet tři sekund. Za Devils vydržel hrát dvě sezony, 6. července 2002 byl společně se spoluhráči Petr Sýkora, Igor Pohanka a Jean-François Damphousse vyměněni do Mighty Ducks of Anaheim za Jeff Friesen, Oleg Tverdovskij a Maxim Balmočnych.\n\nVzhledem k tomu že v týmu bylo mnoho kvalitních obránců se nevešel do sestavy Ducks, podstatně celou část sezony strávil na farmě v Cincinnati Mighty Ducks. V závěru sezony byl 11. března 2003 byl vyměněn s kolegou Jean-François Damphousse za kanadského útočníka Roba Niedermayera do Calgary Flames. Calgary v sezoně 2003/04 postoupili do playoff, ve kterém se probojovali až do finále, podlehli 3:4 na série nad týmem Tampa Bay Lightning. Během výluky v NHL hrával pouze na farmě Flames v Lowell Lock Monsters. 29. června 2005 byl vyměněn do týmu Carolina Hurricanes za výběr 3. kolo draftu 2005 (touto volbou byl vybrán Gord Baldwin). Commodore hrál významnou roli pro klub Carolina Hurricanes, stal se užitným obránce pro klub a s týmem vybojovali historický první Stanley Cup. Mezi fanoušky byl populární k jeho neobvyklému červenému afro účesu, po úspěchu v playoff se nechal ostříhat aby podpořil pacienty s rakovinou prsu.\n\nNásledující ročník jako obhájci titulu se tým sice probojoval do playoff ale vypadl hned v prvním kole, Commodore byl nominován do kanadského národního týmu k mistrovství světa. V mistrovství světa si připsal dva body a s národním týmem získali zlaté medaile. 11. února 2008 s Corym Stillmanem byli vyměněni do Ottawa Senators za Patricka Eavese a Joe Corvo. Za Ottawu Senators pouze dohrál sezonu, po skončení ročníku se stal nechráněným hráčem. 1. července 2008 podepsal pětiletou smlouvu s týmem Columbus Blue Jackets v hodnotě 18.750.000 dolarů. V organizaci Columbusu byl stabilním obráncem dvě sezony, během třetí sezony v Blue Jackets hrával taktéž na jejich farmě ve Springfield Falcons.\n\nZe smlouvy byl nakonec vyplacen a 1. července 2011 podepsal jednoletou smlouvu s vedením Detroit Red Wings v hodnotě 1.000.000 dolarů. Za Red Wings odehrál pouhých sedmnáct zápasů, 27. února 2012 byl opět vyměněn, tentokrát do Tampa Bay Lightning za sedmé kolo draftu v roce 2013. Za Tampa Bay Lightning odehrál poslední zápasy své kariéry v NHL. Jeho kariéra byla ovlivněna výlukou v ročníku 2012/13, podepsal zkušební smlouvu s klubem Hamilton Bulldogs, ve kterém neuspěl. Později zkusil štěstí v Texas Stars, taktéž ve zkušebním období neuspěl. Poslední část kariéry strávil v Kontinentální hokejové lize, dohodl se s novým klubem Admiral Vladivostok, který se stal jeho posledním působištěm.\n\n\n"}
{"id": "1163513", "url": "https://cs.wikipedia.org/wiki?curid=1163513", "title": "Piesničky", "text": "Piesničky\n\nPiesničky (označované též opisně jako Písničky s kalendářem a cisiojanem) je nejstarší český tištěný kancionál. Je to první tištěná kniha tohoto druhu v Evropě. Byl vydán roku 1501, patrně vyšel z tiskárny Severinovy a Kampovy. Kancionál je anonymní, za jeho sestavovatele bývá někdy pokládán bratr Lukáš Pražský. Je bez not a nápěvných odkazů.\n\nObsah písní má vztah k Jednotě bratrské, kancionál zřejmě vznikl jako tisk určený pro soukromou potřebu.\n\nJe zachován je v jediném exempláři, uloženém v Knihovně Národního muzea v Praze pod sign. 25 F 3.\n\n\n"}
{"id": "1163514", "url": "https://cs.wikipedia.org/wiki?curid=1163514", "title": "Kostel svaté Barbory (Chomutov)", "text": "Kostel svaté Barbory (Chomutov)\n\nKostel svaté Barbory je římskokatolický kostel zasvěcený svaté Barboře v Chomutově. Stojí na okraji terasy nad řekou Chomutovkou v bývalé Horní Vsi. Na západní straně kostela, kde měla stát vlastní chrámová loď, je malý park s pomníkem obětem válek. Od roku 1963 je chráněn jako kulturní památka.\n\nVýstavba kostela začala ve druhé polovině patnáctého století a částečně byla dokončena okolo roku 1500. Z roku 1584 se zachovala zpráva o poškození rozestavěného kostela požárem, když byla jeho věž při letní bouři zasažena bleskem. Jiří Popel z Lobkovic v roce 1593 plánoval dostavbu kostela, u kterého chtěl založil klášter, k čemuž již nedošlo. Během třicetileté války byl rozestavěný kostel poškozen, protože ho švédští vojáci používali jako opevněný opěrný bod. V roce 1667 byla nedostavěná loď rozebrána na materiál použitý při stavbě mostu přes Chomutovku. Zbylé presbyterium s věží bylo upraveno a sloužilo jako farní kostel pro Horní Ves. Patronátní právo vykonávali chomutovští jezuité.\n\nV letech 1757–1759 během sedmileté války kostel znovu sloužil jako pevnost a byl natolik poškozen, že mu během druhé poloviny osmnáctého století hrozilo zbourání. Roku 1813 byli u kostela pohřbeni ruští kozáci, padlí během tažení proti Napoleonovi. Po roce 1829 byl v budově uskladněn střelný prach a teprve v roce 1835 začala na popud A. B. Hilleho úprava zpět na kostel.\n\nZ původního stavebního záměru zůstalo stát obdélné kněžiště s trojbokým závěrem, ke kterému je na severní straně přistavěna věž a na opačné straně malá předsíň. Dnešní loď má plochý strop a valbovou střechu, nad kterou vystupuje osmiboký sanktusník s cibulovou střechou. Hlavní vstup vede hrotitým profilovaným portálem v jižní zdi. Hrotitá okna jsou oproti původnímu záměru částečně zazděná. V západní zdi je patrný zazděný vítězný oblouk a vstup na kazatelnu, která měla být nad zbouranou lodí. Věž je vybavena řadou klíčových a kalhotových střílen.\n\nV přízemí věže se nachází křížově zaklenutá sakristie, ze které vede točité schodiště do vyšších pater a ze kterého se mělo vstupovat na kazatelnu. V jižní zdi sakristie je sanktuář s pískovcovým ostěním. Při mladších úpravách byla postavena úzká chodba chodba, které spojuje sakristii s východní části presbyteria. Podél jeho západní zdi stojí dvoupatrová kruchta.\n\nHlavní barokní oltář je ze druhé poloviny sedmnáctého století. Zdobí ho obraz svaté Barbory od Hanse Gamlincka z roku 1755 a sochy svatého Jana a svatého Petra z doby okolo roku 1525. Malý boční oltář se sochou svatého Linharta je zasvěcený svaté Anně a jeho obraz namaloval F. Köhler v roce 1856. Dále se uvnitř nachází socha archanděla Michaela a obrazy Piety a svaté rodiny z poloviny osmnáctého století.\n\n"}
{"id": "1163515", "url": "https://cs.wikipedia.org/wiki?curid=1163515", "title": "Jez Smiřice", "text": "Jez Smiřice\n\nJez Smiřice je vodní stavba na Labi, která je ve správě státního podniku Povodí Labe. Nachází se na říčním kilometru 281,763 měřeno od státní hranice s Německem, resp. na říčním kilometru 171,7 podle kilometráže s nulou u Mělníka, na východním okraji města Smiřice, po kterém je pojmenována. Jedná se o první jez od soutoku Labe s Metují v Jaroměři a druhý nejvyšší jez na celém, více než třicetikilometrovém úseku Labe mezi přehradou Les Království a Pardubicemi. Následující je Jez Předměřice, který je současně vůbec nejvyšší v uvedeném úseku.\n\nJez je dobře přístupný z obou břehů. Podél pravého břehu Labe vede okolo jezu a dále až do Jaroměře cyklostezka. Zde se u jezu nachází také informační tabule. Na levém břehu vede až kousek nad jez (pouze pro pěší) ulice U Elektrárny. \n\nUdržováním vzduté hladiny v jezové zdrži na kótě 246,00 m n. m. vodní dílo plní následující funkce: \n\nJez byl vybudován v reakci na povodně v roce 1925 a především jako součást realizace vodocestného programu úpravy středního Labe až po Jaroměř, jako náhrada za dva původní pevné jezy ve Smiřicích a Černožicích. Stavba jezu byla zahájena v roce 1930, ale brzo po zahájení stavby vznikly pochybnosti o parametrech jezu. Proto byl proveden hydrotechnický výzkum a na jeho základě byl projekt upraven a teprve od roku 1933 začala stavba naplno. Jez byl vybudován firmou Kress z Prahy a v původní podobě dokončen v roce 1936. Tehdy ještě jeho součástí nebyla vodní elektrárna, ta byla vybudována až v letech 1942–1953.\n\nPohyblivý jez je tvořen dvěma poli, každé o světlosti 11,0 metrů, která jsou hrazená dvojitými tabulemi typu Stoney, které jsou zavěšeny na Gallových řetězech a jejich pohyb je zajišťován pomocí zdvíhacích mechanismů uložených na pilířových nástavbách. Celková hradící výška jezu je 5,25 metrů, přičemž spodní tabule hradí 3,10 metru a horní 2,15 metru. Celkový objem jezové zdrže je 350 tisíc krychlovým metrů. Nominální vzdutá hladina je 246,00 m n. m. s povolenou tolerancí kolísání hladiny −10 až +10 cm. \n\nNa pravém břehu nad jezem je situován nápustný objekt do Mlýnského náhodu, který je hrazen dvojitým stavidlem o hradící výšce 2,8 metru. Před vtokem je umístěna dále popsaná malá vodní elektrárna. \n\nVětší z dvojice malých vodních elektráren (MVE) je umístěna u levého jezové pilíře. V této elektrárně je instalována jedna Kaplanova turbína o maximální hltnosti 34,2 m/s a instalovaném výkonu 2400 kW. Elektrárna byla rekonstruována v letech 2011–2012 s využitím Evropského fondu pro regionální rozvoj. Tato MVE se svým výkonem řadí do podkategorie průmyslové MVE (nad 1 MW), podle režimu nakládání s vodou jde o MVE průtokovou, podle spádu jde o MVE nízkotlakou.\n\nDruhá, mnohem menší, vodní elektrárna je umístěna před vtokem do Mlýnského náhonu. Hltnost této elektrárny je 0,250 m/s a instalovaný výkon je 5,5 kW. Svým výkonem tak patří do podkategorie „domácí“ MVE (do 35 kW), podle režimu nakládání s vodou jde opět o MVE průtokovou, podle spádu jde o MVE nízkotlakou. \n\n\"Rozdělení vlastnictví a správy vodního díla\": Povodí Labe patří jez, opevnění v nadjezí a podjezí a vodní elektrárna na nápustném objektu. Společnosti Energo-pro, a.s. Svitavy patří vodní elektrárna u jezu, včetně vtokového a výtokového objektu a opěrných zdí. \n\nJen asi 250 metrů pod jezem (po proudu) překračují Labe hned dva souběžně stojící mosty. Blíže k jezu je novější silniční most (ulice Palackého) a zajišťuje spojení Smiřic s okolními obcemi (např. Vlkov, Smržov, Hubíles, Číbuz, Skalice a mnohé další).\n\nJen o pár metrů níže stojí obloukový Tyršův most, který je poměrně významnou památkou silničního stavitelství. Postaven byl v letech 1930–1933, v rámci úprav řečiště Labe a víceméně souběžně se stavbou jezu Smiřice. Silničnímu provozu sloužil do roku 1981, kdy byl otevřen výše popsaný most nový. Dnes je Tyršův most přístupný pouze pro pěší a cyklisty. \n\n"}
{"id": "1163520", "url": "https://cs.wikipedia.org/wiki?curid=1163520", "title": "Eva Stehlíková", "text": "Eva Stehlíková\n\nEva Stehlíková (1. února 1941 Plzeň − 12. srpna 2019 Brno) byla česká klasická filoložka, překladatelka a teatroložka, emeritní profesorka Masarykovy univerzity v Brně. Zabývala se především antickým a středověkým divadlem a moderními inscenacemi řeckého a římského dramatu.\n\nRoku 1958 maturovala v Děčíně a v letech 1958–1963 studovala latinu a češtinu na Filozofické fakultě Univerzity Karlovy, kde roku 1969 získala titul PhDr. V letech 1966–1998 pracovala jako vědecko-technická (po roce 1989 jako vědecká) pracovnice v Ústavu pro klasická studia v Československé akademii věd, později v Akademii věd České republiky. V letech 1977–1981 vydávala s Václavem Königsmarkem samizdatový časopis \"Dialog\", v devadesátých letech 20. století založila databázi inscenací antických her www.olympos.cz. Od roku 1994 přednášela antické a středověké divadlo na Filozofické fakultě Masarykovy univerzity v Brně. V letech 1998–2006 působila také na Filozofické fakultě Univerzity Karlovy. Roku 1994 se habilitovala a roku 1998 byla jmenována profesorkou. Jejím manželem byl klasický filolog a lingvista PhDr. Ing. Karel Hubka (1938–1986), vydavatel spisů J. A. Komenského. Překládala antická a středověká dramata a texty o antickém divadle.\n\n\n\n\n\nV roce 1994 obdržela Cenu Akademie věd České republiky za popularizaci vědy. V roce 2012 byla nominována na Cenu M. Paulové.\n\n"}
{"id": "1163522", "url": "https://cs.wikipedia.org/wiki?curid=1163522", "title": "Ředitelství služby cizinecké policie", "text": "Ředitelství služby cizinecké policie\n\nŘeditelství služby cizinecké policie, někdy též nazývané jako Cizinecká policie je specializovaný útvar Policie České republiky. Zabývá se úkoly, které vyplývají z nelegální migrace, uplatňuje represivní opatření v souvislosti s pobytem cizinců, kteří jsou na území České republiky v rozporu s cizineckých zákonem a zákonem o azylu, a v neposlední řadě plní úkoly, které vyplývají z mezinárodních smluv a právních předpisů Evropské unie. Tato služba spadá do gesce Ministerstva vnitra, které zřizuje útvary Policie České republiky s celostátní působností. \n\nJiž roku 1935 byla oficiálně zřízena ministerstvem vnitra letecká hlídka, která střežila vzdušný prostor nad naší republikou. O rok později byla ustanovena i pozemní stráž, která se jmenovala Stráž obrany státu. Jejím úkolem bylo střežit hranice, vykonávat zpravodajskou službu a také chránit důležité budovy a objekty. V období druhé světové války tyto služby převzalo SS a gestapo. Po roce 1945 bylo obnoveno letectvo a také ustanovena Finanční stráž a jednotky Pohotovostního pluku SNB. Díky strategickému umístění Československa byly hranice a pohyb osob neustále pod kontrolou. Byly posíleny hlídky a probíhala kontrola dokladů při vstupu i opuštění území státu. Do roku 1992 tuto službu zabezpečovala Pohraniční stráž a od roku 1993 se její název změnil na Službu cizinecké a pohraniční policie České republiky. Od roku 2007 je Česká republika součástí schengenského prostoru a veškeré kontroly na pozemních hranicích byly zrušeny (viz tzv. Schengenská dohoda). Nynější právní úpravu ochrany našich hranic nalezneme v zákoně o ochraně státních hranic. Do roku 2010 byla cizinecká policie liniově řízena. Od 1. 1. 2011 je její struktura teritoriální.\n\nDo působnosti služby cizinecké policie spadá plnění úkolů vyplývajících ze zákona o pobytu cizinců na území České republiky a plnění úkolů vyplývajících z mezinárodních smluv a právních předpisů Evropské unie. Mezi další úkoly patří odhalování nelegální migrace, uplatňování opatření proti cizincům, kteří se na území republiky zdržují nelegálně, odhaluje příhraniční kriminalitu a trestnou činnost, která souvisí s překračováním hranic. Ve vnitrozemí příslušníci cizinecké policie provádějí kontroly pobytu cizinců, odhalují padělané doklady a spolupracují při ochraně vnitřního pořádku.\n\nV současnosti jedním z hlavních úkolů služby cizinecké policie je odhalování nelegální migrace. V roce 2015 bylo u nás zadrženo 8563 nelegálních migrantů – tj. nárůst o 77,6 % oproti roku 2014. Na území republiky většina cizinců přichází přes Rakousko nebo Slovensko a má v úmyslu pokračovat v cestě dále do Německa nebo Skandinávie. Důvodem tranzitu je zneužívání azylových procedur členských států EU. V roce 2015 bylo vydáno 3009 rozhodnutí o správním vyhoštění. V této souvislosti bylo také v roce 2015 zadrženo 168 osob, které působily jako převaděči. Policisté cizinecké policie v roce 2015 zajistili na území České republiky 2502 padělaných dokladů a listin, a to v situaci, kdy většina tranzitních nelegálních migrantů, kteří vstupují na území ČR, žádný doklad totožnosti nemá.\n\nPolicista je oprávněn zajistit cizince v následujících situacích:\n\nKe dni 1. 1. 2011 byla převedena agenda dlouhodobých víz a pobytů z cizinecké policie na Ministerstvo vnitra ČR a došlo k transformaci cizinecké policie. Cizinecká policie, ale nadále zůstává příslušná pro:\n\nCizinecká policie má svá pracoviště na mezinárodních letištích, kde vykonává hraniční kontrolu. Kontroluje zabezpečení letiště, odhaluje protiprávní jednání, které může ohrozit bezpečnost letového provozu a kontroluje dovoz a vývoz zbraní, včetně jejich původu. Důležitými pomocníky jsou příslušníkům cizinecké policie speciálně vycvičení psi, kteří dokáží vyhledávat výbušniny. Dalším úkolem cizinecké policie je odhalování pašování drog a nezákonný pohyb zboží přes hranice. V souladu s mezinárodním právem služba cizinecké policie poskytuje i dočasnou ochranu cizincům, kteří požádali o azyl v České republice. Součástí služby cizinecké policie na letištích je i zvláštní jednotka, která se specializuje na doprovody letadel. Jde o speciálně vycvičené policisty, kteří jsou přítomni na palubě letadla, které se pohybuje na rizikových trasách. Policisté jsou připraveni odvrátit teroristický útok nebo zmařit pokus o únos.\n\nPolicejní prezidium sídlí v Praze a jsou mu podřízeny jednotlivé útvary s celorepublikovou působností. Jedním z nich je i Ředitelství služby cizinecké policie, sídlící v Praze, které je nejen řídícím, ale i metodickým a kontrolním orgánem s celostátní působností. Mezi jeho hlavní úkoly patří zabezpečení plnění mezinárodních smluv, realizace pobytové kontroly, řízení a kontrola jednotlivých odborů, realizace eskortní služby v souvislosti s vyhoštěním cizinců, působí jako odvolací orgán pro správní řízení, rozhoduje o označení osob jako nežádoucí, zabezpečuje cestovní doklady a zajišťuje informační systém. Ředitelem Služby cizinecké policie je v současné době: plk. Mgr. Milan Majer.\n\nDále pak jsou odbory cizinecké policie krajských ředitelství policie, ke kterým je Ředitelství služby cizinecké policie v Praze metodickým orgánem. Odbory cizinecké policie jsou řízeny ředitelem krajského ředitelství. Odbory cizinecké policie provádí v rámci územního působnosti příslušného krajského ředitelství policie pobytovou kontrolu cizince i ubytovatele, rozhodují o přestupcích podle zákona o pobytu cizinců, rozhodují o správním vyhoštění cizince z území a zajištění cizince do zařízení pro zajištění cizinců a plní další specializované úkoly policie, dále se podílí na ochraně veřejného pořádku a bezpečnosti. \n\nPolicisté jsou ve služebním poměru, který je upraven zvláštním zákonem. \n\nVnější označení policistů včetně druhů a vzorů služebních stejnokrojů je upraveno vyhláškou. Cizinecká policie má ve znaku hlavu psa. \n\n\n\n"}
{"id": "1163526", "url": "https://cs.wikipedia.org/wiki?curid=1163526", "title": "Finn (Star Wars)", "text": "Finn (Star Wars)\n\nFinn (původně označovaný jako FN-2187) je jedním z hlavních protagonistů filmu z roku 2015, \"\". V tomto filmu je stormtrooperem Prvního řádu, který uteče poté, co je šokovaný krutostmi během své první bitvy a který se přidá k protistraně. Hraje ho britský herec John Boyega.\n\nK tomu, jak dostal roli Finna, Boyega řekl, \"Jako každému jinému herci, mi zavolal agent s nabídkou. A náhodou bylo tou nabídkou zahrát si hlavní roli ve \"Star Wars\". Poprvé jsem potkal J. J. s Tomem Cruisem [při nahrávání dialogu pro sérii \"Mission: Impossible\"]. Ostatní mi v té době říkali, 'Miluju [Boyegův předešlý film] \"Attack the Block\" a chtěl bych tě do něčeho obsadit.' Ale J.J. ne. Úplně to přešel a řekl — 'Jasně jasně, někam tě šoupnu' — a pak přišel po 4 letech s touto úžasnou nabídkou.\"\n\nFinnovo kódové označení jako stormtroopera, FN-2187, je odkaz na číslo cely, ve které byla držena princezna Leia během druhé poloviny \"\" (1977).\n\nFN-2187 je stormtrooper Prvního řádu sloužící pod kapitánkou Phasmou a Kylo Renem. Byl odebrán svým rodičům jako malé dítě a celý svůj život strávil vojenským tréninkem.\n\nZúčastnil se mise na získání informací o místě pobytu Luka Skywalkera, během které se vyděsí, když Ren přikáže zmasakrovat civilisty, což jeho spolubojovníci bez řečí provedou. Phasma a Ren si ale povšimnou jeho neschopnosti zabíjet a Phasma mu proto přikáže, aby se hlásil k nápravě, aby pak mohl lépe plnit své příkazy.\n\nFN-2187, který chce utéct od Prvního řádu, vezme zajatého pilota Rebelů Poe Damerona, aby mu pomohl s útěkem a aby řídil stíhačku TIE Fighter. Zatímco pilotuje, Poe pojmenuje FN-2187 jako \"Finn\", což se FN-2187 líbí mnohem víc a nechá si tak říkat už po zbytek filmu. Jejich loď narazí na planetu Jakku a Finn předpokládá, že Poe je mrtvý, když vidí, jak vrak lodi mizí v tekutém písku, aniž by tušil, že Poe už byl z lodi vymrštěn dávno do bezpečí.\n\nPoeův astromech droid BB-8, nyní v péči sběračky šrotu Rey, si všimne, že bunda, kterou nosí Finn, dříve patřila Peovi. Rey předpokládá, že Finn je členem Rebelů poté, co řekne, že BB-8 má částečnou mapu, která vede k Jedi mistrovi Luku Skywalkerovi. Finn ji v tom nechá a doufá, že mu pomůže dostat BB-8 k Rebelům. Všichni tři společně utečou Prvnímu řádu na \"Millennium Falcon\" s pomocí Hana Sola a Chewbaccy. Han je odveze ke své přítelkyni Maz Kanata, která slíbuje, že je vezme k Rebelům. Ale než mohou odejít, Renovy síly je najdou a zajmou Rey.\n\nFinn letí na základnu Rebelů, kde se potkává s generálkou Leiou Organou, C-3PO a R2-D2, který je v úsporném módu už od zmizení Luka. Finn odhalí některé detaily o superzbrani Prvního řádu, Starkiller Base, a prohlásí, že umí vypnout její štíty. Když pak ale přijede na planetu s Hanem a Chewbaccou, tak Finn přiznává, že na základně pracoval pouze v sekci údržby. Ale i tak se mu povede přemoct Phasmu a s namířenou pistolí ji donutí vypnout štíty. Tím umožní zaútočit Rebelům s podporou Republiky, které vede Poe. Solo je zabit, ale zbytek týmu osvobodí Rey a chystají se utéct.\n\nRen konfrontuje Finna a Rey v lesích a prohlašuje, že boj ještě neskončil. Finn se snaží s Rennem bojovat starým světelným mečem Luka Skywalkera, ale Ren ho v bitvě přemůže a vážně zraní. Rey pak převezmu Finnovo místo a sekne Rena přes tvář. Rey a Chewbacca uniknou v \"Millennium Falcon\" a převezou Finna - naživu, ale v bezvědomí - na základnu Rebelů k lékařskému ošetření.\nFinn je hratelná postava ve hře \"Disney Infinity 3.0\", s hlasem Boyegy.\n\nKdyž se ho zeptali na charakterové vlastnosti Finna, Boyega odpověděl, \"Já myslím, že je to ta touha vystoupit z řady a udělat něco velkého, i když tomu neodpovídá nic okolo vás. Když jste mladí a na začátku svého života jako já; tak ještě jste toho příliš nedokázali a pak najednou musíte dělat to vše dospělé, být zodpovědný, pracovat a tak dál, už žádné maminka a tatínek se o vše postarají. A mě se zdá, jakoby Finn prožíval něco podobného, když opouští První řád. Opouští studijní osnovy, opouští systém a vydává se na svou vlastní cestu.\" Taky dodává, že ze začátku \"je většina jeho rozhodnutí založena na adrenalinu. Jako např.  'Oukej, víte co? Teď vezmu tenhle blaster a pak uteču.' \" Boyega pak dále dodává, že \"jeho postava toho má až nad hlavu a navíc se nachází v extrémních situacích, což jednotlivé scény i scénář pak potvrzují a navíc se ukazuje, že nejde o problémy, které by šly jen tak lehce překonat.\"\n\nFinn byl kladně přijatý kritiky a Boyega chválen za jeho ztvárnění. Recenzent Jamie Graham napsal, \"z nového trojúhelníku postav, Boyega přináší intenzitu a překvapivě nabroušené komické načasování.\" Kritici také chválí Finnův vztah k dalším postavám ve filmu. \"Dynamika mezi Reyem a Finn je něco nového v Star Wars, její jasnozřivé hrdinství doplňující Boyegovu čtveráckou vtipnost... Jsou pryč neohrabané dialogy předchozích dílů  — místo toho jsou nahrazeny vážně chytrým textem, který často vede k pěkným momentům, hlavně s Hanem a Finnem.\" Drew McWeeny z magazínu HitFix poznamenává, \"Boyega v sobě skloubí skvělou kombinaci strachu o svou budoucnost a neochotné hrdinství, které dokáže překrásně rozehrát a předvést tak i Finnův osobní rozvoj.\" Peter Travers z \"Rolling Stone\" popsal postavu jako \"osvěžujíce komická a mazaná\". Robbie Collin napsal, že Boyega má \"(velmi legrační) napůl odvážný, napůl úzkostlivý, rádoby-hrdinný šmrnc\" a podotýká, že navzdory tomu, že je \"odvážný, okouzlující a vtipný\", Finn \"jenom chce, aby byl brán jako odvážný bojovník za svobodu, kterým si ale není jistý, že může být.\" Někteří kritici ale byli méně pozitivní. Ty Burr z \"The Boston Globe\" napsal, že \"Boyegaův Finn je jedinou slabinou nového filmu, postava, která kolísá mezi ušlechtilými pohnutky a zbabělostí tak dlouho, až už nás přestane zajímat. Výkon je to dobrý, ale jenom dobrý, chybí tomu špetka toho správného vtipu, který je k tomu potřeba.\"\n\nPostava byla také vystavena některým rasistickým reakcím od fanoušků online, na což Boyega reagoval, \"nezkazí mi spánek takoví lidé.\" Po promítání prvního traileru, Boyega odpověděl kritikům, \"Ty, kterých se to dotýká... Zvykněte si na to\" a dále dodává, že \"všechny filmy, které jsem dělal, mají v sobě skrytý komentář ke stereotypnímu uvažování. Je to o tom, aby lidé opustili svůj stav předpojatosti v mysli a uvědomili si, 'Kašlu na to, však sledujeme jen obyčejné lidi.' \" Všem těm, kteří chtěli bojkovat film jako projev své rozmrzelosti nad černochem v roli stormtroopera, Boyega odpověděl, \"Jsem hrdý na své dědictví a to my nikdo nemůže vzít. Nebyl jsem vychován, abych se bál lidí s odlišným názorem.\"\n\n\n"}
{"id": "1163528", "url": "https://cs.wikipedia.org/wiki?curid=1163528", "title": "Jan V. Bretaňský", "text": "Jan V. Bretaňský\n\nJan V. Bretaňský (bretonsky Yann V ar Fur, francouzsky Jean V le Sage (Moudrý), 24. prosinec 1389 – 29. srpen 1442) byl od roku 1399 bretaňským vévodou, hrabětem z Montfortu a titulárním hrabětem z Richmondu. Byl synem Jana IV. Bretaňského a Jany Navarrské.\n\nJan V. se stal bretaňským vévodou po smrti svého otce, Jana IV., v roce 1399. Jeho matka, Jana Navarrská, vládla jako regentka po dobu jeho nezletilosti.\n\nNa rozdíl od svého otce, Jan zdědil vévodství v klidu a míru. Nicméně, otcovi nepřátelé, rod Penthiévre, pokračovali v pletichách proti němu. Kromě toho Jan měl zajistit mír vévodství během nestabilního období vrcholící invaze Jindřicha V. do Francie.\n\nV deseti letech se stal bretaňským vévodou a začal své panování pod vedením burgundského vévody Filipa Smělého, který drancoval blízké Jersey a Guernsey. Uzavřel mír s králem Francie, Karlem VI., jehož dcera, Johana Francouzská, se stala Janovou manželkou. Také se smířil s vlivným velmožem Olivierem de Clisson, dřívějším otcovým nepřítelem. V roce 1404 porazil francouzské síly u Brestu. Potencionální konflikt s Clissonem byl odvrácen jeho smrtí.\n\nKdyž Jindřich V. napadl Francii, byl Jan původně spojený s Francouzi. Nicméně, propásl bitvu u Azincourtu. Zmatek v následku bitvy mu umožnil zabavit Saint-Malo, které bylo zabráno Francouzi. On pak přijal politiku přepínání mezi oběma stranami, Angličany a Francouzi. Podepsal smlouvu v Troyes, která udělala z Jindřicha V. dědice Francie, ale nechal svého bratra Artura z Richmondu bojovat pro Francouze. Artur byl uvězněn Angličany.\n\nHrabata z Penthiévre prohrála válku o bretaňské dědictví, ve které si nárokovali titul vévody proti Janovu dědečkovi, Janovi z Montfortu. Válka skončila v roce 1364 vojenským vítězstvím Janova otce, penthiévreský nárokovatel, Karel z Blois, v bitvě zemřel. Jeho vdova, Johana z Penthièvre, byla nucena podepsat smlouvu u Guérande, čímž konflikt došel k závěru. Smlouva uvedla, že Penthiévrové přijali Montfortova práva na vévodství, ale pokud by neměli mužské potomky, Bretaň by se vrátila Penthiévrům.\n\nPřes vojenské ztráty a diplomatické smlouvy se Penthiévrové nevzdali svých přímých nároků na Bretaň a pokračovali v jejich realizaci. V roce 1420 pozvali Jana V. na slavnost, která se konala v Châtonceaux. Jan přišel a byl zatčen. Hrabě a hraběnka z Penthiévre pak šířili zvěsti o jeho smrti a každý den ho stěhovali do jiné věznice. Janova manželka, Johana Francouzská, vyzvala všechny bretaňské barony k reakci. Po jednom oblehli všechny hrady rodiny Penthiévre.\n\nJohana ukončila krizi tím, že chytila hraběnku z Penthiévre, Markétu Clissonovou, a nutila ji, aby vévodu osvobodila. Po vydání byla citadela v Châtonceaux zcela zničena a přejmenována na Champtoceaux. V důsledku tohoto nezdařilého uvěznění se v roce 1420 dědička Johana z Penthièvre vzdala Penthiévre ve prospěch vévody Jana. Tím skončila doložka smlouvy u Guérande, která upřednostňovala Johanu a její dědice. Montfortové prohlásili smlouvu za zrušenou a už nikdy nebyli povinni vydat vévodství Penthiévrům v souladu se smluvními podmínkami. Tím se zajistilo následnictví Anny Bretaňské o století později.\n\nZatímco byl zajat Angličany, Jan II. z Alençonu prodal své léno Fougères Janovi V., aby získal výkupné za své propuštění. Po Alençonově propuštění jeho pokusy získat zpět své území vedly ke konfliktu. Jan v roce 1432 oblehl Alençonovu pevnost v Pouancé. Artur z Richmondu, jeho bratr, který ho doprovázel, jej přesvědčil, aby se s Alençonem smířil.\n\nS biskupem Jeanem de Malestroit začal stavbu nové katedrály v Nantes, první kámen byl položen v dubnu 1434.\n\nZemřel 29. srpna 1442 v Manoir de la Touche, které vlastnil biskup z Nantes.\n\nVévodova socha z polychromovaného dřeva je umístěna v kapli Saint-Fiacre v Faouët. Jeho hrob v katedrále Tréguier byl zničen a ve 20. století byl nahrazen novým.\n\nJan V. se oženil s Johanou Francouzskou, dcerou krále Karla VI. a jeho manželky Isabely Bavorské. Měli spolu sedm dětí:\n\n\nJan V. zemřel v roce 1442 a jeho nástupcem se stal jeho nejstarší syn František.\n"}
{"id": "1163532", "url": "https://cs.wikipedia.org/wiki?curid=1163532", "title": "José Miró Cardona", "text": "José Miró Cardona\n\nJosé Miró Cardona (22. srpna 1902 – 10. srpna 1972) byl kubánský právník a diplomat. Po svržení režimu diktátora Fulgencia Batisty byl Cardona od 5. ledna do 16. února 1959 ministerským předsedou přechodné revoluční vlády. Po jeho odstoupení funkci převzal Fidel Castro.\n\nJosé Miró Cardona byl ženatý s Ernestinou Torrou, se kterou měl dvě děti, Jolandu a Joseho Antonia Mira Torru, a sedm vnoučat. Dvě se narodila Jolandě (Yolanda de la Luz a Sergio López Miró) a pět se narodila Joseovi (Silviana, Jose, Patricia, Natalia a Fernando Miró Santaella).\n\n"}
{"id": "1163533", "url": "https://cs.wikipedia.org/wiki?curid=1163533", "title": "Seznam představitelů Starého Města pražského", "text": "Seznam představitelů Starého Města pražského\n\nPost nejvyššího představitele Starého Města pražského vystřídal hned několik pojmenování. Od roku 1350 byla rada Starého Města pražského tvořena 18 konšely (radními), z nichž postupně 12 zastávalo po dobu čtyř týdnů purkmistrovský úřad. Od roku 1537 se purkmistr, který v prvním funkčním období otevíral a v posledním funkčním období uzavíral městské počty, nazýval primas, od roku 1558 též primátor. V letech 1622–1630 byla funkce primátora a purkmistra dočasně sloučena, poté se konšelé v purkmistrovském úřadě opět střídali, v roce 1729 pak bylo obnovování městské rady zrušeno a primátorská hodnost se stala doživotní.\n\nV roce 1784 pak vzniklo Královské hlavní město Praha spojením do té doby samostatných měst Starého Města, Nového Města pražského, Malá Strany, Hradčan a Vyšehradu.\n\nPrimasy a primátory Starého Města byli:\n\n"}
{"id": "1163535", "url": "https://cs.wikipedia.org/wiki?curid=1163535", "title": "František I. Bretaňský", "text": "František I. Bretaňský\n\nFrantišek I. Bretaňský (bretonsky Fransez I, francouzsky François I, 14. květen 1414 – 18. červenec 1450) byl od roku 1442 bretaňským vévodou, hrabětem z Montfortu a titulárním hrabětem z Richmondu. Jeho rodiči byli Jan V. Bretaňský a Johana Francouzská.\n\nFrantišek se poprvé oženil v roce 1431 v Nantes s Jolandou Anjou, dcerou Ludvíka II. z Anjou. Měli spolu syna, Renauda, hraběte z Motfortu. Renaud zemřel mladý a Jolanda již v roce 1440.\n\nPodruhé se oženil 30. října 1442 na zámku v Auray s Isabelou Skotskou, dcerou Jakuba I. Skotského. Měl spolu dvě dcery:\n\n\nProtož neměl žádné mužské potomky, stal se jeho nástupcem jeho mladší bratr Petr.\n"}
{"id": "1163538", "url": "https://cs.wikipedia.org/wiki?curid=1163538", "title": "Róbert Hutyra", "text": "Róbert Hutyra\n\nRóbert Hutyra (* 1. května 1944, Slovensko) je bývalý československý reprezentant v cyklistice, pětinásobný mistr Slovenska a dvojnásobný mistr Československa, známý svým útěkem s celou svou rodinou za železnou oponu v horkovzdušném balónu.\n\nPochází z Lúček a je vystudovaný stavební technik. V roce 1967 s převahou vyhrál závod kolem rakouského Burgenlandu. Nedobré bytové podmínky a trauma ze sovětské okupace v roce 1968 způsobily, že začal přemýšlet o útěku na Západ.\n\nDoslechl se o úspěšném útěku dvou východních Němců za železnou oponu pomocí horkovzdušného balónu. V roce 1981 se tedy pokusili spolu s manželkou vyrobit doma první balón. Hutyra stříhal pásy látky a jeho manželka je sešívala. Při testování balónu na východním Slovensku však zjistil, že balón je nevyhovující a spálil ho.\n\nDo stavby druhého balónu se už pustil odborněji - studoval, zkoušel, testoval látku. Druhý balón byl vyroben z látky na nepromokavé pláště do deště. Materiál nakoupili v jisté moravské prodejně pod záminkou šití plachet na windsurfing pro nový bratislavský vodácký oddíl.\nV roce 1983 již byl balón hotový a rodina se připravovala na útěk za železnou oponu - v zaměstnání dali výpověď pod záminkou stěhování. Děti se o plánu útěku dozvěděly až pár dní před realizací.\n\nPůvodní záměr odstartovat balónem ze Slovenska a odletět směrem do Rakouska však zhatilo proudění větrů v létě roku 1983, nefoukal východní vítr. Hutyra pak dostal nápad startovat z místa někde na Moravě a využít severozápadní vítr, který by balón zanesl do Rakouska.\n\nDne 7. září 1983 večer balón připravili na odlet u obce Božice na Znojemsku. Do balónu nastoupil Hutyra, jeho manželka, jejich čtrnáctiletá dcera a jedenáctiletý syn. Vzali s sebou čtyři propanbutanové lahve, dvě tašky s věcmi a na koš balónu Hutyra připevnil i závodní kolo. Balón úspěšně vzlétl, ale zapomněli vyměnit plynovou láhev a tak balón znovu klesl na zem ještě na československém území. Neztratili však duchapřítomnost, plynovou láhev vyměnili a znovu vzlétli. Po necelé hodině letu přistáli v rakouském Falkensteinu ve vinohradu. Pohraniční stráž se vzpamatovala pozdě a zmohla se jen na vystřelování světlic a balón neostřelovala (koš byl zespodu opevněný plechem proti střelám). \n\nK úspěšnému útěku přes železnou oponu rodině blahopřál i tehdejší americký prezident Ronald Reagan. \n\nHutyrovi se z Rakouska vystěhovali do USA, kde ještě několikrát předváděli svůj let balónem. Ten nakonec skončil v Muzeu berlínské zdi. Róbert Hutyra žije a podniká v Luhačovicích.\n\n"}
{"id": "1163540", "url": "https://cs.wikipedia.org/wiki?curid=1163540", "title": "Kostel Panny Marie Karmelské (Kostelní Vydří)", "text": "Kostel Panny Marie Karmelské (Kostelní Vydří)\n\nKostel Panny Marie Karmelské je římskokatolický chrám v obci Kostelní Vydří v okrese Jindřichův Hradec. Je chráněn jako kulturní památka České republiky.\n\nJe to farní kostel farnosti Kostelní Vydří.\n\nKostel je pozdně barokní stavba na návrší nad obcí z let 1787 až 1789. Kostel vznikl z původní kaple z roku 1709, která je využita jako presbytář. Kostel je obklopen na západní straně zdí s ambitem, jižně je areál uzavřen budovou kláštera karmelitánů. V polovině 18. století byl zde postaven klášter karmelitánů (s přístavbou z let 1992–1993). V klášteře působí Karmelitánské nakladatelství Kostelní Vydří.\n\nFarnost spravují od roku 1990 karmelitáni. Každou první sobotu v měsíci se konají poutní bohoslužby v 17.00. Poutní místo ožívá zejména o prázdninách v souvislosti s červencovým svátkem Panny Marie Karmelské.\n\n"}
{"id": "1163542", "url": "https://cs.wikipedia.org/wiki?curid=1163542", "title": "Otakar Zahálka", "text": "Otakar Zahálka\n\nOtakar Zahálka (30. září 1891 Těšenov - 21. června 1942 Brno) byl československý generál.\n\nOtakar Zahálka začal studovat roku 1902 na gymnáziu v Rokycanech a o rok později přešel na gymnázium v Pelhřimově. Po kvartě přestoupil na učitelský ústav v Soběslavi, který zakončil 24. červen 1910 maturitní zkouškou s vyznamenáním. Mezi lety 1910 a 1914 postupně učil v Dolní Cerekvi, Holicích a Rosicích u Pardubic.\n\nV roce 1914 narukoval jako jednoroční dobrovolník k 12. pluku v Čáslavi a po nasazení na ruské frontě v roce 1915 přešel po deseti dnech do zajetí, kde se přihlásil se do československých legií. Zde na přelomu let 1916 a 1917 absolvoval důstojnický kurs a následně byl jmenován praporčíkem a ustanoven velitelem čety. V roce 1918 byl opakovaně povýšen až na kapitána. Do vlasti se navrátil v roce 1919 a zůstal v činné službě, kde zastával různé velitelské funkce a v jejímž průběhu byl povyšován až do hodnosti brigádního generála - tuto hodnost získal v roce 1935. V letech 1934 až 1939 byl velitelem Vojenské akademie v Hranicích na Moravě, která po něm byla poté i pojmenována. Od října 1938 do ledna 1939 působil jako přednosta Oddělení pro úpravu státních hranic s Německem Hlavního štábu branné moci.\n\nV roce 1940 odešel nuceně do výslužby a nastoupil ve Zlíně zprvu jako vychovatel v kolejích Baťových škol, později od roku 1942 jako úředník v daňovém oddělení Baťových závodů. Do odboje se zapojil již od dubna 1939 a v květnu 1940 se stal třetím zemským velitelem Obrany národa, měl na starosti řízení této ilegální organizace na Zlínsku. Počátkem května 1942 byl zatčen, stanným soudem v Brně záhy odsouzen k trestu smrti a popraven zastřelením. Vězněn a popraven byl v Kounicových kolejích. Dne 1. května 1946 byl in memoriam jmenován divizním generálem.\n\nJeho otec František byl nájemcem velkostatku Brajnerův dvůr v Těšenově a později správcem soukromého velkostatku ve Vyklanticích. Jeho matka Aloisie, rozená Smrčková, zemřela roku 1907. Otakar Zahálka byl dvakrát ženat, poprvé se oženil v roce 1917 v Simferopolu s Natašou a měl s ní syna Jurije (*1918). Po její smrti v roce 1920 Otakar Zahálka odjel do Ruska, odkud si v roce 1921 v komplikované situaci bolševického rozvratu syna přivezl. Podruhé se oženil v roce 1924 s Jelenou Hanákovou, s níž měl dvě děti Jindřišku (*1925) a Jaromíra (*1928).\n\n\n"}
{"id": "1163544", "url": "https://cs.wikipedia.org/wiki?curid=1163544", "title": "Litultovice (zámek)", "text": "Litultovice (zámek)\n\nZámek Litultovice se nachází v městyse Litultovice v okrese Opava v Moravskoslezském kraji. Dnes sídlo Úřadu městyse Litultovic. Zámek je kulturní památkou ČR.\n\nVe vzdálenosti 12 km východně leží statutární město Opava, 13 km jižně město Vítkov, 20 km východně město Kravaře a 21 km severně město Krnov. \n\nPrvní písemná zmínka o tvrzi je z roku 1446 za vlády Václava Kosíře z Litultovic. V roce 1573 zámek koupil Otík Stoš z Kounic. V roce 1579 byla dokončena přestavba zámku Janem Stošem z Kounic. V letech 1580–1614 zde drželi léno Bítovští z Bítova, zámek přestavěli a vnikl nový a starý zámek. Starý zámek sloužil jako hospodářská budova. Po bitvě na Bílé hoře byl v roce 1621 majetek konfiskován a stal se lénem olomouckého arcibiskupa. Od roku 1647 vlastnili zámek mladší Orlíkové z Laziska až do roku 1694. Od roku 1714 byl v majetku rodu Tetzlernů. Za Tetzlernů byl v polovině 18. století přestavěn v barokním slohu. Od roku 1792 až do druhé světové války náležel rodu Rollsbergů. Roku 1920 umřel baron Karel z Rollsbergu, a jelikož jeho jediný syn Maxmilián padl v první světové válce v Haliči, přebral správu panství generál Alfréd Waldsttäten, který zde hospodařil až do roku 1945, kdy byl jako poslední starosta a německý státní příslušník zatčen. Byl odsouzen k sedmi létům vězení, ale po dvou letech dostal milost. Po válce sloužil zámek potřebám JZD. Od roku 1947 byl přidělen místnímu národnímu výboru. V současné době je zde umístěn obecní úřad s historickou obřadní síní, lékárnou, zámeckou restaurací, knihovnou a garáží hasičské zbrojnice.\n\nPůvodní tvrz měla rohové věže, byla obehnána příkopy se soustavou rybníků. Renesanční přestavba byla dokončena v roce 1579. V letech 1580–1614 byla tvrz přestavěna na renezanční zámek. Bylo postaveno severní a západní jednopatrové křídlo ve tvaru L, a stará část (původní tvrz) byla pojata do východního křídla. Vznikla patrová trojkřídlá budova kolem nevelkého nádvoří, které na jižní straně přechází v malý park. Severní a západní křídlo se otvíralo do nádvoří arkádami. Původní tvrz, dvoupatrová cihlová budova se dvěma nárožními věžemi v severní straně, byla nazývána \"starý zámek\". Obě části byly omítnuty. Nová část byla barvena červeně (kámen, tuf) a bíle (zdivo). Podle letopočtu v interiéru byly úpravy dokončeny v roce 1602. V interiéru byly bohatě zdobené renesanční stropy. Za Tetzlernů byl renezanční zámek přestavěn na barokní sídlo. V interiérech byla štuková výzdoba. V tomto období byla také zřízena zámecká kaple. V počátku 19. století byly provedeny přestavby. Průčelí \"nového zámku\" získalo empírový vzhled. Centrální část s mělkým rizalitem lemovaná pilastry a zakončená štítem, s balkonem nad vjezdem. Nad štítem na mansardové střeše je drobná věžička. V průběhu 19. století byly zazděny arkády, zakryté renesanční stropy. V 60. letech 20. století byla zbořena kaple. V letech 1972–1979 byla provedena rozsáhlá rekonstrukce, která navrátila zámku původní vzhled. V roce 1986 byly ukončeny restaurátorské práce v 1. patře \"starého zámku\". \n\nU zámku se nachází park, který byl zřízen počátkem 19. století, v přírodně krajinářkém stylu s cizokrajnými stromy. V parku byla kuželna. Největší strom v parku je dub letní s výškou 33 m, obvodem kmene 470 cm. Dále se zde nachází jinan dvoulaločnatý (24 m obvod kmene 70 cm), platan javorolistý (\"Platanus x aderofolium\") s obvodem 264 cm a výškou 18,5 m či Tis červený s výškou 11 m \n\nPřímo vesnicí prochází silnice I/46 z Opavy do Olomouce a nachází se na ní zastávka autobusu Litultovice střed. V blízkosti zámku také vede zeleně značená turistická trasa ze železniční zastávky Litultovice a cyklotrasa č. 6221.\n\n\n"}
{"id": "1163546", "url": "https://cs.wikipedia.org/wiki?curid=1163546", "title": "Daniela Trandžíková", "text": "Daniela Trandžíková\n\nDaniela Trandžíková ( 26. října 1956 Trenčín, Slovensko - 26. října 2014) byla československá házenkářka slovenské národnosti, hrající na postu pivota. Bezprostředně po svých 58. narozeninách podlehla zákeřné nemoci.\n\nV československé reprezentaci startovala na několika mistrovstvích světa, kde jejím největším úspěchem byla stříbrná medaile z roku 1986 v Nizozemsku. Zúčastnila se Letních olympijských her 1980 a 1988.\n\nV dresu ZVL Prešov byla mistryní Československa 1986, 1987 a 1989 a semifinalistka Evropského poháru mistrů v házené žen 1986/1987.\n\nDaniela Trandžíková-Nováková je trojnásobná nejlepší házenkářka Československa v letech 1980, 1981 a 1988 a vítězka ankety o nejlepší házenkářku Slovenska 1979 a 1980.\n\n"}
{"id": "1163548", "url": "https://cs.wikipedia.org/wiki?curid=1163548", "title": "Mulchra", "text": "Mulchra\n\nMulchra () je řeka v západní Gruzii v kraji Samegrelo-Horní Svanetie. Je dlouhá 27 km. Povodí má rozlohu 435 km².\n\nStéká z jižního svahu hlavního kavkazského hřebenu. Zdrojem jsou ledovce, spodní voda, sníh a déšť. Protéká městem Mestia, kde se stéká s Mestiačalou, která je jejím pravým přítokem. Ústí do řeky Inguri jako její pravý přítok.\n\nSeznam řek v Gruzii\n"}
{"id": "1163556", "url": "https://cs.wikipedia.org/wiki?curid=1163556", "title": "CryptoLocker", "text": "CryptoLocker\n\nCryptolocker je v informatice název škodlivého software (malware), který vydírá uživatele požadavkem na výkupné (tj. ransomware/vyděračský software). Cryptolocker se šíří jako trojský kůň skrze infikované přílohy e-mailů. Cílí na operační systémy z rodiny Microsoft Windows a poprvé byl zaznamenán 5. září 2013.\n\nCryptoLocker po své aktivaci zašifruje určité typy souborů na lokálních i vzdáleně připojených discích a zobrazí zprávu s nabídkou dešifrování souborů za poplatek (prostřednictvím Bitcoin nebo předplacené poukázky), který musí být realizován do určité lhůty. Pokud není lhůta dodržena, malware nabídne dešifrování za podstatně vyšší poplatek. \n\nI když je CryptoLocker sám o sobě odstraněn, soubory zůstanou zašifrované takovým způsobem, který je odborníky považován za neprolomitelný. Mnohé oběti tvrdí, že zaplacení výkupného byl jediný způsob, jak obnovit soubory, které nebyly zálohovány. Jiné oběti ale tvrdí, že zaplacením výkupného nedošlo k dešifrování napadených souborů.\n\nPředpokládá se, že provozovatelé CryptoLocker od obětí úspěšně vymohli cca 3 miliony dolarů. Jiné typy šifrovacího ransomware, které následovaly, také nesly jméno CryptoLocker (nebo podobné), ale nijak spolu nesouvisely.\n\nCryptoLocker je typicky propagován skrze zdánlivě neškodné e-mailové zprávy. ZIP archiv připojený ke zprávě obsahuje soubor tvářící se jako PDF dokument. Tento dokument je však ve skutečnosti spustitelný soubor obsahující malware. Při prvním spuštění se škodlivý program nainstaluje do složky s uživatelským profilem a zapíše klíč do registru, který umožní spuštění po startu systému. Program následně kontaktuje jeden z řídících serverů, server vygeneruje 2048 bitů dlouhý pár RSA klíčů a veřejný klíč odešle do infikovaného počítače. Řídící server může komunikovat skrze proxy servery, což ztěžuje jeho vysledování.\n\nŠkodlivý program poté zašifruje soubory na lokálních i vzdáleně namapovaných discích pomocí veřejného klíče a seznam zašifrovaných souborů uloží do registrů systému. Zašifrovány jsou pouze soubory s určitými příponami, například dokumenty z programu Microsoft Office, OpenDocument a další dokumenty, obrázky a videa. Program následně zobrazí zprávu informující uživatele, že soubory byly zašifrovány, a požaduje platbu 400 USD nebo EUR prostřednictvím anonymního předplaceného pokladního dokladu (tj. MoneyPak nebo Ukash), nebo ekvivalentní částku v Bitcoin (BTC), do 72 nebo 100 hodin (při startu 2 BTC, cena výkupného byla upravena až na 0,3 BTC, aby odrážela měnící se hodnotu Bitcoin), nebo bude soukromý klíč na serveru smazán. Zaplacení výkupného umožní uživateli stáhnout dešifrovací program obsahující příslušný privátní klíč. Někteří uživatelé tvrdí, že i po zaplacení výkupného soubory nebylo možné dešifrovat.\n\nV listopadu 2013 provozovatelé CryptoLocker spustili on-line službu, která umožnila uživatelům dešifrovat své soubory bez stažení dešifrovacího programu. Proces vyžadoval nahrání jednoho vzorového zašifrovaného souboru pro nalezení příslušného privátního klíče. Jakmile je zjištěna shoda, uživatel je vyzván k zaplacení výkupného. Pokud výkupné není zaplaceno ve stanovené lhůtě, výkupné se zvýší.\nDne 2. června 2014 americké ministerstvo spravedlnosti oficiálně oznámilo, že operace \"Tovar\"—skupina vyšetřovacích orgánů (včetně FBI a Interpol), dodavatelů bezpečnostního softwaru a několik univerzit, narušila síť botnetu Gameover ZeuS, která byla použita pro distribuci CryptoLocker a dalšího malwaru. Ministerstvo spravedlnosti také vydalo obvinění proti ruskému hackerovi Evgeniy Bogachevovi pro jeho údajnou účast ve zmíněné síti botnet.\n\nV rámci operace holandská bezpečnostní společnost Fox-IT získala databázi privátních klíčů a spolupracující firma FireEye vytvořila online službu, která napadeným uživatelům umožnila na základě vzorového souboru najít privátní klíč a pomocí poskytnutého dešifrovacího programu soubory dešifrovat.\n\nPřestože je bezpečnostní software schopen detekovat tyto hrozby, mnohdy je CryptoLocker detekován až v průběhu nebo po dokončení šifrování souborů, zejména pokud je uvolněna nová verze škodlivého malwaru. Šifrování souborů trvá určitý čas, tudíž pokud je malware odhalen a odstraněn již v rané fázi, omezí se tím množství poškozených souborů. Společnost Symantec odhaduje, že 3 % infikovaných uživatelů se rozhodla zaplatit výkupné.\n"}
{"id": "1163557", "url": "https://cs.wikipedia.org/wiki?curid=1163557", "title": "Gloster Gauntlet", "text": "Gloster Gauntlet\n\nGloster Gauntlet byl britský jednomotorový stíhací dvouplošník smíšené konstrukce s pevným ostruhovým podvozkem.\n\nV roce 1928 objednalo Ministerstvo letectví u firmy Gloster Aircraft Co. Ltd. z Gloucesteru stíhací prototyp podle specifikací F.10/27. Společnost odpověděla projektem SS.18, který počítal s použitím hvězdicové pohonné jednotky Bristol Mercury IIA o výkonu 330 kW. Podle požadavků ministerstva měl být nový stíhací letoun vybaven šesti kulomety; dvěma na bocích trupu a čtyřmi instalovanými ve spodním křídle. Maximální rychlost měla činit 400 km/h.\n\nPrototyp SS.18 (J9125) poprvé vzlétl v lednu roku 1929. Nízký výkon motoru, který se nepodařilo zvýšit na slibovaných 368 kW, vedl k zástavbě hvězdicového motoru Bristol Jupiter VIIF o 382 kW. Takto inovovaný prototyp nesl označení SS.18A, po další výměně motoru, tentokrát za Armstrong Siddeley Panther III o 411 kW, SS.18B. V létě roku 1930 se první prototyp vrátil k Jupiteru VIIFS s krytem Townend a s dalšími úpravami se jeho označení změnilo na SS.19A.\n\nOficiální přejímací testy v Martleshamu, zahájené v září 1930, byly provázeny obtížemi s odstraňováním problémů se stabilitou a vybavením. Původní výzbroj byla redukována na dvojici kulometů Vickers v bocích trupu.\n\nV roce 1932 prodělal první prototyp sériového čísla J9125 již čtvrtou změnu pohonné jednotky. Po montáži motoru Bristol Mercury VIS, jehož původní výkon 394 kW byl vyladěn na 419 kW, nesl označení SS.19B.\n\nMinisterstvo letectví v lednu 1934 objednalo sérii 24 letounů pod názvem Gloster Gauntlet Mk.I. Pod motorovým krytem typu NACA byl umístěn motor Mercury VIS2, hlavňovou výzbroj tvořila dvojice kulometů Vickers Mk.V se 600 náboji na hlaveň. Vrtule byla dvoulistá. Pod spodním křídlem byly závěsy pro čtyři pumy o hmotnosti 9 kg. První sériový letoun byl zalétán 17. prosince 1934.\n\nV dubnu 1935 následovala zakázka na 104 další stroje. Společnost Gloster již tehdy patřila koncernu Hawker, který uplatnil mnohá technologická zdokonalení. Ta zahrnovala instalaci třílisté vrtule, náhrady montážní metody trupové příhrady Gloster Hawkerovou a další vylepšení. Vznikla tak verze Gauntlet Mk.II, který provedl první let v září 1935. V této době bylo objednáno dalších 100 exemplářů.\n\nV roce 1936 vzlétl první ze sedmnácti dánských Gauntletů, smontovaných z dodaných dílů u Haerens Fluvertroppens Vaeksteder v Kodani.\n\nPrvních šest sériových Gauntletů Mk.I převzala 19. peruť RAF v únoru 1934. V roce 1937 již s Gauntlety operovalo celkem 13 perutí, z nichž prvoliniová 616. ve Finningley měla tyto letouny ještě na podzim 1939. Díky modernizaci leteckého parku RAF však Gauntlety přecházely k výcviku a jiným pomocným službám, nebo k jednotkám v méně exponovaných zemích.\n\nGauntlety Mk.II tak v letech 1939-40 sloužily u 6. perutě v Palestině, v květnu 1940 byly 24 stroje převeleny do Egypta na obranu Káhiry. Další se v této oblasti používaly jako cvičné, aby se šetřily letové hodiny výkonnějších stíhacích letounů. K ojedinělému bojovému nasazení došlo při útocích na pozemní cíle. Piloti Gauntletů nárokovali sestřel jednoho stroje Caproni Ca.133, který však Regia Aeronautica nepotvrdila.\n\nVe stejné oblasti se Gauntlety dostaly do výzbroje RAAF, které je dokonce používalo při střemhlavých útocích a při Wavellově postupu proti italským silám v prosinci 1940. Následně byly staženy z bojové činnosti.\n\nVětšina dánských Gauntletů byla zničena při náletech Luftwaffe, nebo haváriích v dubnu 1940.\n\nFinské letectvo obdrželo 25 strojů v roce 1940 darem od Jihoafrické unie, které ovšem byly dodány přímo z Británie. Byly zařazeny do výcvikových jednotek, kde poslední stroje dolétaly v roce 1945.\n\nÚdaje platí pro verzi Gloster Gauntlet Mk.II\n\n\n"}
{"id": "1163558", "url": "https://cs.wikipedia.org/wiki?curid=1163558", "title": "Zpráva o Europě", "text": "Zpráva o Europě\n\nZpráva o Europě (v anglickém originále \"Europa Report\") je americký sci-fi thriller z roku 2013 ekvádorského režiséra Sebastiána Cordera. Je natočen stylem found footage a jeho leitmotivem je mise pilotované kosmické lodi Europa 1 k šestému měsíci planety Jupiter Europě, kde vědci předpokládají pod ledovou krustou vodu v kapalném skupenství a díky tomu přítomnost mimozemské formy života.\n\nFilm byl nominován v roce 2013 na cenu Raye Bradburyho členy Science Fiction and Fantasy Writers of America (SFWA).\n\n\nDr. Samantha Ungerová, hlavní projektantka pilotované mise Europa 1 k šestému měsíci planety Jupiter Europě, vypráví příběh této výpravy za cca 3,7 miliardy amerických dolarů, jejímž cílem bylo potvrzení domněnky o existenci primitivního života v oceánu pod ledovou krustou měsíce. Členy posádky jsou:\nZnačnou část záznamů pořídí i pilotka Rosa Dasque, která během mise hovoří před kamerou vždy o aktuální situaci a různých souvislostech.\n\nPosádka překoná mnohem větší vzdálenost, než se kdy lidem podařilo. Pokud se potvrdí přítomnost mimozemské formy života, bude to jeden z největších objevů lidstva. NASA navíc odhalila v oblasti měsíce zvané Conamara Chaos známky tepla, což pravděpodobnost úspěchu mise zvyšuje.\n\nLoď Europa 1 je vybavena rotujícím modulem, na jeho vnějších částech tak vzniká díky odstředivé síle umělá gravitace, zatímco v blízkosti centra panuje stav beztíže.\n\nPo 6 měsících letu dojde k silným slunečním erupcím, které poškodí komunikační zařízení lodi. Od této chvíle je Europa 1 bez spojení s řídícím střediskem na Zemi. Blok s Corriganem musí absolvovat výstup do vesmíru, aby se pokusili opravit poškozený systém zvnějšku. Dojde k nehodě, při níž se Blokovi protrhne rukavice. Corrigan jej dotáhne na laně k přetlakové komoře. Blok zaregistruje znečistění hydrazinem na skafandru Corrigana. Corrigan tím pádem nesmí na palubu, hrozila by kontaminace útrob lodi. Blok navrhne extrémní způsob záchrany, ještě ve vesmíru mu chce svléci skafandr a vtáhnout ho do komory. Kvůli nedostatku kyslíku však omdlí. Corrigan si je vědom, že už nemá naději na záchranu. Odstrčí Bloka dovnitř komory, čímž se zároveň působením síly začne vzdalovat od Europy 1. Corrigan zanechá vzkazy a umírá v chladném kosmu, zatímco loď pokračuje v misi.\n\nPo jeho smrti nálada na palubě klesne, ale posádka si uvědomuje význam výpravy a míří ke svému cíli. Po dosažení orbity Jupitera se morálka opět trochu pozvedne. Za využití gravitačního praku se kosmická loď dostane do blízkosti Europy – zamrzlého měsíce. Přistávací modul se přibližuje k povrchu, nicméně kvůli nepředpokládané tepelné vlně přistane o cca 100 metrů dál. Kvůli odlišné tloušťce ledu zde bude obtížnější získat nějaké hodnotné vzorky. Je zahájeno vrtání do ledu, aby mohla být vypuštěna do oceánu podmořská sonda. Andrej Blok během rutinní práce zahlédne venku podivné světlo, nestihne ho ale podchytit kamerou. Posádka sleduje záběry z podmořské sondy, jsou úchvatné. Zakrátko je však sonda napadena neznámým osvětleným objektem a kontakt je ztracen.\n\nKatja Petrovna navrhne, že dojde pěšky do původní cílové oblasti a odebere odtud vzorky. Po hlasování členů posádky se vydá na cestu. Analýza jednoho ze vzorků prokáže přítomnost jednobuněčného organismu. Začne vzrůstat radiace. Petrovna zahlédne vzdálené modré světlo a rozhodne se ho prozkoumat. Spatří zvláštní světlo pod ledem, led se pod ní propadne a ona se potápí do hlubin oceánu. Kamera na skafandru ještě chvíli zaznamenává její úžas v obličeji, v jejích očích se odráží bioluminiscence. Zbývající posádka se rozhodne k návratu, aby se svět dozvěděl o jejich objevech. Při startu však dojde k poruše jednoho z motorů, modul nedosáhne oběžné dráhy a zřítí se zpět na Europu. Při dopadu je zabit velitel Xu. Modul je poškozen, navíc kvůli otřesům nestabilního ledu ovlivňovaného teplem hrozí jeho brzké potopení. Blok se společně s Luxembourgem vydávají ven, aby se pokusili opravit motory, Rosa zůstává uvnitř. Pod Luxembourgem se proboří led a Blok sezná, že opravu sám nezvládne. Rozhodne se opravit komunikační systém, který by mohl odvysílat nashromážděná data směrem k Zemi. Dokáže to, vzápětí se za ním objeví stejné modré světlo jako v případě Katji Petrovny a i Blok se propadne do vody.\n\nRosa odvysílá data. Led praskne a přistávací modul se začne potápět. Osamocena a v očekávání smrti otevře pilotka pod vodou přechodovou komoru. Voda zaplavuje útroby a kamera ještě stihne zachytit zdroj bioluminiscence – velké chapadlovité stvoření útočící na modul.\n\nV epilogu hovoří dr. Ungerová o úspěchu mise vykoupeném smrtí všech členů posádky, kteří se rozhodli obětovat své životy, aby mohli odhalit co nejvíce z tajemství Europy. Lidstvo nyní ví, že ve Sluneční soustavě není samo a že vesmír je mnohem komplexnější a záhadnější.\n\nVe filmu zazní stejně jako ve snímku \"\" část valčíku \"Na krásném modrém Dunaji\" od rakouského skladatele Johanna Strausse.\n\n"}
{"id": "1163560", "url": "https://cs.wikipedia.org/wiki?curid=1163560", "title": "Želivský klášterní pivovar", "text": "Želivský klášterní pivovar\n\nŽelivský klášterní pivovar je minipivovar situovaný do sklepních prostor opatství kláštera Želiv.\nNavazuje na tradici vaření piva v tomto klášteře započatou již ve 14. století. Za vlády Jiřího z Poděbrad byl klášter premonstrátům zkonfiskován a roku 1467 jej získal čáslavský hejtman Burian Trčka z Lípy, kteří západní část kláštera přestavěli na tzv. Trčkovský hrad. Podstatné však je, že z této doby, konkrétně z roku 1617 pochází první písemný záznam o pivovaru, sladovně, dvou chmelnicích v bezprostředním okolí, dvou spilkách v podzemí, půdách a obilnicích na pšenici a ječmen, což naznačuje charakter tehdy vařeného piva. Již v roce 1622 získávají klášter i s pivovarem zpět premonstráti a pivo se zde vaří až do roku 1907, kdy areál kláštera včetně pivovaru zachvátil a vážně poškodil požár. Klášter se v krátké době podařilo opravit, avšak k obnově činnosti pivovaru již nedošlo. Pokus o obnovu tradice vaření piva v klášteře nastal v roce 2003 kdy byl založen Klášterní pivovar Želiv. K dispozici však byla díky omezeným finančním prostředkům pouze již použitá varní technologie z bývalého minipivovaru Patriot v Jihlavě. Sládkem v té době byl Libor Pavelec. V červenci 2005 započal spor o označení piva \"klášterní\", které bylo trapistickými kláštery v Belgii vykládáno jako \"trapistické\" pivo, tedy jako označení vázané na místo původu. Záměr však z finančních důvodů mj. i po neúspěšném pokusu se prosadit v Kanadě, skončil v roce 2010 nezdarem a činnost byla ukončena. Kanonie premonstrátů však obratem již v roce 2010 založila nový Želivský klášterní pivovar vybavený novou technologií. Po dobu rekonstrukce bylo pivo Haštal a Marsil vařeno v Humpolci. Nový pivovar s 2 hl varnou a s ním i první várka byla slavnostně posvěcena 11.12.2011. Od roku 2011 do začátku roku 2014 byl sládkem v obnoveném pivovaru Jiří Novák. V současné době je vrchním sládkem Jiří Kratochvíl. V roce 2016 byl celý pivovar modernizován a kapacita byla zvýšena. 2 hl varna byla vyměněna za novou o objemu 15 hl.\n\nGottschalk\n\n15° svrchně kvašené světlé klášterní pivo s obsahem alkoholu 6,5% obj. bylo první pivo po obnovení výroby. Výroba ukončena do roku 2009.\n\nCastulus\n\n13° světlé svrchně kvašené medovinové klášterní s obsahem alkoholu 6,5 % obj. Výroba ukončena do roku 2009.\n\nSiard Falco\n\n13° svrchne kvašené klášterní pivo s višňovou příchutí a a obsahem alkoholu 5,2 % obj. Výroba ukončena do roku 2009.\n\nMarsil\n\nBylinné klášterní pivo. Výroba ukončena.\n\nMagni\n\nKlášterní borůvkové pivo. Výroba ukončena.\n\nMilo\n\nSvětlé svrchně kvašené pivo typu American Ale z ječného sladu, kalifornských kvasnic a oregonského chmele. Výroba ukončena.\n\nDrslav\n\nSpeciální svrchně kvašené světlé pivo typu Abby Ale. Výroba ukončena.\n\nHaštal\n\n12° světlý ležák s obsahem alkoholu 5,0 % obj., vycházející z původní klášterní receptury.\n\nSalesius\n\n15° světlý speciál s obsahem alkoholu 5,9 % obj., vařený z několika druhů sladů. Výroba ukončena.\n\nJeroným\n\n12° pšeničný spodně kvašený ležák, s dobou ležení přes 30 dnů.\n\nGodšalk\n\n12° svrchně kvašené světlé pivo typu Abbey Ale.\n\nFalco\n\n14° tmavé spodně kvašené pivo.\n\nVitus\n\n13° medový speciál představený dne 13. října 2012 u příležitosti 100. výročí narození opata Víta Bohumila Tajovského.\n\nVánoční speciál\n\nVánoční 15° polotmavý speciál představený na vánoce 2012, vařený z pěti druhů sladů s jemnou karamelovou příchutí.\n\nVánoční speciál 2013\n\nVánoční 15° polotmavý speciál ze světlého, karamelového, mnichovského a praženého sladu s přídavkem koriandru a medu.\n\nPostní pivo 2014\n\n16% polotmavý speciál z pěti druhů sladů s minimálním obsahem alkoholu 7,5 % obj.\n\nVelikonoční speciál 2014\n\n16% polotmavý speciál.\n\nVánoční speciál 2014\n\nPolotmavý 18° speciál typu doppelbock s obsahem alkoholu 8,0 % objemových byl představen 30.11.2014.\n\nPostní speciál\n\n16% speciál vídeňského typu představený 21.2.2015.\n\nMasopustní tmavá pšeničná 15°\n\nSpodně kvašený speciál z pšeničných a tmavých sladů, čtyřnásobně chmelený, s obsahem alkoholu 5,9 % obj.\n\nVelikonoční speciál 16°\n\n16°speciál vídeňského typu\n\nVánoční speciál 2015\n\nPolotmavý 18° speciál typu doppelbock s obsahem alkoholu 8,0 % objemových.\n\n\n"}
{"id": "1163561", "url": "https://cs.wikipedia.org/wiki?curid=1163561", "title": "Radio Contact Liberec", "text": "Radio Contact Liberec\n\nRadio Contact Liberec (někdy jen zkráceně Radio Contact, ve zkratce RCL) je česká rozhlasová stanice se sídlem v Liberci, která začala vysílat 23. září 1991. Licenci pro vysílání ale provozovatelé stanice získali již během dubna roku 1991. Je tak nejstarší regionální stanicí v Libereckém kraji, ale současně též nejúspěšnější v tomto kraji. Její signál je šířen z vysílače Ještěd na frekvenci 101,4 MHz (101,4 FM) a je dosažitelný ve vzdálenosti 70 až 80 kilometrů. Po internetu začalo Radio Contact Liberec své vysílání šířit 28. června 2010.\n\nStanice používá slogan „Den plný hudby“ a po celou dobu své existence má stále stejné logo, které tvoří červeně zbarvený text ve fontu Times New Roman uváděný na zlatavém podkladu spolu s tučňákem.\n\nStanice vysílá čtyřiadvacet hodin denně a v jejím programu se vyskytují některé hudební předěly, pořady nebo vysílací prvky, jež zazněly již v počátcích vysílání této stanice. Posluchači stanice jsou lidé ve věku přibližně od dvaceti do padesáti let. Poslechovost stanice dosahuje více než 100 tisíc týdně se čtyřhodinovou délkou poslechu. Hudební složka vysílání není nijak specificky profilovaná a obsahuje skladby jak popové a rockové, tak také disco, dance, ale též country či folk. Vysílá tak hudbu od šedesátých let až po 21. století.\n\nStanice vysílá po celý týden živě a je tak jedinou privátní stanicí, která toto nabízí. Moderátory stanice jsou k listopadu 2019 David Jelínek, Petr Kolín, Filip Meisel, Ivo Nesler, Dušan Pfohl a Elen Rozkovcová. Zpravodajství do vysílání připravují Věra Baumgartnerová a Míla Šajbenová. Info o programech kin, recepty nebo populární ankety připravuje Kateřina Hlubučková.\n\n"}
{"id": "1163564", "url": "https://cs.wikipedia.org/wiki?curid=1163564", "title": "Garda", "text": "Garda\n\nGarda (množné číslo gardy) má více významů:\n\ndalší významy\n\n"}
{"id": "1163567", "url": "https://cs.wikipedia.org/wiki?curid=1163567", "title": "ATP World Tour 2016", "text": "ATP World Tour 2016\n\nATP World Tour 2016 představovala 47. ročník nejvyšší úrovně mužského profesionálního tenisu hraný v roce 2016. Sezóna okruhu trvajícího od 4. ledna do 27. listopadu 2016 zahrnovala 67 turnajů, až na výjimky, organizovaných Asociací profesionálních tenistů (ATP).\n\nTenisový okruh čítal čtyři turnaje Grand Slamu – pořádané Mezinárodní tenisovou federací (ITF), devět události kategorie ATP World Tour Masters 1000, třináct ATP World Tour 500, třicet devět ATP World Tour 250 a závěrečný Turnaj mistrů.\n\nSoučástí kalendáře byky také týmové soutěže organizované ITF – Davisův pohár a Hopmanův pohár, z něhož hráči nezískali do žebříčku žádné body. Po čtyřech letech se uskutečnily Letní olympijské hry, v dějišti Riu de Janeiru, bez bodového ohodnocení.\n\nJako světová jednička dvouhry do sezóny vstoupil Srb Novak Djoković a v závěrečné klasifikaci jej vystřídal Skot Andy Murray. Světové klasifikaci čtyřhry pak v úvodu vévodil brazilský deblista Marcelo Melo a v konečném pořadí zakončil rok na prvním místě Francouz Nicolas Mahut.\nNovými událostmi sezóny se staly bulharský Sofia Open, mexický Los Cabos Open a European Open v Antverpách. Na konci června 2016 organizace ATP oznámila přesun turnaje Malaysian Open, Kuala Lumpur do čínského Čcheng-tu, který v kalendáři získal stejný termín pod názvem Chengdu Open.\n\nŽenskou obdobu mužského okruhu představoval WTA Tour 2016.\n\n\"Tabulky měsíců uvádí vítěze a finalisty dvouhry i čtyřhry a dále pak semifinalisty a čtvrtfinalisty dvouhry. Zápis –S/–Q/–D/–X uvádí počet hráčů dvouhry/hráčů kvalifikace dvouhry/párů čtyřhry/párů mixu. (ZS) – základní skupina.\"\n\n\"Hráči, kteří získali první titul ve dvouhře, ve čtyřhře nebo ve smíšené čtyřhře:\"\n\n\n\n\"Hráči, kteří obhájili titul:\"\n\n\n\"Hráči, kteří premiérově pronikli do první světové desítky žebříčku ATP:\"\n\n\nSeznam uvádí tenisty (vítěze turnaje ATP, a/nebo ty, kteří byli klasifikováni alespoň jeden týden v Top 100 dvouhry a/nebo Top 100 čtyřhry žebříčku ATP), jež ohlásili ukončení profesionální kariéry, neodehráli za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2016:\n\n\n\n"}
{"id": "1163575", "url": "https://cs.wikipedia.org/wiki?curid=1163575", "title": "Jaroslav Vokřál", "text": "Jaroslav Vokřál\n\nJaroslav Vokřál (20. února 1944 Praha – 24. března 2000 Udine Itálie) byl český novinář, spisovatel a scenárista.\n\nJako scenárista spolupracoval hlavně s Jaroslavem Soukupem, pro kterého napsal například scénáře k filmům \"Pěsti ve tmě\", \"Kamarád do deště\", \"Svatba upírů\" nebo \"Byl jednou jeden polda\".\n"}
{"id": "1163581", "url": "https://cs.wikipedia.org/wiki?curid=1163581", "title": "Knightsbridge (stanice metra v Londýně)", "text": "Knightsbridge (stanice metra v Londýně)\n\nKnightsbridge je stanice metra v Londýně, otevřená 15. prosince 1906. Navrhl ji Leslie Green. Pro handicapované jsou zde k dispozici čtyři výtahy. K evakuaci slouží schodiště. Roku 1992 si stanice zahrála v episodě seriálu Rumpole of the Bailey (\"Rumpole and the Children of the Devil\") a roku 1997 ve filmu The Wings of the Dove od Henryho Jamese. Autobusové spojení zajišťují linky: 9, 10, 14, 19, 22, 52, 74, 137, 414, C1 a noční linky N9, N19, N22, N74 a N137. Stanice se nachází v přepravní zóně 1 a leží na lince:\n"}
{"id": "1163587", "url": "https://cs.wikipedia.org/wiki?curid=1163587", "title": "Konkordius z Arles", "text": "Konkordius z Arles\n\nSvatý Konkordius z Arles byl ve 4. století mnich v opatství Lérins a později biskup Arles. Zemřel asi roku 343. Více oněm není známo.\n\nJeho svátek se slaví 1. ledna.\n\n"}
{"id": "1163589", "url": "https://cs.wikipedia.org/wiki?curid=1163589", "title": "Jednou nohou v absolutnu", "text": "Jednou nohou v absolutnu\n\nJednou nohou v absolutnu je osmidílný dokumentární filmový cyklus, který vznikl ve spolupráci Fakulty elektrotechnické ČVUT v Praze a České televize. Vysílán byl na kanále ČT2 od 25. října 2015 do 13. prosince 2015. Cyklus nahlíží do dění na Fakultě elektrotechnické a představuje nejzajímavější osobnosti, objevy a experimenty vznikající v špičkových laboratoří této instituce.\n\nKaždý z osmi dílů dokumentárního cyklu přibližuje jednu z oblastí výzkumu, kterému se na Fakultě elektrotechnické ČVUT v Praze věnují. Diváci tak mohou nahlédnout do laboratoří zabývajících se umělou inteligencí, diagnostikou Parkinsonovy choroby či virtuální realitou. Cyklus přibližuje výzkumy a projekty, které probíhají ve spolupráci s dalšími výzkumnými institucemi (jako například Neurologická klinika 1.LF UK, Ústav jaderné fyziky AV ČR či pracoviště CERN LHC). Kromě nejnovějších objevů je divák seznámen s jejich možným využitím i případnými etickými hranicemi výzkumu.\n\n"}
{"id": "1163590", "url": "https://cs.wikipedia.org/wiki?curid=1163590", "title": "Marie Bretaňská (1391)", "text": "Marie Bretaňská (1391)\n\nMarie Bretaňská (18. únor 1391 - 18. prosinec 1446) byla v letech 1396 až 1414 hraběnkou z Perche a paní z La-Guerche, a v letech 1404 až 1414 hraběnka z Alençonu. V roce 1414 Karel VI. Francouzský povýšil Alençon na vévodství, Mariiny tituly poté zněly vévodkyně Alençonu, hraběnka z Perche, paní z La-Guerche. Po manželově smrti v roce 1415, si Marie udržela titul paní z La-Guerche když její syn, Jan II. převzal tituly vévoda z Alençonu a hrabě z Perche. Marie spojovala rod Montfortů z bretaňského vévodství a rod Valois z vévodství Alençon.\n\nMarie se narodila 18. února 1391 v Nantes jako dcera Jana IV. Bretaňského a Jany Navarrské. Byla jejich čtvrtým z devíti dětí, a druhé, které se dožilo dospělosti. První čtyři roky svého života, byla Marie možnou snoubenkou budoucího krále Jindřicha IV. Anglického, ale jednání skončila, když ji její otec v roce 1396 provdal za Jana I. z Alençonu. Místo toho, se za krále Jindřicha po smrti Jana IV. provdala Mariina matka Jana.\n\n26. června 1396, Jan IV. podepsal smlouvu s Petrem z Alençonu a Perche, která zasnoubila Marii s Janem z Alençonu, Petrovým synem. Svatba se konala v červenci téhož roku v Saint-Aubin-du-Cormier, Ille-et-Vilaine, poblíž Fougères. Mariino věno mělo být 100 000 franků, ale její otec ho nikdy celé nezaplatil, což v pozdějších letech vytvořilo napětí mezi Bretaní a Alençonem. V roce 1404, se Jan stal následníkem svého otce jako hrabě z Alençonu a Perche.\n\nMarie s Janem měli pět dětí:\n\n\nV lednu 1414 král Karel VI. povýšil Alençon na vévodství a Mariin manžel se stal vévodou.\n\nMariin manžel zemřel v bitvě u Azincourtu, kde bojoval na straně Francie.\n\nPo manželově smrti v roce 1415, byla Marie nucena uprchnout do Normandie, kde žila před bitvou u Azincourtu. Její syn, Jan, se stal Janem II. a v roce 1424 byl zajat v bitvě u Verneuil. Vyplatil se ze zajetí v roce 1427, a stal se silným zastáncem Johanky z Arku.\n\nMarie zemřela 18. prosince 1446. Místo jejího pohřbení je neznámé, přesto, že pohřebiště všech jejích dětí jsou známa.\n"}
{"id": "1163593", "url": "https://cs.wikipedia.org/wiki?curid=1163593", "title": "Čeněk Holub", "text": "Čeněk Holub\n\nČeněk Holub (6. ledna 1856 Holice – 6. srpna 1922 tamtéž) byl český kapelník, sbormistr, ředitel kůru a hudební skladatel.\n\nNarodil se v Holicích. Od dětství se učil hrát na housle u místního kapelníka Františka Horyna a brzy také účinkoval v jeho kapele. Ve studiu hudby pokračoval v Praze u vojenského kapitána Jana Pavlise. Ve svých 18 letech byl jmenován kapelníkem městské hudby v Holicích. Jeho kapela se stala známou po celých východních Čechách. Hrál s úspěchem i na Národopisné výstavě v Praze v roce 1895. Se svou kapelou získal i řadu ocenění.\n\nKromě toho působil jako ředitel kůru místního kostela a sbormistr zpěváckého spolku Neptalim. V kostele pořádal koncerty a mimo jiné uvedl i \"Stabat Mater\" Antonína Dvořáka. Pro svůj orchestr upravoval skladby Bedřicha Smetany, Antonína Dvořáka, Viléma Blodka a Karla Bendla. Pro dechový orchestr aranžoval také \"Zpěvy lidu českého\" Jana Maláta. Pod jeho řízením se v Holicích hrály i opery (\"Prodaná nevěsta\" Bedřicha Smetany a \"V studni\" Viléma Blodka).\n\nByl autorem mnoha tanečních skladeb. Podílel se na založení Jednoty ředitelů kůrů, varhaníků a kapelníků, která se v roce 1896 sloučila se Spolkem majitelů soukromých hudebních škol v Jednotu hudebních stavů.\n\nOženil se s Annou Kubiasovou z Vamberka a měli 10 dětí. Většina z nich byli rovněž hudebníci: \n\n\n"}
{"id": "1163596", "url": "https://cs.wikipedia.org/wiki?curid=1163596", "title": "Ladislav Kozák", "text": "Ladislav Kozák\n\nJméno a příjmení Ladislav Kozák nosí více osob:\n"}
{"id": "1163599", "url": "https://cs.wikipedia.org/wiki?curid=1163599", "title": "Nová Akvitánie", "text": "Nová Akvitánie\n\nNová Akvitánie (, , ), před oficiálním přijetím nového názvu 13. září 2016 dočasně Akvitánie-Limousin-Poitou-Charentes (, , ) je jeden z 13 metropolitních regionů Francie. Vznikl 1. ledna 2016 sloučením tří bývalých regionů Akvitánie, Limousin a Poitou-Charentes. Je to největší francouzský region a jeho správním střediskem je město Bordeaux.\n"}
{"id": "1163600", "url": "https://cs.wikipedia.org/wiki?curid=1163600", "title": "Auvergne-Rhône-Alpes", "text": "Auvergne-Rhône-Alpes\n\nAuvergne-Rhône-Alpes je jeden z 13 metropolitních regionů Francie. Vznikl 1. ledna 2016 sloučením dvou bývalých regionů Auvergne a Rhône-Alpes. Správním střediskem regionu je město Lyon.\n"}
{"id": "1163601", "url": "https://cs.wikipedia.org/wiki?curid=1163601", "title": "Okcitánie (region)", "text": "Okcitánie (region)\n\nOkcitánie je jeden z 13 metropolitních regionů Francie. Vznikl 1. ledna 2016 sloučením dvou bývalých regionů Languedoc-Roussillon a Midi-Pyrénées. Správním střediskem regionu je město Toulouse.\n"}
{"id": "1163611", "url": "https://cs.wikipedia.org/wiki?curid=1163611", "title": "Burgundsko-Franche-Comté", "text": "Burgundsko-Franche-Comté\n\nBurgundsko-Franche-Comté (fr. Bourgogne-Franche-Comté) je jeden z 13 metropolitních regionů Francie. Vznikl 1. ledna 2016 sloučením dvou bývalých regionů Burgundsko a Franche-Comté. Správním střediskem regionu je město Dijon.\n\n"}
{"id": "1163620", "url": "https://cs.wikipedia.org/wiki?curid=1163620", "title": "Petar Zanev", "text": "Petar Zanev\n\nPetar Dimitrov Zanev (; * 18. října 1985, Blagoevgrad, Bulharsko) je bulharský fotbalový obránce a reprezentant, který působí od léta 2013 v ruském klubu FK Amkar Perm.\n\n\nV A-mužstvu Bulharska debutoval 15. 11. 2006 v přátelském utkání v Žilině proti reprezentaci Slovenska (porážka 1:3).\n\n"}
{"id": "1163625", "url": "https://cs.wikipedia.org/wiki?curid=1163625", "title": "Hauts-de-France", "text": "Hauts-de-France\n\nHauts-de-France je jeden z 13 metropolitních regionů Francie. Vznikl 1. ledna 2016 sloučením dvou bývalých regionů Nord-Pas-de-Calais a Pikardie. Správním střediskem regionu je město Lille.\n"}
{"id": "1163634", "url": "https://cs.wikipedia.org/wiki?curid=1163634", "title": "Frome Town FC", "text": "Frome Town FC\n\nFrome Town FC (celým názvem: Frome Town Football Club) je anglický fotbalový klub, který sídlí ve městě Frome v nemetropolitním hrabství Somerset. Založen byl v roce 1904. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na Special Effect Stadium s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1163636", "url": "https://cs.wikipedia.org/wiki?curid=1163636", "title": "Matrosov", "text": "Matrosov\n\nRuské příjmení Matrosov () má více nositelů:\n\n"}
{"id": "1163637", "url": "https://cs.wikipedia.org/wiki?curid=1163637", "title": "Hererové", "text": "Hererové\n\nHererové (také \"Ovaherero\"; předpona \"ova-\" vyjadřuje v hererštině množné číslo) jsou bantuský národ žijící na území Namibie, Angoly a Botswany, počet příslušníků se odhaduje na sto až dvě stě tisíc. Jejich kulturním a politickým centrem je město Okahandja.\n\nPředky Hererů byli kočovní pastevci, kteří přišli v 17. století ze severovýchodu do polopouštní oblasti Kaokoveldu. Po čase se kmen rozdělil: ti, kteří zůstali na místě, jsou známi jako Himbové, zatímco vlastní Hererové se stěhovali jihovýchodním směrem za vydatnějšími pastvinami. V jejich kultuře hrál klíčovou roli dobytek, velikost stáda byla výrazem společenského postavení. S tím souvisel také tradiční oděv hererských žen, jehož součástí byly vysoké čepice zdobené kravskými rohy. Etnikum bylo rozděleno do osmi kmenů, kterým vládli náčelníci. Tradičními nepřáteli Hererů byli Namové, s nimiž svedli během 19. století řadu válek o půdu.\n\nV roce 1884 byla zřízena Německá jihozápadní Afrika a Hererové přijali německou ochranu. Postupně však narůstala jejich nespokojenost s bílými osadníky, kteří zabírali jejich půdu a nutili domorodce, aby na ní pracovali za nevýhodných podmínek. Kolonisté navíc do oblasti zavlekli mor skotu, který vedl k úpadku tradičního pastevectví. Náčelník Samuel Maharero zahájil 12. ledna 1904 povstání, při kterém se spojil s Namy vedenými Hendrikem Witbooiem a útočili na bílé farmáře. Guvernér Theodor Leutwein, který se snažil spory s původními obyvateli urovnat po dobrém, byl odvolán a na jeho místo přišel generál Lothar von Trotha, odhodlaný zlikvidovat odpor nejtvrdšími prostředky. V bitvě u Waterbergu 11. srpna 1904 porazily dva tisíce moderně vyzbrojených německých vojáků přesilu hererských a namských bojovníků a nastaly brutální represe, označované za první genocidu moderních dějin. V říjnu 1904 vyhlásil von Trotha všechny Herery na německém území za nežádoucí, příslušníci kmene byli na potkání zabíjeni nebo zavíráni do pracovních táborů, ve kterých zahynuli na následky krutého zacházení. Následovalo násilné vyhnání Hererů na východ země do pouště Kalahari. Maharerovi s částí bojovníků se podařilo dojít na území britského protektorátu Bečuánsko (dnešní Botswana), kde dostal azyl, ale většina žen a dětí v nehostinné poušti zahynula. Odhaduje se, že v roce 1907, kdy byla kampaň proti Hererům ukončena, zbylo z původních více než 80 000 příslušníků kmene pouze okolo 15 000.\n\nOd roku 1915 byla Namibie okupována Jihoafrickou republikou, v roce 1959 byla založena Národní unie Jihozápadní Afriky, bojující za sebeurčení Hererů. V roce 1968 byl vytvořen samosprávný bantustan Hereroland, který se roku 1990 stal součástí nezávislé Namibie. V namibijské politice dominují nejpočetnější Ovambové, Hererové tvoří s pěti až sedmi procenty obyvatelstva menšinu. V roce 2004 se německá ministryně Heidemarie Wieczorek-Zeulová oficiálně omluvila za vyhlazování Hererů, probíhají jednání o finančním odškodnění, objevil se také návrh na přejmenování Trothovy ulice v Mnichově na ulici Hererů. Thomas Pynchon popsal osud Hererů v knize \"Duha gravitace\".\n\nHererové vyznávají vedle protestantského křesťanství také tradiční víru založenou na kultu posvátného ohně (\"OtjikaTjamuaha\") a obavách z čarodějnictví a zlých duchů (\"omuroi\"). Největším svátkem je \"Otjiserandu\", který se slaví každoročně koncem srpna u hrobu národního hrdiny Samuela Maharera v Okahandji.\n\nHlavním způsobem obživy je chov skotu, ovcí, koz a oslů, z kysaného mléka se vyrábí národní nápoj \"omaere\".\n\nHererové jsou známí svým v Africe zcela ojedinělým způsobem odívání. Po rozdrcení povstání přijaly zdecimované zbytky etnika novou kulturní identitu od vítězných Němců. Muži začali nosit vojenské blůzy a čepice, hererské ženy si oblíbily kroj německých venkovanek s dirndlem a velikým čepcem, který nosí dodnes. Také hererská architektura napodobuje evropské vlivy.\n\n"}
{"id": "1163638", "url": "https://cs.wikipedia.org/wiki?curid=1163638", "title": "Krutikvět", "text": "Krutikvět\n\nKrutikvět (\"Strophanthus\") je rod rostlin z čeledi toješťovité. Jsou to liány a keře s jednoduchými listy a většinou velkými a nápadně tvarovanými květy. Rod zahrnuje 39 druhů a je rozšířen v tropické Africe, Asii a na Madagaskaru. Krutikvěty jsou silně jedovaté rostliny. Jsou významné obsahem silných srdečních glykosidů, které jsou přítomny zejména v semenech a jsou využívány v lékařství. Semena sloužila v Africe i Asii k výrobě šípových jedů a mají význam v místní medicíně. Některé druhy se pěstují v tropech jako okrasné dřeviny s neobyčejně tvarovanými květy.\n\nKrutikvěty jsou převážně dřevnaté liány nebo liánovité keře, druhy sušších oblastí mívají spíše keřovitý vzrůst. Liány mohou dorůst délky až 100 metrů a tloušťky až 25 cm. Druh \"S. boivinii\" z Madagaskaru je jediným stromovitým druhem rodu. Rostliny při poranění roní bílý latex. Listy jsou jednoduché, vstřícné nebo v přeslenech po 3. Palisty jsou redukovány na linie spojující báze řapíků. Květenství jsou koncové, přisedlé nebo stopkaté, dichaziální vrcholíky. Květy jsou u většiny druhů velké, některé asijské druhy však mají květy drobné. Kalich je tvořen 5 volnými nebo jen na bázi srostlými kališními lístky a na bázi má žlázky. Koruna je nálevkovitá, s krátkou korunní trubkou a širokým ústím. Laloky koruny se překrývají směrem doprava. U většiny druhů jsou špičaté nebo na konci protažené v úzký, ocasovitý přívěsek, který může být až 30 cm dlouhý (\"S. preussii\"), pouze u několika druhů jsou korunní laloky zaokrouhlené. Pakorunka v centru květu je tvořena 10 laloky. Tyčinky jsou přirostlé na konci korunní trubky a mají krátké nitky. Prašníky jsou střelovité, připojené ke čnělkové hlavě, na bázi ostruhaté. Gyneceum je tvořeno 2 na bázi víceméně srostlými semeníky obsahujícími mnoho vajíček. Čnělka je nitkovitá. Plodem je souplodí 2 měchýřků, obsahujících mnoho semen. Semena mají tenký zobáněk zakončený chmýrem.\n\nRod krutikvět zahrnuje 39 druhů. Je rozšířen v tropické Africe,Asii a na Madagaskaru. Většina druhů (celkem 31) roste v subsaharské Africe. Zde jsou krutikvěty rozšířeny v dosti souvislém areálu sahajícím od tropické západní Afriky na východ po Somálsko a na jih po jihoafrické Kapsko. Chybějí ve velké části jihozápadní Afriky.\nV tropické Asii roste 7 druhů, areál výskytu je nesouvislý a sahá od západního pobřeží Indie přes jižní Čínu po ostrovy jihovýchodní Asie. Na Madagaskaru roste jediný druh, \"S. boivinii\", rozšířený v západní polovině ostrova. Největší druhové bohatství je ve vlhkých oblastech tropické Afriky. Ve výrazně suchých oblastech Afriky rostou pouze 2 druhy, \"S. amboensis\" a \"S. mirabilis\".\n\nDruhy z oblastí se sezónním obdobím sucha většinou kvetou na konci suchého či ze začátku vlhkého období. Způsob opylování květů není znám. Plody dozrávají zpravidla v suchém období, semena jsou opatřena chmýrem a jsou šířena větrem. Chmýr reaguje na vzdušnou vlhkost, za vlhka je stažený, zatímco při suchém počasí se rozevírá.\n\nRod \"Strophanthus\" je v rámci čeledi \"Apocynaceae\" řazen do podčeledi \"Apocynoideae\", tribu \"Nerieae\" a subtribu \"Alafiinae\". Nejblíže příbuzné rody jsou \"Alafia\", \"Farquharia\" a \"Isonema\", do stejného tribu náleží i známější rody adénium (\"Adenium\") a oleandr (\"Nerium\").\n\nKrutikvěty jsou významné zejména obsahem silných srdečních glykosidů (kardenolidů), označovaných souhrnně jako strofantin. Je známo několik skupin druhů krutikvětu, pro každou z nich jsou charakteristické jiné glykosidy. Mezi nejvýznamnější z těchto látek náleží zejména ouabain (obsažen např. v \"S. gratus\", \"S. gardeniiflorus\", \"S. thollonii\"), sarmentogenin a sarverogenin (\"S. sarmentosus\", \"S. congoensis\" aj.), strofantidin a periplogenin (\"S. kombe\", \"S. preussii\", \"S. hispidus\" aj.) a divarikosid (\"S. caudatus\", \"S. divaricatus\" a \"S. wrightianus\"). Celková pestrost těchto látek je ovšem vyšší, např. ze semen \"S. divaricatus\" bylo izolováno celkem 7 různých glykosidů, tvořících dohromady 9 až 10 % semene: divarikosid, divostrosid, sinosid, sinostrosid, kaudosid, kaudostrosid a sarmutosid. Převládající složkou je zde divarikosid, který má také nejsilnější účinek na srdce. Z indického druhu \"S. wightianus\" byl izolován divarikosid, kaulosid, kaulogenin, sarmentogenin, obsah glykosidů je asi 2,1 %.\n\nNěkteré druhy krutikvětů vytvářejí více lokálních forem s odlišným chemismem. U druhu \"S. divaricatus\" byly zjištěny celkem 4 rozdílné formy, které jsou nadto i geograficky a ekologicky oddělené a mají drobné odlišnosti i v morfologii semen.\n\nMechanismus účinku rozličných srdečních glykosidů je víceméně shodný, liší se pouze dynamikou účinku, která je závislá na jejich rozpustnosti v tucích.\nVedlejší účinky užití krutikvětu mohou zahrnovat zejména srdeční arytmii, poruchy vidění, bolesti hlavy, strnulost, nevolnost a zvracení, řidčeji i dezorientaci a halucinace. Farmakologická dávka ouabainu (podávaného intravenózně) je 0,65 mg, přičemž při jejím překročení o 50 % se již dostavují příznaky otravy. Smrtelná dávka (MLD) silných kardenolidů z krutikvětu se pohybuje v rozmezí 0,09 až 0,12 mg na kilogram živé váhy. Smrt nastává nevratným stažením srdečního svalu. U hlodavců se otrava projevuje zprvu rychlým a nepravidelným dechem a svalovou slabostí, později nastává netečnost, namáhavý dech a smrt. Účinné antidotum není známo, při otravě se doporučuje podávání dřevěného uhlí a cholestyraminu a výplach žaludku.\n\nKrutikvěty jsou v Africe již od nepaměti hlavní surovinou k výrobě šípových jedů a používají se i v Asii. V tropické západní Africe byly druhy \"S. hispidus\" and \"S. sarmentosus\" k těmto účelům i pěstovány. Účinek jedu je rychlý i v malém množství, smrtelná dávka je již okolo 4 mg na kilogram živé váhy. Šípový jed se zpravidla připravuje rozdrcením jediného semene a smísením s pojivem, výsledná směs se nanese na špici šípu. V Africe se připravují též složité směsi z většího počtu různých složek. Po zasažení nastává u člověka smrt do čtvrt hodiny, u velkých savců déle. Maso ulovených zvířat je poživatelné, okolí zasaženého místa se vyřezává. Na Filipínách jsou jako zdroj šípového jedu používány druhy \"S. cumingi\" a \"S. lebei\".\n\nStrofantin je významný v moderním lékařství. Aplikuje se zejména při srdečním selhání, infarktu myokardu či srdečním astma. Hlavní terapeutický účinek se projevuje zvýšením staživosti srdečního svalu, zpomalením srdeční frekvence a zpomalením přenosu vzruchu. Pozitivní účinek na srdeční činnost se projevuje zejména u kolabujícího srdce s roztaženými komorami. Aplikuje se převážně intravenózně, neboť se špatně vstřebává trávicím systémem.\nV roce 1929 bylo zjištěno, že sarmentogenin ze semen \"S. sarmentosus\" je vhodným prekurzorem pro výrobu hormonu kortizonu, který se do té doby vyráběl ze žlučových kyselin. Později byl tento zdroj do značné míry nahrazen jinými rostlinami, zejména smldincem (\"Dioscorea\").\nNěkteré druhy krutikvětu jsou v Africe využívány v místní medicíně, zejména při léčbě revmatismu, pohlavních chorob, horeček, hadího uštkutí a na střevní parazity. \"S. divaricatus\" je v čínské lidové medicíně používán při léčbě revmatické artitidy a na kožní choroby.\n\nNěkteré druhy krutikvětu jsou v tropických zemích celkem zřídka pěstovány jako okrasné dřeviny, nápadné zejména svými neobyčejnými květy. Několik druhů je uváděno ze sbírek Pražské botanické zahrady v Tróji.\n\n"}
{"id": "1163640", "url": "https://cs.wikipedia.org/wiki?curid=1163640", "title": "Ailama", "text": "Ailama\n\nAilama (, ) je 4547 m n. m. vysoký vrchol ve střední části hlavního kavkazského hřebene na hranici mezi Gruzií (kraj Samegrelo-Horní Svanetie) a Ruskem (Kabardsko-Balkarsko).\n\nSeverní svah leží v povodí Těreku a úmoří Kaspického moře, jižní v povodí Cchenisckali a úmoří Černého moře.\n\nNa jižním svahu se nachází horolezecká základna \"Ailama\".\n\n"}
{"id": "1163641", "url": "https://cs.wikipedia.org/wiki?curid=1163641", "title": "Křížová cesta (Jihlava)", "text": "Křížová cesta (Jihlava)\n\nZaniklá Křížová cesta v Jihlavě vedla z města severovýchodně ke hřbitovu na Kalvárii.\n\nKřížová cesta byla zřízena roku 1795. Tvořil ji soubor pašijových soch zhotovených roku 1791 jihlavským sochařem Janem Václavem Prchalem (1714–1811). Sochy byly vysekané z mušlového vápence a osazené na žulové podstavce. Kalvárská skupina byla původně vztyčena západně od kaple Božího hrobu a představovala poslední zastavení křížové cesty. Jméno autora a rok zhotovení jsou vyryty na zadní straně podstavce prostředního kříže nesoucího Ukřižovaného Krista.\n\nCesta na Kalvárii vedla z ulice Mlýnská. Poté, kdy roku 1869 byl na Kalvárii vybudován hřbitov pro obec Dřevěné Mlýny, zde sochy stály ještě dalších 50 let. Protože křížová cesta bránila výstavbě a otevření lomu, byly roku 1924 některé plastiky přeneseny na Jánský vršek ke kostelu Svatého Jana Křtitele. Kaple Božího hrobu stála na Kalvárii západně od hřbitova. Byla zbořena roku 1926 poté, co byla prodána v dražbě. Místo bylo později pohlceno lomem.\n\nNeúplný soubor soch je nyní umístěn v zahradě kláštera minoritů a je přístupný s omezením. Sousoší Kalvárie stojí pod Jánským vrškem před západní stranou kostela svatého Jana Křtitele.\n\nZ pašijových skulptur jsou dochovány čtyři: Kristus na Olivetské hoře, Bičování Krista, Kristus Trpitel a Kristus nesoucí kříž. Jsou chráněny jako nemovitá Kulturní památka České republiky.\n"}
{"id": "1163642", "url": "https://cs.wikipedia.org/wiki?curid=1163642", "title": "Jan II. z Alençonu", "text": "Jan II. z Alençonu\n\nJan II. z Alençonu (2. březen 1409 – 8. srpen 1476) byl synem Jana I. z Alençonu a Marie Bretaňské, dcery Jana IV. Bretaňského a Jany Navarrské. V roce 1415, po smrti svého otce v bitvě u Azincourtu, se stal jeho nástupcem jako vévoda z Alençonu a hrabě z Perche. Je známý jako generál poslední fáze Stoleté války a tím, že byl stoupencem Johanky z Arku.\n\nV patnácti letech byl 17. srpna 1424 zajat angličany v bitvě u Verneuil. V zajetí byl až do roku 1427 v Le Crotoy, kdy zaplatil 200 000 jako výkupné. Prodal všechny své majetky angličanům, a Fougères bretaňskému vévodovi. Po Alençonovu zajetí, vévoda z Bedfordu, regent za Jindřicha VI. Anglického, převzal kontrolu nad jeho vévodstvím. Alençon nezískal zpět až do roku 1449, ale pro francouzského krále byl stále titulárním vévodou. Když vyšel z vězení, byl Jan z Alençonu nazýván \"nejchudším člověkem ve Francii\".\n\nPřed jeho zajetím u Verneuil, se v roce 1424 na zámku Blois oženil s Johanou z Valois, dcerou Karla Orleánského a Izabely z Valois, ale ta zemřela roku 1432 v Angers, aniž by Janovy dala nějaké potomky.\n\nV dubnu 1429, ne dlouho po svém osvobození, vévoda slyšel o Johance z Arku, která přišla za Karlem VII. do Chinonu, slíbila mu, že Francii osvobodí od angličanů, a žádala ho, aby ji pustil s armádou k obléhání Orléans. Alençon přišel dychtivě do Chinonu a rychle se stal jejím dobrým přítelem a nejvýznamnějším zastáncem ze všech princů královské krve. Doprovodil ji k Orléans, kde se stal oficiálním velitelem francouzské armády a hrál hlavní roli v Johančině vítězství proti angličanům. Pak se připojil k osvobození zbytku údolí Loiry. Po skončení tažení v září 1429 odešel bojovat jinam a raději útočil na angličany v okolí svého vlastního území v Normandii. Po Johaninu umučení dne 30. května 1431, když byla angličany upálena na hranici v Rouenu, byl Alençon jedním z lidí, nejvíce zničených touto ztrátou.\n\nDne 30. dubna 1437, na zámku L'Isle-Jourdain, se oženil s Marií z Armagnacu, dcerou Jana IV. z Armagnacu.\n\nOpustil Karla VII. a zúčastnil se povstání v letech 1439-40, ale bylo mu odpuštěno, že byl celoživotním královým přítelem. V roce 1449 se podílel na invazi do Normandie, ale nerozumně vstoupil do korespondence s angličany. Krátce po svědčení v \"rehabilitačním procesu\" Johanky z Arku v roce 1456, byl zatčen Jeanem de Dunois a uvězněn v Aigues-Mortes. V roce 1458, byl obviněn z urážky majestátu a odsouzen k trestu smrti, ale rozsudek byl změněn, a on byl uvězněn v Loches. Byl propuštěn Ludvíkem XI. v roce 1461 za podmínky jeho nastoupení, on je však odmítl a byl znovu uvězněn. Podruhé byl souzen před Parlamentem a 18. července 1474 byl znovu odsouzen k trestu smrti, a jeho vévodství bylo zabaveno. Nicméně, trest nebyl vykonán, a zemřel ve vězení v Louvru v roce 1476.\n\nSe druhou manželkou Marií měl dvě děti:\n\nMěl také několik nemanželských dětí:\n"}
{"id": "1163644", "url": "https://cs.wikipedia.org/wiki?curid=1163644", "title": "Kyselina pantoová", "text": "Kyselina pantoová\n\nKyselina pantoová (systematický název kyselina (2R)-2,4-dihydroxy-3,3-dimethylbutanová) je hydroxykyselina, která je součástí některých biomolekul. Amid této kyseliny s β-alaninem je kyselina pantothenová (vitamin B), amid s kyselinou gama-aminomáselnou je léčivá látka kyselina hopantenová. Kyselina pantoová také tvoří část molekuly koenzymu A.\n"}
{"id": "1163649", "url": "https://cs.wikipedia.org/wiki?curid=1163649", "title": "René z Alençonu", "text": "René z Alençonu\n\nRené z Alençonu (1454 – 1. listopad 1492, zámek Alençon) byl synem Jana II. z Alençonu a Marie z Armagnacu.\n\nV roce 1478, mu byl vrácen titul vévody z Alençonu a hraběte z Perche, které byly jeho rodině zabaveny po odsouzení jeho otce v roce 1474.\n\nJeho první manželkou byla Markéta, dcera Viléma z Harcourtu, hraběte z Tanacarville. Podruhé se oženil 14. května 1488 v Toulu, s Markétou Lotrinsku, dcerou Fridricha, hraběte z Vaudémont a Jolandy Lotrinské. Měli spolu tři děti:\n\n\nMěl také několik nemanželských potomků:\n\n"}
{"id": "1163651", "url": "https://cs.wikipedia.org/wiki?curid=1163651", "title": "Histon FC", "text": "Histon FC\n\nHiston FC (celým názvem: Histon Football Club) je anglický fotbalový klub, který sídlí ve vesnici Histon and Impington v nemetropolitním hrabství Cambridgeshire. Založen byl v roce 1904 pod názvem Histon Institute FC. Od sezóny 2017/18 hraje v Eastern Counties League Premier Division (9. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu Bridge Road s kapacitou 3 800 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1163652", "url": "https://cs.wikipedia.org/wiki?curid=1163652", "title": "Christo Zlatinski", "text": "Christo Zlatinski\n\nChristo Evtimov Zlatinski (bulharsky Христо Евтимов Златински, * 22. ledna 1985, Goce Delčev, Bulharsko) je bulharský fotbalový obránce a reprezentant, který působí od léta 2015 v rumunském klubu CS Universitatea Craiova.\n\n\nV A-mužstvu Bulharska debutoval 7. 10. 2011 v přátelském utkání v Kyjevě proti reprezentaci Ukrajiny (porážka 0:3).\n\n"}
{"id": "1163657", "url": "https://cs.wikipedia.org/wiki?curid=1163657", "title": "Hitchin Town FC", "text": "Hitchin Town FC\n\nHitchin Town FC (celým názvem: Hitchin Town Football Club) je anglický fotbalový klub, který sídlí ve městě Hitchin v nemetropolitním hrabství Hertfordshire. Založen byl v roce 1928 jako nástupce původního městského klubu Hitchin FC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou zelená a žlutá.\n\nSvé domácí zápasy odehrává na stadionu Top Field s kapacitou 4 554 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1163667", "url": "https://cs.wikipedia.org/wiki?curid=1163667", "title": "Rezidence sedleckého kláštera (Horušice)", "text": "Rezidence sedleckého kláštera (Horušice)\n\nRezidence sedleckého kláštera cisterciáků v Horušicích v okrese Kutná Hora ve Středočeském kraji je zámeček osmibokého půdorysu z doby kolem roku 1720. Stavba je připsaná Janu Blažeji Santinimu, i když jeho autorství není přímo doloženo. Z někdejšího hospodářského dvora sedleckého kláštera zůstala jen stavba drobné rezidence, která slouží jako rodinný dům. Od roku 1966 je rezidence chráněna jako kulturní památka.\n\nVýstavba zámečku v Horušicích je vcelku právem spojována se sedleckým opatem Janem Reichknechtem, který stál v čele konventu v letech 1731–1753. Kompozice stavby je blízkou variantou zámečku hospodářského dvora Hubenov u Kralovic, kterou navrhl Santini po roce 1720 a odpovídá výrazně santiniho stylu.\n\n6. září 1819 byla většina majetku zrušeného sedleckého kláštera prodána v dražbě a panství koupil za 600 100 zlatých polní maršál Karel Filip Schwarzenberg a přebudoval dům na lovecký zámeček. 8. dubna 1843 odkoupil vsi Horušice a Habrkovice hrabě Josef Osvald I. Thun-Hohenstein, majitel sousedních Žehušic a připojil je ke svému fideikomisu, který zde zřejmě v roce 1890 zřídil myslivnu. Po vzniku Československé republiky byl majetek rodu Thun-Hohenstein zabrán státem roku 1922, na základě pozemkové reformy z roku 1919. Z bývalého žehušického panství se stal tzv. zbytkový statek, který zakoupil Václav Stome z Prahy roku 1924. Do jeho majetku také přešel zámeček v Horušicích.\n\nPo nástupu komunistického režimu v roce 1948 bylo postupně znárodněno horušické polesí i s hájovnou. Dostalo se do správy Východočeských státních lesů se sídlem v Hradci Králové. Do sedmdesátých let 20. století se v hájovně vystřídalo několik nájemců. Někdy v letech 1968–1975 byla místo domácí kaple postavena koupelna a celé 1. patro bylo také přestavěno. Od roku 1975 byla hájovna na delší dobu neobydlena. V té době byly malované stropy pobity rákosem a nahozeny maltou. Myslivna nadále chátrala, k němuž vydatně pomáhalo poškození střechy, kudy dovnitř zatékalo.\n\nStavba má osmiboký půdorys. Ve vnitřní dispozici jsou tři trakty: ve středním traktu v přízemí se nalézá nástupní hala a vstup na schodiště. V patře proti němu je drobný pětiboký prostor bývalé kaple zasvěcené Janu Nepomuckému s nástropní malbou představující \"Nanebevzetí svatého Jana Nepomuckého.\" Ve středním traktu v patře je zachovalá nástropní malba \"Zvěstování Panny Marie\" a v zadním traktu na východní straně další nástropní malba \"Meditace sv. Bernarda z Clairveaux.\"\n\nOdkryté obrazy jsou hodnoceny jako kvalitní vrcholně barokní díla se zajímavě provedeným lemováním. Obraz Zvěstování Panny Marie, je zasazený do architektonického rámce s bohatou dekorací. Hlavním výjev rámuje zrcadlo blízké čtverci s obloučkovitě vykrojenými rohy s ušima, s iluzivními architektonickými detaily. Hlavní masivní světlý profil rámu zrcadla lemují jemné články v okrově červené barevnosti. Na vnějším obvodu jsou ze zlatově okrouhlých článků vytvořeny v koutech vnější uši, které dosedají na červenou barvu namalované volutové konzoly, navazující na stejně barevné články rámu. Mezi vnější uši a kouty místnosti jsou vloženy boltcové kartuše, zavíjenými pásy spojené s volutovými konzolami. Zbylé plochy zde vyplňuje květinový dekor, zavěšený na mušle vložené do vnějších uší zrcadlového rámu.Za mušlí jsou vždy dva putti, kteří nesou mariánské korunky, překrývající rám.Ve Středy stran rámu objímá akantový dekor se zavěšenými festony. Po obvodu rámu jsou naznačeny ilusivní krajinky se stromy a keři, které zřejmě doplňují krajinný rámec centrálního výjevu. Výjev Zvěstování, provedený v tradičním schématu, je zasazen do krajinného rámce, který má symbolický obsah. V pravé části klečí bíločerveně oblečená Panna Marie pod rozeklanou, v dolní části temnou skálou, se stromy.V levé části se rozvírá údolí plné světla, nad kterým se vznáší Archanděl Gabriel s lilií, obrácený k Panně Marii.\n\nObraz svatého Bernarda je zasazený stejně, jako Zvěstování do bohatého ilustrativního architektonického rámce, s dalšími symbolickými postavami a výzdobou. Architektonický rámec má poměrně jasnou tektonickou skladbu, proporcemi respektující lichoběžný půdorys místnosti. Uprostřed stran vystupují do prostoru ilusivní půdorysně zalamované štíty, se střední částí konvexního průběhu, ukončené bohatě profilovanou krepovanou římsou, kterou na čelech do prostoru natočených křídel, vzpírají voluty. Uprostřed štítků překrývají římsu mušle, na kterých visí festony, které se nepochybně vztahují k osobnosti svatého Bernarda. Nad vstupem ze střední místnosti je žena s váhami (Spravedlnost), na protilehlé straně pak žena se sloupem, symbolizující stálost. Sloup zde rovněž ukazuje na Svatého Bernarda jakou sloup víry.Na třetí straně je žena se zrcadlem. Z více významů je zde třeba symboliku zrcadla chápat z náboženského pohledu, jako symbol čistoty duše, ve smyslu slov církevního otce svatého Řehoře Naziánského. U pat štítů rovněž ukončených vytočenými volutami, sedí nebo stojí dvojice putti s palmovými ratolestmi a zřejmě s dalšími, ne zcela zřetelnými atributy. Kouty vyplňují do široka rozevláté kartuše, s volutově zavíjenými rámy, vrcholící vázami a květinami. Tvar kartuší koresponduje s motivem bílých křídel na modré ploše, který vyplňuje jejich plochu a podtrhuje nadzemskost celého výjevu. Nad římsami štítků je jakoby v druhém plánu nasazen půdorysně zalamovaný rám zrcadla s výjevem svatého Bernarda. Svatý Bernard v cisterciáckém rouchu sedí na skalisku v lese s rozeklanými stromy a rozjímá nad lidskou lebkou, kterou drží v levé ruce. Vlevo od něj po pravé ruce leží kniha, na pravé straně má u nohou typické atributy – nástroje Kristova umučení – Kříž, kopí, houbu na kopí. Opět je zde patrná symbolika světla a temnoty. Levá temná část lesa kontrastuje s pravou prosvětlenou částí plnou Božího světla, které ozařuje postavu světce.\n\nPopis pana Aloise Jaryho, faráře ve Zdechovicích ze dne 8. října 1935, který popisuje třetí dochovaný obraz, zní takto: \n"}
{"id": "1163671", "url": "https://cs.wikipedia.org/wiki?curid=1163671", "title": "Ivajlo Čočev", "text": "Ivajlo Čočev\n\nIvajlo Ljudmilov Čočev (bulharsky Ивайло Людмилов Чочев, * 18. února 1993, Pleven, Bulharsko) je bulharský fotbalový záložník a reprezentant, který působí od roku 2014 v italském klubu US Città di Palermo.\n\n\nČočev nastupoval za bulharské mládežnické reprezentace od kategorie U17.\n\nV A-mužstvu Bulharska debutoval 8. 6. 2015 v přátelském utkání v Istanbulu proti reprezentaci Turecka (porážka 0:4). Hrál poté v kvalifikaci na EURO 2016 ve Francii, na tento evropský šampionát se Bulharsku postoupit nepodařilo.\n\n"}
{"id": "1163704", "url": "https://cs.wikipedia.org/wiki?curid=1163704", "title": "Františka z Alençonu", "text": "Františka z Alençonu\n\nFrantiška z Alençonu (1490 – 14. září 1550) byla nejstarší dcerou Reného z Alençonu a Markéty Lotrinské, a mladší sestrou a oloupenou dědičku Karla IV. z Alençonu.\n\nSestra a dědička Karla IV. z Alençonu, oloupená svou švagrovou Markétou z Angoulême, sestrou krále Františka I. Francouzského.\n\nJejí syn Antonín se však oženil s Janou III. Navarrskou, dcerou z Markétina druhého manželství s Jindřichem II. Navarrským.\n\nV roce 1505 se Františka provdala za Františka II., vévodu z Longueville. Měli spolu dvě děti:\n\n\n18. května 1513 se provdala za Karla Bourbonského, vévodu z Vendome. Měli spolu 13 dětí:\n\n"}
{"id": "1163705", "url": "https://cs.wikipedia.org/wiki?curid=1163705", "title": "Minská vysočina", "text": "Minská vysočina\n\nMinská vysočina nebo také Minská vrchovina (bělorusky \"Мінскае ўзвышша\", rusky \"Минская возвышенность\") je vysočina, která se nachází ve střední část Běloruska. Je nejvyšší části Běloruska i Běloruské pahorkatiny (Беларуская града). Na území Minské vysočiny se nachází hlavní město Běloruska, Minsk. Do vysočiny méně či více zasahuje Barysaŭský, Valožynský, Vilejský, Dzjaržynský, Krupský, Lahojský, Maladzečanský, Minský, Smaljavický v Minské oblasti.\n\nVysočina zaujímá od jihozápadu k severovýchodu více než 150 km a od západu k východu ve svém nejširším místě zahrnuje téměř 120 km. Rozkládá se na ploše 7,3 tis. km². Vysočina hraničí na jihu s Staŭbcoŭskou rovinou, na východě s Věrchněbjarezinskou nížinou a Centralnabjarezinskou rovinou, na severu s Svjancjanskou pahorkatinou a na západě s Ašmjanskou vysočinou a Naračano-Vilejskou nížinou.\n\nNa území Minské vysočiny se nachází tři nejvyšší body Běloruska — Dzjaržynskaja hara (345 m. n. m.), Lysá hora (342 m. n. m.) a Majak (335 m. n m.). Na přilehlých nížinách a rovinách Minská vysočina dosahuje 150 metrů a více.\n\nMinská vysočina se skládá ze samostatných částí, které mají svou geologickou historii a pojmenování:\n\n\nDle nových výzkumů by měla být zahrnuta do Minské vysočiny i Valožynská vysočina (Валожынскае ўзвышша), který je tradičně považován za východní křídlo Ašmjanské vysočiny.\n\nMinská vysočina je součástí rozvodí mezi povodími řek Baltského a Černého moře. Na svazích Minské vysočiny pramení řeky spadající do povodí Neměnu, například Neris (a její levostranné přítoky Servač, Dzvinasa, Ilija), Západní Berezina z Islačču, Sula i Usa. Také zde pramení řeky, jenž spadají pod povodí Dněpru, konkrétně dněperská Berezina a její přítoky Poňa, Hajna, Plisa, Svislač, Pcič. \n\nPro zásobování vodou a rekreaci obyvatestva jsou zbudovány vodní přehrady na řece Svislač (Zaslaŭská přehrada, Krynica, Drazdy), na řece Vjača (Vjačská přehrada), na řece Pcič (Voŭkavická přehrada). Územím vysočiny prochází kanál tzv. „Vilejsko-minský vodní systém“.\n"}
{"id": "1163708", "url": "https://cs.wikipedia.org/wiki?curid=1163708", "title": "Šoupátkový rozvod", "text": "Šoupátkový rozvod\n\nŠoupátkový rozvod je typ rozvodového mechanismu využívající šoupátka k řízení toku pracovních plynů přes pístový stroj. Jde o typ mechanických rozvodů používaný v některých benzinových motorech.\n\nVýhodou šoupátkových rozvodů je tichý chod a větší otevření. Nevýhodou je nižší životnost a vysoká citlivost. Šoupátko může provádět přímočarý, rotační, rotační vratný nebo kombinovaný pohyb.\n\nV oblasti pístových spalovacích motorů byly používány některé z následujících řešení:\n\n\n"}
{"id": "1163713", "url": "https://cs.wikipedia.org/wiki?curid=1163713", "title": "Vandalarius", "text": "Vandalarius\n\nVandalarius ( \"Vandalarius\") (4. století – 459) byl vůdce germánského kmene Ostrogótů z dynastie Amalů v období stěhování národů, kdy Ostrogóti migrovali z Panonie na Apeninský poloostrov. Se svým kmenem se podílel někdy před rokem 405 na dobytí kmene Vandalů. Jeho otcem byl Vinitarius. Vandalarius byl otcem tří germánských vůdců Theodemira, Valamira a Vidimira, za jejich vlády se Ostrogótům podařilo v bitvě u Nedao porazit Huny a tím se vymanit z jejich nadvlády. Vandalariovým vnukem byl Theodorich Veliký.\n"}
{"id": "1163714", "url": "https://cs.wikipedia.org/wiki?curid=1163714", "title": "Kanadský eskymácký pes", "text": "Kanadský eskymácký pes\n\nKanadský eskymácký pes (anglickyː Canadian Eskimo Dog) je arktické pracovní psí plemeno původem z Kanady. Jedná se o jedno z nejstarších severoamerických psích plemen a zároveň také o jedno z nejvzácnějších vůbec; v roce 2008 bylo zapsáno pouze něco přes 300 chovných jedinců. Inuité, kteří tyto psy chovají jako pracovní, je nazývají \"qimmit\" nebo také \"qimmiq\".\n\nKanadský eskymácký pes je jedno z nejstarších severoamerických psích plemen; jen po Arktidě běhá tento pes již přes 4 000 let. Pověsti o kanadských eskymáckých psech tvrdí, že byli vyšlechtěni na mýtickém ostrově Thule, výzkumy ale ukázaly, že tito psi jsou velice blízce příbuzní grónským psům, což může značit, že jejich původní domovinou bylo právě Grónsko. Sami Inuité používají kanadské huskye po dlouhou dobu, avšak v jejich náboženství jsou psi popisováni pouze jako nástroj pro lidi. Využívali je především pro lovecké práce (například lov medvědů), ale také pro dopravu, tedy tažení saní. Mimo jiné je ale chovali i na kožešiny, které byly mnohem více hřejivé a trvanlivé, než kožešiny vlčí, dále v době hladomoru sloužili i jako potrava. Výjimečně nebylo ani křížení kanadských eskymáckých psů s vlk, takoví kříženci byli naopak velice částí a podobné křížení přispívalo k \"osvěžení krve\"; psi byli vytrvalejší, rychlejší i lepší lovci.\n\nV současné době jsou kanadští eskymáčtí psi využívání k rekreačnímu lovu ledních medvědů v Kanadě. Na druhou stranu, standardní postupy ustupují těm moderním, proto častěji uvidíme motorová vozidla. V případě, že chce ale někdo v Kanadě lovit lední medvědy komerčně, je povinen použít při tom přirozených prostředků, jako jsou psi. Jedná se o velmi vzácné plemeno. V 19. a 20. století po těchto psech byla vyšší poptávka kvůli polárním expedicím a jen na Arktidě žilo například v roce 1920 okolo 20 000 psů. Nicméně od roku 1960 populace postupně upadala. Již roku 1959 bylo plemeno vyškrtnuto z registrů American Kennel Clubu (AKC) a Canadian Kennel Clubu (CKC).\n\nOd roku 1970 pracovala organizace EDRF (\"Eskimo Dog Research Foundation\") a Brian Ladoon na zvýšení populace kanadských eskymáckých psů. EDRF byla financována především kanadskou vládou nebo místním Kennel Clubem a i díky této podpoře mohli zakoupit od Inuitů z Baffinova ostrova několik psů, okolo 20 kusů. Poté byl zahájen chov. V roce 1970 byli zakoupeni další psi, avšak ani to nepomohlo k razantnímu navýšení psů a počty se příliš nezvyšovaly. Ačkoliv se ze strany Inuitů stále jedná o nejvíce používaný dopravní prostředek v Kanadě, jeho populace neustále klesá v důsledku mnohých chorob, zanedbávané péči i větší používanosti sněžných skútrů.\n\nPovaha kanadského eskymáckého psa se odvíjí od jeho původního využití; je loajální, houževnatý, odvážný, inteligentní a ostražitý. Zároveň je také přítulný a něžný, vytváří se svým majitelem hluboké pouto, avšak pouze s jedním pánem, nehodí se tedy příliš do větší rodiny. Při jejich používání jako dopravní prostředky si museli kanadští huskyové shánět potravu sami a proto se u nich vyvinul lovecký pud, který je u nich vyvinutý stále. Tito psi mohou být také nepříjemně uštěkaní. Psi si vytvářejí silné pouto i ke smečce.\n\nKanadský eskymácký pes vyžaduje velké množství výcviku a výchovy. Co se pohybu týče, pak jim běžné procházky nestačí, nejvhodnější je pro ně mushing nebo podobně náročné sporty. Mushing lze doplnit i jinými psími sporty; agility, dogdancingem nebo flyballem. Kanadští eskymáčtí psi jsou lépe cvičitelní, než jiní špicové, také více inteligentní. Obecně se tito psi lépe mají v chladném prostřední, tuzemská horká a suchá léta by jim příliš dobře nedělala a mohla by jim způsobit až úžeh. Srst není na péči náročnější, než u jiných severských psů; stačí vyčesávat ji jednou až dvakrát týdně. Nicméně v období línání je vhodné kartáčovat každý den.\n\nPokud bychom se vrátili do historie, pak zjistíme, že Inuité ve své domovině kanadské eskymácké psi nejdříve zapojili do spřežení hned, jako mohla štěňata chodit, aby se zvykala a naučila tahat saně. Ve věku dvou měsíců jsou pak štěňata udržována ve stálém kontaktu s dospělými psy. Někdy vycházelo až deset štěňat na jednoho dospělého jedince a společně s častými fyzickými tresty se z nich stali houževnatí a tvrdí lovci. Podobně drastické metody se dnes už ale téměř nevyužívají.\n"}
{"id": "1163719", "url": "https://cs.wikipedia.org/wiki?curid=1163719", "title": "Giana Romanovová", "text": "Giana Romanovová\n\nGiana Romanovová, \"Гиана Александровна Романова\" (* 10. března 1954) je bývalá sovětská atletka, běžkyně.\n\n"}
{"id": "1163722", "url": "https://cs.wikipedia.org/wiki?curid=1163722", "title": "Bernard Genghini", "text": "Bernard Genghini\n\nBernard Genghini (* 18. leden 1958, Soultz-Haut-Rhin) je bývalý francouzský fotbalista. Nastupoval především na postu záložníka.\n\nS francouzskou reprezentací vyhrál Mistrovství Evropy 1984, na šampionátu nastoupil ke dvěma zápasům. Má též bronzovou medaili z mistrovství světa v Mexiku roku 1986. Zúčastnil se též světového šampionátu roku 1982. V národním týmu působil v letech 1980-1986 a odehrál 27 utkání, v nichž vstřelil 6 branek.\nS klubem AS Monaco získal francouzský pohár (1984/85).\n"}
{"id": "1163725", "url": "https://cs.wikipedia.org/wiki?curid=1163725", "title": "St. Paul's Bay", "text": "St. Paul's Bay\n\nSaint Paul's Bay, dalším jménem San Pawl il-Baħar, je město v severním distriktu státu Malta. Je situován šestnáct kilometrů severozápadně od hlavního města Valletty. Saint Paul's Bay je největším městem v severním regionu a sídlem jeho Regionálního výboru.\n\nNejstarší archeologické nálezy potvrzují osídlení lidmi v oblasti St. Paul's Bay až do období let 4000 př. n. l. Jde především o pozůstatky megalitických chrámů v Buġibbě a Xemxiji. Kromě toho se zde nalézají také doposud nevysvětlené „koleje“, souběžné linie zahloubené do podkladu například na Wardija Ridge v Busewdien. Byly zde nalezeny také Punské hrobky a dalších pozůstatky z doby bronzové. Během římského období se Saint Paul's Bay stal důležitým přístavem. Pozůstatky římského silničního provozu, zbytky lázní nebo staré včelí úly byly nalezeny v Xemxiji, na mořském dně byly nalezeny lodní kotvy z římských plavidel.\n\nPodle páté knihy Nového zákona Skutky apoštolů ztroskotala loď vezoucí apoštola Pavla do Říma na ostrově, který řada historiků určila jako Maltu. Tradičně jsou Ostrov Svatého Pavla a Záliv Sv. Pavla (St. Paul's Bay) označovány jako místo, kde ke ztroskotání došlo.\n\nBěhem období vlády Řádu Maltézských rytířu zde byla vybudována řada opevnění. Prvním z nich byla opevněná věž Wignacourt Tower, postavená v roce 1610, která je nyní nejstarší přežívající strážní věží na Maltě. Qawra Tower byla postavena v roce 1638 a další tři pevnůstky byly postaveny na různých částech pobřeží zálivu svatého Pavla. Z nich dnes přežívá pouze Arrias Battery, protože Dellija Redoubt a Perellos Redoubt byly zničeny v 20. století.\n"}
{"id": "1163728", "url": "https://cs.wikipedia.org/wiki?curid=1163728", "title": "Bruno Bellone", "text": "Bruno Bellone\n\nBruno Bellone (* 14. březen 1962, Toulon) je bývalý francouzský fotbalista. Nastupoval především na postu útočníka.\n\nS francouzskou reprezentací vyhrál Mistrovství Evropy 1984, na šampionátu nastoupil ke třem zápasům a vstřelil jeden gól. Má též bronzovou medaili z mistrovství světa v Mexiku roku 1986. Zúčastnil se též světového šampionátu roku 1982. V národním týmu působil v letech 1981-1988 a odehrál 34 utkání, v nichž vstřelil 2 branky.\nS klubem AS Monaco se stal mistrem Francie (1981/82) a získal francouzský pohár (1984/85).\n"}
{"id": "1163731", "url": "https://cs.wikipedia.org/wiki?curid=1163731", "title": "Octová matka", "text": "Octová matka\n\nOctová matka je želatinový útvar složený z celulózy a octových bakterií (typicky rodu Acetobacter). Vytváří se ve kvasících alkoholických tekutinách a spolu s kyslíkem mění alkohol na kyselinu octovou. Přidává se například do vína či moštu pro vytvoření octu.\n\nMůže se vytvořit i v octu zakoupeném v obchodě, pokud obsahuje nezkvašený cukr nebo alkohol. Většinou se to děje u nepasterizovaného octu. I když nevypadá vábně, je octová matka úplně neškodná a není nutno ocet, ve kterém se usadila, vyhodit. Stačí ho přefiltrovat například pomocí filtru na kávu.\n"}
{"id": "1163732", "url": "https://cs.wikipedia.org/wiki?curid=1163732", "title": "Bristol Hercules", "text": "Bristol Hercules\n\nBristol Hercules byl 14-válcový dvouhvězdicový letecký motor navržený sirem Royem Feddenem a od roku 1939 vyráběný firmou Bristol Engine Company. Šlo o úspěšnou konstrukci se šoupátkovým rozvodem, která se dočkala širšího využití. Vyráběl se v řadě verzí a byl montován do mnoha letounů druhé světové války.\n\nDvouhvězdicový vzduchem chlazený čtrnáctiválcový čtyřdobý přeplňovaný motor opatřený reduktorem s převodem 1÷0,444 (9÷4). Rozvod válcovými šoupátky Burt-McCollum. Motory Hercules III, VI, X, XI, XVI, XVIII, 36, 100, 120, 260 a 760 měly dvourychlostní převod kompresoru. Zapalování zdvojené, magnety.\n\nPříprava palivové směsi karburátorem Hobson (Hercules II byl vybaven karburátorem Hobson AIT.114MC, Hercules XVI měl karburátor Hobson AIT.132MF), popř. nepřímé jednobodové vstřikování paliva do sání kompresoru (u motorů Hercules 100 to bylo vstřikování Hobson-RAE BI/BH5). Předepsané palivo: etylizovaný letecký benzín s oktanovým číslem 87 (např. Hercules II) nebo 100/130 (mj. motory Hercules XI, VI, XVI, XVII či XVIII).\n\n\n\n"}
{"id": "1163733", "url": "https://cs.wikipedia.org/wiki?curid=1163733", "title": "Naučná stezka Holedeč", "text": "Naučná stezka Holedeč\n\nNaučná stezka Holedeč se nachází na katastru obce Holedeč. Je zaměřena na ochranu vodního zdroje Holedeč a na zvířenu žijící na trase. Je vedena po zpevněné cestě, celá vede lesem a měří 6 kilometrů.\n\nStezka byla založena v průběhu let 2003 a 2004 příspěvkovou organizací Městské lesy Žatec. V roce 2007 o ni začalo pečovat občanské sdružení Ekologické centrum Žatec. V letech 2010 a 2011 prošla stezka celkovou rekonstrukcí a roku 2012 byla změněna její trasa do současné podoby. \n\nStezka tvoří okruh a východiště je u lesa při úpravně vody za Holedečem v poloze . Cesta je nenáročná, vede prostorem žateckých městských lesů (podle nichž byla původně nazvána) a částečně se shoduje s modrou turistickou značkou. Na některých místech je značení nedostatečné.\n\nNa stezce je 10 zastávek. První dvě jsou věnovány ochraně vodních zdrojů, zbývající fauně holedečských lesů. Komfort na cestě vytváří šest přístřešků. Svým charakterem je trasa vhodná pro děti. \n"}
{"id": "1163736", "url": "https://cs.wikipedia.org/wiki?curid=1163736", "title": "Gue Steward Callendar", "text": "Gue Steward Callendar\n\nGuy Stewart Callendar (únor 1898 – říjen 1964) byl anglický inženýr a vynálezce zabývající se plyny. Jeho hlavní přínos vědě byl rozvoj teorie, která propojuje rostoucí koncentrace oxidu uhličitého v atmosféře s nárůstem globální teploty. Tato teorie, kterou již dříve vytvořil Svante Arrhenius, byla nazvaná Callendarův efekt. Callendar se domníval, že toto oteplení by bylo přínosné, neboť oddálí \"návrat smrtících ledovců\".\n\nCallendar rozšířil práce několika vědců 19. století, včetně Arrheniuse a Nilse Gustafa Ekholma. Callendar mezi lety 1938 a 1964 publikoval 10 hlavních vědeckých článků a 25 kratších o globálním oteplování, infračerveném záření a antropogenním oxidu uhličitém. Jiní, jako např. kanadský fyzik Gilbert Plass, navázali na Callendaryho práce v 50. a 60. letech 20. století.\n\nV roce 1938 Callendar sestavil měření teplot od 19. století, které koreluje se starším měřením koncentrací atmosférického CO. Došel k závěru, že v průběhu posledních padesáti letech došlo ke zvýšení globální teploty půdy a navrhl, že tento nárůst by mohl být vysvětlen jako následek zvýšení koncentrací oxidu uhličitého. Tyto odhady, jak bylo později prokázáno, byly pozoruhodně přesné, zejména proto, že byly provedeny bez pomoci počítače. Callendar odhadl hodnotu citlivosti klimatu na 2 °C, které je na spodní hranici rozsahu dle Mezivládního panelu pro změny klimatu (IPCC).\n\nCallendar byl synem anglického fyzika Hugha Longbourne Callendara, který studoval termodynamiku.\n\n\n\n"}
{"id": "1163737", "url": "https://cs.wikipedia.org/wiki?curid=1163737", "title": "Connie Converse", "text": "Connie Converse\n\nElizabeth Eaton „Connie“ Converse (* 3. srpna 1924 – nezvěstná od srpna 1974) byla americká hudebnice působící v New Yorku v padesátých letech 20. století. Je považována za jednu z prvních písničkářek. V roce 1974 opustila domov a od té doby o ní nikdo neslyšel. Její hudba byla prakticky neznámá, dokud nebyla roku 2004 uvedena v rozhlasovém pořadu. Následně bylo v březnu 2009 vydáno její album \"How Sad, How Lovely\".\n\nElizabeth Eaton Converse se narodila v Laconii v New Hampshire roku 1924. Vyrůstala v Concordu jako prostřední dítě v přísně baptistické rodině; její otec byl farář. Navštěvovala concordskou střední školu, kde byla premiantkou a získala osm akademických ocenění. Získala stipendium na \"Mount Holyoke College\" v Massachusetts. Po dvou letech studia školu opustila a přestěhovala se do New Yorku. \n\nV padesátých letech pracovala pro tiskárnu \"Academy Photo Offset\" v newyorské čtvrti Flatiron District a bydlela v Greenwich Village. Začala používat přezdívku Connie. Psala písně, zpívala je pro přátele a doprovovázela se sama na kytaru.\n\nJejí hudby si povšiml animátor a amatérský zvukař Gene Deitch, který ve 40. letech pořídil magnetofonové nahrávky Johna Lee Hookera a Pete Seegera. V polovině 50. let natočil množství nahrávek Connie v kuchyni svého domu ve městě Hastings-on-Hudson. Ale Connie se nepodařilo s její hudbou dosáhnout žádný komerční úspěch. Veřejně vystoupila pouze jednou, když se v roce 1954 krátce objevila na CBS v pořadu Waltera Cronkita \"The Morning Show\", což jí pomohl zařídit Deitch.\n\nV roce 1961 se přestěhovala z New Yorku do Ann Arbor v Michiganu, kde její bratr Philip byl profesorem politických věd na \"University of Michigan\". Pracovala jako sekretářka a poté jako redaktorka časopisu \"Journal of Conflict Resolution\". Její jedinou hudební činností bylo i nadále hraní pro kamarády na večírcích.\n\nKolem roku 1973 se Connie cítila vyhořelá a v depresi. Časopis, který pro ni tolik znamenal, se na konci roku 1972 přestěhoval z Michiganu do Yale. Její kolegové a přátelé jí zaplatili půlroční pobyt v Anglii, aby tam přišla na jiné myšlenky. Musela podstoupit hysterektomii, což její depresi dále prohloubilo. V srpnu 1974 napsala sérii dopisů své rodině a přátelům, ve kterých zmínila svůj záměr začít nový život někde jinde. V době, kdy byly dopisy doručeny, si sbalila věci do svého Volkswagenu, odjela neznámo kam a od té doby je nezvěstná. Podle názoru její rodiny spáchala sebevraždu, pravděpodobně tak, že zajela autem do jezera nebo řeky. \n\nV lednu 2004 byl Gene Deitch (v té době osmdesátiletý, od roku 1959 žijící v Praze) pozván newyorským hudebním historikem Davidem Garlandem do jeho rozhlasového pořadu \"Spinning on Air\" na stanici WNYC. Deitch zahrál některé ze svých vlastních nahrávek, včetně písně od Connie \"One by One\".\n\nDva Garlandovy posluchače, Dana Dzulu a Davida Hermana, to inspirovalo k pokusu najít nějaké další nahrávky Connie. Našli dva zdroje její hudby: Deitchovu sbírku v Praze a kartotéku v Ann Arbor, obsahující nahrávky, které poslala svému bratrovi Philipovi koncem padesátých let. V březnu roku 2009 vyšlo u \"Lau derette Recordings\" album \"How Sad, How Lovely\", obsahující 17 skladeb Connie Converse. Australský písničkář Robert Forster popsal album jako „hluboké a nádherné spojení mezi textem a hudbou, které nám umožňuje vstoupit do světa neobyčejné ženy žijící v polovině dvacátého století v New Yorku.“\n\nV roce 2015 bylo \"How Sad, How Lovely\" znovu vydáno jako vinyl s 18 spísněmi u \"Squirrel Thing Recordings\" ve spolupráci s \"Captured Tracks\". Album získalo příznivé recenze, např. hudební kritik Randall Roberts z \"Los Angeles Times\" napsal: „Málo reedicí z minulého desetiletí mě zasáhlo s dlouhotrvajícím, radostným zalíbením, jako \"How Sad, How Lovely\".“\n\nOd vydání alba byly její život a hudba předmětem zpravodajství po celém světě. Kromě tajemství jejího zmizení se mnohé z těchto článků soustředily na obsah a styl její hudby a na to, že může být první písničkářkou. Podle hudebního historika Davida Garlanda, „Connie Converse psala a zpívala v 50. letech, dlouho předtím, než bylo písničkářství uznáno za kategorii nebo styl. Ale všechno, co oceňujeme u písničkářů dnes - osobní pohled, vhled, originalita, empatie, inteligence, ironický humor - bylo hojné v její hudbě“. Jiní zmiňují ženskou zkušenost, často zachycenou v jejích textech, stejně jako témata sexuality a individualismu, která se také v jejích písních objevují, jako důkaz, že její hudba předběhla svou dobu.\n\nJejí život a hudba posloužily jako inspirace pro další umělecká díla, např. divadelní hru Howarda Fishmana \"A Star Has Burnt My Eye\" (2015). Fishman také produkoval album \"Connie's Piano Songs\" (2014) s hudbou, kterou Connie napsala, ale nikdy nenahrála. Mezi další díla inspirovaná Converse patří moderní taneční hra \"Empty Pockets\" od Johna Heginbothama, která byla provedena v newyorském \"Miller Theater\" v roce 2015, nebo vystoupení britské zpěvačky Nat Johnson na počest Connie \"Roving Woman\". Její písně zahrály Jean Rohe a Diane Cluck ve speciálním výročním pořadu \"Spinning on Air\". Roku 2017 vyšlo tributní album nazvané \"\".\n"}
{"id": "1163738", "url": "https://cs.wikipedia.org/wiki?curid=1163738", "title": "Tomáš, 1. hrabě z Norfolku", "text": "Tomáš, 1. hrabě z Norfolku\n\nTomáš, 1. hrabě z Norfolku (1. červen 1300 – 4. srpen 1338) byl synem krále Eduarda I. Anglického a jeho druhé manželky Markéty Francouzské, a mladším nevlastním bratrem Eduarda II. Zastával úřad Earl Marshal Anglie.\n\nTomáš se narodil 1. června 1300 jako pátý syn anglického krále Eduarda I., a jako nejstarší syn z jeho druhého manželství s Markétou, dcerou francouzského krále Filipa III. Narodil se v kaštele v Brothertonu, Yorkshire, během matčiny cesty do Cawoodu, kde se konal porod. Podle Hiltona, Markéta bydlela na hradě Pontefract a bylo právě po honu, když na ni přišly porodní bolesti. Kronikář William Rishanger zaznamenal, že během obtížného porodu se matka modlila, jak bylo v té době zvykem, k Tomáši Becketovi, a Tomáš Brotherton byl tak pojmenován po tomto světci a místě narození.\n\nEduard I. rychle spěchal ke královně a novorozenci. Jeho bratr Edmund se narodil o ro později. Dokud jim nebylo šest let, dohlížela na ně kojná. Stejně jako jejich rodiče, se naučili hrát šachy a jezdit na koni. Navštívili je šlechtici a jejich nevlastní sestra Marie z Woodstocku, která byla jeptiškou. Jejich matka často doprovázela Eduarda na jeho taženích do Skotska, ale stále se informovala o jejich zdraví.\n\nJeho otec zemřel, když mu bylo sedm let. Tomášův nevlastní bratr, Eduard, se stal králem a Tomáš byl dědicem království, dokud se v roce 1312 nenarodil jeho synovec Eduard. Hrabství Cornwall bylo určeno pro Tomáše, ale Eduard ho místo toho daroval svému oblíbenci, Piersi Gavestonovi. Když bylo Tomášovi 10 let, Eduard jemu a Edmundovi udělil statky Rogera Bigoda, 5. hraběte z Norfolku, který zemřel bez dědiců v roce 1306.\n\nV roce 1312, byl nazýván \"hrabětem z Norfolku\" a 10. února 1316 byl jmenován Earlem Marshalem. Zatímco jeho bratr bojoval ve Skotsku, byl ustanoven Správcem Anglie. Byl známý svou horkou a násilnou povahou. Byl jednou z mnoha obětí nekontrolované chamtivosti králova nového oblíbence, Huga Despensera Mladšího a jeho otce Huga Despensera Staršího, kteří ukradli některé pozemky mladého hraběte. Spojil se s královnou Izabelou a Rogerem Mortimerem, když v roce 1326 napadli Anglii, a byl jedním z porotců v soudních jednáních proti oběma Despenserům. Když jeho synovec Eduard III. dosáhl dospělosti a ujal se vlády, stal se Tomáš jedním z jeho hlavních poradců. V bitvě u Halidon Hill 19. července 1333 velel pravému křídlu anglické armády jako Lord Marshal.\n\nZemřel asi 4. srpna 1338, a byl pohřben v Bury St Edmunds Abbey.\n\nJeho následnicí se stala jeho dcera Markéta, jako hraběnka z Norfolku. V roce 1397 se stala vévodkyní z Norfolku.\n\nJako syn Eduarda I., byl oprávněn nosit erb království Anglie.\n\nPoprvé se oženil před 8. lednem 1326, s Alicí de Hares, dcerou sira Rogera de Hales. Měli spolu tři děti:\n\n\nAlice de Hales zemřela v říjnu 1330.\n\nTomáš se podruhé oženil před 4. dubnem 1336 s Marií de Brewes, vdovou po siru Ralfovi de Cobham. Neměli spolu žádné přeživší potomky.\n"}
{"id": "1163739", "url": "https://cs.wikipedia.org/wiki?curid=1163739", "title": "Andy Weir", "text": "Andy Weir\n\nAndy Weir (* 16. června 1972) je americký spisovatel a softwarový inženýr. Světově se proslavil románem \"Marťan\" (v originále \"The Martian\"), který Ridley Scott v roce 2015 převedl na filmová plátna.\n\nWeir se narodil v Kalifornii jako jediný syn fyzika a inženýrky. Když mu bylo osm let, jeho rodiče se rozvedli. Weir vyrůstal na klasickém sci-fi – například na pracích Athura C. Clarka a Isaaca Asimova. V patnácti letech začal jako programátor pracovat pro \"Sandia National Laboratories\". Na Kalifornské univerzitě v San Diegu studoval počítačové vědy, nakonec však školu nedokončil. Pracoval jako programátor pro několik softwarových společností jako AOL, Palm, MobileIron a Blizzard, kde pomáhal vytvořit světově proslulou hru .\n\nWeir začal psát kolem svých dvaceti let a všechny své výtvory publikoval na internetu. Zvýšenou pozornost mu obstarala kratičká povídka \"The Egg\", která byla dokonce zadaptovaná několika youtubery na krátkou hru.\n\nVelkou slávu mu ale přinesla až jeho první publikovaná kniha – \"Marťan\". Weir \"Marťana\" původně publikoval na svých stránkách, ale na žádost čtenářů dal knihu k dispozici v elektronické podobě. \"Marťan\" byl prodáván za 99 centů a brzy se objevil v seznamu bestsellerů. Weir byl kontaktován literárním agentem a práva na knihu prodal společnosti \"Crown Publishing Group.\" Tištěná verze knihy dosáhla v bestsellerovém žebříčku časopisu \"The New York Times\" dvanáctého místa, \"The Wall Street Journal\" se nechal slyšet, že \"\"Marťan\" je nejlepší čistokrevná sci-fi za posledních několik let\". Kniha byla v roce 2015 zfilmována Ridleym Scottem, hlavní roli si zahrál Matt Damon. V Česku si film \"Marťan\" odbyl premiéru 1. října 2015.\n\nDalší jeho kniha přeložená do češtiny je Artemis. (EN vydání 2017, česky 2018)\n\nDalší Andyho kniha je třeba Zhek – \"spíše tradiční sci-fi s mimozemšťany, telepatií a podobně\" řekl Andy.\n\nWeir žije v Mountain View v Kalifornii v najatém dvoupokojovém bytě. Trpí fóbií z létání, proto nenavštívil natáčení \"Marťana\", které probíhalo převážně v Budapešti. V roce 2015 navštívil Johnsonovo vesmírné centrum v Houstonu a Comic-Con v San Diegu, musel se ale podrobit terapii a brát medikaci, aby byl schopný cestovat letadlem.\n\n"}
{"id": "1163740", "url": "https://cs.wikipedia.org/wiki?curid=1163740", "title": "Kostel svatého Mikuláše (Nechvalice)", "text": "Kostel svatého Mikuláše (Nechvalice)\n\nKostel svatého Mikuláše je původně románský, později gotizovaný kostel v obci Nechvalice v okrese Příbram. Slouží jako filiální kostel farnosti Petrovice u Sedlčan a je památkově chráněn.\n\nNejstarší zmínky o kostele pocházejí z roku 1350, kdy zde již byla venkovská farnost, tzv. plebánie. Kostel stojí v nápadné poloze na okrouhlém návrší zpevněném kamennou zdí, kolem něho se původně rozkládal hřbitov, dnes již přemístěný. Dříve se kolem kostela táhl příkop. Kostel tedy ve středověku zřejmě sloužil jako poslední útočiště při napadení vsi, o čemž by svědčilo i jeho mimořádně mohutné a silné zdivo.\n\nNa románský původ stavby ukazuje kromě silných zdí ještě zazděné dvojité okno ve východní zdi věže, zbytek byl přestavěn v gotickém slohu. V 19. století byla proražena větší okna do presbytáře i lodi, o jedno patro a jehlancovou střechu zvýšena věž a obnoveny části mobiliáře, mj. i hlavní oltář v novogotickém stylu, se sochami sv. Mikuláše, Václava a Ludmily, jejichž autorem je Josef Scheiwl. Do jediné lodi se vchází klenutým gotickým portálem. Křížová klenba v lodi vede do původní sakristie pod věží se 185 cm tlustými zdmi; původní ozdobně kované dveře z 15. století byly z této místnosti přeneseny do nové sakristie.\n\nPři kostele byl uchováván tištěný misál z roku 1508, od 19. století je v lobkovické knihovně na zámku v Roudnici.\n\nV roce 1999 byl kostel nově opraven.\n\nV období druhé světové války a po ní zde působil kněz a léčitel František Ferda. V roce 1951 byl v Nechvalicích po ranní bohoslužbě zatčen, načež strávil devět let ve věznicích a pracovních táborech, včetně jáchymovského.\n"}
{"id": "1163744", "url": "https://cs.wikipedia.org/wiki?curid=1163744", "title": "Jez Předměřice", "text": "Jez Předměřice\n\nJez Předměřice je vodní stavba na Labi, která je ve správě státního podniku Povodí Labe. Nachází se na říčním kilometru 274,315 měřeno od státní hranice s Německem, resp. na říčním kilometru 164,4 podle kilometráže s nulou u Mělníka, na východním okraji obce Předměřice nad Labem, po kterém je pojmenována. Předchozí vodní dílo na Labi je jez Smiřice na východním okraji stejnojmenné obce, následující vodní dílo je jez Hučák, který se nachází v centru Hradce Králové.\n\nUdržováním vzduté hladiny v jezové zdrži na kótě 236,97 m n. m. plní vodní dílo následující funkce:\n\nPůvodní jez v Předměřicích byl vybudován již v letech 1914–1917 firmou ing. Karel Hrzán z Prahy. Součástí původního jezu ještě nebyla vodní elektrárna, ta byla postavena až v roce 1923. Pro nevhodné založení stavby však již v roce 1932 došlo ke zřícení vodního díla. Při havárii byla zničena nejen samotná vodní elektrárna včetně všech provozních a obytných části, ale také koryto krátkého přivaděče a odpadu vodní elektrárny, dále krajní pilíř pravého jezového pole a část silničního mostu. Kromě toho vznikly poruchy na stavební a strojní konstrukci pravého jezového pole.\n\nJiž v roce 1933 byl v místě havarované části vodního díla vybudován nový (prozatímní) hradlový jez. V roce 1938 Ředitelství pro stavbu vodních cest v Praze dokončilo projekt na úpravy Labe mezi Hradcem Králové a Předměřicemi, jehož součástí byl i nový jez, který je umístěn o 45 metrů níže po toku, což umožnilo bezpečné založení stavby v tvrdých slínovcích.\n\nSchválený projekt začala realizovat firma Kindl z Prahy, v průběhu 2. světové války však byla tato stavba (jako mnoho dalších) postupně omezována a v roce 1943 zcela zastavena. Poté se pokračovalo až od roku 1947 a nový jez a vodní elektrárna byly dokončeny teprve v roce 1952. V roce 1961 pak byla provedena výstavba ochranné hráze, která zajistila zvýšenou ochranu pravobřežního území na jezem před povodněmi. Současně byl upraven i vtok do Velkého labského náhonu.\n\nSoučasný pohyblivý jez je tvořen dvěma poli, každé o světlosti 11,0 metrů, která jsou hrazená zdvižnými tabulemi typu Stoney s nasazenou úhlovou klapkou. Celková hradící výška jezu je 4,08 metrů, přičemž tabule hradí 3,30 metru a klapka 0,78 metru. Celkový objem jezové zdrže je 580 tisíc krychlovým metrů. Nominální vzdutá hladina je 236,97 m n. m. s povolenou tolerancí kolísání hladiny -10 až +10 cm. \n\nMalá vodní elektrárna (MVE) je umístěna u pravého břehu. Vtok do vodní elektrárny je opatřen hrubými a jemnými česlemi a tabulovým uzávěrem. V této elektrárně je instalována jedna Kaplanova turbína o maximální hltnosti 34 m/s a instalovaném výkonu 1940 kW. Tato MVE se tak svým výkonem řadí do podkategorie průmyslové MVE (nad 1 MW), podle režimu nakládání s vodou jde o MVE průtokovou, podle spádu jde o MVE nízkotlakou. Část technologie pro přenos VN (1x TR 3150 kVA, 35/6,3 kV) byla dodána společností Power-Energo,s.r.o. \n\nSoučástí jezu Předměřice je také most, vedoucí po koruně jezu (ulice Průmyslová). Délka mostu je přibližně 100 metrů a umožňuje propojení Předměřic na Labem s obcemi na východním (levém) břehu Labe, především však zajišťuje dobrou dopravní dostupnost k letišti Hradec Králové (ulicemi Průmyslová a Jana Černého) ve směru od silnice I/33.\n\n\"Rozdělení vlastnictví a správy vodního díla\": Povodí Labe patří jez, opevnění v nadjezí a podjezí a levý břeh v podjezí. Společnosti Hydročez a.s. patří vodní elektrárna včetně vtokového a výtokového objektu a části opevnění pravého břehu v podjezí. SÚS Hradec Králové patří most.\n\n"}
{"id": "1163745", "url": "https://cs.wikipedia.org/wiki?curid=1163745", "title": "Animace sypkých materiálů", "text": "Animace sypkých materiálů\n\nAnimace sypkých materiálů je termín, který má dvojí význam. Označuje buď typ animace nebo formu živé umělecké performance. V prvním uvedeném významu animátoři pohybují pískem na osvětleném nebo podsvětleném skle a z jednotlivých získaných snímků tvoří animaci. V druhém případě jde o vytváření série obrázků z písku umělcem. Písek je nejprve nanesen na určitý povrch, a poté se do něj rukama kreslí čáry a obrazce. Performer k tomu často používá zpětný projektor nebo lightbox.\n\nTechnika byla objevena v roce 1968 animátorkou Caroline Leaf během tvorby svého prvního filmu Sand, or Peter and the Wolf na Harvardově univerzitě. Animace dosáhla nasypáním písku na lightbox a manipulováním s texturami v každém snímku.\n\n\n"}
{"id": "1163752", "url": "https://cs.wikipedia.org/wiki?curid=1163752", "title": "Květozobovití", "text": "Květozobovití\n\nKvětozobovití (Dicaeidae) jsou čeledí z řádu pěvců (Passeriformes) a podřádů zpěvných (Passeri). Čeleď zahrnuje dva rody, \"Dicaeum a Prionochilus\", které dohromady mají 48 druhů, přičemž žádný z nich není vyhynulý nebo dokonce fosilní.\n\nTyto ptáky bychom našli od tropické jižní Indie, přes Austrálii až po Filipíny. Jednotlivé biotopy se liší u každého druhu, někteří květozobové dokonce tráví většinu svého života nad širým mořem.\n\nCo se týče jejich populace, pak se jedná většinou o málo dotčené, tedy nechráněné, druhy, jen několik málo druhů jako například květozobové šarlatovoprsí jsou téměř ohrožení. Existují pouze tři výjimky, které tato pravidla nesplňují; květozob čtyřbarvý, kriticky ohrožený, dále také květozob mindorský a květozob panayský, ti jsou zranitelní.\n\nSpolečným prvkem všech květozobů je stavba těla. Všechno jsou to zavalití a robustní ptáci, s krátkými krky a ještě kratšíma nohama. Velikosti jsou už ale různé, od 10 cm, které má květozob malý, až po 18 cm, které má květozob makirský. Co se hmotnosti týče, pak většinou nepřesahuje 20 gramů.\n\nKvětozobové se, jak lze již podle názvu poznat, živí nektarem z květin. Nepohrdnou ale ani bobulemi a drobným hmyzem. U většiny druhů se dá jako součást jídelníčku brát i jmelí.\n\nChování těchto ptáků ještě nebylo příliš studováno. Pravděpodobně se jedná o monogamní druhy, které si hledají partnery na celý život. V době hnízdění se u většiny druhů do stavění hnízd pustí jak sameček, tak samička, u některých výjimek to ale dělá pouze samička. Do hnízd pak samičky nakladou jedno až čtyři vejce.\n\n"}
{"id": "1163754", "url": "https://cs.wikipedia.org/wiki?curid=1163754", "title": "Státní oblastní archiv v Plzni", "text": "Státní oblastní archiv v Plzni\n\nStátní oblastní archiv v Plzni (SOA v Plzni) je státní oblastní archiv s působností pro kraje Karlovarský a Plzeňský, který vznikl 1948, respektive 1960 (územní působnost pro Západočeský kraj). Archiv má jednu centrálu v Plzni, pobočku (pracoviště) v Klášteře u Nepomuka a dále do působnosti archivu spadá devět státních okresních archivů.\n\nArchiv publikuje ročenku \"Západočeské archivy\".\n\nSamotné město Plzeň patří k městům se zřízeným samostatným archivem, Archiv města Plzně.\n\n\n"}
{"id": "1163758", "url": "https://cs.wikipedia.org/wiki?curid=1163758", "title": "Bernie Ibini-Isei", "text": "Bernie Ibini-Isei\n\nBernie Ibini-Isei (* 12. října 1992 Port Harcourt, Nigérie) je australský fotbalista, v současnosti hraje za americký klub Vancouver Whitecaps FC.\n\nNarodil se v Nigérii, ale poté rodiče emigrovali do Austrálie. Vyrůstal na západním předměstí Sydney. O fotbal se začal zajímat už ve svých 6 letech, hrál za místní klub Earlwood Wanderers. Má sestru Princess, která hraje v australské U20.\n"}
{"id": "1163761", "url": "https://cs.wikipedia.org/wiki?curid=1163761", "title": "East Finchley (stanice metra v Londýně)", "text": "East Finchley (stanice metra v Londýně)\n\nEast Finchley je stanice metra v Londýně, otevřená v červenci roku 1867 jako \"East End\". Navrhl ji Charles Holden. Na budově je umístěna socha lučištníka od Erica Aumoniera. Autobusové spojení zajišťují linky 102, 143, 234, 263, 603, H3 a noční linka N20. Stanice se nachází v přepravní zóně 3 a leží na lince:\n"}
{"id": "1163765", "url": "https://cs.wikipedia.org/wiki?curid=1163765", "title": "Highgate (stanice metra v Londýně)", "text": "Highgate (stanice metra v Londýně)\n\nHighgate je stanice metra v Londýně, otevřená 22. srpna 1867. V 80. letech 19. století byla stanice přestavěna. 11. září 1939 byla stanice uzavřena kvůli rekonstrukci. Stanice si zahrála ve filmu Paperhouse a v televizních seriálech EastEnders a Waking the Dead. Autobusovou dopravu zajišťují spoje 43, 134, 263 a noční spoj N20. Stanice se nachází v přepravní zóně 3 a leží na lince:\n"}
{"id": "1163771", "url": "https://cs.wikipedia.org/wiki?curid=1163771", "title": "Rocky Mountain Trench", "text": "Rocky Mountain Trench\n\nRocky Mountain Trench, také Trench Valley (), je tektonické údolí, respektive tektonický příkop, které se rozkládá podél západní části Skalnatých hor v Kanadě. Má délku 1 500 km a prochází přes celou Britskou Kolumbii až na severozápad Montany.\n\nRozkládá se od řeky Liard, v blízkosti hranice teritoria Yukon a Britské Kolumbie na severu, až do Montany ve Spojených státech amerických, k jezeru \"Flathead Lake\". Šířka tektonického údolí je 3 až 16 km, nadmořská výška se pohybuje od 600 do 900 m. Údolí odděluje Skalnaté hory ležící východně od Kolumbijských hor a pohoří Cassiar Mountains ležících na západě. Údolí vzniklo na základě tektonické činnosti, v pleistocénu pak bylo přemodelováno ledovci. Příkopem protékají čtyři velké řeky - Liard, Peace, Fraser a Columbia. Rozlišuje se severní část příkopu \"Northern Rocky Mountain Trench\" a jižní část \"Southern Rocky Mountain Trench\".\n"}
{"id": "1163772", "url": "https://cs.wikipedia.org/wiki?curid=1163772", "title": "Jevhen Chačeridi", "text": "Jevhen Chačeridi\n\nJevhen Hryhorovyč Chačeridi (ukrajinsky Євген Григорович Хачері́ді, * 28. červenec 1987, Melitopol) je ukrajinský fotbalový obránce a reprezentant, hráč klubu FK Dynamo Kyjev.\nMá pověst důrazného, téměř dva metry vysokého středního obránce, který má kvůli vznětlivé povaze časté konflikty s rozhodčími. Po otci pochází z etnika Pontských Řeků.\n\nVystudoval pedagogickou fakultu, s fotbalem začínal v klubu Olkom v rodném Melitopolu. Později hostoval v druholigovém FK Volyň Luck a roku 2008 přestoupil do Dynama Kyjev, s nímž se stal mistrem Ukrajiny v letech 2009 a 2015.\n\nV A-mužstvu ukrajinské reprezentace debutoval 10. 10. 2009 v kvalifikačním utkání v Dněpropetrovsku proti reprezentaci Anglie (výhra 1:0).\n\nZúčastnil se domácího EURA 2012, které Ukrajina pořádala společně s Polskem. Zde odehrál všechny tři zápasy v základní skupině.\nTrenér Mychajlo Fomenko jej zařadil do závěrečné 23členné nominace na EURO 2016 ve Francii.\n\n"}
{"id": "1163773", "url": "https://cs.wikipedia.org/wiki?curid=1163773", "title": "Nikolaj Nikolajevič Ipaťjev", "text": "Nikolaj Nikolajevič Ipaťjev\n\nNikolaj Nikolajevič Ipaťjev (; 1869, Moskevská gubernie – 20. dubna 1938, Praha) byl ruský důstojník, inženýr a veřejný činitel, majitel Ipaťjevova domu, ve kterém byl s celou rodinou zavražděn imperátor Mikuláš II.\n\nNikolaj Nikolajevič se narodil v rodině architekta Nikolaje Alexejeviče Ipaťjeva a Anny Dmitrijevny. Kromě Nikolaje v rodině vyrůstala sestra Věra a starší bratr Vladimir, který se stal známým chemikem. V roce 1906 se usadil v Jekatěrinburgu. Pracoval na stavbě Transsibiřské magistrály. Byl inženýrem železničního vojska.\n\nNa konci roku 1917 z rozhodnutí místního sovětu Ipaťjeva z domu vystěhovali. V domě usídlili rodinu Mikuláše II.; celá rodina byla v noci 17. července zavražděna. 22. července dostal Ipaťjev zpět klíče od domu, ale v domě nežil, ani se do něj nevrátil.\n\nPo uchopení moci bílými se stal členem městské dumy, kde mj. předsedal zdravotně-epidemické komisi, pokračoval ve veřejné činnosti, pracoval ve stavebnictví a přednášel na univerzitě.\n\nEmigroval do Československa, žil v Praze, kde přednášel, v Praze také zemřel. Je pohřben na Olšanských hřbitovech, v pravoslavné části u chrámu Zesnutí přesvaté Bohorodice.\n\n"}
{"id": "1163774", "url": "https://cs.wikipedia.org/wiki?curid=1163774", "title": "Parament z Narbonne", "text": "Parament z Narbonne\n\nParament z Narbonne ( \"Parement de Narbonne\") je rozměrné oltářní antependium zdobené grisaillovou malbou z doby kolem roku 1375. Parament byl původně určen pro katedrálu v Narbonne a nyní je vystaven v muzeu Louvre.\n\nParament z Narbonne je malba tuší na pásu hedvábí vysokém 77,5 cm a dlouhém 286 cm. Zobrazuje scény z pašijového cyklu a zmrtvýchvstání Krista (zleva): \"Jidášův polibek, Bičování Krista, Nesení kříže, Ukřižování\",\"Oplakávání Krista, Kristus v předpeklí osvobozuje duše\" a \"Noli me Tangere\".\n\n\"Ukřižování\" je lemováno nahoře dvojicemi postav: alegorie Eklésie a Izajáš, alegorie Synagogy a krále Davida, dole jsou klečící postavy krále Karla V. a královny Johany Bourbonské.\nParament byl zhotoven malířem, označovaným jako Mistr Paramentu z Narbonne, pro přední stranu oltáře (antependium) nikdy nedostavěné narbonnské katedrály svatých Justa a Pastora (Cathédrale Saint-Just-et-Saint-Pasteur de Narbonne) (1272–1344). Monochromní kresba naznačuje, že parament byl užíván během postní doby (Popeleční středa) k zakrytí původních barevných obrazů. Počátkem 19. století dílo zakoupil malíř Jules Boilly a v roce 1852 ho získalo do sbírky muzeum Louvre.\n\nStyl malíře je snadno rozeznatelný. Jeho figury jsou elegantní, realistické a hmotné, s poněkud disproporčními velkými hlavami. Realistické podání tváří má původ ve franko-vlámském umění, ale lze nalézt paralely s raným italským nebo českým malířstvím. Grisaillová technika a způsob znázornění architektur svědčí, že autor byl obeznámen s knižními iluminacemi Jeana Pucelle (1300–1355). Řada shodných znaků pojí toto dílo s Mistrem Třeboňského oltáře, který byl mladším současníkem Mistra Paramentu z Narbonne. \n\nDatace díla je nepřesná a je vymezena dobou nástupu Karla V. na trůn (1364) a úmrtím královny (1378). Autorem paramentu by mohl být Jean d'Orleans, který se stal roku 1361 dvorním malířem, podílel se na přípravách korunovace Karla V. roku 1364 a je autorem obrazů jelenů v Palais de la Cité. Pracoval také jako iluminátor pro králova bratra Jana z Berry.\n\n"}
{"id": "1163777", "url": "https://cs.wikipedia.org/wiki?curid=1163777", "title": "Kostel svatého Jiljí (Nasavrky)", "text": "Kostel svatého Jiljí (Nasavrky)\n\nKostel svatého Jiljí je římskokatolický kostel z konce 13. století v Nasavrkách v okrese Chrudim. Od roku 1964 je chráněn jako kulturní památka.\n\nPůvodně byl postaven v gotickém slohu. V roce 1740 byl po požáru přestavěn v barokním stylu. V 19. století proběhly další stavební úpravy. V letech 1999–2001 byla u kostela postavena nová fara.\nUvnitř je kostel jednolodní s trojboce uzavřeným, klenutým presbytářem. V kostele je pět užších kaplí a sousedící obdélné pole s jednoduchou křížovou klenbou. Loď má plochý strop. Hlavní oltář je prostý s obrazem svatého Jiljí s laní. Budova je zděná, věž má dva zvony.\n"}
{"id": "1163779", "url": "https://cs.wikipedia.org/wiki?curid=1163779", "title": "Henrich Ravas", "text": "Henrich Ravas\n\nHenrich Ravas (* 16. srpna 1997) je slovenský fotbalový brankář a mládežnický reprezentant, v současnosti působí v anglickém klubu Derby County FC.\nHe plays Gainsborough Trinty\n\n\nOdchovanec FK Senica Henrich Ravas působil na Slovensku ještě v klubu TJ Spartak Myjava. V létě 2014 odešel z Myjavy na testy do klubu Peterborough United FC, kam následně přestoupil. V srpnu 2015 jej získal na hostování anglický klub Boston United FC z National League North (šestá liga). Soutěžní debut za \"Pilgrims\" (jak se Bostonu United přezdívá) absolvoval krátce nato v utkání proti Lincoln City FC v Lincolnshire Cupu, v němž vychytal čisté konto. První start v National League North si připsal 9. 8. 2015 ve svých sedmnácti letech proti Stockport County FC (prohra 1:2).\n\nV lednu 2016 podepsal kontrakt na 2,5 roku s druholigovým anglickým klubem Derby County FC.\n\nNastupoval za slovenský reprezentační výběr U19.\n\n"}
{"id": "1163784", "url": "https://cs.wikipedia.org/wiki?curid=1163784", "title": "Andrew Salkey", "text": "Andrew Salkey\n\nFelix Andrew Alexander Salkey (30. ledna 1928, Colón, Panama – 28. dubna 1995, Amherst, Massachusetts, USA) byl jamajský spisovatel.\n\nNarodil se v Panamě v rodině jamajského podnikatele. Když mu byly dva roky, přestěhoval se se svou matkou ke své babičce na Jamajku. Výchova jeho matky mšla velký vliv na jeho budoucí spisovatelskou dráhu. Střední vzdělání zíkal studiem na dvou nejlepších jamajských středních školách: na katolické škole Saint George's College v Kingstonu, vedené jezuity, a na internátní škole Munro College ve farnosti Saint Elizabeth.\n\nRoku 1950 odjel do Anglie, studoval zde na Londýnské univerzitě, pracoval jako učitel a začal také spolupracovat s rozhlasem. Postupně se stal vlivným členem londýnského společenství západoindických spisovatelů. Roku 1955 obdržel za svou báseň \"Jamaica Symphony\" (Jamajská symfonie) Cenu Tomase Helmora (Thomas Helmore Poetry Prize), což jej podpořilo v literární činnosti natolik, že se roku 1959 vzdal svého učitelského povolání a začal se plně věnovat literatuře. V roce 1976 opustil Londýn a přijal místo profesora tvůrčího psaní na Hampshire College v Amherstu v americkém státě Massachusetts, kde žil až do smrti.\n\nJeho romány, novely i povídky jsou vždy úzce spjaty s Jamajkou, ať již jde o historické romány, o příběhy jamajských emigrantů v Anglii nebo o knihy pro děti a mládež, ve kterých většinou zachycuje současný život v jamajských městech a na venkově. Psal rovněž básně a přepracovával příběhy z karibského folklóru. Antologiemi povídek spisovatelů Karibiku, resp. Západní Indie, jejichž byl editorem, udělal velmi mnoho pro propagaci literatury této oblasti.\n\n"}
{"id": "1163785", "url": "https://cs.wikipedia.org/wiki?curid=1163785", "title": "Loutkářská Chrudim", "text": "Loutkářská Chrudim\n\nLoutkářská Chrudim je festival loutkového divadla a seminářů a workshopů pro veřejnost. Koná se v Chrudimi od roku 1951 každý rok v letních měsících. Loutkářská Chrudim je cílem českých i zahraničních loutkářů, například z Norska či Islandu. Festival organizuje instituce NIPOS-ARTAMA a město Chrudim prostřednictvím Chrudimské besedy. Představení se odehrávají v Divadle Karla Pippicha, na prostranství za ním, v Muzeu loutkářských kultur a ve Spolkovém domě.\n\nPrvní ročník Loutkářské Chrudimi se konal 2. července 1951 (předchůdcem festivalu byl jedenáctý valný sjezd loutkářů). Heslo festivalu znělo „Malé loutky velkými bojovníky za mír“. Uvedeno bylo pět moderních a čtyři klasické české hry a pět her ruských, celkem tedy čtrnáct představení. Rok 1951 byl také stým výročím narození Aloise Jiráska, proto byly některé jeho hry upraveny pro loutky a zahrány chrudimským souborem ku zahájení a ukončení festivalu. Kromě hlavních představení byl na festival zařazen vedlejší program, který obsahoval odborné přednášky, semináře a výstavy. Na prvním ročníku Loutkářské Chrudimi zatím nebyla vypsána soutěž o vytvoření nové loutkářské hry, která už další roky (kromě roku 1953, kdy se Loutkářská Chrudim vůbec nekonala) pravidelně vypisována byla. Pátý ročník festivalu byl finálním kolem celostátní soutěže, do kterého se postupovalo z krajských kol. Až v roce 1956 byl poprvé uveden i program mimo soutěž, ve kterém mimo jiné vystoupil i soubor z divadelní fakulty AMU. Po tomto roce se také souborům přestal přidělovat seznam her, které směly hrát. První mezinárodní ročník byl osmý. Do Chrudimi přijely soubory z NDR, Polska a Maďarska. Zahraniční soubory se znovu účastnily až čtrnácté Loutkářské Chrudimi. Z tohoto pohledu významný byl i ročník osmnáctý, v jehož rámci se konal 2. mezinárodní festival loutkářských amatérů. Na ten dorazily soubory až z Japonska, Belgie, Velké Británie, Francie a dalších států. Tento mezinárodní festival se v Chrudimi znovu konal v letech 1974 a 1979. V roce 1994 už na Loutkářské Chrudimi fungovaly i semináře pro děti i pro dospělé. Semináře jsou od té doby pravidelně uváděny. Také účast zahraničních souborů je již běžná. I přesto, že popularita loutkového divadla stále klesá, tak je Loutkářská Chrudim stále navštěvovaná. \n\nŠedesátý čtvrtý ročník festivalu Loutkářská Chrudim se uskutečnil v termínu 30. června až 6. července 2015. Ve festivalovém programu bylo uvedeno celkem 113 představení. Šestnáct představení bylo uvedeno v hlavním programu, další dvě desítky inscenací byly uvedeny v programu doprovodném a inspirativním. K vidění byla i vystoupení zahraničních souborů, vystoupili loutkáři z Norska, Islandu, Slovenska a Jordánska. Diváci měli možnost navštívit i tři odborné přednášky a každý den festivalu se mohli realizovat v některé z tří loutkářských dílen. Ve čtvrtek 2. července bylo k vidění zážitkové vystoupení s názvem \"Batosnění\" určené rodičům s dětmi od 10 měsíců. Inscenace Metamorphosis, Norská pohádka a Na východ od slunce, na západ od měsíce byly finančně podpořeny grantem z Lichtenštejnska, Norska a Islandu.\n\n\n"}
{"id": "1163787", "url": "https://cs.wikipedia.org/wiki?curid=1163787", "title": "Lovci (Dr. House)", "text": "Lovci (Dr. House)\n\nLovci ( \"Hunting\") je 7. epizoda 2. série seriálu Dr. House z roku 2005. Režírovala ho režisérka Gloria Muzio.\n\nDoktora House pronásleduje gay \"Kalvin Rayn\", který chce, aby ho House vyšetřil. Je nakažený HIV, ale tvrdí, že má potíže, které s tím nesouvisí. Když se zhroutí na ulici a House ho nechá odvézt do nemocnice, nejdříve se zdá, že jde o prudkou infekci, protože má oslabený imunitní systém, ale pozdější vyšetření odhalí v blízkosti srdce neznámé útvary a nejpravděpodobnější možností je nehodgkinský lymfom.\n"}
{"id": "1163790", "url": "https://cs.wikipedia.org/wiki?curid=1163790", "title": "Mediální ekologie", "text": "Mediální ekologie\n\nKoncept mediální ekologie vychází z předpokladu, že technologie nejen výrazně ovlivňuje společnost, ale také kontroluje prakticky všechny oblasti života a virtuálně ovládá všechny životní pochody. Ekologie v tomto pojetí odkazuje na životní prostředí, ve kterém je médium použité - co je zač, a jakým způsobem ovlivní společnost. Média ve své době určují podstatu společnosti a chovají se jako extenze lidských smyslů. Teoretický koncept navrhl Marshall McLuhan v roce 1964, termín mediální ekologie představil Neil Postman v roce 1968.\n\nMcLuhan v Understanding me: Lectures and Interviews naznačuje koncept mediální ekologie, když upozorňuje na vlastnost uspořádávání různých médií takovým způsobem, aby si vzájemně vypomáhala, tudíž se vzájemně nevyruší. Uvádí příklad, že rádio mnohem více než televize napomáhá gramotnosti, nicméně televize může pomáhat při učení jazyků. To znamená, že určité věci lze provádět s některými médii a nikoliv s jinými. Pokud je toto pole narušeno, tak jedno médium ruší druhé.\n\nPodle Neila Postmana pohlíží mediální ekologie na to, jakým způsobem komunikační média ovlivňují lidské vnímání, chápání a hodnoty a také to, jak nám naše interakce s médii usnadňuje přežití. Slovo ekologie v tomto konceptu podle něj implikuje studium životního prostředí, tedy to, jak struktura a obsah dopadá na lidi. Mediální ekologie se snaží o zjištění toho, jaké role nás média učí hrát, jak strukturují to, co vidíme a proč nás nutí chovat se určitým způsobem.\n\nFuller obrací pozornost k materialitě médií a mezi mediální ekologii řadí díla softwarového designu, nové archivační postupy i práci s metadaty. Mediální ekologie jsou pro něj výzkumem a prací se současnými technologiemi a médii.\n\nEkologické myšlení se vzájemně ovlivňuje od 60. let s uměním. Objevovaly se témata jako půda, zvířata či rostliny. Umělci se například zaměřují například na dopady chemických látek na přírodu a životní prostředí. Umění mediální ekologie tedy využívá různá média, které používá jako prostředek pro upozorňování na životní prostředí. často také využívá přírodní procesy, jako iniciátory technologického procesu. Ekologie je zde chápána jako obor zabývající se vztahy a strukturami v přírodních procesech, ale zároveň také v informačními technologiemi a sociálními vztahy.\n\nSvět je v optice Fullera nutno vnímat z perspektivy Tří ekologií, tedy ze sociálního, duchovního a environmentálního hlediska. Estetická praxe ve spojení s vědou a technologií nám může nabídnout nejproduktivnější odpověď na environmentální otázky.\n\nV roce 2006 byla uspořádána londýnskou galerií Barbican art gallery výstava Radical Nature, která monitorovala změny životního prostředí planety Země mezi lety 1969 - 2009. Dalším zástupcem výstav umění mediální ekologie může být například výstava Hungry City v roce 2012 v Berlíně. Zúčastnili se jí například umělci Sonja Ahlhäuser, Yekaterina Anzupowa, Agnes Denes, Henry Riebesehl, Bonnie Sherk či Lukasz Skapski.\n\n\n"}
{"id": "1163793", "url": "https://cs.wikipedia.org/wiki?curid=1163793", "title": "Vaio", "text": "Vaio\n\nVAIO je obchodní značka počítačů společnosti Sony. Původně jde o akronym pro Video Audio Integrated Operation, ale od roku 2008 se používá označení Visual Audio Intelligence Organizer. Logo VAIO reprezentuje sjednocení analogové a digitální technologie, slovo 'VA' vyjadřuje analogový signál a 'IO' znamená binární kód.\n"}
{"id": "1163794", "url": "https://cs.wikipedia.org/wiki?curid=1163794", "title": "Joseph Krauskopf", "text": "Joseph Krauskopf\n\nJoseph Krauskopf (21. ledna 1858, Ostrowo, Prusko – 12. června 1923, Atlantic City, New Jersey) byl prominentní americký rabín, spisovatel, vůdce reformního judaismu, zakladatel Národní židovské školy (nyní univerzita Delaware Valley University), a dlouhodobý (1887-1923) rabín reformní židovské náboženské obce Keneseth Izrael (KI), nejstarší reformní synagogy ve Filadelfii, která se pod Krauskopfovým vedením stala největším reformním židovským shromážděním v USA.\n"}
{"id": "1163796", "url": "https://cs.wikipedia.org/wiki?curid=1163796", "title": "Ipaťjev", "text": "Ipaťjev\n\nRuské příjmení Ipaťjev () má více nositelů:\n\n"}
{"id": "1163797", "url": "https://cs.wikipedia.org/wiki?curid=1163797", "title": "Danica Seleskovitchová", "text": "Danica Seleskovitchová\n\nDanica Seleskovitch (6. prosince 1921, Paříž – 17. dubna 2001, Cahors) byla francouzská konferenční tlumočnice, vysokoškolská pedagožka a translatoložka. Do dějin translatologie vstoupila její \"interpretativní teorie tlumočení\" (\"teorie smyslu\").\n\nSeleskovitchová dlouhá léta působila na prestižní francouzské tlumočnické škole ESIT (\"École supérieure d'interprètes et de traducteurs\"), která je součástí Univerzity Paříž III, a byla také její ředitelkou. Jako první na Západě otevřela v roce 1976 doktorandská studia pro obor translatologie. Je autorkou zásadní publikace \"L'interprète dans les conférences internationales. Problèmes de langage et de communication\" z roku 1968, ve které poprvé systematicky zformulovala základní tezi své budoucí interpretativní teorie smyslu (\"théorie du sens\"): tlumočník převádí smysl sdělení, a nikoli jednotlivá slova, která slyšel od řečníka. Dochází tedy k deverbalizaci vyslechnuté výchozí informace, ke chtěnému zapomenutí její jazykové formy a k přirozené interpretaci smyslu této informace do cílového jazyka.\n"}
{"id": "1163798", "url": "https://cs.wikipedia.org/wiki?curid=1163798", "title": "Olga Dvirna", "text": "Olga Dvirna\n\nOlga Dvirna (* 11. února 1953) je bývalá sovětská atletka, běžkyně, mistryně Evropy v běhu na 1500 metrů z roku 1982.\n\nNejúspěšnější sezónou pro ni byl rok 1982 - 27. července v Kyjevě zaběhla svůj nejlepší výkon na 1500 metrů 3:54,23 a na následně se v Athénách stala mistryní Evropy na této trati.\n\n"}
{"id": "1163801", "url": "https://cs.wikipedia.org/wiki?curid=1163801", "title": "Sebastián Cordero", "text": "Sebastián Cordero\n\nSebastián Cordero Espinosa (* 23. května 1972) je ekvádorský filmový režisér a scenárista.\n\nJeho režijním debutem se stal film \"Ratas, Ratones, Rateros\" z roku 1999 o příběhu zlodějíčka Salvadora v chudinské čtvrti Quita.\n\n\n"}
{"id": "1163804", "url": "https://cs.wikipedia.org/wiki?curid=1163804", "title": "Burninhell", "text": "Burninhell\n\nBurninhell je druhým studiovým albem české metal/crust´n rollové hudební skupiny Malignant Tumour, které vyšlo ve formátu CD, LP a MC. Album bylo kritikou přijato kladně.\nBylo nominováno na cenu Břitva.. K albu byl natočen videoklip k titulní skladbě \"Clearance of Century\"\nCeny Břitva\nAlbum vyšlo ve formátu CD, LP, limitovaná verze LP a MC u České firmy Insanesociety records. První výlis vyšel v roce 2005 v počtu 1050 ks CD, 624 ks LP, 66 ks limitované verze LP a 200 ks vyšlo na MC. Druhý výlis vyšel v roce 2009 pouze na CD v počtu 500 ks.\n\n"}
{"id": "1163807", "url": "https://cs.wikipedia.org/wiki?curid=1163807", "title": "Hymna americké námořní pěchoty", "text": "Hymna americké námořní pěchoty\n\nNámořní pěchota Spojených států amerických má vlastní oficiální hymnu známou jako Marines' Hymn, které příslušníci námořní pěchoty vzdávají čest v pozoru. Melodie je převzata z operety Jacquese Offenbacha \"Geneviéva z Brabantu\" (1859), autor textu je neznámý; předpokládá se, že slova byla napsána ve druhé polovině 19. století. V prvních verších se objevují narážky na účast námořní pěchoty v mexicko-americké válce (Halls of Montezuma — Montezumovy sály) a berberské válce (shores of Tripoli — pobřeží Tripolisu). Zvyk hrát tuto skladbu při slavnostních příležitostech zavedl kapelník Francesco Maria Scala a v roce 1929 byla uznána jako oficiální symbol námořní pěchoty. Píseň byla použita ve filmu \"Halls of Montezuma\" (česky \"Samurajové útočí\") z roku 1950, který byl pojmenován podle jejích prvních slov. Český text hymny je znám v podání skupiny Taxmeni. \n\nFrom the Halls of Montezuma\nTo the shores of Tripoli;\nWe fight our country's battles\nIn the air, on land, and sea;\nFirst to fight for right and freedom\nAnd to keep our honor clean;\nWe are proud to claim the title\nOf United States Marines.\n\nOur flag's unfurled to every breeze\nFrom dawn to setting sun;\nWe have fought in every clime and place\nWhere we could take a gun;\nIn the snow of far-off Northern lands\nAnd in sunny tropic scenes,\nYou will find us always on the job\nThe United States Marines.\n\nHere's health to you and to our Corps\nWhich we are proud to serve;\nIn many a strife we've fought for life\nAnd never lost our nerve.\nIf the Army and the Navy\nEver look on Heaven's scenes,\nThey will find the streets are guarded\nBy United States Marines. \n\n"}
{"id": "1163812", "url": "https://cs.wikipedia.org/wiki?curid=1163812", "title": "2016 v loďstvech", "text": "2016 v loďstvech\n\nTento článek obsahuje významné události v oblasti loďstev v roce 2016. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1163814", "url": "https://cs.wikipedia.org/wiki?curid=1163814", "title": "Jan Fingerland", "text": "Jan Fingerland\n\nJan Fingerland (* 27. března 1972 Karlovy Vary) je český publicista, novinář, rozhlasový komentátor a spisovatel.\n\nStudoval politologii, filozofii a religionistiku v Praze, Yorku, Stockholmu a Jeruzalémě. Působí na rozhlasové stanici Český rozhlas Plus, kde připravuje pořad \"Názory a argumenty\". \n\nPůsobí jako zahraničněpolitický komentátor Českého rozhlasu. Jeho specializací je Blízký Východ. Jako publicista je autorem článků z oblasti kultury, dějin a náboženství.\n\n"}
{"id": "1163818", "url": "https://cs.wikipedia.org/wiki?curid=1163818", "title": "Peáž silnic", "text": "Peáž silnic\n\nPeáž silnic (peážní úsek) je obvyklý termín pro situaci, kdy dvě nebo více silnic (silničních tahů, číslovaných silničních tras) je v nějakém úseku vedeno po stejné trase (fyzické silnici). V takovém případě jedna silnice je považována za zdrojovou (kmenovou) a další za peážující (hostující). Peáže se v České republice mohou vyskytovat pouze u silnic I. a II. třídy, silnice III. třídy nemají peáže. \n\nOznačení silnic pro mezinárodní provoz se v České republice vůbec nepoužívá pro kmenové označení silnic, tyto trasy jsou zpravidla vedeny po dálnicích, silnicích I. třídy, případně po silnici jiné třídy nebo místní komunikaci. Rovněž značení okruhu k objíždění obce se nepoužívá jako kmenové označení komunikace – buď je veden po více číslovaných silnicích nebo samostatně evidovaných místních komunikacích, nebo má vlastní číslo silnice nebo dálnice (například hradecký okruh je silnice I/31 či Pražský okruh je dálnice D0), ale to se značí na samostatné značce, nikoliv přímo na značce okruhu. \n\nPříkladem je společná trasa silnic I/19 a I/34 mezi Pelhřimovem a Havlíčkovým Brodem nebo plánovaný souběh dálnice D1 a dálnice D55 mezi Hulínem a Přerovem.\n\nObdobným způsobem mohou navzájem peážovat či peážovat po silnici též cyklistické trasy nebo jiné značené turistické trasy, jejich čísla se však nepoužívají k evidenci komunikací jakožto staveb. \n\nRovněž železniční tratě definované tabulkami jízdních řádů pro cestující nebo dopravními mapami mohou navzájem peážovat, třebaže ze správního a vlastnického hlediska je vždy stanovena hranice styku mezi dvěma drahami tak, že každé místo patří vždy jen k jedné trati. Pokud tedy například regionální dráha je zaústěna do celostátní dráhy, pak zpravidla uzlová stanice patří k celostátní dráze a vlaky z regionální dráhy v takové stanici hostují neboli peážují.\n\n"}
{"id": "1163823", "url": "https://cs.wikipedia.org/wiki?curid=1163823", "title": "Rybniční potok", "text": "Rybniční potok\n\nRybniční potok je název mnoha potoků v České republice, mimo jiné:\n\n"}
{"id": "1163825", "url": "https://cs.wikipedia.org/wiki?curid=1163825", "title": "Tomáš Konůpka", "text": "Tomáš Konůpka\n\nTomáš Konůpka (* 28. dubna 1977 Praha) je český hudebník, skladatel a hudební producent. Spolu s Janem Pospíšilem tvoří základ formace Android Asteroid. Jako bubeník je stálým hostem a producentem ve skupině Mydy Rabycad, s níž vystupoval například na festivalech Glastonbury (UK), Fusion (GER), Sziget (HU), Lowlands (NED) a Festival International de Louisiane (USA). Vystudoval Konzervatoř a VOŠ Jaroslava Ježka v Praze. Byl žákem profesora Miloše Veselého. Po studiích založil rap-soulovou skupinu Navigators. Její první singl Happy (2008) byl nasazen v denní rotaci MTV Europe.\n\n\n\n"}
{"id": "1163831", "url": "https://cs.wikipedia.org/wiki?curid=1163831", "title": "Retroměstečko", "text": "Retroměstečko\n\nRetroměstečko je rozsáhlé setkání spolků, muzeí a jednotlivců v oborech hasičské, historické, veteránské, vojenské a branně-bezpečnostní techniky se statickými a dynamickými ukázkami, konané obvykle na přelomu září a října v Pardubicích (v současnosti tzv. Plavení Labe v prostoru mezi mostem P. Wonky a zdymadlem Pardubice, hlavní program v bývalých kasárnách T. G. Masaryka), v rámci Pardubických městských slavností. Akce se mimo jiné účastní sbory dobrovolných hasičů ze širokého okolí, policie ČR, různé složky integrovaného záchranného systému státu a mnoho klubů vojenské historie. Projekt Retroměstečko také podporuje a spolupracuje s řadou nadací a charitativních organizací: Nadace Ztracené děti, Nadace policistů a hasičů, Vodní záchranná služba Chrudim, Křižovatka handicap centrum, Sdružení přátel vodicích psů, Národní rada osob se zdravotním postižením ad.\n\nRetroměstečko má za sebou již několikaletou historii.\n\nPrvní akce tohoto typu se uskutečnila v roce 2010 (pořadateli označováno jako \"Generálka 2010\"). Tehdy v návaznosti na „kulaté“ výročí akce pořádané na pardubickém letišti vznikla myšlenka prezentovat nikoli jednotlivé exponáty, ale tematicky ucelené soubory: protiletadlovou základnu a polní řízení letového provozu (na této části se podílel zejména KVH ČSLA a další kluby vojenské historie). V hasičské části byly prezentovány např. historický automobil SDH obce Topol a nejmodernější speciál z letiště Ruzyně.\n\nV roce 2011 (tzv. \"0. ročník\") se akce konala opět na letišti v Pardubicích a byla zde prezentována historická vojenská, hasičská a záchranářská technika. Bonusové vystoupení imitovalo napadení vzdušného prostoru bývalého Československa. V hasičské části byla prezentována cela řada technických skvostů jak z profesionálních útvarů, tak ze sborů dobrovolných hasičů.\n\nV roce 2012 se akce opět konala v červnu, při leteckém dni v Pardubicích. Ve vojenské části byla prezentována zejména technika a vybavení bývalých armádních složek Československa. Na hasičské části se mimo jiné podílely profesionální útvary z Pardubic, Chrudimi a Prahy a letištní hasiči se speciální technikou. Ve statické části bylo opět vystavována řada hasičských historických skvostů.\n\nV roce 2013 se akce konala v rámci pozemní části leteckého dne v Pardubicích. Protože tento rok byl současně 60. výročí začátku sériové výroby legendární Pragy V3S, uskutečnil se také velký typový sraz těchto vozidel. V hasičské části bylo opět prezentováno rozsáhlé spektrum hasičské techniky, počínaje koňkou. V ukázkách byla novinkou atraktivní ukázka vyprošťování osob z havarovaného vozidla a následné ošetřování.\n\nV roce 2014 se Retroměstečko poprvé konalo v nové koncepci, v novém termínu a na novém místě (v kasárnách T. G. Masaryka). Prezentována bylo široké spektrum vojenské techniky, od ručních zbraní až po tanky, hasičská technika od starých ručních stříkaček až po záchranný transportér či člun, podstatně byla rozšířena expozice vybavení Veřejné bezpečnosti.\n\nRetroměstečko 2015 se konalo od pátku 2. října do neděle 4. října. V pátek 2. října odpoledne se konalo tzv. \"Plavení Labe\", s dynamickými ukázkami plavení vojenských, hasičských a záchranářských vozidel. Tyto dynamické ukázky byly doprovázeny statickými prezentacemi vybraných vojenských a hasičských vozidel na louce na pravém břehu Labe (zhruba naproti přístavišti parníku Arnošt z Pardubic).\n\nHlavní program se konal po celou sobotu a neděli v prostorách bývalých kasáren T. G. Masaryka (Zborovské náměstí). Dynamické ukázky probíhaly souběžně na dvou hlavních předváděcích arénách v areálu kasáren (tzv. hasičská a vojenská aréna). Tyto hlavní ukázky byly doplněny dalšími menšími ukázkami v celém prostoru kasáren, kde byla současně vystavována rozsáhlá kolekce historických hasičských stříkaček, soudobé hasičské techniky, mnoho různé vojenské techniky (včetně zahraničních vojenských klubů), historické vozy Veřejné bezpečnosti a vojenské police, auto/moto veteráni a různé další exponáty.\n"}
{"id": "1163834", "url": "https://cs.wikipedia.org/wiki?curid=1163834", "title": "Yvon Le Roux", "text": "Yvon Le Roux\n\nYvon Le Roux (* 19. březen 1960, Plouvorn) je bývalý francouzský fotbalista. Nastupoval především na postu obránce.\n\nS francouzskou reprezentací vyhrál Mistrovství Evropy 1984, na šampionátu nastoupil ke třem zápasům. Má též bronzovou medaili z mistrovství světa v Mexiku roku 1986. V národním týmu působil v letech 1983–1989 a odehrál 28 utkání, v nichž vstřelil 1 branku.\nS klubem Olympique Marseille se stal mistrem Francie (1988/89) a získal francouzský pohár (1988/89). Francouzský pohár zdvihl nad hlavu i v dresu AS Monaco (1984/85).\n"}
{"id": "1163837", "url": "https://cs.wikipedia.org/wiki?curid=1163837", "title": "Thierry Tusseau", "text": "Thierry Tusseau\n\nThierry Tusseau (* 19. leden 1958, Noisy-le-Grand) je bývalý francouzský fotbalista. Nastupoval především na postu obránce.\n\nS francouzskou reprezentací vyhrál Mistrovství Evropy 1984, na šampionátu nastoupil ke dvěma zápasům. Má též bronzovou medaili z mistrovství světa v Mexiku roku 1986. V národním týmu působil v letech 1977–1986 a odehrál 22 utkání.\nPětkrát se stal mistrem Francie, třikrát s FC Nantes (1976/77, 1979/80, 1982/83), dvakrát s Girondins Bordeaux (1983/84, 1984/85). Dvakrát získal francouzský pohár, jednou s Nantes (1978/79), jednou s Bordeaux (1985/86).\n"}
{"id": "1163838", "url": "https://cs.wikipedia.org/wiki?curid=1163838", "title": "Stará hora", "text": "Stará hora\n\nNázev Stará hora nese více vrcholů:\n\n"}
{"id": "1163841", "url": "https://cs.wikipedia.org/wiki?curid=1163841", "title": "Kozlov (hrad, okres Semily)", "text": "Kozlov (hrad, okres Semily)\n\nKozlov je zřícenina hradu jihovýchodně od Košova u Lomnice nad Popelkou. Stojí na stejnojmenném vrchu s melafyrovými výchozy v Ještědsko-kozákovském hřbetu. Hrad byl založen ve čtrnáctém století a ve druhé polovině patnáctého století byl již pustý. Dochovaly se z něj terénní relikty opevnění a fragmenty obvodové hradby. Pozůstatky hradu jsou od roku 1964 chráněné jako kulturní památka.\n\nPodle nalezené keramiky byl hrad založen v první polovině čtrnáctého století. Jediná věrohodná zmínka o něm pochází z roku 1462. Nachází se v popisu lomnického panství a zmiňuje pouze hradiště Kozlov. Hrad byl v té době tedy již pustý. V urbáři lomnického panství z roku 1667 je zmíněn jen kus starodávné zdi prastarého zámku Kozlov. Za nevěrohodnou je považována zpráva Bohuslava Balbína, podle které byl Kozlov jako sídlo loupežníků dobyt roku 1442.\n\nKozlov typologicky patří mezi hrady s plášťovou zdí. Nebylo zde nalezeno žádné předhradí ani jiné hospodářské zázemí. Přístupová cesta vedla nejspíše od severu po východním úbočí kopce. Jednodílný hrad s výjimkou jihovýchodní strany obepíná val a příkop. Hlavní obrannou stavbou byla plášťová hradba široká okolo dvou metrů. K ní byly z vnitřní strany přistavěny budovy ze slabšího zdiva, které se dochovaly v podobě terénních náznaků.\n\nPod hradním jádrem vede podzemní chodba, jejíž vstup se nachází v severovýchodní části areálu. Výška chodby se pohybuje mezi 130–170 centimetry a šířka okolo osmdesáti centimetrů. Chodba se na přibližně deseti metrech délky mírně svažuje a končí strmým, přes jedenáct metrů hlubokým uměle vytesaný komínem se zavaleným dnem. Podle Tomáše Durdíka chodba souvisela se zásobováním hradu vodou, zatímco Zdeněk Fišera ji interpretoval jako únikovou chodbu, která mohla končit ve stráni na jihovýchodním úbočí kopce.\n\nK hradu Kozlov a nedaleké Lomnici nad Popelkou se váže pověst o tatarském zvědovi, který uvázl po odražení tatarských nájezdů v troskách na vrchu Kozlov nedaleko Lomnice. Ozbrojen kopím a sekerou zde přepadal zde kupce. Místní měšťané a sedláci jej přemohli lstí – vykopali jámu, zakryli ji větvemi a vylákali Tatařína ven z hradu. Ten spadl do jámy, byl pod přivolanou královskou stráží odvezen do Prahy. Za to král Václav I. povýšil Lomnici na město a udělil jí znak, připomínající tuto událost: tatarského mužíka ve zbroji stojícího na chvojí.\n\nKe zbytkům hradu vede zeleně značená turistická trasa z Košova směrem k Peklovsi. Nejbližší železniční zastávkoa se nachází v Cidlině na trati Železniční trať Mladá Boleslav – Stará Paka.\n\n\n"}
{"id": "1163845", "url": "https://cs.wikipedia.org/wiki?curid=1163845", "title": "Didier Six", "text": "Didier Six\n\nDidier Six (* 21. srpen 1954, Lille) je bývalý francouzský fotbalista. Nastupoval především na postu útočníka.\n\nS francouzskou reprezentací vyhrál mistrovství Evropy 1984, na šampionátu nastoupil ke třem zápasům. Hrál rovněž na mistrovství světa v Argentině roku 1978 a ve Španělsku 1982. V národním týmu působil v letech 1976–1984 a odehrál 52 utkání, v nichž vstřelil 13 branek.\nS Galatasaray Istanbul se stal mistrem Turecka (1987/88).\n"}
{"id": "1163846", "url": "https://cs.wikipedia.org/wiki?curid=1163846", "title": "Obecní rybník", "text": "Obecní rybník\n\nNázev Obecní rybník nese více rybníků:\n\n\n"}
{"id": "1163847", "url": "https://cs.wikipedia.org/wiki?curid=1163847", "title": "Seznam vrcholů v Českém lese", "text": "Seznam vrcholů v Českém lese\n\nSeznam vrcholů v Českém lese zahrnuje pojmenované vrcholy s nadmořskou výškou nad 800 m a všechny hory s prominencí (relativní výškou) nad 100 metrů v české části Českého lesa. Seznam vychází z údajů dostupných na stránkách Mapy.cz. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy české části Českého lesa s nadmořskou výškou nad 800 m a prominencí nad 5 metrů. Celkem jich je 25, z toho 18 v podcelku Čerchovský les. V Českém lese jsou 2 tisícovky, ostatní hory měří méně než 1000 m n. m.\n\nSeznam vrcholů podle prominence obsahuje všechny hory české části pohoří s prominencí (relativní výškou) nad 100 metrů, bez ohledu na nadmořskou výšku. Celkem jich je 9, nejprominentnější horou je nejvyšší Čerchov (prominence 527 m), následován nejvyššími horami zbylých podcelků - Dylení a Přimdou. Čerchov je dokonce 10. nejprominentnější českou horou.\n\nUltratisícovky jsou hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. Jsou tedy průnikem nejvyšších a nejprominentnějších hor. Jedinou ultratisícovkou Českého lesa je Čerchov.\n\n"}
{"id": "1163849", "url": "https://cs.wikipedia.org/wiki?curid=1163849", "title": "Android Asteroid", "text": "Android Asteroid\n\nAndroid Asteroid je česká hudební skupina, jejímiž stálými členy jsou Tomáš Konůpka a Jan Pospíšil. Jejich hudba je syntézou rapu, downtempa, jazzu a funku.\n\nPražskou skupinu Android Asteroid založili v roce 2012 hudebníci Tomáš Konůpka a Jan Pospíšil, kteří spolu do té doby působili ve formaci Navigators. Po vydání eponymní desky Android Asteroid dostali nabídku natáčet v Red Bull Studio London s hiphopovým producentem DJ Vadimem a zpěvačkou Yarah Bravo. Současně se na portálu Hithit.cz rozjela kampaň na veřejnou sbírku, jejíž výnos by Android Asteroid umožnil jako první české skupině v historii natáčet ve slavném nahrávacím studiu Abbey Road Studios London, kde vznikala alba The Beatles, Deep Purple, Pink Floyd, Radiohead nebo U2. Cílovou částku se od fanoušků Android Asteroid podařilo vybrat a skupina tak v červenci 2013 natočila v Londýně skladby, které se staly základem jejich druhé desky s názvem Live at Smecky Studios, Abbey Road Studios London, Red Bull Studios London. Nahrávání se zúčastnila řada předních českých hudebníků včetně bývalého baskytaristy skupiny Lucie Marka “Marty” Minárika. Album vyšlo v únoru 2014. Český dokumentarista Prokop Motl z cesty do Anglie natočil hodinový dokument Android Asteroid - Mission to Abbey Road, který měl na konci roku 2013 premiéru v kině Bio Oko. Zatím poslední album Íkaros vydané roku 2014 u Indies Scope získalo pozitivní ohlas mezi českými hudebními publicisty. Deska byla nominována na hudební Cenu Anděl 2014 v kategorii Hip-hop a byla lisována i na vinylu.\n\n\n\n\nNa album coverů Davida Kollera \"David Koller & Friends\" (2016) nahráli píseň \"Prázdný místa\".\n"}
{"id": "1163850", "url": "https://cs.wikipedia.org/wiki?curid=1163850", "title": "Bernard Lacombe", "text": "Bernard Lacombe\n\nBernard Lacombe (* 15. srpen 1952, Lyon) je bývalý francouzský fotbalista. Nastupoval především na postu útočníka.\n\nS francouzskou reprezentací vyhrál Mistrovství Evropy 1984, na šampionátu nastoupil ke čtyřem zápasům. Hrál rovněž na mistrovství světa v Argentině roku 1978 a ve Španělsku 1982. V národním týmu působil v letech 1973–1984 a odehrál 38 utkání, v nichž vstřelil 12 branek.\nS Girondins Bordeaux se stal třikrát mistrem Francie (1983/84, 1984/85, 1986/87) a získal dvakrát francouzský pohár (1985/86, 1986/87). Ten zdvihl nad hlavu i v dresu Olympique Lyon (1972/73).\n"}
{"id": "1163856", "url": "https://cs.wikipedia.org/wiki?curid=1163856", "title": "Tatranské Zruby", "text": "Tatranské Zruby\n\nTatranské Zruby jsou osada na Slovensku a jedno z katastrálních území města Vysoké Tatry.\n\nOsada byla založena v roce 1923 jako srubový výcvikový tábor horských jednotek československé armády pod názvem \"Vojenské Sruby\". Za druhé světové války se místní posádka zapojila do slovenského národního povstání. Po válce se staly vojenskou zotavovnou a dostaly název \"Tatranské Zruby\".\n\nRoku 1950 byl před zotavovnou postaven pomník 24 československých výsadkářů a sovětských letců, kteří zahynuli při katastrofě letadla na Zadném Gerlachu 9. října 1944, když letěli na pomoc SNP.\n\nV roce 1967 zde byla postavena nová vojenská zotavovna hotelového typu. V areálu se nachází i dětský tábor, který využívá ministerstvo obrany pro rekreaci dětí vojenských příslušníků. V roce 2010 se do Tatranských Zrubů nastěhovaly zrušené \"Klimatické lázně Tatranské Matliare\", čímž vznikl \"Hotel a klimatické lázně Tatranské Zruby\".\n"}
{"id": "1163857", "url": "https://cs.wikipedia.org/wiki?curid=1163857", "title": "Nejhorší druh Poláků", "text": "Nejhorší druh Poláků\n\nNejhorší druh Poláků (polsky Najgorszy sort Polaków) je termín, který použil Jarosław Kaczyński v rozhovoru pro Telewizji Republika dne 11. prosince 2015, a kterým konzervativní politik označil své liberální politické oponenty. Užití a vymezení termínu je jistým způsobem srovnatelné s pojmem Pražská kavárna.\n\nSlogan se stal záhy poté populární na sociálních sítích v okamžiku politických diskuzí ohledně složení Ústavního soudu v Polsku po parlamentních volbách v roce 2015. Heslo bylo parodováno liberálně smýšlejícím polským obyvatelstvem a zobrazilo se také i na demonstracích Výboru pro obranu demokracie. Někteří aktivisté se k sloganu přihlásili a začali šířit a vydávat protestní trička.\n\nV petici, která byla iniciována v prosinci 2015, se několik tisíc lidí rozhodlo podat hromadnou žalobu na Jarosłava Kaczyńského za údajné ohrožení svých práv.\n\nSlovní spojení se ustálilo na základě citátu Jarosława Kaczyńského z 11. prosince 2015. Za \"Nejhorší druh Poláků\" označil Kaczyński ty, kteří o Polsku neustále informují v zahraničí, a poškozují tak jeho pověst. Nejhorší druh Poláků poté vnímá jako ohrožený, že se bojí, a to v souvislosti s politickými změnami, které nastoupily po volbách na podzim 2015. \n"}
{"id": "1163858", "url": "https://cs.wikipedia.org/wiki?curid=1163858", "title": "Odštěpení obcí z kraje Vysočina", "text": "Odštěpení obcí z kraje Vysočina\n\nDne 31. prosince 2004 bylo z Kraje Vysočina vyčleněno 25 obcí, které byly k následujícímu dni včleněny do Jihomoravského kraje. Akt proběhl na základě dlouhodobého a vytrvalého zájmu těchto obcí a jejich obyvatel nebýt součástí tohoto územně správního celku a být součástí takového územně samosprávného celku, kam přirozeně spádují (podobně přešlo současně několik obcí z Moravskoslezského do Olomouckého kraje).\n\nVyčlenění bylo provedeno zákonem č. 387/2004 Sb. a k jeho přijetí vedly dlouhodobé, systematické projevy zastupitelstev těchto obcí završené sérií místních referend, stejně jako výroky odborníků. Jde o obce, zjednodušeně řečeno, z okresu Žďár nad Sázavou v povodí řeky Loučky a jejich přítoků (Libochůvky), jejich mezipovodí i údolí Svratky ve jmenovitém výčtu: Borač, Borovník, Černvír, Dolní Loučky, Doubravník, Drahonín, Horní Loučky, Kaly, Katov, Křižínkov, Kuřimská Nová Ves, Kuřimské Jestřabí, Lubné, Nedvědice, Níhov, Olší, Pernštejnské Jestřabí, Rojetín, Řikonín, Skryje, Tišnovská Nová Ves, Újezd u Tišnova, Vratislávka a Žďárec. Poslední obcí byly Senorady na Ivančicku, které se tehdy nacházely v okrese Třebíč.\n\nVšechny tyto obce se souhrnnou výměrou svých katastrů 129,8 km² a počtem obyvatel 7 054 byly začleněny do okresu Brno-venkov. O stejný převod mělo zájem více obcí, ale jejich podnětům nebylo dosud vyhověno.\n\nZásadním důvodem bylo přirozená a bezprostřední spádovost k Tišnovu (snadná dopravní dostupnost; v případě Senorad Ivančice), dřívějšímu okresnímu městu a nyní pověřené obci, potažmo dále k Brnu a naopak svízelné prostorové a dopravní spojení s centrem Kraje Vysočina Jihlavou. Vedle objektivních determinant hrály roli i subjektivní vazby a preference, které jsou ale objektivními podmíněny. Obce mají s Tišnovem a návazně i s Brnem dobré spojení komunikacemi 2. třídy č. 385, 387, 389 (z České do Brna Svitavskou radiálou) a dále i komunikacemi 3. třídy o příznivém podélném profilu. Dále železniční spojení dvěma tratěmi (stará a nová trať ze Žďáru do Tišnova) v dosahu 2–3 stanic, návazně pak dobré a rychlé spojení do Brna (železniční linky S3 a R3 Integrovaného dopravního systému Jihomoravského kraje). Zpravidla je to do ½ hodiny jízdy autem. Tradičně mají tyto obce a jejich obyvatelstvo těsné prostorové a společenské interakce s Tišnovem, jeho okolím a Brnem. Při procesu změny příslušnosti bylo poukazováno na umělost a nepřirozenost rozložení některých krajů. Obdobné, i když ne tak silné tendence v případě kraje Vysočina, se vyskytly i na jeho české straně.\n\n"}
{"id": "1163863", "url": "https://cs.wikipedia.org/wiki?curid=1163863", "title": "Seznam vrcholů v Ještědsko-kozákovském hřbetu", "text": "Seznam vrcholů v Ještědsko-kozákovském hřbetu\n\nSeznam vrcholů v Ještědsko-kozákovském hřbetu zahrnuje nejvyšší hory s nadmořskou výškou nad 650 m a také všechny hory s prominencí (relativní výškou) nad 100 metrů. Seznam vychází z údajů na Mapy.cz. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje všechny hory Ještědsko-kozákovského hřbetu s nadmořskou výškou alespoň 650 m a prominencí alespoň 15 metrů. Celkem jich je 16, z toho 13 v Ještědském hřbetu a 3 v Kozákovském hřbetu.\n\nSeznam vrcholů podle prominence obsahuje všechny hory Ještědsko-kozákovského hřbetu s prominencí (relativní výškou) nad 100 metrů, bez ohledu na nadmořskou výšku. Celkem jich je 8, z toho 5 v Ještědském hřbetu a 3 v Kozákovském. Nejprominentnější horou je nejvyšší Ještěd, druhou nejprominentnější horou je Kozákov, který je až 9. nejvyšší.\nUltratisícovky jsou hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. Jsou tedy průnikem nejvyšších a nejprominentnějších hor. Jedinou ultratisícovkou Ještědsko-kozákovského hřbetu je Ještěd.\n"}
{"id": "1163868", "url": "https://cs.wikipedia.org/wiki?curid=1163868", "title": "Cartoon Network", "text": "Cartoon Network\n\nCartoon Network je americký kabelový a satelitní televizní kanál, vlastněný společností Turner Broadcasting System z mediální skupiny Time Warner. Stanice vysílá především animované pořady v širokém rozsahu od akčních po komediální. Své vysílání začal 1. října 1992.\n\nOd 20. září 2017 stanice vysílá v češtině.\n\nCartoon Network vysílá celou řadu pořadů pro děti. Tyto pořady v Česku vysílá nebo vysílalo , Prima Max, Smíchov TV a TV Nova.\n"}
{"id": "1163885", "url": "https://cs.wikipedia.org/wiki?curid=1163885", "title": "Ljudmila Rogačovová", "text": "Ljudmila Rogačovová\n\nLjudmila Rogačovová, \"Людми́ла Васи́льевна Рогачёва\", (* 30. října 1966) je bývalá sovětská, později ruská atletka, běžkyně, mistryně Evropy v běhu na 1500 metrů z roku 1994.\n\nTřikrát startovala na olympijských hrách, v Barceloně v roce 1992 získala stříbrnou medaili v běhu na 1500 metrů.\n\nJejím prvním mezinárodním úspěchem byl titul halové mistryně světa v běhu na 1500 metrů v roce 1991. Nejúspěšnější sezónou pro ni byl rok 1994 - Na halovém mistrovství Evropy vybojovala stříbrnou medaili v běhu na 1500 metrů. V létě se pak stala se mistryní Evropy v běhu na 1500 metrů i držitelkou bronzové medaile z běhu na 800 metrů na evropském šampionátu.\n\n"}
{"id": "1163887", "url": "https://cs.wikipedia.org/wiki?curid=1163887", "title": "Anaplazie", "text": "Anaplazie\n\nAnaplazie nebo anaplázie znamená ztrátu diferenciace a návrat k primitivní nezralé formě buněk např. histologická struktura u anaplastických zhoubných nádorů ztrácí původní tvar a strukturu a může připomínat nezralou (embryonální) tkáň. Pojem je odvozen z řeckých slov: ἀνά ana, \"zpět\" + πλάσις plasis, \"tvar, formace\". Anaplazie se vyskytuje u většiny maligních nádorů, takže často výraz anaplazie je chápán také jako vyšší tendence k dělení buněk. Někdy se pro anaplazii v odborné literatuře používá termín dediferenciace. U anaplasie kmenových buněk jde více než o dediferenciaci o selhání diferenciance.\n\nAnaplastické buňky vykazují pleomorfismus, jádra jsou hyperchromatická a velká a poměr jádro/cytoplazma (NC Ratio) dosahuje 1:1 místo obvyklých 1:5.\n\n"}
{"id": "1163889", "url": "https://cs.wikipedia.org/wiki?curid=1163889", "title": "Milan Šimáček", "text": "Milan Šimáček\n\nMilan Šimáček (* 15. února 1973, Praha) je bývalý český dětský herec.\n\nNejznámější jsou jeho role v televizním zpracování Nerudových \"Povídek malostranských\", seriálu \"My všichni školou povinní\" a filmů \"Chobotnice z II. patra\" a \"Veselé Vánoce přejí chobotnice\".\n"}
{"id": "1163894", "url": "https://cs.wikipedia.org/wiki?curid=1163894", "title": "Výrovna", "text": "Výrovna\n\nNázev Výrovna nese více vrcholů:\n\n\na také různé objekty\n"}
{"id": "1163895", "url": "https://cs.wikipedia.org/wiki?curid=1163895", "title": "Plachtovina", "text": "Plachtovina\n\nPlachtovina (angl.: \"heavy canvas\", něm.: \"Segeltuch\") je všeobecné označení pro hustou tkaninu v plátnové vazbě. \n\nDříve se plachtovina vyráběla z konopí, lnu nebo bavlny, v 21. století se tká většinou ze syntetických materiálů, na osnovu i útek se používá převážně skaná příze. \n\nPlachtovina se zhotovuje standardně v šířkách 120-200 cm na všech druzích tkacích strojů. Pro zvláštní účely se tkají plachty až 600 cm široké na skřipcových stavech nebo na strojích se standardní šířkou se zvláštní vazbou ve více vrstvách nad sebou. \n\nVýrobky mají zpravidla hydrofobní úpravu. \n\nPlachtění, autoplachty, ochrana proti atmosférickým vlivům, stany, batohy, obuvní svršky aj. \n\nRipstop (polyamid) 45-80 g/m, PES/bavlna 250-400 g/m , bavlněný molton (nehořlavý) 300g/m, PES tkanina povrstvená PVC (až 600 g/m), PES tkanina povrstvená polyakrylem (180-250 g/m) na ochranu proti UV záření a větru\n"}
{"id": "1163896", "url": "https://cs.wikipedia.org/wiki?curid=1163896", "title": "Torbay", "text": "Torbay\n\nTorbay je město v anglickém hrabství Devon, spravované Torbayskou radou (\"Torbay Council\"). Jeho území je o velikosti 62,87 kilometrů čtverečních a zahrnuje bývalá samostatná města Torquay, Paignton a Brixham, která se rozkládají podél přirozeného přístavu Tor Bay na pobřeží Lamanšského průlivu. Torbay je zhruba stejně vzdálený od měst Exeter a Plymouth. Protože je to populární turistická destinace, sestávající z těsné konurbace tří rekreačních středisek, písečných pláží, ale i díky mírnému podnebí a různým turistickým atrakcím, vžil se pro něj i název \"Anglická riviéra\".\n\nPodél přístavu Tor Bay se nachází tři důležitější města: nejsevernější Torquay, prostřední Paignton a nejjižnější Brixham. Tato města se během let postupně propojila a pohltila některé okolní vesnice a menší města, např. St Marychurch, Cockington, Churston Ferrers a Galmpton. Torbay sousedí s územními jednotkami South Hams (na jihu a západě) a Teignbridge (na severu). V South Hams se nachází např. města Totnes a Dartmouth a v Teinbridge např. Newton Abbot a Teignmouth.\n\nNejjižnějším bodem Torbay je Berry Head a nejsevernějším Hope's Nose, ačkoli město Torquay se táhne ještě dále na sever až k zátoce Babbacombe Bay, kde se nachází pláže Oddicombe, Babbacome a Maidencombe, známé díky zajímavým útesům Breccia. Protože se v Torbay nachází mnoho geologických zajímavostí, byl v červenci 2008 založen \"English Riviera Geopark\" (Geopark Anglické riviéry), který je jako jediný z 53 geoparků na světě městským geoparkem.\n\nVzhledem k mírnému podnebí rostou v Torbay palmy. Ve skutečnosti to ale není palma, nýbrž druh lilie (cordyline australis), pocházející z Nového Zélandu, kde se této rostlině též říká \"cabbage tree\" (zelný strom), a to proto, že jeho mladé výhonky jsou jedlé. Této rostlině se daří i v ostatních částech Spojeného království. Její popularita v Torbay se často vysvětluje tím, že v rámci Spojeného království se \"cabbage tree\" vyskytl poprvé právě v Torbay.\n"}
{"id": "1163897", "url": "https://cs.wikipedia.org/wiki?curid=1163897", "title": "Kašima", "text": "Kašima\n\nNázev Kašima může znamenat: \n\n\n\n\n\n"}
{"id": "1163898", "url": "https://cs.wikipedia.org/wiki?curid=1163898", "title": "Seznam obor v Česku", "text": "Seznam obor v Česku\n\nTento seznam obsahuje obory nacházející se na území České republiky.\n\n"}
{"id": "1163906", "url": "https://cs.wikipedia.org/wiki?curid=1163906", "title": "Základní škola Velká Bíteš, Sadová 579", "text": "Základní škola Velká Bíteš, Sadová 579\n\nZákladní škola Velká Bíteš, příspěvková organizace, Sadová 579 je základní školou ve městě Velká Bíteš. Je příspěvkovou organizací zřízenou městem Velká Bíteš. Školu tvoří dva nesouvisející objekty.\n\nNejstarší budova se nachází na ulici \"Tišnovská\". Její základní kámen byl položen 7. července 1902. S budovou z roku 1962 byla propojena přístavbou školní jídelny v roce 1994. V těchto budovách jsou umístěny třídy prvního stupně a školní družina. Na dvoře bylo zřízeno víceúčelové hřiště s lezeckou stěnou využívané k tělovýchovným aktivitám ve výuce a školní družinou.\n\nDruhým objektem je nový učební pavilon II. stupně na ulici Sadová. Oba komplexy mají samostatně k dispozici dvě moderní víceúčelová sportoviště s umělým povrchem vybudovaná v roce 2001 (pro I. stupeň) a v roce 2005 (pro II. stupeň). Využívána jsou také pro relaxaci dětí o přestávkách a po vyučování i pro aktivity volného času.\n\nNa pozemku školy je vybudovaná Přírodní učebna s altánem, která je využívána ve výuce i školní družinou. Umožňuje určování dřevin a rostlin podle klíčů, pozorování bezobratlých živočichů a stavby těla rostlin.\n\nV srpnu 2012 byla na škole nainstalovaná vlastní poloprofesionální meteorologická stanice. Nabízí měření barometrického tlaku, teploty, relativní vlhkosti, ultrafialového záření, rychlosti a směru větru a dešťových srážek, stanovení doby východu a západu Slunce. Údaje ze stanice se aktuálně zobrazují na webových stránkách školy.\n\nV každém ročníku jsou dvě nebo tři třídy s celkovým počtem kolem 60–70 žáků. Cílová kapacita školy je až 920 žáků, kapacita školní družiny 150 dětí. Školní jídelna s kapacitou 600 jídel nabízí výběr ze dvou hlavních jídel. Ve školním roce 2013/2014 navštěvovalo školu 540 žáků.\n\nPřibližně 40 % žáků školy dojíždí z více než 30 okolních obcí, které leží na rozhraní Kraje Vysočina a Jihomoravského kraje. Přirozenou spádovostí se vyznačují asi 3/4 z těchto obcí. Při vzdělávání žáků se klade důraz na jejich celkový všestranný rozvoj. Zvýšená pozornost je věnována zejména výuce cizích jazyků, počítačové gramotnosti a ohleduplnému vztahu k životnímu prostředí. Je posilováno estetické cítění, pohybové a sportovní vyžití. Pro kvalitnější řešení individuálních potřeb žáků a rodičů je zřízeno školní poradenské pracoviště; to poskytuje poradenství pro žáky, rodiče i pedagogy.\n\nV roce 2011 škola vydala regionální učebnici \"Bítešsko\" autorského kolektivu učitelů i odborníků. Učebnice přibližuje žákům obecné poznatky získané ve výuce různých předmětů na reáliích jejich bydliště. Obsahuje souhrn základních informací o regionu Velké Bíteše a okolí.\n\nŠkola spolupracuje s mnoha subjekty ve městě i širším okolí. Se základními školami v Katově a ve Křoví, Základní školou speciální ve Velké Bíteši, s mateřskými školami ve Velké Bíteši a v Přibyslavicích, se Základní uměleckou školou, Střední odbornou školou. Dalšími spolupracujícími subjekty jsou Dům dětí a mládeže ve Velkém Meziříčí, Městské muzeum, muzejní spolek, První brněnská strojírna Velká Bíteš a. s., Informační centrum města, spolky a organizace ve městě. Žáci Základní školy se zapojují do života ve městě. Podílejí se např. na různých kulturních vystoupeních, vystavují své výtvarné práce a výrobky apod. Škola organizuje přednášky a besedy pro veřejnost.\n\n"}
{"id": "1163910", "url": "https://cs.wikipedia.org/wiki?curid=1163910", "title": "Prosoplazie", "text": "Prosoplazie\n\nProsoplazie nebo prozoplázie z řeckého: προσωπον prósopon, \"tvář\" + πλάσις plasis, \"tvar, formace\") je taková diferenciace buněk, která vede k získání vyšších funkcí nebo vyšší formy organizace. Jejím opakem je anaplazie. V patologii se rozumí prosoplazií diferenciace tkáně za obvyklou fyzickou mez. Příkladem je Wartinův nádor.\n\n"}
{"id": "1163913", "url": "https://cs.wikipedia.org/wiki?curid=1163913", "title": "Desmoplazie", "text": "Desmoplazie\n\nDesmoplazie je růst pojivové nebo vazivové tkáně. Pojem pochází z řeckého: δεσμός desmos, „vazba“ a πλάσις plasis, „tvar“, „formace“. Desmoplazie se objevuje např. kolem maligního neoplasmu a vyznačuje se sníženou hustotou buněk, neorganizovanou cévní strukturou a zjizvením. \n\n"}
{"id": "1163916", "url": "https://cs.wikipedia.org/wiki?curid=1163916", "title": "Karyorhýza", "text": "Karyorhýza\n\nKaryrhýza (z řec. κάρυον \"karyon\" – „jádro, semeno“ a ῥῆξις \"rhexis\" – „prasknutí, výbuch“) je ničivé rozdělení buněčného jádra za nerovnoměrného uvolňování v něm obsaženého chromatinu skrz cytoplasmu.\n\nVětšinou jí předchází pyknóza a je výsledkem buďto nekrózy, programované buněčné smrti (apoptózy) nebo biologického stárnutí (senescence). Při apoptóze je rýhování DNA uskutečňované ionty Ca a Mg (závislými enzymy).\n"}
{"id": "1163920", "url": "https://cs.wikipedia.org/wiki?curid=1163920", "title": "Pyknóza", "text": "Pyknóza\n\nPyknóza je nevratné zahuštění chromatinu v buněčném jádru pozorovatelné ve světelném mikroskopu při histologickém vyšetření. . Pojem pochází z řeckého \"pyknono\", které znamená „houstnout“ nebo „tloustnout“. Po pyknóze následuje karyorhýza nebo rozpad buněčného jádra.\n"}
{"id": "1163921", "url": "https://cs.wikipedia.org/wiki?curid=1163921", "title": "Lorenzo Piretto", "text": "Lorenzo Piretto\n\nMons. Prof. Lorenzo Piretto, (* 15. prosince 1942, Tonengo di Mazzè, Provincie Torino, en Piemont) je italský římskokatolický duchovní, arcibiskup Izmiru a člen řádu Dominikánů.\n\n"}
{"id": "1163926", "url": "https://cs.wikipedia.org/wiki?curid=1163926", "title": "Základní škola Velká Bíteš, Tišnovská 116", "text": "Základní škola Velká Bíteš, Tišnovská 116\n\nZákladní škola Velká Bíteš, Tišnovská 116 je základní škola ve Velké Bíteši. Je školou zaměřenou na vzdělávání dětí se specifickými vzdělávacími potřebami.\n\nŠkola byla založena 23. května 1974 a byla zřizovaná Školským úřadem Žďár nad Sázavou. V roce 2000 získala právní subjektivitu a jejím zřizovatelem se stal Kraj Vysočina. Od roku 2004 převzalo školu město Velká Bíteš. Tak, jak se měnili zřizovatelé, tak se i postupně měnil náš název z původního názvu „\"Zvláštní škola\"“ na „\"Speciální školy\"„ až po současný název Základní škola Velká Bíteš, Tišnovská 116, příspěvková organizace.\n\nŠkola je zaměřena na vzdělávání dětí se specifickými vzdělávacími potřebami. Jednou z priorit školy je maximální individualizace výuky a využití speciálních reedukačních, stimulačních a rehabilitačních metod. Při vzdělávání aplikuje škola prvky alternativní a augmentativní komunikace. Nejpoužívanější metodou náhrady komunikace je VOKS (\"Výměnný obrázkový komunikační systém\").\n\nMezi pracovní a relaxační prostory patří kmenové třídy, snoezelenová místnost vybavená vodním lůžkem a audioviziálním systémem pro terapie (např. míčkování, aromaterapie, aromamasáž, rehabilitace – rehabilitační tělocvik), pracovna logopedie určená k individuální a skupinové terapii. Pro environmentální výchovu se využívá školní zahrada s učebnou v přírodě, hmatovou stezkou a školním arboretem. Učebna dílen a cvičná kuchyňka slouží k zdokonalení praktických dovedností.\n\nPro děti přípravné třídy ZŠ speciální je třída vybavena zónou pro relaxaci a terapie, jejíž součástí je vodní lůžko, relaxační kuličkový bazének a polohovací pomůcky. Mezi využívané IC technologie patří PC stanice, které jsou ve všech kmenových třídách, ve školní družině, v logopedické pracovně. Některé z nich jsou vybaveny speciálním příslušenstvím pro handicapované uživatele. Od roku 2001 je škola zařazena do sítě zdravých škol. Každoročně úspěšně realizuje projekty a granty na regionální či republikové úrovni. V roce 2011 byla škola hodnocena Českou školní inspekcí jako „\"škola dobré praxe\"“.\n\n"}
{"id": "1163927", "url": "https://cs.wikipedia.org/wiki?curid=1163927", "title": "Karyolýza", "text": "Karyolýza\n\nKaryolýza je celkový rozpad chromatinu umírající buňky kvůli enzymatické degradaci endonukleáz. Pojem pochází z řeckého κάρυον karyon, „semeno“, „jádro“ a λύσις lysis z λύειν lyein, \"rozdělit\"). Celá buňka se následně barví eosinem (za normálních okolností se barví pouze jádro). Karyolýza následuje po karyorhýze.\n"}
{"id": "1163928", "url": "https://cs.wikipedia.org/wiki?curid=1163928", "title": "Cavourův most", "text": "Cavourův most\n\nCavourův most () je most v Římě přes řeku Tiberu, který spojuje okolí Cavourova náměstí ve čtvrti Prati di Castello s okolím Martova pole.\n\nNavrhl ho architekt Angelo Vescovali. Délku 110 metrů překlenuje pět cihlových oblouků s travertinovým obložením. Most byl postaven v letech 1896 až 1901 jako náhrada provizorního mostu \"passerella di Ripetta \"z roku 1878. Nese jméno Camilla Bensa hraběte Cavoura, jednoho z předních zastánců risorgimenta.\n\nNa Nový rok z něho od roku 1946 odvážlivci skáčou do chladné řeky, což je velká atrakce pro místní i turisty. Tradici zahájil nezaměstnaný kaskadér, který si chtěl odvážným kouskem udělat reklamu.\n\n"}
{"id": "1163929", "url": "https://cs.wikipedia.org/wiki?curid=1163929", "title": "Kořenokvětka vyšší", "text": "Kořenokvětka vyšší\n\nKořenokvětka vyšší (\"Aspidistra elatior\"), známá také jako \"aspidistra\" nebo \"domácí štěstí\", je stálezelená rostlina z čeledi chřestovitých. Dorůstá výšky okolo 60 cm, má tuhé, sytě zelené a až půl metru dlouhé kopinaté listy. Květy jsou drobné a popelavě šedé, vnitřní strana korunních lístků je purpurově zbarvená. Vyrůstají z oddenků a drží se při zemi, odtud český název. Rostlina se množí vegetativním způsobem.\n\nRostlina pochází z Tchaj-wanu a souostroví Rjúkjú, odkud se rozšířila po subtropické východní Asii jako součást lesního podrostu, zejména pod stromy \"Castanopsis sieboldii\". V Evropě byla od 19. století oblíbenou pokojovou rostlinou pro nenáročné pěstování. Dobře snáší nedostatek světla, výkyvy teploty i nepravidelnou zálivku, může se také vysazovat ven, pokud je stanoviště chráněno před prudkým sluncem a mrazy přesahujícími −5 °C. V Anglii je známa jako \"bar-room plant\" (barová rostlina), protože jí nevadí ani cigaretový kouř. George Orwell použil tuto rostlinu jako symbol středostavovské společnosti v názvu románu \"Bože chraň aspidistru\". V českém prostředí se pro ni používaly lidové názvy \"ševcovská palma\" nebo \"domácí štěstí\", byla častým svatebním darem jako ztělesnění houževnatosti a neokázalého, ale trvalého štěstí.\n\n"}
{"id": "1163933", "url": "https://cs.wikipedia.org/wiki?curid=1163933", "title": "Městské muzeum ve Velké Bíteši", "text": "Městské muzeum ve Velké Bíteši\n\nMěstské muzeum ve Velké Bíteši je muzeum ve Velké Bíteši, zřizováno je od roku 1992 městem Velká Bíteš a sídlí na Masarykově náměstí čp. 5.\n\nPůvod sbírek muzea se datuje do doby konce 19. století, muzeum bylo založeno v roce 1925, muzejní spolek úzce spojený s činností muzea byl založen 28. prosince téhož roku, o vytvoření muzea se zasazoval od počátku 20. stol. především učitel a historik Jan Tiray (1853–1925). Od roku 1925 do roku 1928 bylo muzeum umístěno v obecné škole. Do srpna 1929 sbírky byly uskladněny v bytech členů muzejního spolku a později byly umístěny v prostorách bývalé spořitelny na Masarykově náměstí, v době Protektorátu Čechy a Morava byly sbírky přesunuty do zadního traktu radnice (tzv. \"Šupárny\", bývalé obecní vězení), později do roku 1945 byly sbírky provizorně umístěny v prostorách dívčí školy. Po roce 1945 se muzeum vrátilo opět do prostor radnice, ty však nevyhovovaly (přílišná vlhkost) a v roce 1956 byly sbírky přesunuty do rekonstruovaných prostor v domě čp. 5 na Masarykově náměstí. Muzeum pak bylo v těchto nových prostorách otevřeno 29. září 1957.\n\nV roce 1960 byl správní reformou zrušen tehdejší okres Velká Bíteš a byla tak ukončena činnost muzea a sbírky byly převezeny do Okresního muzea ve Žďáru nad Sázavou. V roce 1985 byla v prostorách muzea otevřena Pamětní síň Muzea silnic a dálnic ve Velkém Meziříčí. V roce 1989 bylo muzeum součástí velkomeziříčské pobočky Okresního muzea ve Žďáru nad Sázavou. Muzeum ve Velkém Meziříčí se pak stalo samostatnou jednotkou zřizovanou městem Velké Meziříčí a jeho součástí se stalo právě i muzeum ve Velké Bíteši, to se pak oddělilo 1. ledna 1992. V 90. letech proběhla rekonstrukce muzea a v roce 2007 byl propojen výstavní sál a bývalý prostor informačního centra.\n\nPéčí o sbírky byli pověřeni správcové. Postupně se vystřídali řídící učitel Vilém Kožnárek, ředitel hospodářské školy Bohuslav Kříž, řídící učitel obecné školy Karel Kotík a katecheta P. František Jedlička, v létech 1957–1988 učitel, archivář a kronikář Mgr. Jaromír Kotík. Ten se o muzeum staral, i když pozbylo v roce 1960 svůj oficiální status. V roce 1985 bylo muzeum obnoveno jako dislokovaná pamětní síň Muzea silnic a dálnic ČSSR ve Velkém Meziříčí. Do plnohodnotného zařízení, fungujícího na bázi vlastivědného muzea, se však vypracovalo až po roce 1989. Od roku 1988 převzala vedení muzea Silva Smutná a ve své funkci setrvala do roku 2006. Současným vedoucím městského muzea, se statutem organizační složky města je Mgr. Ivo Kříž.\n\nSprávcové muzea se od časů založení této instituce opírali ve své činnosti o skupinu dobrovolníků sdružených v muzejním spolku. Činnost spolku na dlouhá léta utichá zároveň s muzeem při rušení okresů v roce 1960. Na začátku devadesátých let hledalo městské muzeum řešení, jak získat finanční podporu na realizaci některých aktivit. Dne 2. března 1993 byla ustavena \"Muzejní nadace Velkobítešska pro zachování památek a rozvoj vlastivědy, \"která v letech 1992 a 1995 vydala v edici \"Vlastivěda Velkobítešska\" tři svazky publikace od Jaromíra Kotíka \"Bítešské historky a pověsti\", \"Všelicos z minulosti Velké Bíteše a okolí \"a \"Velká Bíteš docela nedávno 1938 –1968.\" Po legislativních změnách v roce 1997 však nadace zaniká a od roku 1998 je založen \"Muzejní spolek Velkobítešska\" jako její nástupce.\n\nStředem zájmu spolku je shromažďování informací regionálně přírodovědného charakteru. Velmi aktivní jsou mineralogové, kteří pro muzeum vytvářejí sbírku minerálů ze zdejšího regionu. Spolek podporuje i vydavatelské snahy muzea s regionálně vlastivědným zaměřením. Jedním z významných edičních činů bylo v roce 2001 vydání dvojdílného jubilejního sborníku. 1. díl byl zaměřen ke 400. výročí založení kostelíku Jednoty Bratrské ve Velké Bíteši, 2. díl připomenul 75. výročí založení muzea ve Velké Bíteši. Publikace byly vydány s finanční podporou Ministerstva Kultury České republiky. Někteří členové spolku publikují články v odborných časopisech, především však v místním měsíčníku – \"Zpravodaj Města Velké Bíteše\".\n\nV posledních létech členové významnou měrou přispěli k zachování a úpravám starého hřbitova jako místa pietního, historického a kulturního charakteru a rozvinuli bohatou činnost národopisného souboru \"Bítešan\".\n\nSbírkový fond muzea byl získáván primárně z darů občanů Velké Bíteše a v roce 2016 dosáhl celkem 951 kusů. Expozice je doplňována tematickými výstavami s ohledem na výročí dotýkající se Města Velké Bíteše, jednotlivých památek, událostí nebo osobností působících ve městě. V roce 2007 muzeum otevřelo další výstavní prostor určený především pro výstavy obrazů, fotografií nebo panelových výstav krátkodobějšího charakteru. Dosud realizované výstavy v tomto prostoru byly rozličného charakteru. Od uměleckých fotografií, přes přírodovědu, historii, moderní umění po národopis.\n\nSbírka s názvem mineralogické a geologické zajímavosti Velkobítešska byla otevřena v budově muzea v roce 2003 a představuje typické ukázky minerálů a geologických zajímavostí z oblasti Velké Bíteše a okolí. Minerály jsou uspořádány do skupin dle vzniku a to dle teploty krystalizace.\n\nV hlavním výstavním sále muzea je umístěna vlastivědná expozice, zaměřená na historii Velké Bíteše. Jsou zde postihnuty první zmínky o Velké Bíteši, Velká Bíteš městem, Hrdelní soud, trhy, míry a váhy, řemesla ve Velké Bíteši, Jednota bratrská a Karel st. ze Žerotína či poslední majitelé náměšťského panství – rod Haugwitzů. V expozici jsou uvedeny i ukázky řemesel. Jsou instalovány i expozice s tématem Tělovýchovné jednoty Sokol ve Velké Bíteši, kostela sv. Jana Křtitele, Žerotínů a jejich vazby na Velkou Bíteš a další.\n\nV roce 1957 byla otevřena expozice s tematikou historie města a jeho okolí.\n\n"}
{"id": "1163935", "url": "https://cs.wikipedia.org/wiki?curid=1163935", "title": "Křížová cesta (Stožec)", "text": "Křížová cesta (Stožec)\n\nKřížová cesta na území obce Stožec byla tvořena trojicí tras vedoucích ke Stožecké kapli. Kaple byla postavena na konci 18. století a stala se duchovním centrem Stožecka. Jedna cesta vedla ze Stožce a stoupala lesem přímo ke kapli, druhá vycházela z Českých Žlebů a její trasa vedla po lesních cestách, třetí pak vycházela z Dobré a obrázky z ní byly zachovány a přeneseny do repliky Stožecké kaple ve Philippsreuthu. \n\nObec Stožec se v souvislosti s rekonstrukcí Stožecké kaple v roce 2013 rozhodla trasy křížových cest obnovit. Jako první byla obnovena trasa z Českých Žlebů. Její průběh byl stanoven podle historických materiálů. Původní obrazy byly upevněny na stromech, byly zasklené a zarámované (patrně se jednalo o barvotisky na papíru nebo originální malby rovněž na papíru a bylo nutno je chránit sklem). Nedochoval se žádný jiný materiál, který by poskytl bližší informaci. Pro obnovenou cestu vyhotovila nové obrazy vimperská malířka Vladimíra Fridrichová Kunešová, která je namalovala na kovové desky. Malířka práci dokončila na podzim 2015 a na konci listopadu 2015 mohly být obrazy na křížovou cestu umístěny.\n"}
{"id": "1163942", "url": "https://cs.wikipedia.org/wiki?curid=1163942", "title": "Hypoplazie", "text": "Hypoplazie\n\nHypoplazie znamená nekompletní nebo opožděný buněčný vývoj.\nPojem pochází z řeckého ὑπo- hypo-, „pod“ + πλάσις plasis, „tvar, formace“ a adjektivem je hypoplatický. Tento pojem je široce užíván v mnoha analogických významech, nejde ani o opak hyperplazie, protože není zpravidla vrozená, ani o masivnější poruchu (aplazii), ale správný význam odkazuje na vrozenou nevyvinutost buněk anebo jejich nízký počet (oproti zdravému, fyziologickému stavu).\n"}
{"id": "1163943", "url": "https://cs.wikipedia.org/wiki?curid=1163943", "title": "Vít Rakušan", "text": "Vít Rakušan\n\nVít Rakušan (* 16. června 1978 Kolín) je český politik a středoškolský učitel, od října 2017 poslanec Poslanecké sněmovny PČR, od roku 2019 předseda hnutí STAN (v letech 2016 až 2019 pak 1. místopředseda), od roku 2012 zastupitel Středočeského kraje (v letech 2016 až 2017 působil jako 1. náměstek hejtmanky), v letech 2010 až 2019 starosta města Kolín.\n\nVystudoval historii a germanistiku na Jihočeské univerzitě v Českých Budějovicích a školský management na Univerzitě Karlově v Praze (získal tituly Mgr. a Bc.).\n\nOd roku 2000 soukromě podniká, mezi lety 2000 až 2015 v oboru výuky německého jazyka. Právě němčinu učí jako pedagog na Gymnáziu Jiřího Ortena v Kutné Hoře.\n\nVít Rakušan je podruhé ženatý, jeho stávající ženou se v září 2015 stala Marie Auerová, se kterou se jim v říjnu roku 2017 narodil syn Matěj. Z přechozího manželství má dceru Agátu. Žije v Kolíně. Jeho otcem je bývalý senátor za ČSSD Jan Rakušan.\n\nOd roku 2015 je členem hnutí STAN. V hnutí také zastává pozici člena Celostátního výboru a místopředsedy Krajského výboru Středočeského kraje. Na VIII. republikovém sněmu STAN v Průhonicích u Prahy v polovině dubna 2016 byl zvolen 1. místopředsedou hnutí. Získal 137 hlasů od 144 delegátů (tj. 95 %).\n\nDo politiky vstoupil, když byl v komunálních volbách v roce 2010 zvolen jako nestraník za subjekt \"\"Změna pro Kolín\"\" zastupitelem města Kolína (byl lídrem kandidátky). Následně se stal v listopadu 2010 starostou města. Ve volbách v roce 2014 post zastupitele města obhájil, když opět jako nestraník vedl kandidátku \"\"Změny pro Kolín\"\", která suverénně zvítězila se ziskem 63,95 % hlasů (tj. získala 20 mandátů z 27 možných). V listopadu 2014 byl po druhé zvolen starostou města.\n\nV krajských volbách v roce 2012 byl zvolen jako nestraník za STAN v rámci subjektu \"\"TOP 09 a Starostové pro Středočeský kraj\"\" do Zastupitelstva Středočeského kraje (původně figuroval na 11. místě kandidátky, ale vlivem preferenčních hlasů skončil druhý). Působil jako člen Kontrolního výboru.\n\nV roce 2016 byl zařazen do žebříčku 100 největších inovatorů střední a východní Evropy, který vyhlašuje prestižní anglický mezinárodní deník Financial Times.\n\nV krajských volbách v roce 2016 byl lídrem STAN ve Středočeském kraji a podařilo se mu obhájit mandát krajského zastupitele. Dne 18. listopadu 2016 byl zvolen statutárním zástupcem a náměstkem hejtmanky pro oblast bezpečnosti a cestovního ruchu. Po rozpadu koalice byl ale v říjnu 2017 z funkce odvolán.\n\nNa IX. republikovém sněmu STAN v Praze obhájil dne 25. března 2017 jakožto jediný kandidát post 1. místopředsedy hnutí, hlas mu dalo 133 ze 145 delegátů (tj. 92 %).\n\nVe volbách do Poslanecké sněmovny PČR v roce 2017 byl lídrem hnutí STAN ve Středočeském kraji. Získal 7 334 preferenčních hlasů a byl zvolen poslancem. Později byl zvolen i předsedou Stálé komise pro kontrolu vojenského zpravodajství, působí v Zahraničním a Bezpečnostním výboru Poslanecké sněmovny.\n\nV komunálních volbách v roce 2018 byl celostátním lídrem hnutí STAN. V Kolíně s uskupením \"\"Změna pro Kolín\"\" obhájil rekordní výsledek v roce 2014, získali 62,82 % odevzdaných hlasů a získali dokonce 21 z 27 mandátů. Na ustavujícím zasedání zastupitelstva 5. listopadu 2018 byl zvolen starostou. Na funkci však v červnu 2019 kvůli působení v celostátní politice rezignoval, nahradil jej Michael Kašpar. Sám zůstal radním města.\n\nDne 13. dubna 2019 byl na X. republikovém sněmu STAN jediným kandidátem na předsedu hnutí, byl zvolen hned v prvním kole 93 % hlasů. Ve funkci předsedy tak vystřídal Petra Gazdíka, který se rozhodl neobhajovat.\n"}
{"id": "1163944", "url": "https://cs.wikipedia.org/wiki?curid=1163944", "title": "Sergej Nikolajevič Lazarev", "text": "Sergej Nikolajevič Lazarev\n\nSergej Nikolajevič Lazarev (* 4. září 1952 Jejsk, Sovětský svaz) je praktický filozof, parapsycholog a badatel. Zabývá se zkoumáním zákonů duchovního života člověka a jejich vlivu na zdraví a osud.\n\nNarodil se 4. září 1952 v ruském městě Jejsk. Vystudoval Ruskou státní pedagogickou univerzitu A. I. Gercena a zároveň absolvoval 11měsíční rekvalifikační kurz na Petrohradské státní univerzitě, kde získal kvalifikaci jako praktický psycholog.\n\nVěnuje se zkoumání informačních a energetických polí člověka od začátku 80. let. Od roku 1993 pořádá semináře, prezentace a přednášky v Moskvě, Petrohradě a dalších ruských městech, ale také v Německu, Izraeli, Polsku, Česku a na Ukrajině. Od začátku 90. let vyšlo 25 knih Sergeje Lazareva z knižní řady „Diagnostika Karmy\" a „Člověk budoucnosti\".\n\nSergej Lazarev se zajímá o spojitost mezi vnitřním stavem duše člověka a jeho zdravím a osudem a mezi náboženským a morálním stavem lidstva a perspektivami jeho existence v moderním světě. V této oblasti objevil Sergej Lazarev empirickou metodou řadu posloupných zákonů, díky kterým dokázal vytvořit ucelený filozofický systém vnímání světa.\n\nVýzkumu informačních a energetických polí člověka se Sergej Lazarev začal věnovat v letech 1980–1981 a koncem 80. let se začal profesionálně zabývat léčitelstvím. Po osvojení diagnostiky člověka na dálku v laboratoři Vadima Poljakova (Sankt-Petěrburg) u sebe Sergej Lazarev objevil schopnost získávat informace o zdravotním stavu v poli člověka, a to nejen ve vztahu k jeho přítomnosti, ale i minulosti a budoucnosti.\n\nNa počátku své léčitelské praxe pracoval Sergej Lazarev s energetickými poli, které lidské tělo vyzařuje. Pole tedy bylo ve vztahu k tělu druhotným. Tělo bylo příčinou a pole následkem. Ve své badatelské práci nicméně S. Lazarev rozvíjel také hypotézu o existenci jiného druhu polí. Polí, která by byla ve vztahu k tělu a jeho orgánům prvotní. Poté, co se Sergej Lazarev přesvědčil, že veškeré informace o povaze, osudu, minulosti i budoucnosti člověka a dokonce i o minulých vtěleních musí být uložena v jeho individuálním poli, začal S. Lazarev k tomuto tajemnému úložišti informací hledat přístup.\n\nNa jaře roku 1990 S. Lazarev po několika letech vyčerpávající práce, diagnostikování, léčby nemocných a různých experimentů poprvé uviděl prvotní informační a energetické pole člověka. Začalo být zřejmé, že zatímco husté povrchové vrstvy individuálního pole člověka a jeho aury závisí na těle a jsou mu podřízeny, tyto hlubinné, jemné vrstvy pole tělo naopak řídí. Kromě toho se také ukázalo, že tyto struktury určují nejenom zdraví, ale i povahu, osud a budoucnost člověka.\n\nTo motivovalo Sergeje Lazareva k napsání knih a pořádání seminářů. Doposud napsal a vydal přes 20 knih, které jsou překládány do řady cizích jazyků (angličtiny, němčiny, polštiny, češtiny, španělštiny, bulharštiny, rumunštiny, řečtiny, francouzštiny maďarštiny a japonštiny). Sergej Lazarev pravidelně pořádá semináře, prezentace a přednášky, a to jak v Moskvě, Sank-Petěrburgu a celé řadě dalších ruských měst, tak v zahraničí, například v Německu, Izraeli nebo na Ukrajině.\n"}
{"id": "1163945", "url": "https://cs.wikipedia.org/wiki?curid=1163945", "title": "Karel z Angoulême", "text": "Karel z Angoulême\n\nKarel z Angoulême (1459 – 1. leden 1496) byl člen francouzského rodu Orléans a vnuk Ludvíka z Valois, orléanského vévody, syna Karla V. Francouzského. Byl synem Jana z Angoulême a Markéty de Rohan, od roku 1467 byl hrabětem z Angoulême.\n\n16. února 1488 se oženil s 11letou Luisou Savojskou, dcerou Filipa II. Savojského a Markéty Bourbonské. Měli spolu dvě děti:\n\n\nKarel měl také dvě nemanželské děti se svou milenkou Antonínóu z Polignacu, paní z Combronde, manželčinou dvorní dámou:\n\nA také s milenkou Janou Le Conte:\n"}
{"id": "1163952", "url": "https://cs.wikipedia.org/wiki?curid=1163952", "title": "Antonín Lego", "text": "Antonín Lego\n\nAntonín Lego (24. srpna 1839 Strašice u Rokycan – 13. srpna 1901 Jesenice u Sedlčan) byl český katolický kněz, včelař a místní regionální buditel na Sedlčansku.\n\nPocházel z rozvětvené učitelské a hudebnické rodiny. Po studiu bohoslovectví působil na různých místech jako kaplan.\n\nRoku 1866 se poprvé dostává na Sedlčansko, když se stal kaplanem v Počepicích. Do povědomí místních obyvatel se zde zapsal především obětavou službou nemocným při epidemii cholery, která se zde rozšířila při tažení pruského vojska krajem. Jako kaplan působil ještě v nedalekém Svatém Janu a v Minicích u Kralup nad Vltavou. Své první místo faráře získal v Krásné Hoře, kde působil v letech 1873–1882. Poté byl přeložen do Jesenice, která se stala na dvacet let jeho nejslavnějším působištěm.\nV Jesenici se díky své činorodosti a srdečnosti záhy stal ústřední postavou místního života. Výrazně se podílel na opravách místního kostela Nejsvětější Trojice. Jako zručný amatérský řezbář sám vyřezal některé části kazatelny, opravil boční díly oltáře a křtitelnici, které zde zůstaly dodnes. \n\nLego byl také vášnivým včelařem – choval údajně na 100 včelstev a o včelařství též psal (přispíval do \"Českého včelaře\" a \"Rolnických listů\") a přednášel. Vynalezl nebo vylepšil některé včelařské pomůcky a za své vynálezy byl vyznamenán na výstavách nejen v Čechách, ale i v zahraničí. Sestrojil mj. vlastní rojochyt (zařízení ke snímání rojů z výšek) a dýmák, který se používá ke zklidnění včel. Právě Legův dýmák byl oceněn bronzovou medailí a diplomem na mezinárodní včelařské výstavě v Bruselu. Dalším včelařským vynálezem P. Lega byl vylepšený medomet. Po místní krajině vysazoval medonosné stromy, především akát. Podílel se také na založení Včelařské jednoty sedlčanské a po dlouhá léta byl jejím předsedou.\n\nPosledních deset let svého života věnoval Antonín Lego vlastivědnému bádání o historii obce a kraje. Sbíral lidové písně, zvyky, obyčeje i pověsti a pro muzeum sháněl lidové památky. Díky němu tak dnes máme mnoho zpráv o někdejším životě v Jesenici i okolí a informace o místní historii, které by se jinak nedochovaly. Výsledky svého bádání Lego pravidelně zveřejňoval, kromě řady článků též v třech ucelenějších pracích: \"Paměti a památky farní osady jesenické\", \"Pastýřské melodie Sedlčanska\" a \"Jesenické oddatve\" (divadelní hra dokumentárně zachycující zvyky na staročeské svatbě).\n\nP. Lego je pochován v jesenickém kostele Nejsvětější Trojice vedle náhrobku rytíře Diviše Černína z Chudenic. Od roku 2001 stojí za branou u kostela jeho žulová socha, která je dílem místního občana Josefa Skalického; byla slavnostně odhalena ke 100. výročí Legova úmrtí za přítomnosti kardinála Miloslava Vlka. Na počest této události kardinál spolu s politickou reprezentací obce a kraje kraje zasadili v obci lípu – „Strom milénia“.\n\n\n"}
{"id": "1163957", "url": "https://cs.wikipedia.org/wiki?curid=1163957", "title": "Eurocopter AS332 Super Puma", "text": "Eurocopter AS332 Super Puma\n\nEurocopter AS332 Super Puma (dnes Airbus Helicopters H215) je dvoumotorový vrtulník střední velikosti vyvinutý firmami Aérospatiale a Eurocopter (nyní Airbus Helicopters). Jde o zvětšenou verzi původního Aérospatiale SA 330 Puma s jinými motory. První let proběhl v roce 1978 a v roce 1980 Super Puma jako hlavní vyráběný model nahradil typ SA 330 Puma. Vojenská verze Super Pumy je značena AS532 Cougar. V civilní službě byl nástupce AS 332 představen v roce 2004 - zvětšený typ Eurocopter EC225 Super Puma.\n\n\n"}
{"id": "1163959", "url": "https://cs.wikipedia.org/wiki?curid=1163959", "title": "Otto Wilhelm", "text": "Otto Wilhelm\n\nOtto Wilhelm (1857 Štýrský Hradec – 21. června 1908 Štýrský Hradec) byl rakouský politik německé národnosti ze Štýrska, na počátku 20. století poslanec Říšské rady.\n\nOd roku 1871 pracoval ve Štýrském Hradci a ve Vídni ve velkoobchodu. Roku 1884 se stal prokuristou a účetním ve Wagnerově uzenářské firmě ve Štýrském Hradci. Působil jako tajemník obchodního a nákupního spolku.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii všeobecnou ve Štýrsku, obvod Štýrský Hradec, vnitřní město a předměstí. Ve funkčním období 1901–1907 se uvádí jako Otto Wilhelm, účetní.\n\nVe volbách do Říšské rady roku 1901 se uvádí jako společný kandidát německých stran. Byl členem Německé lidové strany. Profiloval se jako oponent sociálních demokratů. Ve volbách roku 1907 již ze zdravotních důvodů nekandidoval.\n\nZemřel v červnu 1908 po několikaleté plicní chorobě.\n"}
{"id": "1163961", "url": "https://cs.wikipedia.org/wiki?curid=1163961", "title": "Carib Territory", "text": "Carib Territory\n\nCarib Territory nebo dříve \"Carib Reserve\" je indiánská rezervace na východním pobřeží ostrova Dominika. Leží na území farnosti Saint David Parish, má rozlohu 15 km² a žije v ní okolo tří tisíc obyvatel z kmene Karibů (sami se nazývají \"Kalinago\"). Samosprávné území tvoří osm vesnic, největší z nich je Salybia, kde sídlí volený náčelník a kmenová rada. Půda je společným majetkem všech příslušníků kmene.\n\nV období evropské kolonizace vymřela na antilských ostrovech většina původních indiánských obyvatel. Pro zbytek z nich zřídila britská správa na nepřístupném skalnatém východním pobřeží Dominiky v roce 1763 rezervaci o rozloze 0,94 km². V roce 1903 rozhodl guvernér Henry Hesketh Bell o jejím rozšíření a uznal svrchovanost domorodého náčelníka. V roce 1930 území násilně obsadili britští policisté v rámci pátrání po pašerácích, samospráva byla obnovena roku 1952. V roce 1978, kdy získala Dominika nezávislost, byl přijat \"Carib Reserve Act\", který oficiálně vymezil pravomoci domorodých orgánů. V roce 1996 byla k rezervaci připojena další území.\n\nOblast je hornatá a neúrodná, bez přirozeného přístavu, elektřina se začala zavádět až v osmdesátých letech 20. století. Nejrozšířenější plodinou je maniok jedlý. Obyvatelé žijí převážně z turistického ruchu (atrakcí je skanzen původního způsobu života \"Kalinago Barana Auté\") a prodeje rukodělných výrobků.\n\n"}
{"id": "1163962", "url": "https://cs.wikipedia.org/wiki?curid=1163962", "title": "Jana z Angoulême", "text": "Jana z Angoulême\n\nJana z Angoulême (1490 – po roce 1531/1538), hraběnka z Bar-sur-Seine, dáma de Givry, baronka z Pagny a z Mirebeau, byla nemanželská nevlastní sestra krále Františka I. Francouzského. V roce 1522 byla jmenována hraběnkou z Bar-sur-Seine. Byla manželkou Jana z Longwy, pana z Givry, barona z Pagny a z Mirebeau.\n\nJana se narodila okolo roku 1490 v Angoulême jako nemanželská dcera Karla z Angoulême a jeho milenky Antoníny z Polignacu. Antonína sloužila jako paní domu na Karlových zámcích, a po jeho svatbě, 16. února 1488, se stala dvorní dámou jeho mladé manželky Luisy Savojské.\n\nKdyž Karel 1. ledna 1496 zemřel, Janě, jejím sestrám i matce, bylo umožněno zůstat v Angoulemeské domácnosti Luisy Savojské, hraběnky vdovy. V roce 1499, se Luisa s rodinou přestěhovala ze zámku Cognac na dvůr Ludvíka XII. Francouzského, který byl otcovým bratrancem. Jana vyrůstala se svými nevlastními sourozenci, Františkem, hrabětem z Angoulême, vévodou z Valois a dědicem francouzského království, a Markétou. V srpnu 1501 byla u příležitosti svého sňatku Ludvíkem XII. legitimizována.\n\nJana měla vlastní sestru Markétu, která se stala abatyší ve Fontevrault, a nevlastní sestru Souveraine, která se narodila ze vztahu Karla z Angoulême s Janou le Conte. Manželstvím své matky s Béraudem z L'Espinasse, pánem de Combronde, měla Jana ještě jednu nevlastní sestru, Františku z L'Espinasse. Dne 25. ledna 1515 byl Janin nevlastní bratr František korunován francouzským králem. 24. března 1522 jí bratr jmenoval hraběnkou z Bar-sur-Seine.\n\nJana se poprvé provdala v srpnu 1501 za Jana Aubina, pána de Malicorne. Manželství bylo bezdětné. Po jeho smrti se Jana provdala za Jana IV. z Longwy, pána z Givry, barona z Pagny a z Mirebeau, se kterým měla tři dcery:\n\n\nJanin manžel zemřel v roce 1520. Jeho tituly zdědila jejich nejstarší dcera Františka.\n\nJana zemřela někdy po roce 1531/1538. Hraběnkou z Bar-sur-Seine se po ní stala její nejmladší dcera Jacqueline.\n"}
{"id": "1163964", "url": "https://cs.wikipedia.org/wiki?curid=1163964", "title": "Jean-François Domergue", "text": "Jean-François Domergue\n\nJean-François Domergue (* 23. červen 1957, Bordeaux) je bývalý francouzský fotbalista. Nastupoval především na postu obránce.\n\nS francouzskou reprezentací vyhrál mistrovství Evropy 1984, na šampionátu nastoupil k pěti zápasům a vstřelil 2 góly. V národním týmu působil v letech 1973–1984 a odehrál 9 utkání, v nichž vstřelil 2 branky.\nCelou kariéru strávil v nejvyšší francouzské soutěži, hrál za Girondins Bordeaux, Lille OSC, Olympique Lyon, Toulouse, Olympique Marseille a Stade Malherbe Caen. Nejlepšího výsledku dosáhl v sezóně 1986/87, kdy jeho tým Marseille vybojoval v lize druhé místo.\n"}
{"id": "1163965", "url": "https://cs.wikipedia.org/wiki?curid=1163965", "title": "4Motion", "text": "4Motion\n\n4Motion je registrovaná ochranná známka společnosti Volkswagen AG, která se výhradně používá ve vozech značky Volkswagen používající systém pohonu všech kol (4WD). Volkswagen předtím používal pro své 4WD modely termín „Syncro“.\n\nZ jiných značek společnosti Volkswagen Group se pro označení systému 4WD automobilů Audi používá označení „Quattro“. Sesterská společnost Škoda Auto používá jednoduché označení „4x4“ za názvem modelu, zatímco SEAT používá k označení pouze „4“.\n\nŽádná z výše uvedených ochranných známek není specifická pro konkrétní 4WD systém nebo použitou technologii. Obecně platí, že Volkswagen u modelů s motory uloženými příčně používá Haldex spojku. Pro modely s podélně uloženými motory se používá systém založený na diferenciálu Torsen.\n\n"}
{"id": "1163966", "url": "https://cs.wikipedia.org/wiki?curid=1163966", "title": "Anton Gratzhofer", "text": "Anton Gratzhofer\n\nAnton Gratzhofer (13. prosince 1863 Völkermarkt – 30. března 1922 Klagenfurt) byl rakouský politik německé národnosti z Korutan, na počátku 20. století poslanec Říšské rady.\n\nPůsobil jako kloboučník ve Völkermarktu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou v Korutanech, obvod St. Veit, Feldkirchen, Friesach atd. Ve funkčním období 1901–1907 se uvádí jako Anton Gratzhofer, kloboučník a majitel realit.\n\nVe volbách do Říšské rady roku 1901 se uvádí jako kandidát Německé lidové strany.\n\nV červnu 1918 se stal starostou města Völkermarkt. Předtím zastával post náměstka starosty. Město mu udělilo čestné občanství. Po průniku jihoslovanských jednotek do Korutan v době zániku monarchie ale uprchl do Klagenfurtu, kde pak trvale žil.\n\nZemřel v březnu 1922 ve věku 59 let.\n"}
{"id": "1163971", "url": "https://cs.wikipedia.org/wiki?curid=1163971", "title": "Křesťanské kulturní centrum Zlín", "text": "Křesťanské kulturní centrum Zlín\n\nKřesťanské kulturní centrum ve Zlíně (KKC) je společným projektem sedmi zlínských církví, které se zde podílejí na různých kulturních a osvětových projektech.\n\nPodle vlastního vyjádření organizátorů \"\"jejich společnou touhou je být světlem, tedy pomocí na cestě každému, kdo hledá smysl života. KKC chce být místem, které nabízí inspiraci, povzbuzení a naději. Za tímto účelem jsme pro Vás připravili celou řadu pravidelných i příležitostných aktivit.\"\nAť už jste na své životní cestě kdekoliv, jste vítáni. Věříme totiž, že nejsme na tomto světě jen sami pro sebe.\"\"\"\n\nNa projektu se účastní místní sbory a náboženské obce Apoštolské církve, Bratrské jednoty baptistů, Církve adventistů sedmého dne, Církve československé husitské, Českobratrské církve evangelické, Křesťanský sbor Zlín a Křesťanské společenství Zlín.\n\nV centru se konají například modlitební setkání, přednášky, osvětové kursy (například Objevování křesťanství).\n\nProjekt je podporován Statutárním městem Zlín.\n\n"}
{"id": "1163972", "url": "https://cs.wikipedia.org/wiki?curid=1163972", "title": "Alfred Khevenhüller", "text": "Alfred Khevenhüller\n\nAlfred Khevenhüller, též Alfred Reichsgraf zu Khevenhüller-Metsch (26. července 1852 Budín – 23. prosince 1911 Osterwitz), byl rakouský šlechtic a politik německé národnosti z Korutan, na počátku 20. století poslanec Říšské rady.\n\nStudoval v Kalksburgu a absolvoval Tereziánskou vojenskou akademii ve Vídeňském Novém Městě. Byl pánem v korutanském Osterwitz a dolnorakouském Pellendorfu. Sloužil v armádě. Do výslužby odešel v roce 1872 jako poručík u dragounů. Roku 1878 se účastnil tažení do Bosny. Do armády se ještě vrátil v letech 1882–1888. Měl hodnost rytmistra. Jeho manželkou byla hraběnka Melanie Erdődy. Měli tři děti.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii velkostatkářskou v Korutanech.\n\nVe volbách do Říšské rady roku 1901 se uvádí jako kandidát Strany ústavověrného velkostatku.\n\nZemřel v prosinci 1911 na zámku v korutanském Osterwitz.\n"}
{"id": "1163973", "url": "https://cs.wikipedia.org/wiki?curid=1163973", "title": "Arisaig", "text": "Arisaig\n\nArisaig () je vesnice v Lochaber na západním pobřeží Skotské vysočiny. Arisaig znamená ve skotské gaelštině „bezpečné místo“.\n\nPo potlačení jakobitského povstání opustil Karel Eduard Stuart 20. září 1746 Skotsko a z místa východně od vsi odplul do Francie. V roce 1770 zde zemřel gaelský básník Alasdair Mac Mhaighstir Alasdair a byl pohřben na místním římskokatolickém hřbitově. Emigranti z této oblasti založili v roce 1785 v kanadské provincii Nové Skotsko stejnojmennou osadu.\nBěhem druhé světové války převzalo celou oblast SOE a cvičilo tu agenty pro plnění zvláštních úkolů v okupované Evropě. Českým a slovenským vojákům, kteří v letech 1941–1943 prošli v Arisaigu výcvikem SOE, byl odhalen 11. listopadu 2009 ve vsi památník.\n\nVe vesnici je pošta, obchod se smíšeným zbožím, restaurace, kavárna, hotel s barem a přístav.\n\nArisaig leží na silnici A830, která na severu vede do Mallaigu a na východě do Fort William. Silnice známá jako \"Road to the Isles\" byla v celé délce rozšířena, práce byly dokončeny v roce 2008.\n\nVe vsi je zastávka železniční trati \"West Highland Line\", která vede do Mallaigu a Fort William. Arisaig je nejzápadnější železniční zastávkou na pevninské části Británie.\n\nZ přístavu vyplouvá menší osobní loď na \"Small Isles\".\n\n"}
{"id": "1163974", "url": "https://cs.wikipedia.org/wiki?curid=1163974", "title": "Philippe Bergeroo", "text": "Philippe Bergeroo\n\nPhilippe Bergeroo (* 13. leden 1954, Ciboure) je bývalý francouzský fotbalista, brankář.\nS francouzskou reprezentací vyhrál Mistrovství Evropy 1984, byť na šampionátu jako náhradník Joela Batse nenastoupil. Má též bronzovou medaili z mistrovství světa v Mexiku roku 1986, byť ani zde do bojů nezasáhl. V národním týmu působil v letech 1979–1984 a odehrál 3 utkání, všechna přátelská.\nCelou kariéru strávil v nejvyšší francouzské soutěži, hrál za Girondins Bordeaux, Lille OSC a Toulouse. Nejlepšího výsledku dosáhl v sezóně 1986/87, kdy jeho tým Toulouse vybojoval v lize třetí místo.\n"}
{"id": "1163975", "url": "https://cs.wikipedia.org/wiki?curid=1163975", "title": "Enzymatická esej", "text": "Enzymatická esej\n\nEnzymatická esej je laboratorní metoda stanovení enzymatické aktivity. Účelem takového stanovení je měření kinetiky enzymatické aktivity a enzymatické inhibice. Měří se buď spotřeba substrátu nebo produkce produktu za jednotku času. Nejčastější metody jsou měření počátečních hodnot, výpočet sklonu křivky, relaxace a transietní kinetiky.\n\n"}
{"id": "1163976", "url": "https://cs.wikipedia.org/wiki?curid=1163976", "title": "Albert Rust", "text": "Albert Rust\n\nAlbert Rust (* 10. říjen 1953, Mulhouse) je bývalý francouzský fotbalista, brankář.\nS francouzskou reprezentací vyhrál Mistrovství Evropy 1984, byť na šampionátu jako náhradník Joela Batse nenastoupil. Má též bronzovou medaili z mistrovství světa v Mexiku roku 1986, kde nastoupil k poslednímu francouzskému zápasu na šampionátu, k zápasu o třetí místo s Belgií. I přesto, že obdržel dvě branky, Francouzi zvítězili 4:2 a získali bronz. Tento zápas byl také jediným, k němuž Rust v reprezentaci nastoupil. S olympijským týmem však získal zlatou medaili na letních olympijských hrách v Los Angeles roku 1984.\n\nS klubem Montpellier HSC získal v sezóně 1989/90 francouzský pohár. V nejvyšší francouzské soutěži dosáhl nejlepšího výsledku v sezóně 1979/80, kdy jeho tým FC Sochaux vybojoval v lize druhé místo.\n"}
{"id": "1163977", "url": "https://cs.wikipedia.org/wiki?curid=1163977", "title": "Enzymatická aktivita", "text": "Enzymatická aktivita\n\nEnzymatická aktivita představuje množství přeměného substrátu (v molech) za jednotku času za daných podmínek. SI jednotkou je 1 katal = 1 mol.s. Protože jde ale velkou jednotku, v praxi se uživá U = 1 μmol.min. 1 U odpovídá 16.67 nanokatalům.\n"}
{"id": "1163978", "url": "https://cs.wikipedia.org/wiki?curid=1163978", "title": "Enzymatická kinetika", "text": "Enzymatická kinetika\n\nEnzymatická kinetika nebo enzymová kinetika zkoumá rychlost chemických reakcí aktivity enzymů. Pro enzymatickou kinetiku platí obecné zákony chemické kinetiky a chemické veličiny, jako je reakční rychlost (v), rovnovážná konstanta (K) či třeba Gibbsova energie (G). Obvykle se vychází ze zjednodušující představy, že enzymem katalyzovaná reakce probíhá ve dvou krocích („E“ je enzym, „S“ je substrát, „P“ je produkt):\nnačež platí:\n\nVýše uvedená rovnice je tzv. rovnice Michaelise a Mentenové, základní rovnice enzymatické kinetiky vůbec. formula_3 je počáteční rychlost reakce, formula_4 je mezní rychlost reakce (při nadbytku substrátu a 100% nasycení enzymů), formula_5 je Michaelisova konstanta a formula_6 je rovnovážná koncentrace substrátu.Podle uvedené rovnice má závislost reakční rychlosti na koncentraci substrátu má tvar hyperboly. Zajímavou veličinou je Michaelisova konstanta, pro niž platí K = (k + k) / k a která udává koncentraci substrátu, při níž je reakční rychlost rovna polovině maximální rychlosti. Rovnice Michaelise a Mentenové však je silně zjednodušujícím popisem reality a platila by jen pro počáteční stavy jednosubstrátových reakcí, přičemž by muselo docházet k přímému rozpadu komplexu enzym-substrát na enzym a produkt.\n\nNa rychlost enzymatické reakce (konkrétně na velikost Michaelisovy konstanty) má výrazný vliv řada fyzikálně-chemických vlastností prostředí. Obecně platí, že s vzrůstající teplotou roste rychlost enzymatické reakce až do doby, než se bílkovinná složka enzymu začne denaturovat. Denaturační teplota obvykle u živočišných enzymů činí asi 50–60 °C. Na rychlost má dále výrazný vliv pH prostředí – většině enzymů vyhovuje nejlépe pH 5–7, nicméně pepsin má optimum při pH 1,5–2 a argináza při pH 9,5. Aktivitu enzymů dále někdy ovlivňuje redox potenciál, iontová síla a relativní permitivita. Samostatnou kapitolou je vliv inhibitorů a dalších efektorů na průběh enzymatické reakce.\n"}
{"id": "1163979", "url": "https://cs.wikipedia.org/wiki?curid=1163979", "title": "Renaud Burgundský", "text": "Renaud Burgundský\n\nRenaud Burgundský (zemřel roku 1321), od roku 1282 z práva manželky hrabě z Montbéliardu. Byl synem Huga ze Chalonu, pána ze Salins, a jeho manželky Adély.\n\nSe svou manželkou Guillemette z Neufchâtel měl syna Othenina, hraběte z Montbéliard, a dceru Johanu, která se poprvé vdala za Oldřicha III., hraběte z Pfirtu, a podruhé za Rudolfa, bádenského markraběte. Z prvního manželství měla čtyři dcery, z nich se dvě dožily dospělosti-Johana z Pfirtu, manželka Albrechta II. a Uršula. Po Renaudově smrti se jeho dědičkou stala dcera Johana. Ze druhého manželství měla další dvě dcery, Markétu a Adélu.\n"}
{"id": "1163981", "url": "https://cs.wikipedia.org/wiki?curid=1163981", "title": "Romance o růži", "text": "Romance o růži\n\nRomance o růži (ve francouzském originále ) je opereta o jednom dějství francouzského skladatele Jacquese Offenbacha z roku 1869. Oficiálními autory libreta byli Offenbachův častý spolupracovník Étienne Tréfeu (vl. jm. Étienne-Victor de Tréval) a novinář Jules Prével, vedle toho na něm spolupracoval Charles Nuitter (vl. jm. Charles-Louis-Étienne Truinet), rovněž autor nebo spoluautor textu k řadě Offenbachových děl. Měla premiéru 11. prosince 1869 v pařížském divadle Théâtre des Bouffes-Parisiens.\n\nJacques Offenbach tuto operetu napsal na podzim roku 1869 za dvojím účelem. Prvním účelem bylo sloužit jako úvodní kus („lever de rideau“) k opéra bouffe \"Trebizondská princezna\", kterou hrálo Théâtre des Bouffes-Parisiens od 7. prosince 1869 a se kterou \"Romance o růži\" sdílela libretisty Tréfeua a Nuittera. Druhým pak bylo uplatnit na jevišti tehdejší Offenbachovu milenku Louise Valtesse de la Bigne, která již v Bouffes-Parisiens dříve hrála menší role; pro ni byla napsána mluvená role excentrické Američanky Mistress Johnson.\n\nToto drobné dílo je spíše divadelní žert, velmi nenáročné inscenačně (jediná scenérie, pět postav, z toho jen dva pěvci a jeden zpívající herec) a svým groteskním dějem i prvky parodie připomínajícími Offenbachovy první buffonérie z 50. let 19. století. Podle Offenbachova českého životopisce Miroslava Šulce \"Romance o růži\" „zcela zjevně kopírovala \"Seňora Fagotta\"“, Offenbachovu o šest let starší aktovku. Titul pochází od ústřední melodie, kterou je irská lidová píseň \"The Last Rose of Summer\", vydaná počátkem 19. století Thomasem Moorem, ale nesmírně zpopularizovaná operou Offenbachova dávného přítele Friedricha von Flotowa \"Marta\" (1847) jakožto \"Romance o růži\". \"Marta\" patřila ve své době mezi nejhranější opery vůbec a sentimentální píseň o růži se stala všudypřítomným salónním kouskem, jehož obehranost je hlavním komickým motivem jinak dosti prosté zápletky Offenbachovy operety. Tato parodie se přirozeně nezavděčila všem a Laroussův operní slovník z roku 1881 – který si obecně velmi málo cenil Offenbacha jakožto „skladatele […] nejplodnějšího co do děl a nejneplodnějšího co do myšlenek, jaký kdy získal pozornost veřejnosti“ – žehral v tomto případě specificky i na libretisty: „Pánové groteskáři jsou skutečně neúprosní. Opravdu nemohli nechat tu rozkošnou irskou melodii v partituře \"Marty\", kam ji tak úhledně zasadil pan de Flotow? Museli oškubat růži Thomase Moora na prknech Bouffes-Parisiens?“ Nejpopulárnější vlastní melodií operety byla „píseň o plukovníkovu psovi“, kterou autoři označili jako „scie d'atelier“ (tj. přibližně „cirkulárka“, monotónní a odpuzující melodie). Tuto píseň, jejíž refrén sestává ze štěkání a jejímž účelem v ději je vyvolat u hudbymilovné dámy znechucení, lze považovat za sebeironický odkaz na Offenbachovu operu se psí tematikou \"Barkouf\" z roku 1860, jež vyvolala soustředěný odpor divadelní kritiky. Autobiografickou může být i postava operetního skladatele Octava. Dějištěm operety je tehdejší oblíbené letovisko pařížské buržoazie Trouville-sur-Mer v Normandii.\n\nI když byla zejména hudba operety \"Romance o růži\" hodnocena příznivě, kritika i obecenstvo si operety málo všimly samostatně – vnímaly ji ve stínu \"Trebizondské princezny\", která tvořila hlavní náplň večera. Sdílela však přízeň věnovanou \"Trebizondské princezně\" a spolu s ní zůstala na repertoáru divadla téměř do začátku prusko-francouzské války. (Slečna Valtessová však opustila svou roli a vůbec účinkování v divadle již v polovině ledna 1870; na počátku léta téhož roku pak kvůli ní vypukla zřejmě největší manželská krize mezi Jacquesem a Hérminií Offenbachovými.) Ve spojení s \"Trebizondskou princeznou\" pak byla \"Romance o růži\" v Bouffes-Parisiens znovu inscenována v roce 1875 (premiéra 16. února, hráno téměř po celý rok).\n\n\"Romance o růži\" patří k nejopomíjenějším Offenbachovým dílům, do zahraničí (a tedy ani do českých zemí) prakticky nepronikla. Roku 1874 však práva k ní pro Itálii zakoupilo od vydavatele Branduse nakladatelství Sonzogno, aniž by byly doklady o jjích inscenacích v této zemi, a také v archivu španělské Sociedad General de Autores y Editores se zachovala její partitura a orchestrální materiál, což naznačuje, že se v 19. století hrála ve Španělsku. Překvapivou popularitu si ve své době získala v Dánsku. Poprvé ji uvedlo kodaňském Lidové divadlo (Folketeatret) 25. března 1870. Dánské znění překladatelů Augusta a Otty Zinckových neslo název \"Den sidste Rose\". Později ji hrála kodaňská divadla Dagmarteatret (1883), Etablissement National (1889) a Nørrebros Teater (1896/97), jakož i Morskabstheatret ve Frederiksbergu (od 1875).\n\nDíky své nenáročnosti a komickému potenciálu je \"Romance o růži\" ve Francii dosud předmětem zájmu především amatérských divadel – z novější doby např. inscenace z roku 2012 v pařížském Petit Théâtre de Naples v podání souboru Les Délassements Lyriques.\n\nOpereta má předehru a pět zpěvních čísel.\n\n(Mezi pavilony u mořského břehu v Trouville) Jean-Louis, plavčík pro dámy, má rád své povolání, při němž pomáhá dámám s koupáním – vidí přitom leccos, co málokterý jiný muž, a řada dam je půvabná. Momentálně jej nejvíce vábí americká turistka Mistress Johnson. Z nedaleka je slyšet někoho zpívat \"Romanci o růži\". Paní Johnsonová blaženě naslouchá. Její nadšený potlesk s nelibostí pozoruje paní Rébecca, protože zpěvákem byl její muž, malíř Francisque. Přízeň Američanky však ve skutečnosti patří jejich známému, hudebnímu skladateli Octavovi. Obě dámy se jdou v doprovodu Jeana-Louise vykoupat a zanechávají Francisqua a Octava na břehu. Francisque se vyptává svého přítele, proč je poslední týden tak zasmušilý, a zejména proč jej nutí každý den několikrát zpívat tutéž píseň, \"Romanci o růži\". Octave vysvětlí jen tolik, že on sám – ač operetní skladatel – má hlas jako nakřáplý hrnec, zatímco Francisque má zvučný tenor; zbytek je jeho tajemstvím.\n\nTeprve o samotě vysvětluje Octave vše divákům: nedávno při lázeňském koncertu hrál variace na \"Romanci o růži\" a jakási okouzlující dáma – Mistress Johnson – mu velmi aplaudovala. Druhý den ho zastavila a děkovala mu, že jí zazpíval pod oknem tuto její oblíbenou píseň. Zmýlila se sice a melodii si prozpěvoval Francisque, ale Octave využil omylu Američanky. Nyní nutí přítele zpívat tutéž píseň pod jejím oknem, přičemž ji udržuje v domnění, že zpěvákem je on sám.\n\nAvšak potíže hrozí ze strany Francisquovy ženy Rébeccy, která je velmi žárlivá a svému choti vyčítá, že na pláži pokukuje po ostatních ženách; malíř se jen chabě brání (č. 1 duet \"Allez, j'ai deviné, je gage… Je prends l'air\"). Navíc jí je manželovo prozpěvování podezřelé a tuší, že ta romance je jakýsi milostný signál.\n\nMistress Johnson přes Jean-Louisovo naléhání nechce své dnešní koupání prodloužit (č. 2 kuplety \"Au sein des flots, belle naïade\"). Američanka se dotěrného plavčíka stěží zbavuje. V hovoru s Francisquem pak sděluje, že je bohatá vdova. Svého nebožtíka manžela příliš neželí, ale \"Romance pro růži\" jí ho vždycky v dobrém připomíná. Rád ji totiž zpívával svým hrubě falešným hlasem, a tak kdykoli paní Johnsonová slyší tuto píseň znít správně, zahřeje ji u srdce myšlenka na to, že už svého chotě nikdy neuslyší. Vyptává se současně Francisqua na Octava; zejména ji zajímá, zda je svobodný.\n\nPři této konverzaci je překvapí Rébecca a hned má na svého muže nejčernější podezření. A paní Johnsonové, která se jí toto podezření snaží vyvrátit, jen opakuje své přesvědčení, že všichni muži jsou podlá havěť (č. 3 arieta \"Non, je ne puis me contraindre\").\n\nI přispěchavší Octave se snaží Rébeccu uklidnit a vysvětlit jí situaci. Francisque se prořekne, že rád zpívá, a Mistress Johnson ho žádá o ukázku. Octave přítele prosí, aby nedal svůj hlas poznat, a Rébecca ho varuje, aby s Američankou zpěvem nelaškoval. Francisque oběma vyhoví tím, že zpívá zvlášť odpornou píseň o plukovníkově psovi (č. 4 píseň \"Un colonel avait un chien\"). Tento zpěv paní Johnsonové nemile připomíná zpěv jejího manžela, takže lest se zdařila. Američanka nyní žádá Octava, aby jí zazpíval \"Romanci o růži\". Ten předstírá velkou ostýchavost a slibuje zazpívat, jen když se na něj přitom nebude Mistress Johnson dívat – a pak za sebe nechává zazpívat „na playback“ Francisqua. Vdova je opět nadšena a žádá ihned Octava, aby se s ní oženil. Dává mu deset minut na rozhodnutí (č. 5 kvartet \"Ton destin, belle rose… Oh very good! Oh very well!... Son voix m'enflamme\").\n\nOctave by rád nabídku přijal, ale co když po něm bude jeho nastávající znovu chtít zazpívat \"Romanci o růži\" a podvod vyjde najevo? Francisque má plán a Octave i Rébecca mu pomohou s jeho uskutečněním. Využijí i bláhového Jeana-Louise, který přichází s kytarou a rád by hudbymilovnosti bohaté Američanky rovněž využil. Na Rébeččinu radu vítá vracející se Mistress Johnson svou verzí \"Romance o růži\". K jeho hlasu a rozladěné kytaře se přidává z Octavova pokoje podobně rozladěný klavír, zpoza plotu spustí stejnou melodii skřípavý klarinet jakéhosi žebráka a nakonec se přidá za scénou i lázeňská kutálka. Tato hrozná kakofonie vede k zamýšlenému cíli – znechutí paní Johnsonové \"Romanci o růži\" tak dokonale, že jí musí Octave slíbit, že ji od něj už nikdy neuslyší. To Octave s radostí odpřisáhne a všichni končí zanotováním písně o plukovníkovu psovi (finále \"Le chien du colonel, messieurs\").\n\nDvě flétny (2. též pikola), hoboj, dva klarinety C, fagot, dva lesní rohy C, dvě trubky C, pozoun, tympány, bicí souprava, smyčcové nástroje (housle, violy, violoncella, kontrabasy).\n\n"}
{"id": "1163983", "url": "https://cs.wikipedia.org/wiki?curid=1163983", "title": "Johana Burgundská (1349)", "text": "Johana Burgundská (1349)\n\nJohana Burgundská (zemřela roku 1349) byla dcera Renauda Burgundského a jeho manželky, Guillemette z Neufchâtel.\n\nTřikrát se vdala:\n\n\n\n\nKdyž její bratr Othenin v roce 1339 bezdětný zemřel, ona a její manžel Rudolf zdědili panství Belfort a Héricourt.\n\nPo smrti třetího manžela, rozdělila svůj majetek mezi své čtyři dcery.\n"}
{"id": "1163986", "url": "https://cs.wikipedia.org/wiki?curid=1163986", "title": "Hemodynamika", "text": "Hemodynamika\n\nHemodynamika (z řec. \"haima\", krev a \"dynamis\", síla) je hydrodynamika proudění v krevním oběhu. Popisuje proudění krve jakožto vazké tekutiny z fyzikálního hlediska, což je vzhledem ke složitosti krevního oběhu a neustálým změnám tlaku velmi složitá úloha. Oběhový systém je řízen mechanismy homeostázy podobně jako hydraulický systém. Hemodynamická odezva průběžně zaznamenává tělo a okolí a upravuje systém.\n\n\n"}
{"id": "1163992", "url": "https://cs.wikipedia.org/wiki?curid=1163992", "title": "Český klub fair play", "text": "Český klub fair play\n\nČeský klub fair play je složkou Českého olympijského výboru od roku 1993 (dříve Československý klub fair play při Československém olympijském výboru). Spolupracuje s Mezinárodním výborem pro fair play při UNESCO. Propaguje hru fair play a čestné chování, uděluje ocenění za sportovní činy v tomto duchu. Český klub fair play uděluje následující vyznamenání – hlavní cenu, diplom a děkovný dopis. \n\n"}
{"id": "1163997", "url": "https://cs.wikipedia.org/wiki?curid=1163997", "title": "Střední odborná škola Jana Tiraye Velká Bíteš", "text": "Střední odborná škola Jana Tiraye Velká Bíteš\n\nStřední odborná škola Jana Tiraye Velká Bíteš je střední odborná škola ve Velké Bíteši.\n\nDne 1. září 1999 bylo slavnostně otevřeno \"Střední odborné učiliště Jana Tiraye\". Tento významný krok podpořil ve městě zachování středního školství, které zde má tradici již od 30. let 20. století. Školní rok 2008/2009 s sebou přinesl velkou změnu v rámci nabídky oborů studia: nový maturitní obor \"Mechanik seřizovač\" a s tím související potřeba přejmenování na \"Střední odborná škola Jana Tiraye Velká Bíteš\", příspěvková organizace. Škola nese v názvu na památku jméno významného bítešského rodáka, dějepisce a čestného občana města Jana Tiraye (23. 10. 1858 – 25. 7. 1925). Vyučoval na zdejší obecné škole, vydal dějiny města Velké Bíteše a svými aktivitami přispěl k založení muzejního spolku a bítešského muzea. Kopie busty Jana Tiraye se nachází ve vstupním vestibulu školy.\n\nŠkola se koncepčně zaměřuje na výuku strojírenských a službových oborů. Obsah vzdělávací nabídky je koncipován tak, aby vyučované obory vzdělání odpovídaly potřebám trhu práce v regionu.\n\nŽáci všech oborů jsou vzděláváni podle Školního vzdělávacího programu (ŠVP) – dokumentu, který realizuje požadavky rámcového vzdělávacího programu (RVP) pro daný obor vzdělávání. Zřizovatel školy město Velká Bíteš ve spolupráci se školou podal návrh na projekt „Modernizace Středního odborného učiliště Jana Tiraye za účelem zkvalitnění výuky ve Velké Bíteši“, který byl schválen a v květnu 2010 dokončen. Prostřednictvím tohoto programu vzniklo centrum soustružení a frézování, speciální učebna PC pro výuku na NC strojích, učebna fyziky a chemie, dále učebna jazyků a výpočetní techniky.\n\nV oboru Obráběč kovů vykonávají žáci odbornou praxi v moderně vybavených učebnách školy pod vedením učitelů odborného výcviku. Svoje dovednosti uplatňují žáci v praxi také na vybraných smluvních pracovištích u podnikatelských subjektů. Významná firma regionu – První brněnská strojírna Velká Bíteš, a.s. se podílí na propojení teorie s praktickým vyučováním – zabezpečuje praktickou výuku žáků oboru Obráběč kovů a Mechanik seřizovač. V učňovské dílně se žáci oboru obráběč kovů připravují na konvenčních a CNC obráběcích strojích a jsou schopni běžné manipulace a korekce vytvořených programů. Středisko ve spolupráci se Střední odbornou školou Jana Tiraye iniciovalo projekt „Inovace v rozvoji kompetencí žáků dle potřeb trhu práce“, který byl financován z Evropského sociálního fondu. Jeho cílem bylo rozšíření znalostí žáků v oblasti CNC programování v řídicím systému Heidenhain.\n\n\n\n"}
{"id": "1163999", "url": "https://cs.wikipedia.org/wiki?curid=1163999", "title": "Prosinec 2015", "text": "Prosinec 2015\n\n\n\n\n\n\n\n\n\n\n"}
{"id": "1164001", "url": "https://cs.wikipedia.org/wiki?curid=1164001", "title": "Kvalita elektrické energie", "text": "Kvalita elektrické energie\n\nKvalita elektrické energie určuje požadované parametry elektrické energie u odběratelů. Synchronizace frekvence a fáze napětí umožňuje elektrickým systémům fungovat určeným způsobem bez významného omezení funkčnosti nebo životnosti. Tento termín se používá k popisu elektrické energie, která je dodávána do elektrického spotřebiče (její požadované parametry popisují normy ČSN EN 50160 ed. 3:2011 Charakteristiky napětí elektrické energie dodávané z veřejných distribučních sítí a ČSN EN 60038 Jmenovitá napětí CENELEC), lze jej však vztáhnout také ke schopnosti spotřebiče správně fungovat. Bez naplnění požadovaných parametrů elektrické energie mohou elektrická zařízení nebo spotřebiče fungovat chybně, mít zkrácenou životnost nebo nefungovat vůbec. Elektrická energie může být málo kvalitní v mnoha ohledech, stejně jako existuje mnoho důvodů, které nízkou kvalitu způsobují.\n\nOdvětví elektroenergetiky se skládá z výroby elektrické energie, přenosu elektrické energie a distribuce elektrické energie k elektroměru na pozemku koncového odběratele elektrické energie. Elektrická energie poté prochází rozvodným systémem koncového odběratele až do zátěže. Komplexnost systému přenosu elektrické energie z místa výroby do místa spotřeby kombinovaná se změnami v počasí, objemu výroby a spotřeby a dalších faktorech skýtá mnoho příležitostí pro snížení kvality elektrické energie. \n\nPřestože „kvalita elektrické energie“ je často užívaný termín, ve skutečnosti se vztahuje spíše ke kvalitě napětí než ke kvalitě výkonu a proudu. Jednoduše řečeno, výkon je tok energie a proud odebíraný zátěží je těžko kontrolovatelný. \n\nKvalita elektrické energie je určena frekvencí. Frekvence 50 Hz je základ. Při frekvenci 45 Hz obdržíme horší energii, to poznáme např. u tkalcovského stavu, u zařízení, které využívá frekvence elektřiny ze sítě. \n\nKvalita elektrické energie může být popsána jako souhrn hodnot parametrů jako jsou:\nV kontextu kvality elektrické energie je vhodné uvažovat o této kvalitě jako o problému kompatibility. Je zařízení připojené k rozvodné síti kompatibilní s událostmi v síti a je energie dodávaná sítí včetně těchto událostí kompatibilní s připojeným zařízením? Problém kompatibility má vždy alespoň dvě řešení – zlepšit parametry v samotné síti, nebo zvýšit odolnost zařízení.\n\nTolerance zařízení ke zpracování dat na odchylky napětí je často charakterizována normalizovanou křivkou, která udává velikost a trvání napěťových odchylek, které jsou v mezích tolerance zařízení. \n\nV ideálním případě má střídavé napětí sinusový průběh s amplitudou a frekvencí danou normami (v případě síťových parametrů) nebo systémovými specifikacemi (v případě napájení ne přímo připojenému k síti) s impedancí nula ohmů na všech frekvencích.\n"}
{"id": "1164003", "url": "https://cs.wikipedia.org/wiki?curid=1164003", "title": "Hojení", "text": "Hojení\n\nHojení řídč. cikatrizace je proces, při kterém kůže nebo jiná tělesná tkáň opravuje sama sebe po traumatu. Ve zdravé tkáni epidermis a dermis vytvářejí ochranou bariéru od okolního prostředí. V případě porušení této ochrany počne řízená kaskáda biochemických změn vedoucí k nápravě poškození. Hojení se skládá z několika postupných kroků: hemostáza nebo srážení krve, tvorby zánětu, migrace a proliferace buněk a remodelace tkáně maturace). Srážení krve je někdy považována za součást zánětu.\n"}
{"id": "1164005", "url": "https://cs.wikipedia.org/wiki?curid=1164005", "title": "Bonviván", "text": "Bonviván\n\nBonviván (synonymum požitkářský člověk či požitkář), pochází z francouzské fráze \"bon viveur\" nebo \"bon vivant\", \"dobrý život\". Znamená někoho, „kdo si dobře žije“; tedy osoba, která si užívá „dobrých věcí života“. Bonviván je definován jako osoba, která si libuje ve vybraných pochoutkách a smyslových prožitcích. Někdy se používá alternativní označení sensualista aj. Termín bývá chápan i ve smyslu člověka mající gurmánské zážitky francouzského stylu. S termínem se však nepojí pouze příjemný život nebo dobré jídlo a pití, ale je spojen i s dalšími potěšeními.\n\nSamotná fráze, že někdo je \"bonviván\" není hanlivá, ale vyvolává pocit, že se jedná o osobu poživačnou, přejídající se. Ve své knize \"Pozor na faux pas\" ( \"Mind the Gaffe\") profesor Larry Trask upozorňuje, že použití fráze je náročné.\n\n"}
{"id": "1164010", "url": "https://cs.wikipedia.org/wiki?curid=1164010", "title": "Projekt 317", "text": "Projekt 317\n\nProjekt 317 (v kódu NATO třída Alesha) byla třída minonosek sovětského námořnictva. Plavidla sloužila ke kladení námořních min a sítí, dále jako zásobovací a velitelská polavidla minolovek. Celkem byly postaveny tři jednotky této třídy. Vyřazeny byly v průběhu 90. let 20. století.\n\nCelkem bylo v letech 1961-1970 loděnicí SMZ v Sevastopolu postaveny tři jednotky této třídy pojmenované \"Suchoma\", \"Vyčegda\" a \"Pripjať\".\n\nJednotky projektu 317:\nElektroniku tvořil vzdušný vyhledávací radar MR-302 Rubka (v kódu Strut Curve), navigační radar Don-2, střelecký radar MR-103 Bars (v kódu NATO Muff Cob) a sonar proti potápěčům MG-5. Výzbroj tvořily čtyři dvouúčelové 57mm kanóny ZIF-75 v dělové věži na přídi. Na plošině na zádi mohla plavidla nést až 300 námořních min umístěných ve čtyřech řadách. Alternativně mohla záď sloužit k přepravě rozměrných nákladů. Pohonný systém tvořily čtyři diesely o výkonu 5966 kW, pohánějící dvojici lodních šroubů. Nejvyšší rychlost dosahovala 17 uzlů. Dosah byl 8500 námořních mil při rychlosti 8 uzlů. Autonomie dosahovala 15 dnů.\n\n\"Suchoma\" byla roku 1994 upravena na nákladní loď. Dělová věž byla demontována.\n\n"}
{"id": "1164011", "url": "https://cs.wikipedia.org/wiki?curid=1164011", "title": "Masarykovo náměstí (Velká Bíteš)", "text": "Masarykovo náměstí (Velká Bíteš)\n\nMasarykovo náměstí je náměstí ve Velké Bíteši, historicky je centrem města. Na náměstí se nachází radnice, bývalý pivovar a další důležité budovy. Na náměstí se také nachází Lípa svobody.\n\nPrvní hodnověrné listinné svědectví o Velké Bíteši je z roku 1240. To již byla Velká Bíteš velká osada, měla svůj kostel i faru, což předpokládá její delší trvání.\n\nStředem města bylo a je prostorné náměstí, z něho vedou vzhůru ke kostelu dvě ulice: \"Kostelní\" na západní straně a \"Hrnčířská\" na straně východní, která vyúsťuje před kostelem v malé prostranství, upraveným na park. Obě ulice spojuje ještě příční ulička \"Peroutkova\". To všechno dohromady i s kostelem činí vnitřní město, které bylo od obehnáno hradbami, budovanými od sklonku 14. století. Do města vedly tři brány – od západu, východu a severu. Od západu to byla Horní brána mezi č. 21 a č. 65, dříve „\"Lánická brána\"“, v 17. a 18. století nazývaná „\"Vrabčí brána\"“. Brána vyhořela poprvé v roce 1646 a potom v roce 1690. Od východu vedla do města „\"Dolní, čili Brněnská brána\"“ mezi č. 1 a č. 135. V roce 1704 vystavěna před starou velkou branou směrem k náměstí jiná menší. Tyto brány stávaly do roku 1840. Na severní straně, v místech mezi č. 116 (tento dům byl zbořen v roce 1932) a č. 193, stávala „\"Kostelní brána\"“, zbořená roku 1878. Hradby na jižní straně mezi západní a východní branou zatáčeli v mírný oblouk tak, že všechny domy na této straně náměstí (č. 1 – 21) se jich dotýkaly svými dvorci, či z části byly na hradbách stavěny a činily jejich díl. Hradby v těchto místech nebyly tak vysoké a silné jako na straně severní a západní, poněvadž v místě, kde nyní teče potok bývali močály, které oddělovaly od Bíteše Janovice a části „\"Ve zmole\"“ a „\"Za loukami\"“. V těchto jižních hradbách bývaly tři malé branky, a to mezi č. 2 – 3, č. 10 – 11 a č. 19 – 20. Z branky mezi č. 10 – 11 je udělána z města dosavadní malá ulička do ulice „\"Pod hradbami\"“.\n\nV místech domů č. 19 a 20 stávala dříve lázeň, mezi níž a sousedním domem vedla ulička (1414 „\"Gassleyn\"“) k brance zvané „lázaňské“. Tato ulička se nedochovala, poslední doložení její existence je z 18. století, tehdy s názvem „\"Čertova ulička\"“. Valy pod těmito hradbami se nazývaly dolní a špitálský, poněvadž příkop vedoucí od \"Horní brány\" za dům č. 21 byl skutečně pod špitálem (městský špitál býval do 15. do 18. století v domě č. 21).\n\nDruhá polovina hradeb obklopovala město na severu. Hradby vedly od obou bran souběžně ulicemi \"Kostelní\" a \"Hrnčířskou\" vzhůru ke kostelu a končily se zvláštním samostatným kruhem hradeb, jimiž je obklopen kostel.\n\nPozorujeme-li výstavbu této nejstarší části města, zjišťujeme, že okrouhlý tvar ohrazeného městského okrsku odpovídá půdorysu jiných našich starších měst. Dalším charakteristickým znakem bylo husté nakupení budov uvnitř hradeb s velkým tržním místem uprostřed. Toto uspořádání přetrvává dodnes. Plocha náměstí odpovídá původní velikosti, pouze se základy několika budov bylo hnuto ve prospěch rozšíření vozovky.\n\nNáměstí bylo v nejstarších dobách úplně pusté. Uprostřed stál pouze roubený výstupek – pranýř – součást práva. Počátkem 18. století (1714) byla pořízena barokní socha sv. Jana Nepomuckého. V roce 1826 postaveny kamenné kašny, jedna na západní a druhá na východní straně náměstí. Úprava náměstí formou kamenných štětů proběhla v polovině 19. století (plán na úpravu z roku 1841), žulová dlažba byla položena na horní straně náměstí na konci 19. století. V dubnu 1919 byla před radnicí zasazena „\"Lípa Svobody\"“. V roce 1928 proběhlo předláždění náměstí před poštou. Počátkem 30. let byl zbořen dům č. 7, na jež místě vyrostla budova spořitelny. V roce 1938 byla na náměstí v místě před radnicí umístěna socha T. G. Masaryka v nadživotní velikosti. \n\nNikdy nebyla oficiálně odhalena a v září 1940 byla demontována. V posledních válených dnech 2. světové války vyhořely nebo byly vybombardovány tři desítky stavení uvnitř původní zástavby, po válce se zahájila jejich oprava či přestavba. V období po roce 1945 byla na náměstí vytvořena parková úprava se zřízením komunikace v horní části náměstí, zbourána budova pivovaru a na původních základech vyrostl bytový dům. V roce 1991 byla v horní třetině náměstí, před radnici umístěna busta T. G. Masaryka. V opevněné části města bylo ve středověku celkem 83 budov a všechny sloužily účelům obytným. Ve zcela původním stavu, třeba jen svými vnitřními prostory se nedochovala žádná. Avšak silné průčelní zdi a namnoze i klenuté průjezdy odolaly ohni i stáří a z těchto fragmentů bylo použito při obnovách staveb. Doby středověku připomínají i hluboké sklepy pod některými domy na náměstí v nichž se skladovalo pivo a nebo složily jako případné úkryty. Některé sklepy dosahují i tří pater a přesahují půdorysy domů směrem do náměstí. Rovněž se traduje podzemní chodba spojující městské domy s kostelem sv. Jana Křtitele. Také se dochovala úzká ulička mezi domy č. 5 a 6 na jižní straně, sloužící dříve jako odtok dešťové vody z náměstí.\n\nDo roku 1440 se v místech tohoto domu jmenují masné krámy. Po tomto roce patřil dům zemanům Klečanským, kterým náležely značné polnosti v katastru Bíteše. Ti na ploše masných krámů vystavěli “velký dům“. Vlastnictví Klečanských je doloženo až do roku 1580. Tehdy zemřel poslední potomek tohoto rodu. Poté tento majetek získala vrchnost na Náměšti a dalo by se říci, že neprávem, neboř právo odúmrti náležející městu bylo zpochybněno. Od tohoto data je “velký dům“veden jako majetek Žerotínů. Správa města protestovala proti tomuto vlastnictví a aby Jan st. z Žerotína usmířil měšťany vydal dva pergameny, ve kterých jsou písemně přiznány jiné nové výsady městu.\n\nNástupce Janův Karel přál církvi českobratrské a jeho zásluhou byl v zadním traktu domu vystavěn kostelík vysvěcený r. 1593. Přední trakt sloužil jako bydliště bratrských kněží až do r. 1628. Po tomto roce prodal Karel starší ze Žerotína celé panství náměšťské včetně města Velké Bíteše Albrechtovi z Valdštejna, který majetek okamžitě prodal Verdenberkům. Konšelé chtěli získat dům do vlastnictví a oživili původní právo odúmrti zvláště proto, že dům po zániku bratrského sboru značně zpustl a nikdo se o něj nestaral. Vrchnost vlastnictví potvrdila už roku 1638, avšak písemná forma se dochovala až z roku 1678. Tehdy Jan Filip z Verdenbrka vystavil darovací pergamen na “pustý dům“, který po bratřích, čilí pikhartech, zůstal. Město dům opravilo a později v něm zřídilo kasárna pro zimní ubytování vojska. První zmínka o opravách zpustlého domu však pochází již z roku 1674. \n\nPožár spodní části náměstí r. 1690 zasáhl i tento dům, takže k roku 1696 se můžeme dočíst, že „\"... z městských hradeb vyčnívala do výše věž kasárny tč. rozbořená...\"“. V letech 1743, 1763 a 1772 se objevují další zmínky o zimních kasárnách, až konečně roku 1795 byl dům přeměněn na krámy řeznické, pekařské a byty. Prostory ve dvorním traktu využila správa města ke zřízení palírny kořalky a tu pronajímala. Až do 50. let 20. století sloužil přední trakt v přízemí k obchodním účelům a 1. patro k účelům bytovým. Zadní trakt včetně prostor nádvoří byl využíván k účelům výrobním (palírna) a hospodářským (sklad obilí). V důsledku bombardování Bíteše roku 1945 zápalnými pumami shořela střecha a bylo poškozeno i 1. patro. To bylo po opravě opětovně využíváno k bydlení. Zadní trakt zůstal v dezolátním stavu a teprve od poloviny 50. let minulého století došlo k rekonstrukci ve prospěch městského muzea, archivu, kulturního zařízení a hudební školy. V průběhu další doby byl dům opravován jen v nejnutnějších případech a ne vždy vhodným způsobem. Tento dům stojí na středověkém půdorysu, jsou dochovány středověké sklepy, opěrné pilíře u zadní fasády se zbytky obvodového zdiva modlitebny, zazděnými okenními špaletami a zbytky krakorců na východní obvodové zdi. V přední části se dochovala původní klenba průjezdu a další klenuté prostory, pocházející patrně z konce 18. století. V rámci Velké Bíteše náleží tento objekt k nejdůležitějším a určujícím, jak svou polohou na hlavním náměstí, tak i dějinami. \n\nTento dům, situovaný na spodní straně náměstí, je vedený v městské knize už k roku 1414. Nelze přesně určit majitele, jisté je jen to, že držitelé domu měli právo várečné. V podzemí jsou hluboké sklepy, dílem vysekané přímo do kamenného podloží. Ty mimo jiné sloužily k uchovávání piva. Město samo bylo v průběhu 17. a 18. století několikrát postiženo zhoubnými požáry, proto jsou dochovány zvláště přízemní klenuté části, kdežto horní patra bývala dobově obnovována. Roku 1785 vlastnil dům Josef Hromádka a jeho hodnota byla 400 zlatých. Roku 1825 je majitelkou Pavla Blahová vdova po barvíři, která dům prodala Vincenci Sekovi, měšťanu, patrně v polovině 19. století. Ten jej držel až do roku 1924, kdy zemřel. Dědictvím jej získala jeho dcera Anna a ta se provdala za Jana Procházku. Přízemní klenuté prostory sloužily pro účely zemědělské záložny, neboť majitel domu byl jejím ředitelem a v patře byl jeho byt. Po roce 1948 záložna zanikla a po smrti obou manželů, kteří byli bezdětní, převzalo dům město.\n\nDům je uveden v městské knize již k roku 1414 a jeho majitelem Hans Fleischakker. Držitelé domů na náměstí měli právo várečné a i zde se v podzemí nacházejí hluboké sklepy sloužící původně mimo jiné k uchovávání piva. Město bylo několikrát postiženo zhoubnými požáry, zvláště v 17. a 18. stol. U domu čp. 85 se proto zachovaly přízemní klenuté části, kdežto patro bývalo dobově obnovováno. V průběhu následujících staletí vystřídal dům mnohé majitele a měnil se i účel jeho využívání. Následkem třicetileté války byl r. 1666 zmiňován jako pustý, roku 1785 je zapsán majitel František Kočent, měšťan. dům měl tehdy hodnotu 800 zlatých. Roku 1824 je zapsán František Dvořák, šenkýř. Počátkem 20. století zakoupilo nemovitost město a sloužila jako nájemní dům. Roku 1918 získala dům spořitelna města Velké Bíteše a sloužil nadále k nájemním účelům pro zařízení v zájmu města, např. pro městského lékaře‚ berní úřad, později komunální podnik, stomatologii a obchody.\n\nRoku 1414 byl majitelem tohoto domu – rychty na horní straně náměstí Mikš Wolf. Je zapsán v městské knize v soupisu sousedů ve variantě: „Mykss Wolf ein ganczes haus“. Roku 1427 tento dům přestal být dědičnou rychtou (více o tom J. Tiray ve svých Dějinách města Velké Byteše – I. díl, str. 88).\n\nZápisy v gruntovnicích začínají o tomto domě vypovídat roku 1601, kdy jej prodala vdova Dorota Tomšíčková za 390 moravských zlatých „…i s tím obilím, kteréž řemenářka na poli sela, což na ní polovici přijde aneb přijíti mělo, kromě toho Václav Kousal 4 míry žita jí vydati má…“ již zmíněnému Václavu Kousalovi. Po zaplacení závdavku čtyřiceti zlatých měl Kousal nadále splácet dům po každoročních deseti zlatých vejrunků. Nejdříve měli být vyplaceni deseti zlatými dědici po Hájkovi (nebo Lojkovi?), což byl možná dřívější majitel domu. Dále ke zdejšímu chrámu Páně (neboli záduší) náleželo 135 zlatých a dědicům Tomšíčkovým 205 zlatých. Během šesti let Tomšíčkovi dědici, kterými byli dcery Eva s manželem Martinem z Naloučan a Anna s manželem Burianem Holým a dále synové Mikuláš Šašek, Jíra a Jeremiáš Tomšíčků, prodali své podíly Kousalovi podle tehdejšího zvyku za nižší částky v hotovosti. Je pravděpodobné, že hned po koupi domu nechal Václav Kousal vystavět dům do patra. \n\nSvědčí pro to dvě okolnosti. Za prvé – grunt byl roku 1601 ohodnocen na 390 zlatých a při dalším prodeji roku 1637 již na 1.000 zlatých. Za druhé – několik let, počínaje rokem 1603, je v gruntovnici pravidelně výslovně psáno, že Kousal platil vejrunky „…za dům velký…“. Dále víme, že Kousal byl řezníkem. Polovici mastného krámu koupil roku 1591 (tehdy byl titulován jako „slovutný muž“) od Vávry Zrzavého za 25 zlatých. Býval též řeznickým cechmistrem v letech 1602, 1610 i 1612. Býval i primátorem města v letech 1604, 1607, 1610, 1616 a rychtářem v roce 1621. Zároveň před rokem 1615 nakupoval pozemky. Prodal jen „haltýř nad městem ležící podle haltýře Smolaře“ roku 1607 a chmelnici roku 1623. Již výše zmíněného roku 1637 zdědil „…grunt v rynku ležící, vedle Sovatového gruntu strany jedné a vedle Kryštofa Helle strany druhé, se všemi rolimi a případnostmi, cožkoliv k němu přináleží...“ v hodnotě 1.000 moravských zlatých jeden ze tří Václavových dědiců, a to Jan Kousal. Dalšími byli Alexander Kousal a Eliáš Adrián. Vejrunky mu byly stanoveny na 20 zlatých. Jan Kousal později, v šedesátých letech, odprodával nějaké pozemky. \n\nRoku 1681 byl „…krunt na díle zpustlý Kousalovský, vedle Tomáše Sovaty z strany jedné a vedle Martina Porupky z strany druhé v rynku ležící, se všemi rolimi, ouvary, lesem, s loukou pod městem, s jednou pustou stodolou (Za Kostelem) s zahradou, chmelnicí a případnostmi všemi (kromě Mrštíkovský chalupy a zimního osetí) cožkoliv k němu přináleží a v domě hřebíkem přibito jest…“ prodán Tomáši Fejfkovi za 920 moravských zlatých. K této částce se dospělo po slevení dědických podílů synů Jana Kousala – Václava a Klimenta. Další syn Jan Kousal prodal Fejfkovi svůj dědický podíl roku 1684, kdy byl slavkovským měšťanem. Roku 1712 Fejfka vyplatil dědice po Janu Kousalovi a zbývalo mu ještě splácet vejrunky dědicům Eliáše Adriána 318 zlatých. Roku 1713 zdědil grunt mladší syn Tomáše Karel Fejfka. Ten však po dvou letech „…ušel z domu a dal se na vojnu…“. Tak roku 1716 koupil grunt Petr Janeba za 920 moravských zlatých, přičemž mu byly vejrunky stanoveny na 10 zlatých. Jeden zápis v gruntovnici se zmiňuje, že ještě roku 1727 se snažil vypořádat svůj dědický podíl Antonín Adrián z Hradce Králové. \n\nRoku 1743 prodala vdova Alžběta Fejfková (i na místě dalších dědiců) „…dům nákladnický v okršlku městském…“, který byl navíc „…velmi zpustlý…“ Tomáši Juráčkovi. V zápisu je zmíněna drobnost, že Juráček koupil mj. i dědický podíl od Jana Suchánka, který jej zdědil po Petrovi (Janebovi?), kdysi panským sklepníku v Náměšti. Roku 1748 koupil grunt v licitaci za 1.910 zlatých se 69 mírami rolí Juráčkův švagr Matěj (Mathias) Kosina, který byl v letech 1754 až 1757 primátorem města. Kosina prodal tento grunt roku 1759 Josefu Juráčkovi. Juráček však nebyl schopen splácet dluhy, tak grunt připadl Marii Apoléně Kosinové žijící již v Poličce. Ta jej roku 1764 prodala Josefu Rosičkovi za 2.400 zlatých. Kosinová se uvázala odevzdat Rosičkovi k domu „…dva koně aneb dvacet zlatých rejnských, stelnou krávu jednu, jeden kus černýho dobytka, 1 vůz, 1 pluh, radlo a 2 brány se všechným potřebným náčiním…“. Zajímavostí je, že roku 1770 městský úřad povolil Rosičkovi „…od veliké kašně trouby a skrz takový vodu do svého domu vésti a to bez ublížení obecní potřeby…“. Josef Rosička byl později v letech 1775(?) až 1778(?) primátorem města. \n\nRoku 1779 Rosička prodal grunt „…se všemi k tomu domu připatřícími i také přikoupenými rolimi, lukami, lesem, dvěma zahradami, totiž jednou kuchyňsků a druhů štěpnů i s tím v zahradě štěpnej vynacházejícím se lusthausem sub Numero 54 situirovaného, se dvěma stodolama…“, tedy se 110 mírami rolí, 10 mírami luk, a přes 3 míry zahrad „koškovskému hospodskému“ Františku (Franz) Klusákovi za 3.500 zlatých. Že dům roku 1776 vyhořel, víme mj. ze zápisu, že Rosička dosud nezaplatil obci za dříví určeného na opravu domu. Za Klusákova působení zažil dům se zájezdním hostincem významnou návštěvu. Asi podvakrát, v roce 1781(?) a 1783, jej navštívil císař Josef II. Roku 1783 vlastnila dům již vdova Alžběta Klusáková, která se později provdala za Kroutila. Roku 1790 přenechala grunt svému zeti Janu Růžičkovi z Matějova (\"Žďárské panství\"), přičemž „…vejminek paní Alžběta Kroutilová sobě v tomto domě, kdyby však toho potřeba nastala, v hořejším štoku jeden malý pokojíček s kuchyňkou a chlívek pro dobytek až do své smrti k užívání zanechává…“. Roku 1806 koupil od Růžičky grunt Jan (Johann) Wachtl ze Znojma za 13.030 zlatých. Roku 1843 zdědil dům v hodnotě 11.975 zlatých Antonín (Anton) Wachtl. Poté, roku 1862, koupili grunt Antonín a Josefa Strakovi. Jméno Jelínek se tu objevilo roku 1867, kdy se sem přiženil Karel Jelínek. Od roku 1875 vlastnili celý dům v hodnotě 15.000 zlatých František a Marie Jelínkovi. \n\nZ veřejných budov na náměstí je na prvním místě radnice. Je to budova jednopatrová s věžičkou a hodinami, nad hlavní branou s kamene vytesaný znak města. Vystavěna v roce 1886 v neorenesančním slohu. Radnice je na témže místě doložena již od roku 1480, dnes dům č. 87. Dříve to byla jednopatrová stavba se zvýšeným přízemím. V průčelí byl klenutý arkýř a nad ním ještě místnost a půdní prostor, takže tento výstupek dosahoval výšky radnice. \n\nBudova sice nevyhořela do základů roku 1776, ale musela být přestavěna. Tato přestavba i s obnoveným arkýřem vydržela více než 100 let a následně byla pro svou neúčelnost zbořena a v dnešní podobě vystavena roku 1886. Se sklepními prostory radnice nebylo nikdy hýbáno, až do sklonku 18. století sloužily jako mučírny bítešského práva hrdelního. Roku 1891 vystavěny ostatní budovy a žaláře na místě starého obecního vězení ve dvoře radnice. V roce 1892 byl zřízen zdejší okresní soud a byl umístěn i s berním úřadem a pozemkovou knihou do budovy radnice.\n\nV domě č. 88 (vedle radnice) byl poštovní a telegrafní úřad mezi těmito budovami se nachází nepatrná ulička dříve zvaná „V krámích“. Kdysi bývalo toto prostranství, které zahrnovalo v sobě ještě nynější zahrady „dobytčí trh“ (r. 1414 Fichmark“).\n\n"}
{"id": "1164013", "url": "https://cs.wikipedia.org/wiki?curid=1164013", "title": "Přístrojová deska", "text": "Přístrojová deska\n\nPřístrojový deska nebo přístrojový panel či panel přístrojů je deska, ve kterém jsou umístěny ovládací a kontrolní přístroje např. automobilu, letadla a podobně.\n\nPřístrojový panel je část automobilu, na níž je připevněna většina ovládacích prvků automobilu. Typicky je na ní umístěn volant, přepínače k ovládání světlometů, směrových světel, vytápění a větrání automobilu a kontrolní přístroje, ze kterých je možné určit množství paliva v nádrži, teplotu chladicí kapaliny motoru (pokud jde o vodou chlazený motor), aktuální rychlost, někdy otáčky motoru nebo tlak oleje. Také obsahuje kontrolky informující o stavu spuštění jednotlivých zařízení v automobilu nebo o případné závažné poruše.\n\n"}
{"id": "1164017", "url": "https://cs.wikipedia.org/wiki?curid=1164017", "title": "Třída Bay (1999)", "text": "Třída Bay (1999)\n\nTřída Bay je třída australských hlídkových lodí australské celní a pohraniční stráže (\"Australian Customs and Border Protection Service\" – ACBPS). Mezi jejich hlavní úkoly patří hlídkování, potlačování ilegální imigrace a pašování narkotik, nebo mise SAR. Austrálie získala celkem osm jednotek této třídy. Ve službě je zčásti nahradila nová plavidla třídy \"Cape\". Čtyři Austrálií vyřazená plavidla získala pobřežní stráž Malajsie a námořnictvo Srí Lanky.\n\nOd třídy \"Bay\" byla odvozena desetikusová série zjednodušených 37,5m hlídkových lodí postavených pro Jemen.\n\nCelkem bylo loděnicí Austal v Hendersonu postaveno osm jednotek této třídy. Dodány byly od února 1999 do srpna 2000.\n\nJednotky třídy \"Bay\":\nPlavidla jsou postavena ze slitin hliníku. Posádku tvoří 12 osob. Výzbroj tvoří jeden 7,62mm kulomet. Na zádi se nacházejí dva rychlé inspekční čluny RHIB. Pohonný systém tvoří dva diesely MTU 16V2000 M70. Nejvyšší rychlost dosahuje 20 uzlů.\n\n\n\nAustrálie provozuje třídu \"Bay\" od roku 1999. Třída je považována za velmi úspěšnou a efektivní konstrukci s nízkými provozními náklady. Například 1. února 2000 hlídkový člun \"Holdfast Bay\" zadržel u pobřeží Nového Jižního Walesu yachtu převážející 502 kg kokainu. Tehdy to byla nejúspěšnější protidrogová akce v australské historii.\n"}
{"id": "1164021", "url": "https://cs.wikipedia.org/wiki?curid=1164021", "title": "Tygr jávský", "text": "Tygr jávský\n\nTygr jávský, též tygr džunglový javánský, tygr ostrovní nebo tygr sundský (\"Panthera tigris sondaica\") je vyhynulý poddruh tygra (\"Panthera tigris\"), který žil pouze na ostrově Jáva. Zvíře bylo malých rozměrů, mělo jemnou, hustou, cihlově zbarvenou srst s černými pruhy. Na základě zkoumání DNA se zjistila blízká příbuznost s tygrem sumaterským a ještě výrazněji s tygrem balijským. O jeho chování nebylo získáno dostatečné množství informací. Asi nejpodrobnější zprávy zanechal holandský atlet a posléze i přírodovědec a ochránce indonéské divoké přírody Andries Hoogerwerf (1906–1977).\n\nVyhynutí tygra jávského způsobilo lovení místními lidmi a evropskými kolonisty, stejně tak jako mýcení původních lesů kvůli pěstování rýže, kávovníků, kaučuku a tekového dřeva. Také úbytek přirozené kořisti, kterou tvořili sambar ostrovní (\"Rusa timorensis\") a prase divoké (\"Sus scrofa\"), snížil stavy těchto šelem. Navíc musel tygr o potravu a prostředí soupeřit s levhartem jávským (\"Panthera pardus melas\"). Všechny tyto faktory vedly k zániku poddruhu, jehož poslední věrohodná pozorování se datují do 70. let 20. století. Vyhynutí tygra jávského je v jihovýchodní Asii bráno nejen jako ztráta jednoho druhu, ale také jako symbol mizení divoké přírody.\n\nV kultuře jávských obyvatel je tygr často uctívané zvíře se silnou symbolikou. Bývá obvykle považován za kladnou bytost chránící les a ovládající přírodní síly. Po celé jihovýchodní Asii se traduje, že má tygr lidskou duši, platí to zejména v pověrách o tygrodlacích. S poddruhem je také spojen obětní obřad \"Rampok macan\". Své místo má i v populární kultuře, když se s motivem tygra natáčí nejenom reklamy, ale loutka tygra je jedna z mála zvířecích postav populárního loutkového divadla \"Wayang\".\n\nNa Jávě se tygrovi říká „”, což je však zavádějící, neboť „” je také běžný výraz pro levharta a všechny kočkovité šelmy obecně, jako je levhart Diardův (\"Neofelis diardi\") – „“, nebo lev (\"Panthera leo\") – „“. Tygři jsou v javánštině nazýváni třemi lidovými názvy: „“, „“ a „“. V indonéštině se tygr nazývá „”.\n\nNejstarší fosilie tygrů nalezené na ostrově Jáva pocházejí z doby před zhruba 1 milionem let. Na Jávu se tygři dostali z kontinentální Asie. Vystřídalo se zde několik poddruhů: \"Panthera tigris oxygnatha\", \"Panthera tigris trinilensis\" a \"Panthera tigris soloensis.\" Výzkumy prováděné v roce 2004 pomocí analýzy tří molekulárních markerů ze 134 různých vzorků byly použity k odhadu, že poslední společný předek všech poddruhů tygra žil před 72 000 − 108 000 lety, což je relativně pozdě ve srovnání s ostatními kočkovitými šelmami z rodu \"Panthera\". Moderní podoba tygra jávského se na Jávě objevila asi před 80 000 lety. Fosílie jsou četnější v mezolitu (před 10 000 – 5 000 lety), kdy byl ostrov přístupný z pevniny. Dle Petera Boomgaarda počet tygrů poklesl v neolitu (před 5 000 – 3 000 lety) zřejmě kvůli vyššímu zalesnění a možná i zvýšené lidské aktivitě.\n\nPrvní popis tygra zveřejnil Carl Linné roku 1758 ve svém díle \"Systema Naturae\". Poddruh tygr jávský popsal Coenraad Jacob Temminck v roce 1844 spolu s poddruhem tygr ussurijský (\"Panthera tigris altaica\") a rozlišil je jen na základě délky kožešiny. Jednotlivé poddruhy tygra byly původně popisovány podle velikosti těla, morfologie lebky a barvy a vzorů srsti, avšak první popisy tygra jávského byly založeny na velmi malém počtu jedinců. Současná kategorizace tygrů do 9 tradičních poddruhů stále vyvolává otázky a pochybnosti. Někteří biologové (Mazák, Groves) považují tygra jávského za samostatný druh \"Panthera sondaica\". Na základě zkoumání DNA se zjistila blízká příbuznost s tygrem sumaterským a ještě výrazněji s tygrem balijským.\n\nTygr jávský byl jedním ze tří poddruhů tygra, který se vyskytoval pouze na jednom ostrově a to na Jávě. Pro velké predátory, jako byli tygři, však muselo být obtížné žít v této oblasti, protože jsou zde hojné deště, biomasa je malá a ostrov se nachází na okraji území velkých jelenovitých kopytníků. Dle pozorování v národním parku Ujung Kulon dávali tygři jávští přednost životu podél hustě zalesněných oblastí mezi pobřežím a kopcovitým terénem dále ve vnitrozemí.\n\nTygr jávský měřil zhruba 2,3–2,7 m, samci byli obvykle poněkud delší než samice. Hmotnost se odhadovala od 100 do 141 (resp. 142) kg u samců a 75−115 kg u samic. Konstitucí byl menší než jeho příbuzní z kontinentu, dosahoval zhruba týchž rozměrů a hmotnosti jako tygr sumaterský (\"Panthera tigris sumatrae\"), ale byl větší než vyhynulý tygr balijský (\"Panthera tigris balica\"). Stopu měl mohutnější než příbuzný tygr indický (\"Panthera tigris tigris\"), její průměr dosahoval 12–20 cm. Pruhy byly tmavé a uspořádané blízko sebe, na bocích tvořily smyčky. Základní barva srsti byla tmavě oranžová až cihlová, zřetelně tmavší než u tygra sumaterského, ale většinou poněkud světlejší než u tygra balijského. Dalším výrazným znakem oproti jiným poddruhům byly dlouhé hmatové vousy. Hlava měla protáhlý a úzký tvar, s výraznou týlní kostí. U samců lebka měřila 30,6−34,9 cm, u samic pak 27,0−29,2 cm. Tygři jávští se vyznačovali masivními trháky, neúměrně velkými k celkové velikosti lebky.\n\nMalá velikost tygra jávského oproti dalším druhům tygrů byla pravděpodobně dána takzvaným Bergmannovým pravidlem, tvrdícím, že teplokrevní jedinci žijící v teplých oblastech většinou dosahují menšího vzrůstu než jejich příbuzní z chladnějších regionů. Svou roli zřejmě hrála i velikost kořisti. Na rozdíl od velkých kopytníků kontinentální Asie se na ostrově Jáva nacházejí pouze menší druhy, což možná zapříčinilo i menší velikost tygra.\n\nTygři jávští byli aktivní převážně v noci. Často dokázali za tmy ujít vzdálenosti i mnoha kilometrů. V pobřežních oblastech se s oblibou pohybovali po písečných plážích, kde se nalezlo množství stop. Jako ostatní tygři i tito měli rádi vodu a řídké bahno, rádi se koupali a chladili v jezerech či řekách. Chybějí nicméně přímé důkazy, že by plavali přes mořské úžiny na ostrovy při pobřeží Jávy.\n\nTygr jávský lovil především sambary ostrovní (\"Rusa timorensis\") a prasata divoká (\"Sus scrofa\"), kteří tvořili hlavní složku jeho potravy. Živil se také bantengy (\"Bos javanicus\"), muntžaky sundskými (\"Muntiacus muntjak\") a kančily jávskými (\"Trugalus javanicus\"). Někdy lovil vodní ptáky a plazy. Dle zbytků potravy v nalezené stolici bylo zjištěno, že se živil i menší kořistí, například opicemi, dikobrazy a oviječi druhu \"Arctogalidia trivirgata\". Nedá se vyloučit, že napadal i malé nosorožce jávské (\"Rhinoceros sondaicus\"), čemuž však nasvědčují pouze nepřímé indicie (srovnání s kontinentálními tygry, kresby, neověřená svědectví). Tygři útočili převážně ze zálohy. Pokud byli svou kořistí spatřeni, obvykle neplýtvali silami při marném pronásledování či neriskovali přímý střet s nebezpečnými zvířaty. Správce rezervace Ujung Kulon Andries Hoogerwerf se stal v říjnu 1938 svědkem události, kdy po pasece jdoucí tygřice byla spatřena pasoucími se jeleny a bantengy. Když se šelma dostala na vzdálenost asi 100 metrů, jeleni se semkli a upřeně ji pozorovali, zatímco bantengové utvořili půlkruh, a s mláďaty chráněnými kravami a býky pomalu postupovali směrem k ní. Tygřice se nejprve pokoušela skrývat a mířila k jelenům, ale když viděla, že je prozrazena, odkráčela míjejíc přitom bantengy na velmi malou vzdálenost pryč. V lednu 1939 Hoogerwerf pozoroval tygřího samce a býka bantenga, kteří se potkali na malé mýtině, a aniž by měli snahu jeden druhého napadnout, tygr v poklidu zmizel v lese.\n\nO jejich rozmnožování a dalších detailech ze života bylo zjištěno jen málo informací. Tygři jávští neprojevovali tak často svou přítomnost řevem, jako například tygři indičtí. Pokud už řvali, bylo to obvykle v noci, pozdě odpoledne nebo navečer. Rozsah jejich teritorií byl pouze odhadnut na základě stop a biomasy předpokládané kořisti v uvedené oblasti. Má se za to, že na jedno zvíře mohlo připadat 75–170 km². Teritoria se pravděpodobně prolínala, mezi jedinci zřejmě panovala jistá míra tolerance. Značkování území prováděli tygři drásáním kůry stromů, hrabáním hlíny, močením a exkrementy, které nikdy nezahrabávali.\n\nPářící rituál těchto šelem nebyl spatřen. Zdá se však, že tygr jávský nebyl polygamní, jako například lvi, nicméně samice se se samci setkávaly pouze v období říje. Doba březosti se uvádí na 100−106 dní. Počet mláďat byl spíše menší, zaznamenané maximum je 4, ale nejčastější pozorování hovoří o 1–2.\n\nKoncem 18. století došlo k rozšíření tygrů téměř po celém ostrově. Roku 1822 se na východní Jávě jejich populace zvýšila natolik, že představovala nebezpečí pro dobytek. Kvůli masivnímu odlesňování v polovině 19. století však začali tygři přicházet o svůj domov a útočit na lidi i hospodářská zvířata. Existuje třicet příběhů o útocích na lidi z let 1633 a 1687 a dalších čtyřicet mezi roky 1812 a 1869. Jejich analýza ukázala, že některé z nich byly vymyšlené nebo přikrášlené.\n\nRoku 1850 byl tygr jávský považován za nebezpečí. Někteří z rolníků odmítali chodit na plantáže cukrové třtiny, kaučukovníku, tabáku nebo kávy ze strachu z napadení. Cílem ataků se stal i dobytek. Obyvatelé tak ve strachu z tygrů ohrazovali své vesnice, nebo je dokonce opouštěli. Útoky dosahovaly nejvyšší intenzity v průběhu a na konci monzunů. V roce 1822 zdejší vláda poprvé využila profesionální lovce tygrů. Odhaduje se, že mezi roky 1830 až 1860 bylo na Jávě každoročně zabito celkem 1250 tygrů a levhartů.\n\nNa počátku 20. století žilo na ostrově Jáva 28 milionů lidí a roční produkce rýže se stala nedostatečnou. Plocha obdělávané půdy se proto zvýšila. V letech 1938−1975 se lesní porost zmenšil z 23 % na 8 %, zatímco počet obyvatel vzrostl ze 46 na 85 milionů. Na začátku dvacátého století došlo téměř po celém ostrově k vysazování lesů teky obrovské (\"Tectona grandis\") a kaučukovníku (\"Hevea brasiliensis\"). Vedle nich se zde pěstovaly také kávovníky. Dalším problémem byl neustávající lov jak ze strany domorodců, tak koloniálních – převážně holandských – lovců. Evropané považovali zabíjení velkých šelem za sport a leckdy v něm mezi sebou pořádali i soutěže. Například A. J. M. Ledeboer se rozhodl, že překoná lovce Hofmana, který na Sumatře zabil přes 100 tygrů. Vytvořil si na Jávě za tímto účelem celou síť informátorů, kteří mu podávali zprávy, kdy a kde je příhodné tygry střílet. Začal v roce 1910 a o 23 let později „rekord“ překonal, což mu ovšem nebránilo zabíjet šelmy i nadále, a to až do začátku druhé světové války. Místní obyvatelé při lovu používali nejčastěji metodu otrávených návnad či pastí nebo instalaci pušek na samospoušť. Intenzivnějšímu lovu bránila snad jedině skutečnost, že tygr byl mnohými stále vnímán jako mýtická bytost, kterou je možno zabíjet jen omezeně. Vlivem lovu však okolo roku 1940 tygři zmizeli z velké části ostrova. Jejich populace se tehdy odhadovala na 200−300 jedinců.\n\nV roce 1960 postihla epidemie sambary ostrovní a divoká prasata byla hromadně trávena, čímž tygr přišel o nejdůležitější zdroje potravy. Nedostatek přízemní vegetace vedl k rozšíření primátů a dalšímu snížení stavů divokých prasat a velkých kopytníků. Kvůli kořisti se navíc tygr jávský ocitl v kompetičním vztahu s levhartem jávským. V 60. letech došlo v Indonésii k občanským nepokojům a ozbrojené skupiny, které hledaly útočiště také v přírodních rezervacích, zabily množství tygrů. Na vzniklou situaci zareagovaly i úřady. Lov postupně získal různá omezení, až byl v roce 1965 zakázán úplně (a to i na Bali). V roce 1970 si nicméně A. Hoogerwerf posteskl: „\"Dá se pochybovat o tom, zda zákaz střílení tygrů na Jávě a Bali vyhlášený v červenci 1965 bude mít nějaký příznivý efekt. Je prakticky jisté, že mimo území rezervací neexistuje pro tygra na Jávě místo a je naprosto nezbytné, aby byla ochrana zavedená uvnitř těchto útočišť přísně vynucována.“\"\n\nDo poloviny 60. let dvacátého století žil tygr jávský ve třech chráněných oblastech: v Národním parku Ujung Kulon, v Národním parku Baluran a přírodní rezervaci Leuweung Sancang. Po občanských povstáních v roce 1965 však nebyla další pozorování hlášena. V roce 1971 přesto došlo k zastřelení jednoho kusu na plantáži v úbočí hory Gunung Betiri (nejvyšší hory na ostrově). Přilehlé území o rozloze 500 km bylo následně vyhlášeno přírodní rezervací Meru Betiri, která je však roztříštěna dvěma velkými plantážemi. Roku 1976 byly nalezeny stopy 3−5 tygrů na východní straně oblasti, avšak množství kořisti v rezervaci potřebám tygrů nedostačovalo a v této oblasti byl také tygr pozorován naposledy. Rozšíření rezervace na národní park roku 1982 a odstranění rušivých elementů nastalo příliš pozdě.\n\nV oblasti Halimun Reserve na západní Jávě došlo roku 1984 zřejmě k zabití jednoho exempláře. Následující expedice šesti biologů vyslaná do této lokality roku 1990 ovšem nepřinesla žádné přímé důkazy o přežívání dalšího zástupce. V roce 1987 provedla skupina třiceti studentů z Institut Pertanian Bogor výpravu do NP Meru Betiri. Po prohledání oblasti objevili známky přítomnosti tygrů jávských. Při pátrání na podzim roku 1992 v NP Meru Betiri nasadili biologové fotopasti. Od března 1993 byly po dobu jednoho roku rozmístěny na 19 místech, avšak tygra nevyfotily ani jednou. Neobjevila se ani žádná indicie naznačující jeho přítomnost. Po skončení expedice tak byl tygr jávský prohlášen za vyhynulého.\n\nPřírodní rezervace a parky tygra nezachránily. K zachování druhu se nabízela ještě možnost rozmnožit jedince chované v zajetí. Tygři jávští žili v evropských zoo v Rotterdamu, Berlíně a zřejmě i v Budapešti (zde ale pravděpodobně šlo o tygry sumaterské) a dále byli chováni také v indonéských zoo. Během druhé světové války však došlo ke zrušení indonéských zoologických zahrad a jejich tygři zmizeli neznámo kam. Po válce se v rámci obnov zoologických zahrad do sbírek místo tygrů jávských, jež bylo obtížné pro jejich malou početnost získat, odchytili tygři sumaterští. Ani v Evropě nedošlo k žádným pokusům o vytvoření životaschopné populace v zajetí. V holandském National Museum of Natural History „Naturalis“ se nacházejí dvě tygří kůže (jedna přivezena ze západní části Jávy Heinrichem Kuhlem, Johanem Christiaanem van Hasseltem a Gerritem van Raaltenem, druhá pochází z uhynulého jedince v ZOO Rotterdam) a vedle toho navíc ještě deset lebek. Německé Wiesbaden Museum má jednu kůži z roku 1825.\n\nPo požárech, které se přehnaly Jávou mezi lety 1997−1998, bylo hlášeno několik neoficiálních důkazů potvrzujících existenci tygra, jako jsou škrábance na stromech, otisky tlap anebo trus. Tyto známky existence však nakonec odborníci přisoudili jiné kočkovité šelmě, a sice levhartovi, jenž se na tomto ostrově také vyskytuje a je také kriticky ohrožen. O deset let později, během listopadu 2008, se v centrální oblasti Jávě nalezla mrtvá žena, jež údajně zemřela při útoku tygra. I vesničané, kteří tělo objevili, tvrdili, že pozorovali tygra v okolí.\n\nPo erupci sopky Merapi v říjnu 2010 dva indonéští vesničané sdělili, že nalezli otisk tygří tlapy v popelu. Pracovníci nedalekého národního parku se však nedomnívali, že by tyto stopy patřily tygrovi. Roku 2012 prohlásil biolog Didik Raharyono serveru \"The Jakarta Post\", že je přesvědčen o existenci tygra na Jávě na základě svého 14letého pátrání po něm. Poslední důkaz prý představoval kousek kůže o rozměrech 5×6 centimetrů pocházející údajně z tygra.\n\nNásledující rok (2013) byly v Márodního parku Bromo Tengger Semeru objeveny stopy drápů na stromech, jež jsou na základě jejich velikosti přisuzované tygrům. Mnoho obyvatel navíc tvrdilo, že pozorovali v okolí pruhované zvíře.\n\nV srpnu roku 2017 byl v javánském národním parku Ujung Kulon pořízen záznam údajně tygra jávského, odbornice na tygry Wulan Pusparini z organizace Wildlife Conservation Society však sdělila, že se s největší pravděpodobností jedná o tamní poddruh levharta. Wulan Pusparini zároveň uvedla, že by si spíše přála, aby veřejnost věnovala úsilí ochraně přírody v Indonésii než hledala zvíře, které zřejmě vyhynulo před desítkami let. V případě některých pozorování je možné, že došlo k úmyslnému nezákonnému vysazení jiného poddruhu. Nicméně prostředí ostrova, který je dnes silně ovlivněn lidskou činností, již nenabízí biotop nezbytný pro udržení trvalé populace tygrů.\n\nV jihovýchodní Asii jsou tygři a lidé obvykle považováni za potomky společného předka. Podle tradice má tygr „duši člověka”. Dle jávské bajky byli lidé i tygři zpočátku vegetariáni a žili společně jako rovný s rovným. Tygři pojídali listy rostliny \"Paederia foetida\" a plody durianu (\"Durio zibethinus\"). Jednou si člověk při přípravě jídla uřízl prst, který tygr spolu s potravou spolkl. Maso mu zachutnalo a stalo se z něj divoké zvíře.\n\nMagické síly připisované tygrovi jsou úzce spjaty s vnímáním pralesa v jávské kultuře jako nebezpečného a tajemného místa plného zlovolné magie. Džungle je opakem civilizace. Bajka říká, že tygr džungli chrání tak, že z ní plaší lidi a ta mu na oplátku poskytuje útočiště. Pokud tygr stráví čtyřicet dní v jeskyni meditací a půstem, získá magickou moc, \"kesaktian\", která mu umožňuje stát se v džungli neviditelným. Pro tygra je tabu, aby byl viděn člověkem. Jestliže ho člověk spatří, musí se tygr za trest postit ještě dalších čtyřicet dní, aby se jeho magické schopnosti obnovily.\n\nPodle jávských tradic musí člověk, chce-li být v džungli v bezpečí, ukázat k tygrovi respekt připomenutím, že oba jsou synové Adama a poté se pomodlí. Tygr kvůli společnému původu s člověkem rozumí lidské řeči a slovo \"macan\" může v pralese upoutat jeho pozornost. Proto je nazýván opisně: \"nenek\" („děd”), \"datuk\" („otec”), \"guda\" („tajemný”) a \"kiai\" nebo \"kiaine\" (magická bytost nebo objekt). Tato slova odkazují na společného předka tygra a člověka a na spojení tygra s magií džungle.\n\nStrážní duchové \"dhanyang\" podle pověsti ochraňují místa, kde se vyskytují. Může například jít o vesnici nebo kus pralesa. Zároveň také zajišťují plodnost půdy. Jsou to obyvatelé stromů a skal, občas bývají zaměňováni s duchy předků. \"Dhanyangové\" se často zjevují jako tygři, ale v pralese okolo oblasti Beluran na sebe berou podobu obrovské černé šelmy, která po sobě zanechává tygří stopy.\n\nV tradiční jávské kultuře byli předci–zakladatelé vesnic nadáni magickými schopnostmi, díky kterým mohli komunikovat s tygry. Dle legendy z Lumajangu proměnil zakladatel vesnice jednu osobu v tygra, aby mu pomáhala čistit džungli. Z potomků tohoto tvora se stali tygrodlaci. Dalším mužským potomkům z této linie pak museli po smrti usekat prsty, aby nedošlo k další proměně. Podobně v Maduře, ostrově při východním pobřeží Jávy, se duše předka může reinkarnovat do podoby kouzelného tygra. Duchové \"dhanyang\" chrání vše, co má něco společného s předky–zakladateli, včetně jejich hrobů.\n\nTygr je také strážcem šamanů, kteří se podle tradic mohou obracet na předky, strážné duchy a umí komunikovat s lesem. Šamany obvykle doprovázeli tygří společníci, který byl fyzickou manifestací šamanovy spirituální síly a často také inkarnací jeho ducha či magie jeho předků. Tento šamanův přítel mohl dle jávských tradic chodit po dvou nohách a někdy ho vozil na hřbetě. Byl prý přivoláván pálením vonných směsí.\n\nJinou podobou tygřího ducha může představovat také reinkarnace do osoby, která zemřela nepřirozenou smrtí nebo byla popravena. Tito duchové jsou obvykle mírumilovní a pomáhají svým potomkům. Podle jávské tradice se z oběti stává duch po čtyřiceti dnech. Mezi prvním a sedmým dnem se duše mění v ducha, který na sebe poté bere podobu tygra. V Situbondu se věří, že tygřího ducha lze vyvolat pálením vonné směsi, předložením obětiny a vhozením oblázku do ohně. Takovíto tygří duchové se nazývají \"macan onjangan\". Chrání domov a prý je spatří pouze člověk s nedobrými úmysly.\n\nTělo a duše tygra mají dle pověr ze západní Jávy léčivé schopnosti. Právě lidská duše propůjčuje tygrovi léčivé vlastnosti, které lze vyvolat například meditací. Ve starší lékařské literatuře je možné nalézt mnoho různých návodů, jak využít části tygřího těla k léčení. Zuby tygrů chrání před černou magií. Vousy jsou otrávené a člověk, který je nosí u sebe, působí nelítostně a nebezpečně. Na východní Jávě se věřilo, že má tygr v těle kost ve tvaru hvězdy nazývanou \"sengkel\", ve které je umístěna veškerá jeho síla. Nachází se prý v levém rameni a zmizí hodinu po smrti tygra. Jestliže ji má někdo u sebe jako amulet, získá nadlidské schopnosti.\n\nTygrodlak, známý pod názvem \"macan gadhungan\", je mytická bytost rozšířená v Kediri a na východní Jávě obecně. Je považován za zlou bytost a nesmí být zaměňován s hodnými tygřími duchy a tygřími společníky šamanů. Obvykle je považován za reinkarnaci aristokrata, který zemřel ve vyhnanství v džungli v oblasti Lodoyo. Přeměna na tygra představuje umění přenášené z generace na generaci prostřednictvím mantry. První tygrodlak se podle místních legend objevil v Lodoyo v době, kdy vládl král Djojoboyo.\n\nTygrodlaka lze rozpoznat díky tomu, že nemá paty a vertikální rýhu nad horním rtem. Během přeměny se z lidské hlavy stává tygří ocas. V lidské podobě tygrodlaci pojídají potravu jenom zřídka. Nedokáží shromažďovat bohatství, ale mají velmi dlouhý život. Tygrodlak je velmi populární postavou v literatuře a umění jihovýchodní Asie. Ještě na konci 20. století, když se někde objevily zprávy o údajném pozorování tygra, rozšířily se zároveň i legendy o tygrodlacích.\n\nAž do konce osmnáctého století byli tygři používáni na trestání provinilců. Šlo o formu ordálu, který vždy nemusel končit smrtí odsouzených. Například v Kratonu byli dva muži obvinění z vniknutí do královského paláce zavřeni do klece s třemi tygry. Přestože na svou obranu mohli použít pouze hole, střet se šelmami přežili a byli vypovězeni do exilu.\n\n\"Rampok macan\" je starý jávský obřad prováděný na tamních královských dvorech od 17. do 20. století. Obřad se skládal ze dvou částí. V první části, \"sima-maesa\", tygři bojovali v klecích s vodními buvoly. Ve druhé části, \"rampogan-sima\", bylo několik tygrů umístěno do kruhu mužů ozbrojených kopími, kteří měli tygry zabít při jejich pokusech o útěk. Rituál se během staletí postupně vyvíjel. Ztratil na posvátnosti a mezi 18. a polovinou 19. století se z něj stala již spíše lidová zábava a show pro návštěvníky z Evropy. Kočkovité šelmy, chycené před obřadem, byly drženy v zajetí až do skončení obřadu. Šlo převážně o tygry jávské nebo levharty jávské, kteří nahradili časem stále vzácnější tygry. V roce 1846 navštívil britský přírodovědec Joseph B. Jukes palác místního sultána v Bankalangu (Madura) a stal se svědkem zápasu tygra a buvola. V knize vydané o rok později to popsal takto:\nTento rituál vnímali lidé jako boj společnosti se zlem, které znázorňovali tygři. Podrobnější výklad \"Rampok macanu\" ukazuje, že šlo spíše o znázornění vítězného boje jávských panovníků, symbolizovaných buvolem, s chaosem, který představoval tygr, nebo o symbolické očištění království od chaosu. V 19 století se stal \"Rampok macan\" ukázkou moci a bohatství vládnoucí třídy a symbolickou ukázkou politického boje mezi holandskou Východoindickou společností (tygr) a jávskými autoritami (buvol).\n\nV jávské kultuře má tygr silnou symboliku. Byl obvykle spojován s královskou hodností, díky neustálé snaze javánských úředníků (priyayi) popularizovat místní tradice jako \"Rampok macan\" nebo lovy na tygry však došlo k postupnému oslabení spojení mezi tygry a panovníky. Tygři jsou obecně v celé jihovýchodní Asii považováni za myslící zvířata žijící na rozhraní civilizace a volné přírody.\n\nKdyž se tygři kvůli ztrátě lesů postupně stále více setkávali s lidmi, začala převažovat víra, že se jedná o nebezpečné zvíře a krutého zabijáka. Tato změna v myšlení byla způsobena i kontaktem s evropskými lovci, zodpovědnými za obraz tygra jako lidožravé bestie. Po vyhynutí této šelmy Jeffrey McNeely a Paul Wachtel v knize Duše tygra (\"Soul of the Tiger: Searching for Nature's Answers in Southeast Asia,\" 1988) konstatovali, že původní symbol síly přírody, tygr jávský, se stal symbolem ztraceného ráje. Vyhynutí tygra jávského je v jihovýchodní Asii bráno nejen jako ztráta jednoho druhu, ale jako symbol mizení divoké přírody.\n\nTygři jsou zvířata, která se v jávské literatuře často objevují jako mystická či ve spojení s politikou. Tygrodlaci jsou zmiňováni v básni Serat Centhini z 19. století. Dětský příběh Sang Kancil, populární nejen na Malajském souostroví, vypráví o mazaném kančilovi (\"Tragulus javanicus\"), který obvykle napálí mnohá silnější zvířata. Tygr zde vystupuje jako domýšlivý král, jenž zneužívá své poddané a je rovněž kančilem oklamán. V evropských pramenech (cestopisech) ze 17. a 18. století je tygr jávský obvykle popisován jako mytický krvelačný tvor o velikosti velblouda či koně.\n\nTygr jávský je na Jávě často používán v reklamách jako symbol rychlosti a síly. Mimo to zde často lidé vlastní tygří amulety nebo symboly připomínající tygra, které vystavují v automobilech nebo ve výkladních skříních. Také ve stínovém divadle \"Wayang\", velice populárním na Jávě a Bali, tvoří tygr jednu z mála zvířecích loutek.\n\n\n"}
{"id": "1164024", "url": "https://cs.wikipedia.org/wiki?curid=1164024", "title": "Matylda Bavorská (1313–1346)", "text": "Matylda Bavorská (1313–1346)\n\nMatylda Bavorská ( \"Mechthild\", po 21. červnu 1313 – 2. července 1346, Míšeň) byla lantkraběnka durynská a markraběnka míšeňská z dynastie Wittelsbachů.\n\nNarodila se jako nejstarší dcera Ludvíka IV. Bavora a jeho první manželky Beatrix, dcery svídnicko-javorského knížete Boleslava I. V květnu 1323 se v Norimberku provdala za Fridricha, syna míšeňského markraběte, svého vrstevníka. Fridrich byl jediným dědicem markraběte ochrnutého po mrtvici a regentskou vládu tou dobou vykonávala jeho matka. Původně byl zasnouben s českou princeznou Jitkou, dcerou Jana Lucemburského. V lednu 1323 se Fridrichova matka pod nátlakem Matyldina otce Ludvíka Bavora svatebního plánu zřekla a Jitka byla potupně odeslána zpět na pražský dvůr. Matylda porodila Fridrichovi řadu dětí a zemřela v létě roku 1346. K poslednímu odpočinku byla uložena v cisterciáckém klášteře Altzella.\n"}
{"id": "1164027", "url": "https://cs.wikipedia.org/wiki?curid=1164027", "title": "USS High Point (PCH-1)", "text": "USS High Point (PCH-1)\n\nUSS High Point (PCH-1) byl křídlový stíhač ponorek amerického námořnictva postavený k ověření koncepce rychlých pobřežních protiponorkových lodí. Byl to první křídlový člun provozovaný americkým námořnictvem. Nakonec však člun nebyl postaven v sérii (převážně z důvodů technických a finančních). Americké námořnictvo člun provozovalo do roku 1975, kdy byl převeden k  americké pobřežní stráži a definitivně vyřazen. V letech 1985–1989 jej společnost Boeing využívala k testům. Později získal soukromého vlastníka. Dochoval se dodnes.\n\nStavba plavidla byla objenáno roku 1960 u americké společnosti Boeing. Za loď byla stanovena pevná cena 2,08 milionu dolarů. Ta stavbou zadala jako subkontrakt loděnici J. M. Martinac Shipbuilding Corp. v Tacomě ve státě Washington. Kýl plavidla byl založen 27. února 1961, člun byl spuštěn na vodu 17. srpna 1962 a dne 15. srpna 1963 byl uveden do služby.\n\nPlavidlo bylo postaveno ze slitin hliníku. Původně neslo vlečný sonar, který však byl později demontován, protože způsoboval problémy při plavbě vysokou rychlostí. Výzbroj tvořily dva 12,7mm kulomety M2HB a dva dvojité 324mm protiponorkové torpédomety (Pejčoch uvádí též jednu skluzavku hlubinných pum).\n\nPohonný systém byl koncepce CODOG. K plavbě nízkou rychlostí sloužil jeden diesel General Motors 12V71 o výkonu 600 hp, přičemž v bojové situaci loď poháněly dvě plynové turbíny Bristol Siddeley Proteus o celkovém výkonu 6800 hp. Každá turbína poháněla jeden pár lodních šroubů umístěných na zadním křídle, přičemž diesel poháněl zatahovatelný pátý šroub v trupu. Nejvyšší rychlost dosahovala 45 uzlů (některé prameny uvádějí 48 uzlů) a cestovní rychlost 12 uzlů.\n\nAmerické námořnictvo člun provozovalo v letech 1963-1975. Mimo jiné jej využívalo k testování protilodních střel Harpoon. Plavidlo tehdy na zádi neslo jedno čtyřnásobné odpalovací zařízení. V březnu 1975 jej vyřadilo a převedlo k pobřežní stráži, která jej do služby zařadila 4. dubna 1975 jako USCGS High Point (WMEH-1). Pohraniční stráž ale již 5. května 1975 člun vyřadila a vrátila jej námořnictvu. To jej již do služby nevrátilo a roku 1980 jej vyškrtlo z námořního registru.\n\nV lednu 1985 člun zakoupil koncern Boeing a používal jej pro testy řízených střel. Boeing člun vyřadil v květnu 1989. V roce 1991 byl \"High Point\" prodán. V únoru 2002 jej získal Bob Phillips a byl zakotven v Tongue Point na řece Columbia. V listopadu 2005 člun získal Terence Orme, který začal s jeho renovací.\n\n"}
{"id": "1164029", "url": "https://cs.wikipedia.org/wiki?curid=1164029", "title": "Buněčné poškození", "text": "Buněčné poškození\n\nBuněčné poškození je tak závažná porucha funkce buňky, která může vést k buněčné smrti, zániku tkáně, selhání tělesného orgánu nebo smrti organismu. Molekuly nebezpečných látek (volné radikály) nebo iontové záření naráží do organismu a poškozují tamní bílkoviny, tuky and DNA, které tvoří buňky. Poškození mohou vyvolat i deficitní stavy, např. glukózy, kyslíku nebo ATP. Fyzikální příčiny zahrnují mechanická poranění, extrémní teploty (popáleniny nebo omrzliny, podchlazení), náhlé změny atmosférického tlaku, násobné zvýšení gravitace, ozáření, elektrický šok, apod. \nNejčastější poškození vznikají na DNA (teplo, radiace) a buněčných membránách (zvýšení kalcia, elektrolytický šok).\n\n"}
{"id": "1164030", "url": "https://cs.wikipedia.org/wiki?curid=1164030", "title": "Matthäus Orasch", "text": "Matthäus Orasch\n\nMatthäus Orasch (\"cca 1845\" – 20. května 1913 Duel) byl rakouský politik německé národnosti z Korutan, na počátku 20. století poslanec Říšské rady.\n\nOd roku 1884 zasedal coby poslanec Korutanského zemského sněmu. Mandát na sněmu obhájil v roce 1890. Působil jako člen okresní školní rady ve Villachu. Byl čestným občanem Wernbergu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Korutanech, obvod Villach, Ferlach atd. Ve funkčním období 1901–1907 se uvádí jako Matthäus Orasch, starosta a hospodář.\n\nVe volbách do Říšské rady roku 1901 se uvádí jako kandidát Německé lidové strany, respektive organizace Rolnický svaz.\n\nByl mu udělen Zlatý záslužný kříž. Zemřel v květnu 1913 ve věku 68 let.\n"}
{"id": "1164031", "url": "https://cs.wikipedia.org/wiki?curid=1164031", "title": "Třída Okean", "text": "Třída Okean\n\nTřída Okean je třída zpravodajských lodí sovětského námořnictva z doby studené války. Sověti je klasifikovali jako hydrografická plavidla. Plavidla této třídy často monitorovala například základny jaderných ponorek a námořní cvičení zemí NATO.\n\nCelkem bylo postaveno 15 jednotek této třídy. Všechny v letech 1957–1961 dodaly východoněmecké loděnice.\n\nJednotky třídy \"Okean\":\nKonstrukce byla odvozena od civilních rybářských lodí. Plavidla byla původně vybavena navigačním radarem Neptun, později nahrazeným jedním až dvěma radary typu Don Kay. Dále lodě nesly různé elektronické systémy kategorie ELINT a SIGINT. Vybavení jednotlivých lodí se lišilo, stejně počet členů posádky a výzbroj (obvykle osobní zbraně posádky). Na 10 lodí (s výjimkou jednotek \"Alidada\", \"Ampermetr\", \"Barometr\", \"Gidrofon\" a \"Reduktor\") byly instalovány dva čtyřnásobné protiletadlové raketové komplety Strela-2M se zásobou 16 střel. \"Vitim\" navíc dostal dva 14,5mm kulomety. Pohonný systém tvořil jeden diesel o výkonu 403 kW pohánějící jeden lodní šroub. Nejvyšší rychlost dosahovala 13 uzlů. Dosah byl 7900 námořních mil při rychlosti 9 uzlů a autonomie 40 dnů.\n"}
{"id": "1164033", "url": "https://cs.wikipedia.org/wiki?curid=1164033", "title": "Fridrich III. Míšeňský", "text": "Fridrich III. Míšeňský\n\nFridrich III. Míšeňský (14. prosince 1332, Drážďany – 21. května 1381, Altenburg) byl durynský lankrabě a míšeňský markrabě.\n\nNarodil se jako nejstarší syn Fridricha II. Míšeňského a Matyldy, dcery Ludvíka Bavora. Po otcově smrti v roce 1349 převzal vládu a stal se poručníkem mladších bratrů Viléma a Baltazara. Začali společně vládnout roku 1368, poté se ve vládě střídali. V roce 1379 si majetky rozdělili. Po Fridrichově smrti, byla Míšeň rozdělena mezi jeho tři syny a Durynsko zdědili jeho bratři.\n\nFridrich se oženil s Kateřinou z Hennebergu, dědičkou Koburgu, Neustadtu, Sonnebergu, Neuhausu, Rodachu, atd., dcerou hraběte Jindřicha IV. z Hennebergu. Měli spolu čtyři syny.\n"}
{"id": "1164034", "url": "https://cs.wikipedia.org/wiki?curid=1164034", "title": "Projekt 1886", "text": "Projekt 1886\n\nTřída Ugra (Projekt 1886) byla třída mateřských lodí ponorek sovětského námořnictva (jejich ruské označení je plovoucí základna). Jedná se o zvětšenou upravenou verzi ponorkových tendrů projektu 310 (Třída \"Don\"). Pro sovětské námořnictvo bylo postaveno sedm ponorkových tendrů této třídy (Projekt 1886), mezi jejichž hlavní úkoly patřilo poskytovat technickou a logistickou podporu sovětským ponorkám. Sekundárně byly často používány jako vlajkové lodě úkolových uskupení válečných lodí. Dále byly pro sovětské námořnictvo postaveny dvě cvičné lodě modifikované verze \"Ugra II\" (Projekt 1886U). Jediným zahraničním uživatelem třídy se stalo indické námořnictvo, pro které byla postavena mateřská loď INS \"Amba\" (Projekt 1886M).\n\nCelkem bylo postaveno 10 jednotek této třídy, které lze rozdělit do tří podtříd. Stavbu prováděla loděnice v Nikolajevu. Základní verzi projekt 1886 tvořily jednotky \"Ivan Kolyškin\", \"Volga\" (937), \"Ivan Kučerenko\", \"Ivan Vachremejev\", \"Tobol\", \"Lentra\" a \"Vladimir Jegorov\", které byly do služby přijaty v letech 1963-1972. Cvičné lodě \"Borodino\" a \"Gangut\" z let 1970-1971 patří k verzi projekt 1886U. Ve verzi projekt 1886M byla postavena pouze indická mateřská loď INS \"Amba\", která byla do služby přijata 28. prosince 1968.\n\nPlavidla mohla zásobovat osm až dvanáct ponorek zakotvených u obou boků. Nesla technické dílny, palivo, pitnou vodu, potraviny, náhradní díly, torpéda. Na jejich palubě byly také ubytovány náhradní ponorkové posádky. Plavidla nesla silnou protiletadlovou výzbroj - osm dvouúčelových 57mm kanónů ve dvoudělových věžích a dvě čtyřnásobná odpalovací zařízení protiletadlových řízených střel Strela-2M se zásobou 16 střel. Na zádi se nacházela přistávací plocha pro jeden vrtulník Ka-25PS. Pouze mateřská loď \"Ivan Kolyškin\" byla vybavena hangárem. Pohonný systém tvořily čtyři diesely o výkonu 5965 kW, pohánějící dvojici lodních šroubů. Nejvyšší rychlost dosahovala 17 uzlů.\n\nIndická mateřská loď \"Amba\" sloužila k podpoře indických ponorek projektu 641 (třída \"Foxtrot\"). Lišila se výzbrojí tvořenou čtyřmi 76mm kanóny ve dvoudělových věžích.\n"}
{"id": "1164037", "url": "https://cs.wikipedia.org/wiki?curid=1164037", "title": "Alžběta z Lobdeburgu", "text": "Alžběta z Lobdeburgu\n\nAlžběta z Lobdeburgu ( \"Elisabeth von Lobdeburg-Arnshaugk\", 1286 - 22. srpna 1359, Gotha) byla lantkraběnka durynská a markraběnka míšeňská.\n\n24. srpna 1300 se stala druhou manželkou Fridricha Pokousaného. Roku 1321 Fridricha ranila mrtvice, ochrnul a o dva roky později zemřel. Alžběta se stala regentkou za nezletilého syna. V lednu 1323 se na nátlak Ludvíka Bavora zřekla plánovaného manželského spojení svého syna s českou princeznou Jitkou, dcerou Jana Lucemburského. Jitka byla z Wartburgu potupně odeslána zpět na pražský dvůr. Fridrich se oženil s Bavorovou dcerou Matyldou. Po dosažení zletilosti se Fridrich dostal s matkou do sporu, který rozsoudil Ludvík Bavor a Alžběta dostala k užívání Gothu, Jenu a Tenneberg. Zemřela v létě 1359 a byla pohřbena v dominikánském klášteře v Eisenachu. Její náhrobek je v současnosti v místním kostele sv. Jiří.\n"}
{"id": "1164045", "url": "https://cs.wikipedia.org/wiki?curid=1164045", "title": "Gabriel Achour", "text": "Gabriel Achour\n\nJUDr. Gabriel Achour (* 9. srpna 1971) je českým právníkem, působí jako advokát a je rovněž rozhodcem Rozhodčího soudu při Hospodářské komoře České republiky a Agrární komoře České republiky, rozhodcem Rozhodčího soudu při Českomoravské komoditní burze Kladno a členem správní rady Asociace pro rozvoj trhu nemovitostí. Vystudoval Právnickou fakultu Univerzity Karlovy v Praze a studoval na University of London. \n\nGabriel Achour se specializuje na fúze a akvizice, nemovitostní projekty včetně infrastrukturálních projektů, energetiku a dopravu. \n\nGabriel Achour získal rozsáhlé odborné zkušenosti v mezinárodních transakcích a působil jako právní poradce na celé řadě významných transakcích realizovaných v uplynulých letech v České republice v rámci privatizace a při akvizicích významných českých průmyslových a energetických podniků. Gabriel Achour poskytuje právní poradenství ve významných tuzemských a mezinárodních projektech v oblasti nemovitostí a stavebnictví včetně výstavby a realizace investičních celků v oblasti dopravní infrastruktury a energetiky, residenčních developerských projektů a projektů rozsáhlých nákupních center. \n\nPrestižní mezinárodní ratingové publikace doporučují Gabriela Achoura jako předního českého odborníka pro oblast nemovitostního práva.\n\nGabriel Achour je autorem řady odborných článků, je spoluautorem odborné publikace Náhrada škody a nemajetkové újmy v občanskoprávních a obchodních vztazích vydané nakladatelstvím Key Publishing s.r.o. v roce 2015 a dále spoluautorem odborné publikace Financování developerských projektů vydané Asociací pro rozvoj trhu nemovitostí v roce 2008.\n"}
{"id": "1164046", "url": "https://cs.wikipedia.org/wiki?curid=1164046", "title": "Friedrich Seifriz (rakouský politik)", "text": "Friedrich Seifriz (rakouský politik)\n\nFriedrich Seifriz (??? – 19. nebo 20. listopadu 1912 Miklauzhof) byl rakouský politik německé národnosti z Korutan, na počátku 20. století poslanec Říšské rady.\n\nByl starostou. Politicky byl orientován jako pokrokář. Anagažoval se v regionálních a rolnických spolcích.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1905 za kurii venkovských obcí v Korutanech, obvod Klagenfurt, Völkermarkt. Nastoupil 28. listopadu 1905 místo Antona Tscharreho. Ve funkčním období 1901–1907 se uvádí jako Friedrich Seifriz, statkář.\n\nNa Říšské radě usedl do poslaneckého klubu Německý národní svaz, který volně sdružoval německé liberální a národovecké politické skupiny. V roce 1906 se uvádí jako člen svazu Německé lidové strany.\n\nZemřel v listopadu 1912 po dlouhé nemoci na svém statku Miklauzhof.\n"}
{"id": "1164050", "url": "https://cs.wikipedia.org/wiki?curid=1164050", "title": "Gorgonopsia", "text": "Gorgonopsia\n\nGorgonopsia je vymřelý podřád terapsidních synapsidů z období svrchního permu. Byli to masožravci, vrcholoví predátoři svého období. Nejmenší gorgonopsidi měli zhruba stejnou velikost, jako dnešní průměrně vzrostlý pes, největší zástupci rodu \"Inostrancevia\" ale dosahovali délky až 3,5 metru. Byli poměrně blízce příbuzní savcům a je možné, že měli na těle srst (pro to však neexistuje přímý důkaz). Vyhynuli během pozdně permského vymírání před 252 miliony let. Fosilie většiny druhů byly objeveny na území dnešní Jihoafrické republiky a Ruska.\n\nSkupina čítá 25 rodů.\n\n"}
{"id": "1164056", "url": "https://cs.wikipedia.org/wiki?curid=1164056", "title": "Central Coast Mariners FC", "text": "Central Coast Mariners FC\n\nCentral Coast Mariners Football Club je australský fotbalový klub z města Gosford. Klub hraje 1. australskou ligu A-League. Klub hraje na stadionu Central Coast Stadium s kapacitou 20 059 míst. Klub byl založen roku 2004.\n\n"}
{"id": "1164057", "url": "https://cs.wikipedia.org/wiki?curid=1164057", "title": "Jirnice modrá", "text": "Jirnice modrá\n\nJirnice modrá (\"Polemonium caeruleum\") je vytrvalá bylina s jasně modrými až nafialovělými květy, jediný druh rodu jirnice který se v české přírodě přirozeně vyskytuje. Je to rostlina hlavně s evropským rozšířením, roste od Islandu a Skandinávie přes Střední Evropu, severní část Středozemí, Ukrajinu, evropské Rusko až do západní Sibiře. Druhotně se dostala i do přírody Severní Ameriky.\n\nJe počítána k alpské květeně a v České republice je původní rostlinou na Šumavě a v jejím okolí, kde se ale z tradičních stanovišť pozvolna vytrácí. Je občas pěstována v parcích a zahradách jako okrasná rostlina, občas tam zplaňuje a druhotně se semeny šíří na nová místa.\n\nJe to vlhkomilný druh rostoucí na zamokřených loukách či pastvinách, v křovinách, na lesních pasekách ve světlých bučinách i smrčinách, na březích vodních nádrží a vodotečí. Nejčastěji se vyskytuje na vápencovém a dolomitickém podloží v montánním a subalpínském stupni. Prospívají ji polostinná místa; na výsluní roste dobře, pokud má dostatek vláhy. Rostlina je plně mrazuvzdorná.\n\nVytrvalá rostlina s lodyhou 30 až 80 cm vysokou, která bývá jednoduchá neb je v horní polovině rozvětvená. Dutá lodyha je přímá, podélně rýhovaná, holá nebo ve vyšší části žláznatě chlupatá. Je střídavě porostlá 5 až 25 cm dlouhými, lichozpeřenými listy s řapíky, které se směrem vzhůru zkracují až horní listy jsou téměř přisedlé. Listy s křídlovitým vřetenem jsou tvořenými sedmi až dvanácti páry krátce řapíčkatých, vejčitých až kopinatých, 1 až 4 cm dlouhých lístků s celistvým okrajem\n\nOboupohlavné, voňavé květy, velké do 2 cm velké vytvářejí hustá, latovitá květenství složená z vidlanů, které přecházejí ve šroubele. Pětičetné květy jsou na stopkách, které se navečer a před deštěm sklápějí. Vytrvalý kalich je zvonkovitý, do poloviny členěný ve vejčitě kopinaté, tupé cípy. Kolovitá koruna s modrými až fialovými (ojediněle i bílými), vejčitými, 1,5 cm velkými lístky má krátkou trubku. Pět tyčinek, s dlouhými nitkami přirostlými ke koruně a daleko čnící z korunní trubky, nese žluté prašníky. Z pětilaločného podplodního terče vystupuje nektar hromadící se krátké korunní trubce. Svrchní semeník nese třílaločnou bliznu zakončenou čnělku, která je delší než tyčinky s prašníky. Ve květech dozrává nejdřív pyl v prašnících a teprve později blizny, květ se opyluje pylem z cizího květu přineseným hlavně včelami, které přilétají pro nektar.\n\nPlodem je trojpouzdrá, 7 mm dlouhá tobolka s mnoha semeny, která se po dozrání otevírá třemi chlopněmi. Semena jsou hnědá a velká 3 mm. Rostliny se přirozenou cestou množí semeny a v zahradnictví také dělením trsů. Ze zahrad se někdy šíří do okolní přírody kde působí dojmem původního druhu.\n\nRostliny se vysazují do stinných partií zahrad, kde v červnu až srpnu vynikají svými sytě modrými květy a mimo to i listy s výraznou strukturou. Dobře vyniknou v květnatých loukách, v trvalkových záhonech i před vzrostlými keři. V minulosti se na jaře sbíral její kořen a v létě kvetoucí nať, extrakty se hojily žaludeční vředy, nemoci průdušek a snižovala se nervozita a zlepšoval spánek.\n\nČasto se pěstuje její kříženec Polemonium xrichardsonii se severoamerickou jirnicí plazivou (\"Polemonium reptans\" L.). Tento hybrid je nižší a má větší květy a bylo vyšlechtěno několik jeho kultivarů, včetně bíle kvetoucích.\n\nV české přírodě se jirnice modrá stává stále vzácnější, roste jen na několika málo stanovištích a ta se postupně vytrácejí. V „Červeném seznamu cévnatých rostlin České republiky“ z roku 2012 je zařazena k málo se vyskytujícím a silně ohroženým druhům (C2r).\n\n\n \n"}
{"id": "1164059", "url": "https://cs.wikipedia.org/wiki?curid=1164059", "title": "Michael Jan III. z Althannu", "text": "Michael Jan III. z Althannu\n\nMichael Jan III. hrabě z Althannu (\"Michael Johann Graf von Althann, Freiherr auf der Goldburg zu Murstetten\") (8. října 1679 Jaroslavice – 26. března 1722 Vídeň) by rakouský šlechtic, dvořan a diplomat.\n\nPocházel z rakouského rodu Althannů, mladší syn hraběte Michaela Jana II. z Althannu (1643–1702), přísedícího moravského zemského soudu, a jeho manželky princezny Marie Terezie z Liechtensteinu (1643–1712). Michael Jan III. se narodil na zámku v Jaroslavicích u Znojma a od mládí působil ve službách arcivévody Karla, doprovázel jej také jako nápadníka trůnu ve Španělsku v rámci války o španělské dědictví. V Barceloně se v roce 1708 oženil s princeznou Marií Annou Pignatelli (1689–1755), která byla oblíbenkyní arcivévody Karla a stála tak u vzestupu celého rodu Althannů.\n\nPoté, co arcivévoda Karel převzal dědictví po starším bratru Josefu I. a stal se císařem Karlem VI., vrátil se Althann do Vídně a zaujal přední pozici u dvora. V roce 1712 byl dekorován Řádem Zlatého rouna, odmítal však jmenování do důležitých státních úřadů. V letech 1716–1722 zastával jen dvorní post nejvyššího štolby, ale jako vůdce tzv. španělské strany u dvora patřil k vlivným osobnostem a ovlivňoval personální obsazení důležitých funkcí. Byl jmenován španělským grandem I. třídy, od roku 1716 byl též dědičným číšníkem Svaté říše římské, díky císaři výhodně zakoupil palác na vídeňském předměstí Wieden a v roce 1719 obdržel darem rozsáhlé panství v Chorvatsku s hradem Čakovec.\n\nDvacet let vedl soudní spor se svým starším bratrem Michaelem Heřmanem (1671–1736) o panství Vranov nad Dyjí, neboť jejich otec zemřel bez závěti. Postavení Michaela Jana III. se projevilo i po jeho předčasné smrti, kdy císař Karel VI. osobně převzal poručnictví nad jeho nezletilými dětmi, tehdy také došlo k anulaci soudního rozhodnutí ohledně Vranova a v roce 1724 převzala panství do správy vdova Marie Anna Pignatelli. Z manželství Michaela Jana III. a kněžny Pignatelli pocházelo šest dětí, dcery se provdaly do vlivných rodin Dietrichsteinů a Pálffyů, na přízni Karla VI. profitovali i synové Michael Jan IV. (1710–1778) a Michael Antonín (1716–1774), celkový vliv Althannů ale za jejich života postupně upadal.\n\nMichael Jan III. z Althannu zemřel ve Vídni 16. března 1722 ve věku 42 let, s ohledem na jeho pozici u dvora pohřeb proběhl za početné účasti dvořanů, ostatky pak byly uloženy v rodinné hrobce ve Vranově nad Dyjí.\n"}
{"id": "1164066", "url": "https://cs.wikipedia.org/wiki?curid=1164066", "title": "William Etheridge", "text": "William Etheridge\n\nWilliam Etheridge (cca 1709 Fressingfield, Suffolk – 3. října 1776) byl anglický inženýr a architekt, známý jako konstruktér dřevěných mostů navržených na základě matematických principů.\n\nV letech 1744–1749 pracoval v Londýně na pomocné dřevěné konstrukci při stavbě starého Westminsterského mostu. V roce 1749 postavil v univerzitním městě Cambridge tzv. \"Matematický most\" přes říčku Cam. Rok nato dokončil \"Starý waltonský most\" přes Temži ve Walton-on-Thames v hrabství Surrey, nejstarší z řady Waltonských mostů, které se na tomto místě vystřídaly.\n"}
{"id": "1164068", "url": "https://cs.wikipedia.org/wiki?curid=1164068", "title": "Transfuzní lékařství", "text": "Transfuzní lékařství\n\nTransfuzní lékařství nebo také transfuziologie je lékařský obor hematologie, který se zabývá intravenózním převodem (transfuzí) krve a krevních komponent. Krevní banka shromažďuje krev od krevních dárců, analyzuje její složení, skladuje a krev distribuuje k dalšímu využití.\n\nV roce 1628 anglický lékař William Harvey objevil, že krev cirkuluje v těle a zkusil první transfuzi. V roce 1665 Richard Lower poprvé úspěšně využil krevní transfuze mezi psy. Karl Landsteiner je považován za zakladatele oboru a Jan Janský provedl první třídění lidské krve do čtyř krevních skupin (A, B, AB, O).\n"}
{"id": "1164069", "url": "https://cs.wikipedia.org/wiki?curid=1164069", "title": "Květozob indomalajský", "text": "Květozob indomalajský\n\nKvětozob indomalajský (\"Dicaeum ignipectus\") je druh ptáka z čeledi květozobovitých, z rodu \"Dicaeum\". Vyskytuje se v jižní a jihovýchodní Asii a stejně jako ostatní květozobové, i tento je drobného vzrůstu, živí se bobulemi a nektarem a především hraje významnou roli v roznášení semen květin. Na rozdíl od ostatních druhů ze stejného rodu je u něj ale patrný pohlavní dimorfismus.\n\nJedná se o malý druh květozoba s malým a robustním tělem. Pohlavní dimorfismus je patrný; zatímco samci mají tmavě modrý až černý hřbet, jasně červenou náprsenku a černý pruh od náprsenky až po břicho, samičky jsou z větší části olivově zelené. Hmotnost se pohybuje od 7 do 9 gramů, délka těla okolo 7 cm; jedná se tedy o jednoho z nejmenších květozobů. Obvykle je možné je najít na vrcholcích stromů, zejména na jmelí. Vydávají téměř jednotvárný a pronikavý zvuk.\n\nKvětozob indomalajský byl poprvé popsán Edwardem Blythem v roce 1843 na základě vzorku získaného v Nepálu. Tento vzorek byl po dlouhou dobu uložen v Britském muzeu, avšak byl ztracen a pravděpodobně se v současné době nachází ve sbírce muzea v Kalkatě. V té době Blyth řekl, že květozob indomalajský, tehdy známý pod latinským názvem \"Myzanthe ignipectus\", je nejmenší ze všech druhů ptáků v Indii;\n\n\"„Květozob indomalajský (\"Myzanthe ignipectus\"), druh ptáka, je velmi pozoruhodný, je to nejmenší pták Indie. Je to velmi malý a krásný ptáček, dospělý exemplář je téměř dva a půl palce dlouhý a váží jen tři a půl drachmu. Ve svých zvycích se velmi podobá rodu \"Dicaeum\", obývá především vrcholky stromů a drží se stranou od lidí...\"\"\n\nOrnitolog John Gould (1850-1883) také několikrát popisoval květozoba indomalajského, sám vytvořil i jednu malbu.\nKvětozob indomalajský se vyskytuje od sub-himálajských oblastí v Indii, přes Nepál, Bhútán, Bangladéš až po Čínu. Najdeme jej ale i ve státech jako je Indonésie, Laos, Thajsko, Vietnam, Tchaj-wan, Malajsie nebo Filipíny. Vyhledává především lesy s mírným podnebím, výjimečně i ty subtropické nebo tropické vlhké nížinné či horské lesy. Vhodnou nadmořskou výškou je pro ně nad 1 000 m. n. m., avšak v Číně se vyskytují i na níže postavených místech.\n\nNěkolik existujících populací bylo pojato jako poddruhy. Nominátní \"D. i. ignipectus\" využívá ke svému pobytu Himálají nebo pevninské jihovýchodní Asie. Zbývající jsou ostrovní populace, jejichž oblast rozšíření zabírají především ostrovy Indonésie. Jmenovitě se jedná o tyto poddruhy; \"D. i. apo\", \"D. i. beccarii\", \"D. i. bonga\", \"D. i. cambodianus\" neboli květozob indomalajský kambodžský, \"D. i. dolichorhynchum\", \"D. i. formosum\" a \"D. i. luzoniense\" neboli květozob indomalajský luzonský\n\nPopulace, kterou je možné nalézt na Filipínách je podobná nominátnímu druhu, avšak samičky mají ocelově zelený odlesk, na rozdíl od \"nudné\" zelené u zbývajících poddruhů. Sumaterská forma \"beccarii\" je ze všech nejvýraznější; samci mají na křídlech ocelově zelený lesk, samičky naopak postrádají červené oblasti na křídlech.\n\nJako mnoho jiných květozobů, i tento druh rozptyluje semena jmelí. V Nepálu bylo zjištěno, že jsou velmi důležití pro rozptylování ochmetovitých rostlin.\n\nV Nainitalu se květozobové indomalajští rozmnožují v červnu a červenci. Hnízdo je zavěšené na větvích vysoko ve stromech, vchod otočený směrem k vrcholu. Hnízdo je většinou tvořené jmelím, mechem a měkkou trávou, jeho stěny jsou většinou velmi úzké. Do tohoto hnízda samička naklade dvě až tři vejce a společně se samcem o ně pečují.\n\n"}
{"id": "1164072", "url": "https://cs.wikipedia.org/wiki?curid=1164072", "title": "Lambach", "text": "Lambach\n\nLambach je městys v rakouské spolkové zemi Horní Rakousy, v okrese Wels-venkov. Žije zde obyvatel.\n\n"}
{"id": "1164074", "url": "https://cs.wikipedia.org/wiki?curid=1164074", "title": "Mikrobiální kultura", "text": "Mikrobiální kultura\n\nMikrobiální kultura nebo řidčeji \"mikrobiotická kultura\" je metoda násobení mikrobiálních organismů v připraveném živném roztoku (médiu) za kontrolovaných laboratorních podmínek. \n\nMikrobiální kultury se užívá pro účely identifikace daného organismu a/nebo pro testování. Je to jedna z primárních metod mikrobiologie, která se užívá pro zjištění příčin infekčních nemocí (infekční agent se v médiu početně znásobí). Pojem kultura se užívá neformálně pro selektivně rostoucí tkáně/organismy. Molekulární biologie využívá izolace čistých kultur nebo přípravy specifických kultur s přídavkem (např. antibiotika) nebo absencí (např. pyrotika) specifické látky.\n\nKe gelaci mikrobiálních kultur nebo jako základní médium se užívá nejčastěji agar a guma guar. Mikrobiální kultura roste na Petriho miskách v inkubátoru za zvolené teploty a složení vzduchu (poměru O/CO/N). Jinou metodou je pěstování kultury v kapalném médiu. \n"}
{"id": "1164075", "url": "https://cs.wikipedia.org/wiki?curid=1164075", "title": "WTA Tour 2016", "text": "WTA Tour 2016\n\nWTA Tour 2016 představoval 46. ročník nejvyšší úrovně ženského profesionálního tenisu, hraný v roce 2016. Sezóna okruhu trvajícího od 4. ledna do 13. listopadu 2016 zahrnula 61 turnajů ve 33 státech na šesti kontinentech, až na výjimky, organizovaných Ženskou tenisovou asociací (WTA).\n\nDo okruhu WTA Tour se řadily čtyři grandslamové turnaje – pořádané Mezinárodní tenisovou federací (ITF), kategorie WTA Premier Tournaments s úrovněmi Premier Mandatory, Premier 5 a Premier, WTA International Tournaments i dva závěrečné události sezóny WTA Finals a WTA Elite Trophy.\n\nTýmové soutěže Fed Cup a Hopmanův pohár, organizované ITF, byly také součástí kalendáře WTA Tour. Z Hopman Cupu si hráčky nepřipsaly žádné body. Po čtyřech letech se uskutečňily Letní olympijské hry, pořádané v Riu de Janeiru.\n\nV roli světové jedničky ve dvouhře do sezóny vstoupila Američanka Serena Williamsová. Klasifikaci čtyřhry pak v úvodu vévodila Indka Sania Mirzaová, jejíž stabilní spoluhráčka, Martina Hingisová, figurovala se shodným počtem bodů na druhém místě žebříčku. Švýcarka se pak 18. ledna posunula také na první příčku.\nNovými turnaji zařazenými do okruhu se staly St. Petersburg Ladies Trophy v Petrohradu, Taiwan Open v Kao-siungu, travnatý Mallorca Open na Mallorce a Jiangxi International Women's Tennis Open v Nan-čchangu. Původně plánovaný turnaj v srpnovém termínu Louisville International Open, se sídlem v kentuckém Louisville, byl vyřazen po potížích s organizací zahrnující bankrot tenisového klubu Professional Tennis LLC a rezignaci ředitele, s výhledem konání v roce 2017.\n\nV konečném žebříčku WTA 2016 byly jako světové jedničky klasifikovány Němka Angelique Kerberová ve dvouhře a Indka Sania Mirzaová ve čtyřhře, která jeho čelo neopustila ani na jeden týden v roce. V první stovce klasifikace se nejstarší hráčkou stala 36letá Venus Williamsová a nejmladší její 17letá krajanka Catherine Bellisová. Nejpočetněji, 16 tenistkami byly zastoupeny Spojené státy. Poprvé po pěti sezónách z Top 10 vypadla Petra Kvitová, jíž patřila 11. příčka a naopak premiérově do elitní desítky vstoupily Belinda Bencicová, Roberta Vinciová, Madison Keysová a Johanna Kontaová, respektive Caroline Garciaová v deblové části. \n\nMužskou obdobou ženského okruhu představoval ATP World Tour 2016.\n\n\"Tabulky měsíců uvádí vítězky a finalistky dvouhry i čtyřhry a dále pak semifinalistky a čtvrtfinalistky dvouhry. Zápis –S/–Q/–D/–X uvádí počet hráček dvouhry/hráček kvalifikace dvouhry/párů čtyřhry/párů mixu, (ZS) – základní skupina.\"\n\n\"Hráčky, které získaly první titul ve dvouhře, ve čtyřhře nebo ve smíšené čtyřhře:\"\n\n\n\n\"Hráčky, které obhájily titul:\"\n\n\"Hráčky, které premiérově pronikly do první světové desítky žebříčku WTA:\"\n\n\"Statistiky hráček ve sledovaných herních parametrech k závěru sezóny .\"\n\n\nÚder Agnieszky Radwańské zvítězil v anktetě Míček roku 2016, když se hlasovalo z vítězů jednotlivých měsíců.\n\nSeznam uvádí tenistky (vítězky turnaje WTA, a/nebo ty, které byly klasifikovány alespoň jeden týden v Top 100 dvouhry a/nebo Top 100 čtyřhry žebříčku WTA), jež ohlásily ukončení profesionální kariéry, neodehrály za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2016:\n\n\n\n"}
{"id": "1164076", "url": "https://cs.wikipedia.org/wiki?curid=1164076", "title": "Krevní banka", "text": "Krevní banka\n\nKrevní banka je zásoba krve a krevních derivátů získaných od dárců nebo z jiných sbírek pro potřeby následné krevní transfuze. Občas je tento název určen pro místa odběru krve nebo názvy oddělení nemocnic. Obvyklá doba skladování červených krvinek je 42 dní a trombocytů 6 dní a není doposud prokázán vliv doby skladování na úspěšnost transfuze. Krev se skladuje v chladnicích a nezamrazuje se.\n"}
{"id": "1164079", "url": "https://cs.wikipedia.org/wiki?curid=1164079", "title": "Praga V", "text": "Praga V\n\nPraga V byl těžký nákladní automobil vyráběný Automobilním oddělením První českomoravské továrny na stroje v Praze-Libni mezi lety 1911–1922. Byl to první nákladní automobil značky Praga vlastní konstrukce. Vzniklo přes tisíc kusů, většina z nich sloužila v rakousko-uherské armádě. \n\nV dubnu 1911 nastoupil do automobilky Praga konstruktér ing. František Kec, který během zhruba dvou měsíců připravil projekt těžkého nákladního automobilu. Ten se stal prvním nákladním automobilem značky Praga vlastní konstrukce. Vůz klasické stavby se vyznačoval konstrukční jednoduchostí, spolehlivostí a důkladným zpracováním. Během dalších tří měsíců vznikly tři zkušební vozy Praga V a tři vlečné vozy P. Souprava Praga V + P (tzv. autovlak) se v říjnu 1911 úspěšně zúčastnila soutěže vypsané c. a k. ministerstvem války na subvencovaný armádní nákladní autovlak. Tento úspěch znamenal pro dosud ztrátovou automobilku přechod z kusové na sériovou výrobu a vybřednutí z finančních potíží. Libeňská automobilka vůz Praga V vyráběla bez větších změn až do roku 1922, vzniklo zde pravděpodobně kolem tisíce kusů. Pravděpodobně několik set dalších vozů vyrobily pro c. a k. ministerstvo války v licenci rakouské a německé automobilky. Cena soupravy Praga V + P činila na počátku výroby 18 000 K.\n\nVůz Praga V pohání řadový, vodou chlazený čtyřdobý zážehový čtyřválec s ventilovým rozvodem SV. Motor má zdvihový objem 6842 cm³ (vrtání válců 119 mm, zdvih 180 mm) a dosahuje nejvyšší výkon 44 kW (60 k) při 1400 ot./min. Kvůli dosažení větší životnosti a hospodárnosti byl motor vybaven regulátorem otáček, snižujícím výkon na 27 kW (36 k) při 800 ot./min. Blok válců má nesnímatelnou hlavu, proto je dno klikové skříně demontovatelné. Chladicí okruh je vybaven vodním čerpadlem. Motor je opatřen tlakovým mazáním ložisek zubovým čerpadlem a zapalováním pomocí magneta. Startování motoru je ruční, pomocí kliky.\n\nPřevodovka vozu je čtyřstupňová se zpátečkou, spojená s motorem přes vícelamelovou spojku v olejové lázni. Převodovka je opatřená kuželovým diferenciálem s uzávěrkou. Od ní je točivý moment veden na zadní kola pomocí dvou hnacích Gallových řetězů.\n\nZákladem podvozku je žebřinový rám, snýtovaný z lisovaných ocelových podélníků. Vpředu je na rámu uložen motor. Rám je vybaven tažnými háky, horskou vzpěrou a odpruženým tažným zařízením. Nožní brzda působí na zadní hnací nápravu. Kola jsou ocelolitinová, opatřená plnopryžovým oráfováním. Zadní kola nesou navíjecí bubny pro 15 m lana.\n\nPohotovostní hmotnost: 3500 až 3850 kg (Praga V), 1700 kg (přívěs P)\nUžitečná hmotnost (silnice/terén): 5/3 t (Praga V), 5/2 t (přívěs P)\n\nNejvětší rychlost: 16–18 km/h (souprava Praga V + P)\n\nSpotřeba: 65–100 l/100 km (souprava Praga V + P)\n\n"}
{"id": "1164081", "url": "https://cs.wikipedia.org/wiki?curid=1164081", "title": "Liam O'Flynn", "text": "Liam O'Flynn\n\nLiam O'Flynn (; 15. dubna 1945 Kill, Irsko – 14. března 2018) byl irský dudák, hrající na irské loketní dudy a zabývající se irskou tradiční hudbou. Kromě své sólové dráhy a práce ve skupině Planxty, O'Flynn spolupracoval s mnoha hudebníky mezi které například patří i Christy Moore, Dónal Lunny, Andy Irvine, Kate Bush, Mark Knopfler, The Everly Brothers, Emmylou Harris, Mike Oldfield, Mary Black, Enya nebo Sinéad O'Connor.\n\nO'Flynn je uznáván jako přední hráč na irské loketní dudy, který přinesl hru na na tento nástroj celému světu. V roce 2007 byl O'Flynn oceněn hudebníkem roku v rámci Gradam Ceoil Awards televize TG4, které je považováno za nejvyšší ocenění hudebníkům irské tradiční hudby.\n\nLiam Ó Floinn se narodil 15. dubna 1945 ve vesnici Kill v irském hrabství Kildare hudebně nadaným rodičům. Jeho otec byl učitel a houslista. Jeho matka, která pocházela z rodiny hudebníků z Clare, hrála a vyučovala hru na piano. Již od útlého věku O'Flynn prokázal hudební nadání a byl povzbuzován v jeho zájmu o irské loketní dudy dudákem Tomem Armstrongem. V jedenácti letech se začal učit u Lea Rowsomea a také byl ovlivněn hudebníky Willie Clancy a Séamus Ennis. V šedesátých letech se mu dostalo uznání získáním cen na festivalech \"Oireachtas na Gaeilge\" a \"Fleadh Ceoil\". Během těchto raných let se mu někdy říkalo Óg Ó Flynn.\n\nV roce 1972 vznikla skupina Planxty, zabývající se irskou tradiční hudbou, ve které byl O'Flynn jako jeden ze zakládajících členů a zůstal členem této skupiny i přes její různá znovuzrození. Zatímco Seán Ó Riada a The Chieftains během šedesátých let obnovili tradiční irskou instrumentální hudbu v souborové podobě, Planxty postavili na tomto základu a posunuli o krok dále. Přinesli údernost a vitalitu do akustické hudby která \"drew heavily\" na O'Flynnově dudácké virtuozitě.\n\nJak se zlepšovaly O'Flynnovy hudební dovednosti, začal se setkávat s dudáky jako Willie Clancy a Seamus Ennis a začal si být vědom svého postavení v dudácké tradici. Z blízkého přátelství se Seamusem Ennisem (které původně začalo vztahem učitel-žák) si uvědomil, že k tomu, aby se stal dudákem, je třeba mnohem víc než jen hrát. Liam poznamenal: \"Seamus Ennis mi dal mnohem víc než jen pytel not.\"\n\nPo rozpadu skupiny Planxty v roce 1983 začal O'Flynn hostovat u takových umělců jako Everly Brothers, Enya, Kate Bush, Nigel Kennedy, Rita Connolly a Mark Knopfler\n\nPodílel se také na filmové hudbě, například \"Kidnapped\" (1979) nebo \"A River Runs Through It\" (1992). Měl odvahu pracovat s avantgardním skladatelem Johnem Cagem, ale jeho nejpřirozenější spolupráce byla s neoromantickým skladatelem Shaunem Daveym.\n\nSkupina The Bothy Band byla přirozený nástupce původní skupiny Planxty a jeden z jejich členů, Matt Molloy, který později vstoupil do skupiny The Chieftains, hrál s Seánem Keanem na O'Flynnově albu \"The Piper's Call\", které bylo vytvořeno na festivalu Proms v roce 1999 v Royal Albert Hall. O'Flynn pracoval také na projektech s Seamusem Heaney, míchajicím poezii s hudbou.\n\nJeho jméno je zmíněno v písni \"Lisdoonvarna\" od Christy Moorea.\n\n\n\n\n\n\n\n\n"}
{"id": "1164082", "url": "https://cs.wikipedia.org/wiki?curid=1164082", "title": "Almeida Garrett", "text": "Almeida Garrett\n\nAlmeida Garrett, celým jménem João Baptista da Silva Leitão Almeida (4. únor 1799, Porto – 9. prosinec 1854, Lisabon) byl portugalský spisovatel, politik a národní buditel. V literatuře byl představitelem romantismu, v politice liberalismu.\nRoku 1820 vystudoval práva na univerzitě v Coimbře. V roce 1823 musel odejít z politických důvodů, kvůli boji za liberální hodnoty, do exilu. Právě tam se seznámil s romantismem a napsal své první básně. Do Portugalska se vrátil roku 1832. O pět let později se prvně stal poslancem parlamentu. Byl vládou pověřen, aby vypracoval plán na založení a vybudování národního divadla. Zorganizoval stavbu divadelní budovy v Lisabonu (divadlo v ní sídlí dodnes) a roku 1846 bylo Národní divadlo královny Marie II. slavnostně otevřeno. Sám pro něj začal psát dramata, která vcelku přímočaře oslavovala národní minulost a vychovávala k vlastenectví. Za své služby vlasti byl roku 1851 povýšen do šlechtického stavu. Roku 1852 krátce zastával funkci ministra zahraničních věcí.\n\nPsal prózu, drama i básně. Byl představitelem romantismu, jeho báseň \"Camões\" z roku 1825 je dokonce považována za vůbec první text romantismu v dějinách portugalské literatury. Dvoudílný román \"O Arco de Sant’Ana\" z let 1845–50 pak za první romantickou prózu. V Portugalsku je však vnímán především jako dramatik, neboť vlastně založil moderní portugalské drama. Svým hrám dával silně osvětový charakter, ale díky dodržování zásad klasického dramatu řeckého jim bývá navzdory tomu připisován i silný umělecký účinek. K takovým dílům patří hra \"Um auto de Gil Vicente\" (1838, \"Jedna hra o Gilu Vicentovi\"), \"O alfageme de Santarém\" (\"Mečíř santarémský\", 1842) či hra \"Mnich Luís de Sousa\" (1843), která se stala portugalskou národní klasikou. Autor ji napsal za pouhé dva měsíce, když byl kvůli následkům zranění upoután na lůžko. Zpočátku směly být hrány jen cenzurované verze, první necenzurované představení se uskutečnilo roku 1850 v Národním divadle královny Marie II. Některé pasáže z dramatu se staly součástí portugalské lidové slovesnosti.\n"}
{"id": "1164084", "url": "https://cs.wikipedia.org/wiki?curid=1164084", "title": "Intel Galileo", "text": "Intel Galileo\n\nIntel Galileo je v informatice název jednodeskového počítače založeného na platformě mikroprocesoru x86. Je navržen jak pro vývojáře tak k výuce výpočetní techniky. Stal se prvním zařízením od firmy Intel, které je hardwarově i softwarově kompatibilní s jednodeskovými počítači Arduino, na což získalo certifikaci. Proto lze k počítači Intel Galileo používat doplňky určené pro počítač Arduino (tzv. „štíty“, anglicky \"shield\") a též využívat vývojové prostředí Arduina i jeho knihovny. Vývojová deska běží na operačním systému Linux. Může být programován pomocí operačních systémů OS X, Windows a Linux.\n\nNa začátku roku 2016 stojí deska 1. generace kolem 2200 Kč a deska 2. generace 2700 Kč.\n\nIntel Galileo disponuje procesorem Intel Quark SoC X1000, jenž je prvním produktem Intel Quark technologie řadící se do rodiny nízkoodběrových produktů. Intel Quark představuje pokus Intelu prosadit se na trhu IoT (Internetu věcí) a wearable (nositelná elektronika).\n\nDeska je napájena napětím 5V a programuje se pomocí micro USB kabelu. \n\nIntel Galileo nabízí:\n\n\n"}
{"id": "1164085", "url": "https://cs.wikipedia.org/wiki?curid=1164085", "title": "Hůrecký potok", "text": "Hůrecký potok\n\nNázev Hůrecký potok má více vodních toků:\n\n\n…nebo také jen část vodního toku:\n"}
{"id": "1164090", "url": "https://cs.wikipedia.org/wiki?curid=1164090", "title": "Pylon (rozcestník)", "text": "Pylon (rozcestník)\n\nPylon (řecky \"portál\") může znamenat:\n"}
{"id": "1164091", "url": "https://cs.wikipedia.org/wiki?curid=1164091", "title": "Ostrý vrch", "text": "Ostrý vrch\n\nNázev Ostrý vrch nese více vrcholů:\n\n\n"}
{"id": "1164106", "url": "https://cs.wikipedia.org/wiki?curid=1164106", "title": "U 108 (1940)", "text": "U 108 (1940)\n\nU 108 (1940) byla německá ponorka dalekého dosahu typu IX B postavená před 2. světovou válkou pro německé válečné námořnictvo (Kriegsmarine). V období leden 1941 až duben 1944 vyplula na 11 bojových plaveb. \"U 108\" potopila 25 spojeneckých lodí o celkové tonáži 118 722 BRT a 1 válečnou loď o celkové tonáži 16 644 BRT. Do služby byla uvedena 22. října 1940 pod velením Klause Scholtze. Dalšími veliteli byli Erich Hilsenitz, Ralf-Reimar Wolfram a posledním velitelem byl Matthias Brünig.\n\nPonorka \"U 108\" byla objednána 24. května 1938 v loděnicích Duetsche Schiff - und Maschinenbau Altiengesselschaft Wesser v Brémách pod výrobním číslem 971. Výroba byla zahájená 27. prosince 1939. Na vodu byla spuštěna 15. července 1940. Do služby byla zařazena 22. října 1940. Typ IX B byla delší než původní ponorky typu IX. Na hladině měla výtlak 1 051 tun, při ponoření 1 178 tun. Ponor byl 4,7 m, výška 9,6 m. Pohon tvořily dva devíti válcové diesel motory MAN M 9 V 40/46 o celkovém výkonu 4 400 PS (3 240 kW) k pohonu na hladině a dobíjení baterií. K plavbě pod vodu sloužily dva elektromotory Siemens-Schuckert 2 GU 345/34 o celkovém výkonu 1000 PS (740 kW). Dvě lodní hřídele poháněly ponorku pomocí lodních šroubů o průměru 1,92 m. Mohla se potopit a plout až 230 m pod hladinou moře. Její maximální rychlost byla 18,2 uzlů (33,7 km/h) na hladině a 7,3 uzlů (13,5 km/h) pod hladinou. Dosah byl 12 000 námořních mil (22 000km) při rychlosti 10 uzlů (19 km/h), pod vodou při rychlosti 4 uzly (7,4 km/h) urazila 64 námořních mil (119 km).\n\n\"U 108\" od 22. října 1940 do 31. ledna 1941 byla zařazena k jako výcviková ponorka 2. ponorkové flotily–školní ve Wilhelmshavenu. Od 1. února 1941 do 31. srpna 1943 byla převelena pod 2. ponorkovou flotilu (německy 2. U-Flottille, anglicky 2nd U-boat Flotilla) ve Wilhelmshaven pak v Lorientu ve Francii. Od 1. září 1943 do 11. dubna 1944 byla zařazena jako výcviková ponorka u 8. ponorkové flotily (německy 8. U-Flottille, ) v Gdaňsku. Během své služby se zúčastnila sedmi vlčích smeček.\n\nNa první bojovou plavbu ponorka \"U 108\" vyplula z Wilelmshavenu 15. února 1941 a vrátila se 12. března 1941 do Lorientu. Operační prostor byl v severním Atlantiku jihozápadně od Islandu a potopila dvě lodě o celkové tonáži 8 078 BRT.\nNa druhou bojovou plavbu \"U 108\" vyplula 3. dubna 1941 z Lorientu a vrátila se 2. května 1941. Operační prostor byl v severním Atlantiku v Dánském průlivu mezi Islandem a Grónskem a potopila britský pomocný křižník o celkové tonáži 16 644 BRT, 40 osob zemřelo a 283 bylo zachráněno.\n\nKonvoj HX 117 měl 43 lodí.\n\nNa třetí bojovou plavbu \"U 108\" vyplula 25. května 1941 z Lorientu a vrátila se 7. července 1941. Operační prostor byl v severním Atlantiku, jihozápadně od Irska a východně Newfoundland. \"U 108\" potopila 7 lodí o celkové tonáži 26 931 BRT. Ponorka U 108 se zúčastnila pátrání po námořnících potopené bitevní lodi Bismarck, nacházela pouze mrtvá těla.\nNa čtvrtou bojovou plavbu \"U 108\" vyplula 19. srpna 1941 z Lorientu a vrátila se 21. října 1941. Operační prostor byl v centrální části Atlantského oceánu západně od Azor, souostroví Svatého Petra a Pavla a Freetownu. Nebyly potopeny ani poškozeny žádné lodě.\n\nNa pátou bojovou plavbu \"U 108\" vyplula 5. prosince 1941 z Lorientu a vrátila se 25. prosince 1941. Operační prostor byl v Atlantském oceánu u západně od Gibraltaru. \"U 108\" potopila dvě lodě o celkové tonáži 7 260 BRT. Zúčastnila se vlčí smečky \"Seeräuber\".\nNa šestou bojovou plavbu \"U 108\" vyplula 8. ledna 1942 z Lorientu a vrátila se 11. ledna 1942 z důvodu opravy. Znovu z Lorientu vyplula 12. ledna 1942 a vrátila se 14. března 1942. Operační prostor byl v západní části Atlantského oceánu u východního pobřeží USA, bylo potopeno 5 lodí o celkové tonáži 20 082 BRT. 27. až 18. června 1942 ponorka \"U 459\" poskytla ponorce \"U 108\" 43 m paliva.\nNa sedmou bojovou plavbu \"U 108\" vyplula 30. března 1942 z Lorientu a vrátila se 1. června 1942. Operační prostor byl v západní části Atlantského oceánu, v Karibiku, u Bahamských ostrovů a Velkých Antil. \"U 108\" potopila pět lodí o celkové tonáži 31 340 BRT. 19. dubna 1942 ponorka \"U 459\" poskytla ponorce \"U 108\" 40 m paliva.\nNa osmou bojovou plavbu \"U 108\" vyplula 13. července 1942 z Lorientu a vrátila se 10. září 1942. Operační prostor byl v centrální části a v západní Atlantského oceánu, a jižně od Trinidadu. \"U 108\" potopila tři lodě o celkové tonáži 17 495 BRT. 2. září 1942 ponorka \"U 510\" poskytla ponorce \"U 108\" 22,7 m paliva.\n\nNa devátou bojovou plavbu \"U 108\" vyplula 25. října 1942 z Lorientu a vrátila se 26. listopadu 1942. Operační prostor byl v centrální části Atlantiku, západně od Marockého pobřeží. Nebyly potopeny ani poškozeny žádné lodě. Zúčastnila se vlčí smečky \"Schlagetot\".\n\nNa desátou bojovou plavbu \"U 108\" vyplula 20. ledna 1943 z Lorientu a vrátila se 24. února 1943. Operační prostor byl v centrální části Atlantiku u Kanárských ostrovů. 10. února byla napadena hydroplánem \"Catalina\" od \"202. perutě RAF\", poškozené přední torpédomety ji přinutily k návratu do Lorientu. Nebyly potopeny ani poškozeny žádné lodě. 16. února 1943 ponorka \"U 511\" poskytla 55 m paliva ponorce \"U 108\". Ponorka \"U 108\" se zúčastnila vlčí smečky \"Rochen\".\n\nNa jedenáctou bojovou plavbu \"U 108\" vyplula 1. dubna 1943 z Lorientu a vrátila se 11. května 1943 do Bergenu. Operační prostor byl v severním Atlantiku a v centrální části severního Atlantiku. 2. května 1943 ponorka \"U 461\" poskytla 70 m paliva ponorce \"U 108. Ponorka\" \"U 108\" se zúčastnila vlčích smeček \"Adler, Meise\" a \"Specht\". Na této plavbě potopila jednu loď o celkové tonáži 7 176 BRT. 11. května 1943 vyplula z Bergenu a 12. května doplula do Kristiansandu. Tentýž den pokračovala do Štětína, kde doplula 16. května 1943. 1. září 1943 byla zařazena jako výcviková ponorka k 8. ponorkové flotile.\nPonorka \"U 108\" byla potopena ve Štětíně během náletu americké 8. letecké armády, posádka neměla žádné ztráty. 17. července 1944 byla vyřazena z flotily. V roce 1946 byla pravděpodobně sešrotována.\n\nPonorka \"U 108\" se zúčastnila v průběhu bojových operací sedmi vlčích smeček\n\n\n"}
{"id": "1164107", "url": "https://cs.wikipedia.org/wiki?curid=1164107", "title": "1868 v loďstvech", "text": "1868 v loďstvech\n\nTento článek obsahuje významné události v oblasti loďstev v roce 1868.\n\n"}
{"id": "1164110", "url": "https://cs.wikipedia.org/wiki?curid=1164110", "title": "Jean de Beaumetz", "text": "Jean de Beaumetz\n\nJean de Beaumetz (* kolem 1335?, Beaumetz-lès-Loges - 1396, Dijon), byl francouzský malíř 14. století, který pracoval pro burgundského vévodu Filipa II. (Philippe II. de Bourgogne, Philippe le Hardi, Philip Bold).\n\nJean de Beaumetz působil v Paříži a Valenciennes a kolem roku 1376 se stal malířem vévody z Burgundska. Pracoval pro vévodský palác Sainte-Chapelle v Dijonu předtím, než byl pověřen vedením malířské dílny na prestižním místě v kartuziánském klášteře Champmol (Chartreuse de la Sainte-Trinité de Champmol). Jako dvorní malíř burgundského vévody Filipa II. ho nahradil Jean d'Arbois.\n\nSpolu s architektem Drouet Dammartinem a sochařem Clausem Sluterem se Jean de Beaumetz také podílel na stavbě kláštera a na výzdobě jiných vévodských staveb: hrady Germolles, Rouvres a d'Argilly. V roce 1396 se jeho nástupcem stal Jean Malouel.\n\nOd roku 1386 Jean de Beaumetz na objednávku bugundského vévody vytvořil řadu oltářních retáblů a také množství deskových obrazů, které byly určeny pro výzdobu 26 obydlí kláštera (1390-1395). Z nich se zachovaly pouze dva, které jsou nyní ve sbírce v Clevelandu. Další obraz z malířovy dílny, který může být i dílem některého spolupracovníka, je v Muzeu Louvre.\n\nNa hradě Germolles se zachovaly některé nástěnné malby provedené Jeanem de Beaumetz.\n\n"}
{"id": "1164113", "url": "https://cs.wikipedia.org/wiki?curid=1164113", "title": "Anton Tscharre", "text": "Anton Tscharre\n\nAnton Tscharre (\"cca 1849\" – 26. června 1905 Sankt Jakob) byl rakouský politik německé národnosti z Korutan, na počátku 20. století poslanec Říšské rady.\n\nByl prezidentem c. k. zemědělské společnosti. Obce Pustritz a Hörtendorf mu udělily čestné občanství. Zastával funkci prezidenta zemské zemědělské společnosti v Korutanech. Byl i členem státní železniční rady.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Korutanech, obvod Klagenfurt, Völkermarkt. Poslancem byl do své smrti roku 1905. Pak ho v parlamentu nahradil Friedrich Seifriz. Ve funkčním období 1901–1907 se uvádí jako Anton Tscharre, statkář.\n\nVe volbách do Říšské rady roku 1901 se uvádí jako kandidát Německé lidové strany. Po smrti poslance Eduarda Wolffhardta byl zvolen do předsednictva strany.\n\nZemřel po dlouhé a bolestivé nemoci v červnu 1905 ve věku 56 let, na svém statku Sankt Jakob u Klagenfurtu. Trpěl srdeční nemocí. Počátkem května 1905 se odjel léčit do Bad Nauheimu. Léčba ale neměla pozitivní výsledky. V červnu se vrátil do svého domovského kraje.\n"}
{"id": "1164119", "url": "https://cs.wikipedia.org/wiki?curid=1164119", "title": "Baldassare Delugan", "text": "Baldassare Delugan\n\nBaldassare Delugan (16. července 1862 Panchià – 23. října 1934 Trento) byl rakouský římskokatolický duchovní a politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nPůsobil jako kanovník v Trentu. Byl farářem ve Vigo di Fassa. Patřil mezi první aktivisty katolického politického hnutí mezi tyrolskými italy. V roce 1908 byl zvolen za poslance Tyrolského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii všeobecnou v Tyrolsku, obvod Trento, Borgo, Primiero atd. Mandát obhájil i ve volbách roku 1907, konaných poprvé již podle všeobecného a rovného volebního práva. Uspěl za obvod Tyrolsko 24. Zvolen zde byl i ve volbách roku 1911.\n\nVe volbách do Říšské rady roku 1901 se uvádí jako italský národní klerikál. V květnu 1906 se uvádí jako jeden z 18 členů poslaneckého klubu Italské sjednocení (\"Italienische Vereinigung\") na Říšské radě. Po volbách roku 1907 zasedl v klubu Italská lidová strana. Stejně tak po volbách roku 1911.\n"}
{"id": "1164123", "url": "https://cs.wikipedia.org/wiki?curid=1164123", "title": "Krašovický rybník", "text": "Krašovický rybník\n\nNázev Krašovický rybník má více rybníků:\n\n"}
{"id": "1164130", "url": "https://cs.wikipedia.org/wiki?curid=1164130", "title": "Seznam vrcholů v Moravskoslezských Beskydech", "text": "Seznam vrcholů v Moravskoslezských Beskydech\n\nSeznam vrcholů v Moravskoslezských Beskydech zahrnuje všechny tisícovky (hory s nadmořskou výškou nad 1000 m) a také všechny hory s prominencí (relativní výškou) nad 100 metrů. Seznam tisícovek vychází z údajů dostupných na stránkách Tisicovky.cz, seznam nejprominentnějších netisícovek z údajů na Mapy.cz. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje všechny beskydské tisícovky s prominencí alespoň 5 metrů. Celkem jich je 32 a celá polovina z nich se nachází v okrsku Radhošťský hřbet. Naopak v Lysohorské rozsoše, které vévodí nejvyšší Lysá hora (1323 m n. m.), se nacházejí jen 3 tisícovky.\n\nSeznam vrcholů podle prominence obsahuje všechny beskydské hory s prominencí (relativní výškou) nad 100 metrů, bez ohledu na nadmořskou výšku. Celkem jich je 22, nejprominentnějším vrcholem je nejvyšší Lysá hora, druhou nejprominentnější horou je Smrk, třetí je Kněhyně. Tyto 3 hory patří mezi 12 nejprominentnějších českých hor, což potvrzuje odlišný charakter tohoto karpatského pohoří s hlubokými sedly mezi výraznými horskými hřbety.\nUltratisícovky jsou hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. Jsou tedy průnikem nejvyšších a nejprominentnějších hor. V Moravskoslezských Beskydech jich je 10.\n"}
{"id": "1164133", "url": "https://cs.wikipedia.org/wiki?curid=1164133", "title": "Obchodování s emisemi", "text": "Obchodování s emisemi\n\nObchodování s emisemi je vládou řízený tržní přístup, který se používá pro řízení znečištění tím, že poskytuje hospodářské pobídky pro dosažení snížení emisí znečišťujících látek. Různé země, skupiny společností a státy přijaly systémy obchodování s emisemi jako jednu ze strategií pro zmírnění změny klimatu tím, že řeší emise skleníkových plynů mezinárodně.\n\nÚstřední orgán (obvykle vládní orgán) stanoví limit nebo \"strop\" na množství znečišťujících látek, které mohou být emitovány. Limit nebo strop je přidělen a nebo prodáván ústředním orgánem podnikům v podobě tzv. emisních povolení k vypouštění emisí, které představují právo vypouštět určitý objem určené znečišťující látky. Povolení (a případně i deriváty povolení) pak mohou být obchodovány na sekundárních trzích. Příkladem je \"Systém pro obchodování s povolenkami na emise skleníkových plynů\" (EU) především v podobě povolenek Evropské unie, Kalifornské schéma v kalifornských povolenkách, Novozélandský systém na Novém Zélandu a australské schéma v australských jednotkách. Firmy musí držet počet povolení (nebo povolenek nebo \"uhlíkových kreditů \") ekvivalentní množství jejich emisí. Celkový počet povolení nesmí překročit strop, omezený na tuto úroveň celkovými emisemi. Firmy, které potřebují zvýšit svůj objem emisí, musí koupit povolení od těch, kteří vyžadují méně povolení.\n\nPřenos povolení je označována jako \"obchod\". Ve skutečnosti kupující platí poplatek za znečišťování, zatímco prodávající získá odměnu za snížení emisí. Teoreticky tak učiní ti, kteří mohou snížit emise nejlevněji, čím se dosáhne snížení znečištění za co nejnižší náklady pro společnost.\n\nExistují aktivní obchodovací programy pro několik látek znečišťujících ovzduší. Pro skleníkové plyny je největší systém Evropské unie \"Systém pro obchodování s povolenkami na emise skleníkových plynů\", jehož cílem je zabránit nebezpečné změně klimatu. Strop a obchod poskytuje soukromému sektoru pružnost potřebnou ke snížení emisí a zároveň povzbuzení technologických inovací a ekonomického růstu. Spojené státy americké mají vnitrostátní národní trh ke snížení kyselých dešťů a několik regionálních trhů pro oxidy dusíku.\n\n\n\n"}
{"id": "1164134", "url": "https://cs.wikipedia.org/wiki?curid=1164134", "title": "Ludovico Ludovisi", "text": "Ludovico Ludovisi\n\nLudovico Ludovisi (Bologna, 27. října 1595 – Bologna, 18. listopadu 1632) byl italský římskokatolický kardinál a arcibiskup, synovec papeže Řehoře XV..\n\n"}
{"id": "1164135", "url": "https://cs.wikipedia.org/wiki?curid=1164135", "title": "Cutomu Nihei", "text": "Cutomu Nihei\n\nCutomu Nihei (jap. 弐 瓶 勉 \"Nihei Tsutomu\", * 26. února 1971) je japonský mangaka, kterému se podařilo uspět i v USA. \n\nPoté, co vystudoval architekturu se rozhodl, že zkusí štěstí v New Yorku jako architekt. Chvíli tam pracoval, ale když zjistil jak to tam chodí, vrátil se zpět do Japonska. Tam se rozhodl stát se komiksovým tvůrcem a nastoupil do redakce magazínu \"Afternoon\" (vydavatelství Kódanša). Nejprve pracoval jako asistent tvůrce Cutomu Takahašiho, autora mangy \"Džiraišin\". Tato spolupráce velmi ovlivnila jeho styl kreslení postav. Později debutoval v \"Afternoon\" svým prvním dílem \"Blame!\". \n\nCutomu přiznává, že ho ovlivnil styl \"bande dessinée\" (francouzsky komiksový strip), zatímco jeho první vášeň, architektura hraje významnou roli při vytváření pozadí.\n\n(ブ ラ ム!) Debutová manga a zároveň jeho nejúspěšnější práce. Blame! má 10 dílů. Je to o osamělé postavě jménem \"Killy\", která putuje zdánlivě nekonečnými chodbami struktury a hledá člověka, který by měl čistý Terminálový gen, který umožňuje přístup do virtuálního prostoru nazývaný Net Sphere. Během svého putování potká vědkyni Cibo, která se k němu přidá a pomůže mu s jeho pátráním. Atmosféra je zde velmi temná, až depresivní.\n\n(ノ イ ズ) Noise je manga, která se odehrává chronologicky ještě před Blame! Poradcům. Tato manga byla však vydána až po prvních dílech Blame !.\n\nKratší parodie na mangu Blame !, kde jsou všechny postavy zasazené do nezvyklé role studentů a učitelů.\n\n(バ イ オ メ ガ) Zjevně se celý příběh odehrává ve stejném světě jako Blame!. Nicméně tento projekt je zrušen.\n\nPříběh se zjevně odehrává ve stejném světě jako Blame! nějaký čas po skončení série Blame!\n\nCutomu dostal nabídku od Č.B. Cabulski, aby udělal nějaký příběh z prostředí X-Menů a jako fanoušek postavy \"Wolverine\" skočil hned po této šanci a vytvořil tuto plně barevnou mangu pro \"Marvel\".\n"}
{"id": "1164138", "url": "https://cs.wikipedia.org/wiki?curid=1164138", "title": "Metabolismus (architektura)", "text": "Metabolismus (architektura)\n\nMetabolismus je architektonický směr, který vznikl v 60. a začátkem 70. let 20. století v Japonsku. Orientoval se na rozvoj a změnu architektonických komplexů a jednotlivých staveb v čase na úkor spojení stacionárních a proměnných prvků v jejich struktuře.\n\nSkupina radikálních japonských urbanistů, působících od roku 1960 reagujících na bouřlivý rozvoj japonských průmyslových míst a na jejich přelidnění na život v ohroženém prostředí velkoměst aplikuje tradiční poznatky o toku a přeměně (metabolismu) energií v organismu. Své utopické projekty zakládají na cyklické funkční obnově velkostruktur a v jejich rámci i malých struktur.\n\nMetabolisti nesouhlasili s dosavadním vývojem měst a urbanistickými prostředky jejich řešení, protože neodpovídají dynamickým proměnám života. Opouštějí tradiční architektonické myšlení v pojmech funkce a tvar a zdůrazňují prostor a jeho funkční proměnlivost. Do centra své koncepce položili ideu nezakončenosti a stálé změny architektonické kompozice. Usilují vytvořit takové podmínky, které umožní jednotlivým stavbám a jejich komplexem měnit se a rozvíjet v čase a prostoru. \n\nK dosažení tohoto cíle v architektuře vydělili dlouhotrvající stabilní struktury jako například dopravní uzly a magistrály, místa veřejných shromáždění a prvky, které nemají dlouhodobou trvanlivost a morální rychlé stárnou. Jimi mohou být například obytné a pracovní místnosti, které lze podle potřeby snadno nahradit druhými.\n\nMetabolisti byly talentovanou a intelektuální silnou skupinou japonských architektů, která se etablovala v šedesátých letech 20. století. Šlo o generaci vyrůstající bezprostředně po 2. světové válce. Jejich zaměření odráželo potřeby japonské společnosti s rychlým ekonomickým růstem a převratnými technologickými změnami. Svým působením však významně ovlivnily i mezinárodní architektonickou scénu.\n\nKenzó Tange, hlavní představitel metabolismu, vnášel do své architektury tradiční prvky, které však nebyly kopiemi svých starších vzorů, ale jejich volnými interpretacemi. Významný vliv na práci metabolistů měli i pozdní práce Le Corbusiera, zejména \"pavilon Philips\" na Světové výstavě v Bruselu roku 1958, který byl velkolepou vznešenou formou vybudovanou na matematických základech.\n\nMetabolisti se jako skupina zformovaly roce 1960 v rámci \"Světové konference designu\" v Tokiu. Impulsem byl vzestup spotřební elektroniky. Podle metabolistů elektronické součástky, počínaje tranzistory a konče mobilními telefony, zcela změnily vztah veřejné a soukromé sféry. Rádio jste najednou mohli poslouchat kdekoliv a oddává se tak soukromé činnosti na veřejnosti. Metabolisti byli přesvědčeni, že tato skutečnost rozhodujícím způsobem ovlivní i architekturu. Navrhovali obytné domy, které připomínaly seskupení technologiemi nabitých buněk, a veřejné budovy v podobě sítí a uzlů. Města se pro ně stávaly místy nových zkušeností a způsob jejich zobrazování připomínal science fiction.\n\n\"Světová výstava v Ósace\" roce 1970 potvrdila japonskou ekonomickou sílu a metabolistům zajistila mezinárodní pozornost. Pro skupinu však znamenala začátek postupného rozpadu.\n\n\n"}
{"id": "1164140", "url": "https://cs.wikipedia.org/wiki?curid=1164140", "title": "Kišó Kurokawa", "text": "Kišó Kurokawa\n\nKišó Kurokawa (8. duben 1934 – 12. říjen 2007) japonský architekt a jeden ze zakladatelů hnutí metabolistů.\n\nNarodil ve městě Kanie v japonské prefektuře Aiči. Vystudoval architekturu na Univerzitě v Kjóto, kde dovršil bakaláře v roce 1957. Inženýrský titul dostal na Univerzitě v Tokiu, pod dohledem Kenza Tangea v roce 1959. Spolu s ostatními kolegy založil v roce 1960 hnutí metabolistů. Bylo to japonské avantgardní sdružení, radikálně prosazující znovuoživení architektonických stylů v asijském kontextu. Skupina byla velmi úspěšná, což vyvrcholilo uznáním za stánek \"Takara Cotillion Beautillion\" na Světové výstavě v Ósace v roce 1970.\n\nKurokawa měl dceru a syna z prvního manželství se svou spolužačkou. Druhé manželství uzavřel s herečkou Ayako Wakao. Kurokawův mladší bratr s ním spolupracoval na některých projektech z oblasti průmyslového designu.\n\nKurokawa založil a zároveň předsedal své společnosti Kisho Kurokawa Architect & Associates, založené 8. dubna 1962. Centrála se nacházela v Tokiu, pobočky v Ósace, Nagoje, Astaně, Kuala Lumpuru, Pekingu a Los Angeles. Společnost je japonskou vládou označována za \"First Class Architects Office.\" \n\nKurokawa vydal několik knih o filozofii a architektuře, o čemž přednášel po celém světě. Tvrdil, že existují dvě tradice, sdružené v kultuře: viditelné a neviditelné. Jak sám říkal, jeho práce nesla neviditelnou japonskou tradici. Je to vidět zejména na \"materiálech, v nestálosti, ve vnímavosti a detailu.\" Při pohledu na jeho metabolickou práci, se tradice nezdá velmi přítomna. Přesto lze taktéž říci, že je to práce japonská.\n\nZemřel na selhání srdce 12. října 2007 v Tokiu, ve věku 73 let.\n\nKurokawa byl ovlivněn destrukcí japonských měst během 2. světové války, zda přírodními katastrofami, které zanechaly v japonských městech pouze cihly a kámen, jako pomník minulých měst a ne dřevo a přírodní elementy jako bylo pro tuto kulturu tradiční.\n\nProto v jeho díle vychází do popředí motiv proměnlivosti, 4 ročních období v jedné linií s dramatickými proměnami Japonska. Myšlenka, že budovy a města mají být co nejvíce přírodní a měly by být v harmonii se zbytkem přírody, která je jedinou stálou veličinou, napomohla vzniku tradice spojené s budováním \"dočasných\" staveb.\n\nMyšlenka nestálosti se odrážela v Kurokawově díle během trvání hnutí tzv. metabolistů. Budovy byly stavěny jako mobilní, přizpůsobitelné a měnitelné. Tento princip směřoval jeho tvorbu k otevřenému systému, systému v čase a prostoru.\n\nSnažil se nepoužívat nepřirozené materiály, barvy a textury. Vyznával krásu materiálu jako takového, bez žádného přikrášlování. Jde o víru v maximální požitek, vycházející z přírodních statků. Kurokawa hrdě vystavoval železo jako železo, hliník jako hliník a beton téměř neupravený. Šlo o skutečnou hrdost k materiálu. \n\nVšechny tyto jeho pocity zakomponoval do své teze \"capsule building\". Vše - eskalátory, výtahy, potrubí a trubky jsou exteriérové a viditelné. Jeho otevřené stavby přiznávají všechny sítě a konstrukce, které jsou povýšeny na zprostředkovatele krásy\n\nSmysl pro detail je pro Japonsko typický a podle Kurokawa jde o snahu vyjádřit individualitu, kde je normální postupovat od částí k celku a ne naopak. Např. každý tesařský spoj byl pod drobnohledem Kurokawy.\n\nPrávě tato vlastnost Japonců způsobila změnu agrární společnosti na plně průmyslový národ za méně než 50 let. Cit pro jemné práce a detail však splynul s úlohou tvůrce, čehož výsledkem jsou díla svébytné estetiky. Detailnost přinesla nový stupeň hierarchie, který Kurokawa popsal způsobem, že \"\"Západní architektura a města jsou organizovány do hierarchie infrastruktury, zatímco současná Japonská architektura se zajímá o anatomii částí celku.\"\"\n\n1970 - 80\n\n1980 - 90\n1990 - 2000\n\n\n2000 - dnes\n\n\n"}
{"id": "1164143", "url": "https://cs.wikipedia.org/wiki?curid=1164143", "title": "Brisbane International 2016", "text": "Brisbane International 2016\n\nBrisbane International 2016 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Queensland Tennis Centre na otevřených dvorcích s tvrdým povrchem Plexicushion. Konal se na úvod sezóny mezi 3.  až 10. lednem 2016 v brisbanském Tennysonu jako osmý ročník turnaje.\n\nMužská polovina se řadila do kategorie ATP World Tour 250 a její dotace činila 461 330 amerických dolarů. Ženská část s rozpočtem 1 milion dolarů byla součástí kategorie WTA Premier Tournaments. Turnaj představoval první událost Australian Open Series s vrcholem v úvodním grandslamu roku, Australian Open.\n\nNa konci srpna 2015 byla potvrzena účast švýcarského obhájce titulu Rogera Federera a Marie Šarapovové. V polovině října došlo k oznámení dalších startujících, mezi něž se zařadili Marin Čilić, Milos Raonic, Grigor Dimitrov a světová trojka Garbiñe Muguruzaová. Nejvýše nasazenými tenisty v singlových soutěžích se stali třetí hráč žebřčku Roger Federer a světová dvojka Simona Halepová z Rumunska. Posledními přímými účastníky hlavních singlových soutěžích se stali 75. francouzský hráč žebříčku Lucas Pouille a 49. belgická žena klasifikace Yanina Wickmayerová.\n\nPřed zahájením turnaje odstoupila Šarapovová pro zranění paže a také Halepová, kterou postihl zánět Achillovy šlachy.\n\nV repríze mužského finále z roku 2015 oplatil Milos Raonic prohru Federerovi a vybojoval trofej. Viktoria Azarenková ovládla ženskou dvouhru dominantním způsobem, když ztratila jen patnáct gamů, nejméně v historii turnaje. Překonala tak tři roky starý rekord Sereny Williamsové. Trofej z mužského debla připadla páru Henri Kontinen a John Peers, jenž titul obhájil. Ženskou čtyřhru vyhrál favorizovaný nejlepší pár světa Martina Hingisová a Sania Mirzaová, který tak sedmým vítězným finále v řadě navázal na sezónu 2015. Vítězky tak ve finále vyhrály 26. zápas za sebou, což se naposledy podařilo páru Gigi Fernándezová a Nataša Zverevová, který v sezóně 1994 dosáhl na sérii 28 zápasů. Angelique Kerberová se stala první hráčkou na turnaji, jež si zahrála finále dvouhry i čtyřhry.\n\nNásledující hráčí obdrželi divokou kartu do hlavní soutěže:\n\nNásledující hráč získal účast v hlavní soutěži pro žebříčkovou ochranu:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu:\n\nNásledující pár nastoupil do čtyřhry z pozice náhradníka:\n\n\n\n\n\n"}
{"id": "1164147", "url": "https://cs.wikipedia.org/wiki?curid=1164147", "title": "Thomas Broich", "text": "Thomas Broich\n\nThomas Broich (* 29. ledna 1981, Mnichov) je bývalý německý fotbalový záložník, který naposledy působil v australském klubu Brisbane Roar FC. Byl o něm natočen dokumentární film \"Tom Meets Zizou\" (2011).\n"}
{"id": "1164150", "url": "https://cs.wikipedia.org/wiki?curid=1164150", "title": "Nobuhisa Kodžima", "text": "Nobuhisa Kodžima\n\nNobuhisa Kodžima (jap. 小島信久 Kodžima Nobuhisa, ang. Nobuhisa Kojima, * 1933) je japonský astronom. \n\nJe mimo jiné objevitelem periodické komety 70P/Kojima. \n\nJe po něm pojmenován asteroid 4351 Nobuhisa.\n"}
{"id": "1164152", "url": "https://cs.wikipedia.org/wiki?curid=1164152", "title": "Frédéric Lenormand", "text": "Frédéric Lenormand\n\nFrédéric Lenormand (* 5. září 1964, Paříž) je francouzský spisovatel, autor historických románů, historických detektivních románů a literatury pro děti a mládež.\n\nNarodil se v rodině profesora matematiky na Univerzitě Paříž VIII a ředitelky dokumentačního střediska pro plánované rodičovství (Planning familial). Otec byl sběratelem japonského umění a Frédéric byl od dětství obklopen asijskou kulturou, literaturou a mýty.\n\nV roce 1982 maturoval z jazyků (ruština, angličtina, italština) a pokračoval ve studiu na Institutu politických studií v Paříži a na Sorbonně.\n\nV roce 1988 napsal v Madridu pět románů a a objevil své literární možnosti. Jeden z románů, \"Le Songe d'Ursule\" inspirovaný dílem malíře Vittore Carpaccia, získal cenu Del Duca pro mladé spisovatele. To rozhodlo o jeho další literární dráze. V roce 1989 odjel do New Yorku, kde napsal knihu \"Les Fous de Guernesey ou les Amateurs de littérature\", vydanou nakladatelstvím Robert Laffont.\n\nV 90. letech získal řadu ocenění, různých grantů a nabídek, což mu umožnilo věnovat se naplno literatuře. Ve svých historických románech se věnoval především 18. století a událostem Velké francouzské revoluce. Jeho zájem se soustředil zejména na zdravotnická zařízení, přeměněná na vězení. Výsledkem byly dvě téměř analytické práce o těchto dosud minimálně zpracovaných tématech: \"La Pension Belhomme\" o vězních tohoto blázince a \"Douze tyrans minuscules\" o jejich policejních dozorcích. Nechtěl ale zůstat pouze u této oblasti a proto zaměnil policejní vyšetřovatele 18. století za úředníky ze starověké Číny a rozhodl se pokračovat v literárním díle spisovatele Roberta van Gulika, který zemřel v roce 1967. Vznikla tak série \"Les Nouvelles Enquêtes du juge Ti\" ( česky: \"Případy soudce Ti\").\n\n\n\n\n\n\n\n\n"}
{"id": "1164153", "url": "https://cs.wikipedia.org/wiki?curid=1164153", "title": "Kitagišima", "text": "Kitagišima\n\nKitagišima (jap. 北 木 島) je japonský ostrov ležící ve Vnitřním moři mezi ostrovy Honšú a Šikoku. Ostrov leží jižně od města Kasaoka, v prefektuře Okajama.\n\nJe jedním ze šesti obydlených a současně i největším z ostrovů Kasaoka. Od Kasaoky je vzdálen 15 km.\n\n"}
{"id": "1164155", "url": "https://cs.wikipedia.org/wiki?curid=1164155", "title": "Volkswagen Arena", "text": "Volkswagen Arena\n\nVolkswagen Arena je fotbalový stadion nacházející se v městě Wolfsburg na východě spolkové země Dolní Sasko v Německu. Své domácí zápasy Německé fotbalové Bundesligy zde hraje VfL Wolfsburg. Otevřen byl v roce 2002 a pojmenován podle automobilky Volkswagen AG. Stadion má kapacitu 30 000 s 22 000 místy k sezení a 8 000 místy na stání.\n"}
{"id": "1164160", "url": "https://cs.wikipedia.org/wiki?curid=1164160", "title": "Střední odborná škola obchodu, užitého umění a designu, Plzeň, Nerudova 33", "text": "Střední odborná škola obchodu, užitého umění a designu, Plzeň, Nerudova 33\n\nStřední odborná škola obchodu, užitého umění a designu, Plzeň, Nerudova 33 je střední škola, jenž se orientuje na oblast ekonomiky a podnikání, obchodu a užitého umění a designu.\n\nNa škole je možné studovat tyto obory: zahraniční obchod, cestovní ruch, vnitřní obchod, prodavač, grafický design, multimediální tvorba, design interieru a aranžér. Díky škole mají žáci možnost vyzkoušet nejrůznější pracovní prostředí v jejich daném oboru. Například práci v bankách, recepcích, cestovních kancelářích, reklamních agenturách apod. Je zde také možnost zahraničního studia a praxe, přičemž se žáci zdokonalí v cizojazyčné komunikace. Výuka je zajištěna ve dvou budovách v Plzni. Hlavní budova školy se nachází v Nerudově ulici a její ateliéry na Borech, které jsou vybaveny vším, co umělci potřebují. Obě budovy jsou vybaveny nejmodernějšími technickými pomůckami a moderním zázemím. \n"}
{"id": "1164164", "url": "https://cs.wikipedia.org/wiki?curid=1164164", "title": "Ivan Feďuninskij", "text": "Ivan Feďuninskij\n\nIvan Ivanovič Feďuninskij ( \"Иван Иванович Федюнинский\"); (30. července 1900 Ťumeň – 17. října 1977 Moskva) byl sovětský vojenský velitel a Hrdina Sovětského svazu v roce 1939.\n\nNarodil se do rolnické rodiny v blízkosti Tugulym na Urale. Vstoupil do vesnické školy v roce 1913 a vyučil se malířem a dekoratérem. Do Rudé armády vstoupil v roce 1919. Bojoval na západní frontě v ruské občanské válce a byl dvakrát zraněn. Absolvoval Vladivostockou pěchotní školu v letech 1923-24 a byl jmenován do pěšího pluku. Sloužil na ruském Dálném východě a účastnil se Čínsko-sovětského konfliktu. Jako velitel 24. motorizované pluku v bitvě u Chalkin Golu získal vyznamenání Hrdina Sovětského svazu za statečnost. V roce 1940 byl povýšen na velitele divize a převzal 82. střeleckou divizi, později motostřeleckou divizi.\n\n22. června 1941 se stal velitelem 15. střeleckého sboru. Po několika velících armádních pozicích, včetně 54. a 42. armády v Leningradské oblasti, převzal velení 2. úderné armády krátce před bitvou u Narvy v roce 1944. Od roku 1946 do roku 1951 velel 7. gardové armádě.\n\nPo skončení II. světové války se stal zástupcem velitele skupiny sovětských vojsk v Německu (1951-54), velitelem Zakavkazského vojenského okruhu (1954-1957) a turkestánských vojenských okruhů (1957-1965). V roce 1955 byl povýšen do hodnosti armádního generála a stal se, od roku 1965 až do své smrti, inspektorem a poradcem sovětského ministerstva obrany. Byl také členem Nejvyššího sovětu Sovětského svazu.\n\nZískal celkem 4x Leninův řád, 5x Řád Rudého praporu a 2x řád Suvorova (1. a 2. třída), 2x řád Kutuzova, Řád rudé hvězdy, Řád Za službu o vlasti v ozbrojených silách SSSR (3. třídy), četné medaile, a několik zahraničních řádů a medailí.\n\n"}
{"id": "1164169", "url": "https://cs.wikipedia.org/wiki?curid=1164169", "title": "Komisurální vlákno", "text": "Komisurální vlákno\n\nKomisurální vlákno je souvislá struktura bílé hmoty, která propojuje obě hemisféry mozku. Mezi komusirurální strukturu patří např. corpus callosum, commissura anterior, commissura posterior nebo lyra. \n"}
{"id": "1164185", "url": "https://cs.wikipedia.org/wiki?curid=1164185", "title": "Rock Master", "text": "Rock Master\n\nRock Master (Arco Rock Master) jsou mezinárodní prestižní závody v lezení třídy masters s nejdelší tradicí, na které jsou zváni aktuálně nejlepší lezci z celého světa. Každoročně se pořádají na začátku září v italském městě Arco. Během týdenního festivalu se konají také závody juniorů a během slavnostního večera se udílejí mezinárodní prestižní ocenění Wild Country Rock Award (dříve Salewa Rock Award) a La Sportiva Competition Award za nejlepší výkony ve skalách a na závodech.\n\nZávod je spolu se světovým pohárem pokračovatelem myšlenky prvních (moderních) mezinárodních závodů Sportroccia, jejichž čtyři ročníky se konaly v letech 1985–1989. Závody v Arcu byly zpočátku součástí každoroční série pěti závodů \"Rock Master Tour\" (účastnil se jich také Jindřich Hudeček), později se konaly samostatně ještě nepravidelně i v dalších městech (Serre Chevalier...), v Arcu dosud každoročně.\n\nV průběhu závodů se měnily počty disciplín i počty zvaných závodníků u jednotlivých disciplín. V některých letech probíhaly během festivalu také závody světového poháru. U závodů SP a MS je širší nominace a v některých disciplínách se tyto roky nekonaly samostatně závody masters z pořadatelských důvodů. O účasti či výsledcích na \"Rock Masteru\" lze tedy hovořit jen u disciplín mimo SP, neboť v nominaci je rozdíl.\n\nV roce 2010 se závody konaly ve formátu Světového poháru jako příprava na Mistrovství světa v roce 2011, účast byla tedy větší. V roce 2011 se v Arcu konalo zároveň Mistrovství světa, lezl se tedy navíc pouze duel.\n\nV roce 1990 (i dříve) se na obtížnost lezla pracovní cesta (závodníci si jí mohli nacvičit před finálním přelezem) a cesta na OS (On-sight / na první pokus), vítězové se určovali podle výsledků z obou přelezů. Kromě toho se závodilo i na rychlost na dvou paralelních cestách. Bylo pozváno 28 sportovců, na základě klasifikačního žebříčku Mezinárodní asociace sportovních lezců (ASCI) k 1.3.1990, zúčastnilo se šestnáct mužů a devět žen.\n\nV pozdějších letech se na rychlost začalo lézt na standardní trati (dvě paralelní cesty) a na tento závod se již nominovali \"speciální\" rychlostní lezci, leze se systémem vyřazovacího pavouka a poté se hned ještě ve finále závodí o třetí a první místo.\n\nV duelu se leze ve dvou obtížných paralelních cestách na obtížnost a vítězí rychlejší závodník. Postupuje sem osm nejlepších závodníků ze závodu na obtížnost v rámci Arco Rock Masteru, případně ze světového poháru konaného v rámci tohoto festivalu.\n\n\n\"Některé ročníky byly v jednotlivých disciplínách součástí světového poháru nebo mistrovství světa, tedy s širší než zvanou nominací.\"\n\n\n\n\n\n\n\n\n"}
{"id": "1164195", "url": "https://cs.wikipedia.org/wiki?curid=1164195", "title": "Buďonovka", "text": "Buďonovka\n\nBuďonovka (rusky \"будёновка\"), také \"шлем суконный\" (soukenná přilba), byla vojenská čepice, která byla součástí uniformy Rudé armády. Byla ušita ze silného vlněného sukna šedé nebo zelené barvy, měla vepředu štítek a po stranách klapky, které se daly v mrazu stáhnout přes uši a zavázat pod bradou, a na vrcholu vybíhala do špice.\n\nPodle historika Grigorije Oltažarevského tuto pokrývku hlavy navrhl pro carskou armádu jako součást přehlídkové uniformy Viktor Michajlovič Vasněcov, který se inspiroval přilbami bojovníků ze staroruských bylin, proto se jí říkalo \"bogatyrka\". Během první světové války nebyly čepice používány, teprve za občanské války se jich ve skladech zmocnili rudoarmějci, opatřili je rudými hvězdami a 16. ledna 1919 vydalo velitelství Rudé armády rozkaz № 116, kterým se tato pokrývka hlavy stala oficiální součástí uniformy. Byla nazývána \"buďonovka\" podle velitele rudé jízdy Semjona Buďonného nebo také \"frunzenka\" podle dalšího bolševického vojevůdce Michaila Frunzeho. Čepice se díky svému ikonickému tvaru stala symbolem Rudé armády, objevila se v řadě písní, obrazů, filmů a knih. Od třicátých let však byla z výstroje postupně stahována; důvody byly jak ideologické (Josif Vissarionovič Stalin usiloval o stabilitu režimu, proto se od revolučních tradic přeorientoval na zdůrazňování kontinuity s armádou carského Ruska), tak praktické (čepice příliš nechránila před chladem, kvůli kuželovitému tvaru se na ní nedala nosit přilba). Konec jejího používání znamenala zimní válka, v níž se osvědčila mnohem hůře než finské ušanky, které pak začali nosit i sovětští vojáci. Buďonovka se pak ještě objevovala mezi partyzány bojujícími proti německé okupaci, po válce je nosili civilisté včetně dětí, staly se také populárním suvenýrem. \n\n\n"}
{"id": "1164196", "url": "https://cs.wikipedia.org/wiki?curid=1164196", "title": "Asociační vlákno", "text": "Asociační vlákno\n\nAsociační vlákno je struktura v mozku, která spojuje různé části stejné hemisféry mozku. Rozdělují se na krátká (U vlákna) a dlouhá asociační vlákna (cingulum, fasciculus arcuatus nebo fornix). \n"}
{"id": "1164197", "url": "https://cs.wikipedia.org/wiki?curid=1164197", "title": "Projekční vlákno", "text": "Projekční vlákno\n\nProjekční vlákno je aferentní nebo eferentní struktura bílé hmoty v mozku, která spojuje mozkovou kůru se spodními částmi mozku a míchou. \n"}
{"id": "1164200", "url": "https://cs.wikipedia.org/wiki?curid=1164200", "title": "Emil Paul Tscherrig", "text": "Emil Paul Tscherrig\n\nEmil Paul Tscherrig (* 3. února 1947 Unterems, Valais, Švýcarsko) je římskokatolický arcibiskup a diplomat Svatého stolce.\n\nNarodil se jako první z osmi dětí švýcarské horské rolnické rodiny. Po maturitě na \"Kollegium Brig\" vstoupil do kněžského semináře ve švýcarském Sionu a později v Givisiez. 11. dubna 1974 přijal kněžské svěcení. Získal doktorát na Papežské gregoriánské univerzitě.\n\nPapež Jan Pavel II. je v roce 1978 povolal do diplomatických služeb Svatého stolce. Stal se posléze tajemníkem zastoupení Svatého stolce v Ugandě, Jižní Koreji, Mongolsku a Bangladéši. 26. listopadu 1992 jej papež Jan Pavel II. jmenoval papežským prelátem Jeho Svatosti.\n\nDne 4. května 1996 byl jmenován Janem Pavlem II. titulárním arcibiskupem z Voli a stal se apoštolským nunciem v Burundi, které bylo africkým krizovým územím. Na biskupa jej vysvětil 27. června 1996 kardinál Angelo Sodano; spolusvětiteli byli Henri kardinál Schwery a Norbert Brunner, biskup ze švýcarského Sionu.\n\nV roce 2000 se stal nunciem v Trinidadu a Tobagu, v Dominikánské republice, Jamajce, Grenadě, Guyaně, Svaté Lucii, Svatém Vincenci a Grenadinách a Bahamách. Od roku 2001 dále i v Barbadosu, Antigui a Barbudě, Surinamu a Svatý Kryštof a Nevis. V roce 2004 převzal nunciaturu v Koreji a Mongolsku.\n\nPapež Benedikt XVI. jej v roce 2008 jmenoval nunciem pro severské země: Švédsko, Dánsko, Finsko, Island a Norsko, se sídlem nedaleko Stockholmu. 5. ledna 2012 jej jmenoval Benedikt XVI. apoštolským nunciem v Argentině.\n\n"}
{"id": "1164201", "url": "https://cs.wikipedia.org/wiki?curid=1164201", "title": "Evropský úřad pro boj proti podvodům", "text": "Evropský úřad pro boj proti podvodům\n\nEvropský úřad pro boj proti podvodům (, známý pod zkratkou \"OLAF\") je nezávislý subjekt působící v rámci Evropské komise, jehož posláním je chránit finanční zájmy Evropské unie vyšetřováním podvodů, korupce a dalších nezákonných činností, odhalovat a vyšetřovat možná zanedbání povinností úředníků a zaměstnanců orgánů a institucí EU, která by mohla vést k disciplinárnímu nebo trestnímu stíhání a podporovat orgány a instituce EU při vytváření a provádění právních předpisů a politik pro boj proti podvodům.\n\nOLAF byl zřízen v roce 1999, má asi 420 zaměstnanců (policistů, celníků, právních expertů) z členských zemí EU. OLAF má status generálního ředitelství, v jehož čele stojí generální ředitel jmenovaný Evropskou komisí po konzultaci s Evropským parlamentem. \n\nGenerálním ředitelem OLAFu byl od 1. března 2000 německý prokurátor Franz-Hermann Brüner. Po Brünerově smrti 9. ledna 2010 řídil OLAF jako úřadující generální ředitel dočasně Nicholas Ilett. Dalším generálním ředitelem jmenovala Evropská komise 14. prosince 2010 italského politika a prokurátora Giovanniho Kesslera. V září roku 2017 Giovanni Kessler na funkci generálního ředitele OLAF rezignoval, v souvislosti se svým jmenováním ředitelem italské celní agentury \"(Agenzia delle dogane e dei monopoli)\". Od 16. října 2017 až do budoucího jmenování nového generálního ředitele je v čele Evropského úřadu pro boj proti podvodům jako úřadující generální ředitel opět Nicholas Ilett.\n\nNa přelomu let 2017 a 2018 vešel v Česku tento úřad v širší povědomí v souvislosti se šetřením, které provedl v kauze Čapí hnízdo.\n\n"}
{"id": "1164202", "url": "https://cs.wikipedia.org/wiki?curid=1164202", "title": "Olaf", "text": "Olaf\n\nOlaf může být:\n"}
{"id": "1164203", "url": "https://cs.wikipedia.org/wiki?curid=1164203", "title": "Dassault Aviation", "text": "Dassault Aviation\n\nDassault Aviation SA je francouzský letecký výrobce, který se zabývá výrobou vojenských letadel, business jetů a regionálních dopravních letadel. Jde o dceřinou společnost Dassault Group.\n\nSpolečnost založil roku 1929 Marcel Bloch jako Société des Avions Marcel Bloch nebo \"MB\". Po druhé světové válce si Marcel Bloch změnil jméno na Marcel Dassault a název firmy se 20. ledna 1947 změnil Avions Marcel Dassault.\n\nV roce 1971 Dassault získal společnost Breguet, čímž vznikla Avions Marcel Dassault-Breguet Aviation (AMD-BA). Od roku 1990 nese společnost název \"Dassault Aviation\".\n\nDassault Aviation Group vede od 9. ledna 2013 Eric Trappier.\n\n"}
{"id": "1164206", "url": "https://cs.wikipedia.org/wiki?curid=1164206", "title": "Společnost estetické a laserové medicíny ČLS JEP", "text": "Společnost estetické a laserové medicíny ČLS JEP\n\nSpolečnost estetické a laserové medicíny ČLS JEP vznikla v roce 1993 z iniciativy MUDr. Bedřicha Kratochvíla, CSc.; prof. MUDr. Jana Betky, DrSc. a doc. MUDr. Ladislava Horáka, DrSc., pod názvem Společnost pro využití laserů v medicíně. Cílem společnosti byla podpora a další rozvoj laserových technologií v medicínské praxi. Po určitém období konsolidace a vzniku orgánu společnosti byla společnost v roce 1994 přijata do České lékařské společnosti Jana Evangelisty Purkyně.\nMezi zakladatele české laserové medicíny patřili ještě v době před vznikem Společnosti prof. MUDr. J. Betka, DrSc., který se zabýval a dále intenzivně zabývá využitím výkonných laserů v ORL, dnes již bohužel nežijící doc. MUDr. J. Náprstek, CSc., známý v zahraničí svými pracemi o využití laseru v cévní chirurgii a kardiochirurgii. Solidní teoretické základy, které předznamenaly rozvoj biostimulačních laserů, položil v 80. letech prof. MUDr. Jiří Hubáček,DrSc.\nVelkou pomocí byla vysoká úroveň základní vědy a fyzikálního inženýrství na Matematicko fyzikální fakultě Univerzity Karlovy v Praze a na Fakultě jaderné a fyzikálně inženýrské Českého vysokého učení technického v Praze. První rubínový paser byl sestrojen na světě mainmanem v roce 1960, český v roce 1964. Pracovala na něm od roku 1963 skupina vedená profesory Karlem Hamalem a Václavem Sochorem. Následoval dnes již více, než padesátiletý intenzivní vývoj, který umožnil řadu konstrukcí laserů pro medicínu (MEDICALAS FJFI, OFTALAS FJFI, DERMALAS FJFI, ANGIOLAS FJFI a DENTALAS FJFI) v době, kdy byla československá věda izolovaná od vývoje na Západě. \nPo společenských změnách v roce 1989 se otevřely nové vědecké i technické možnosti, které vedly jednak k pokračování vývoje a výroby laserů v ČR ale i k nákupu řady technologií ze zahraničí, které vedly jednak k rozvoji biostimulační laseroterapie a dále k aplikacím vysoce výkonných laserů v medicíně. Řada oborů by bez laserů dnes už vůbec nemohla existovat- typicky oftalmologie a dermatovenerologie. \nV té době vykonával funkci předsedy společnosti doc. Mudr. Ladislav Horák, DrSc. Vědeckými sekretáři byli MUDr. Bedřich Kratochvíl, CSc; doc. MUDr. Roman Šmucler, CSc. a MUDr. Marta Moidlová. Velice aktivní byla sekce laserové estetické chirurgie vedená prof. MUDr. P. Brychtou, CSc., který byl vůdší osobností několika kongresů pořádaných v Brně se silnou mezinárodní účastí.\n\nV roce 2013 se předsedou společnosti stal doc. MUDr. Roman Šmucler, CSc. a vědeckým sekretářem prof. MUDr. Jana Hercogová, CSc., MHA. Společnost změnila název na Společnost estetické a laserové medicíny ČLS JEP, čímž rozšířila svoje působení a zároveň reagovala na fakt, že v řadě oborů se lasery staly natolik etablovanou technologií, že se již vyvíjejí zcela pod jednotlivými odbornostmi. Zároveň se velká většina uživatelů zabývá právě estickou medicínou, nemluvě o velkém množství specialistů na biostimulační (fotobiologickou) medicínu, kde je vůdčí osobností MUDr. Miroslav Procházka. \nV současné době se Společnost zabývá organizací krátkodobých školení a školicích kurzů, které seznamují lékaře s laserovými technologiemi v jednotlivých medicínských oborech. Pravidelně pořádá multioborový výroční kongres pokrývající dění v minulém roce. \n\nV současné době Společnost sdružuje 237 členů ze všech medicínských oborů, ale i řadu techniků, kteří se zabývají rozvojem laserových technologií v medicíně. Od roku 1998 působí při Společnosti sekce laserové estetické chirurgie.\n\n\n"}
{"id": "1164207", "url": "https://cs.wikipedia.org/wiki?curid=1164207", "title": "Westminster (Maryland)", "text": "Westminster (Maryland)\n\nWestminster je město v americkém státě Maryland. Je správním centrem okresu Carroll County. V roce 2010 zde žilo 18 590 obyvatel.\n\n\n"}
{"id": "1164208", "url": "https://cs.wikipedia.org/wiki?curid=1164208", "title": "Táhirovci", "text": "Táhirovci\n\nTáhirovci (také Táherovci) byla dynastie, která vládla v Chorásánu v severovýchodní Persii v letech 821–873/ 875.\n\nHlavním městem říše byl Merv, později Níšápúr. Zakladatelem dynastie byl Táhir ibn al-Husajn, jmenováný guvernérem Chorásánu za své služby abbásovským chalífou Al-Ma’múnen. Později Táhirovci rozšířili ovládané území až po hranice s Indií.\n\nTáhirovská dynastie podlehla Saffárovcům, kteří připojili Chorásán ke své vlastní říši ve východní Persii.\n\n"}
{"id": "1164209", "url": "https://cs.wikipedia.org/wiki?curid=1164209", "title": "Třída Jüan Wang", "text": "Třída Jüan Wang\n\nTřída Jüan Wang je třída lodí námořnictva Čínské lidové republiky sloužících ke sledování satelitů, řízených střel a balistických raket. Mohou sloužit také jako zpravodajské lodě. Do roku 1996 byly postaveny čtyři lodě této třídy, přičemž dle některých pramenů celá série zahrnuje celkem 6 jednotek.\n\nLoděnicí Jiangnan v Šanghaji byly v 70.–90. letech 20. století postaveny čtyři lodě této třídy, pojmenované \"Jüan Wang 1\" až \"Jüan Wang 4\". První dvě byly do služby nasazeny roku 1979, třetí v dubnu 1995 a čtvrtá na konci roku 1996. Druhý pár byl postaven v modernizované podobě s ohledem na jejich program kosmických pilotovaných letů a jsou používány i jako retranslační stanice pro spojení se zemí.\n\nPlavidla nesou řadu antén několika typů pro spojení a sledování vzdušných cílů. Na zádi jsou vybavena přistávací plochou pro vrtulník, nemají však hangár. Pohonný systém tvoří jeden dieselmotor Sulzer o výkonu 12 975 kW pohánějící jeden lodní šroub. Nejvyšší rychlost dosahuje 20 uzlů.\n"}
{"id": "1164210", "url": "https://cs.wikipedia.org/wiki?curid=1164210", "title": "Giacinto Maffei", "text": "Giacinto Maffei\n\nGiacinto Maffei (21. dubna 1847 Pomarolo – 12. července 1910 Riva) byl rakouský římskokatolický duchovní a politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nRoku 1869 byl vysvěcen na kněze. Byl činný jako kooperátor v obcích Aldeno a Breguzzo, později coby farář v regionu Val di Ledro a Rendena. Od 15. ledna 1893 působil jako kazatel a městský farář v Rivě.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Tyrolsku, obvod Roverto, Riva, Tione atd.\n\nVe volbách do Říšské rady roku 1901 se uvádí jako italský národní klerikál. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nZemřel v červenci 1910 po dlouhé nemoci.\n"}
{"id": "1164216", "url": "https://cs.wikipedia.org/wiki?curid=1164216", "title": "Toledo (Paraná)", "text": "Toledo (Paraná)\n\nToledo je město v jižní Brazílii v západní části státu Paraná. Sousedí s městem Cascavel.\n\nPrvní osadníci dorazili do Toleda v roce 1946. Město bylo oficiálně stanoveno v roce 1951. Výrazná urbanizace města nastala v šedesátých a sedmdesátých letech. Zemědělství a zpracovatelské odvětví je důležité pro město a jeho okolí. Každý rok se zde koná \"Festa Nacional do Porco no roletou\" (Festival grilování vepřového masa), který každoročně navštíví více než čtyřicet tisíc návštěvníků.\n\n"}
{"id": "1164219", "url": "https://cs.wikipedia.org/wiki?curid=1164219", "title": "Saffárovci", "text": "Saffárovci\n\nSaffárovci byla perská dynastie, která vládla v letech 861–1003 v Chorásánu a části Transoxanie na území dnešního severního Íránu a Afghánistánu.\n\nDynastii založil bývalý měďotepec (\"Saffari\") jménem Ja`kúb, který jako vojenský velitel ovládl oblast Sistanu (dnešní Sístán a Balúčistán) a začal ovládané území rozšiřovat směrem na západ. Dobyl Chorásán a ukončil zde vládu dynastie Táhirovců, dále části dnešního Pákistánu a západního Íránu téměř po Bagdád.\n\nJiž v roce 900 jeho bratra a následníka Amra porazili Sámánovci a musel se vzdát Chorásánu. Další Saffárovci byli omezeni na území Sistanu a byli vazaly Sámánovců.\n\n"}
{"id": "1164221", "url": "https://cs.wikipedia.org/wiki?curid=1164221", "title": "Bronislav Šimša", "text": "Bronislav Šimša\n\nBronislav Šimša (* 30. června 1957), uváděný též jako Szymsza, je bývalý český fotbalový obránce.\n\nV československé lize hrál za Slavii Praha. Nastoupil v 1 ligovém utkání, gól v lize nedal. Ve druhé nejvyšší soutěži hrál za Baník Havířov.\n\nOd čtvrtku 20. prosince 2012 je ředitelem MFK Havířov.\n\n\n"}
{"id": "1164222", "url": "https://cs.wikipedia.org/wiki?curid=1164222", "title": "Marie Rafajová", "text": "Marie Rafajová\n\nMarie Karla Rafajová, též Mária Rafajová (29. listopadu 1896 Brno-Královo Pole – 11. července 1978 v Bratislavě) byla česká protestantská diakonka, spisovatelka, novinářka, autorka knih pro mládež, překladatelka z angličtiny, němčiny, slovenštiny a švédštiny. Tvořila v češtině a slovenštině.\n\nByla spolupracovnicí Kristíny Royové a následně i její nástupkyní ve vedení diakonického a evangelizačního díla na Staré Turé.\n\nRafajová přeložila do slovenštiny Jiráskovy \"Staré pověsti české\". Některé její básně zhudebnil Josef Bohuslav Foerster v \"Kantátě 1945\".\n\nIn memoriam jí byl přiznán titul Spravedlivý mezi národy.\n\n"}
{"id": "1164226", "url": "https://cs.wikipedia.org/wiki?curid=1164226", "title": "FC Barcelona (házená)", "text": "FC Barcelona (házená)\n\nFC Barcelona má také házenkářský oddíl, který byl založen v roce 1942, když byl předsedou Enrique Piñeyro Queralt. Původně se věnoval venkovní házené s jedenácti hráči, koncem padesátých let se přeorientoval na halovou variantu. Za jeho vzestupem stál Valero Rivera López, který byl hráčem v letech 1971 až 1983 a trenérem v letech 1983 až 2003. Barcelona se pod jeho vedením stala historicky nejúspěšnějším klubem Španělska (22 ligových titulů) i Evropy (9 vítězství v Lize mistrů). Domácí utkání hraje v hale Palau Blaugrana pro 8 250 diváků. Má také rezervní tým, který hraje druhou nejvyšší španělskou soutěž. Hlavním sponzorem je od roku 2015 firma Lassa Tyres, klub proto vystupuje také pod názvem FC Barcelona Lassa.\n\nV letech 2015–2017 byl hráčem klubu také český házenkář Filip Jícha.\n\n\n"}
{"id": "1164229", "url": "https://cs.wikipedia.org/wiki?curid=1164229", "title": "Aulnay-sur-Marne", "text": "Aulnay-sur-Marne\n\nAulnay-sur-Marne je francouzská obec v departementu Marne v regionu Grand Est. V roce 2012 zde žilo 238 obyvatel.\n\nSousední obce jsou: Aigny, Champigneul-Champagne, Jâlons, Juvigny, Matougues a Vraux.\n\n\"Počet obyvatel\"\n"}
{"id": "1164232", "url": "https://cs.wikipedia.org/wiki?curid=1164232", "title": "Alberto Marzani", "text": "Alberto Marzani\n\nAlberto Marzani, též Albert Marzani von Stainhof und Neuhaus (10. května 1845 Villa Lagarina – 6. října 1921 Gries), byl rakouský šlechtic a politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nByl šlechtického původu. Jeho druhou manželkou byla Georgine Apponyi, sestra uherského šlechtice a politika Alberta Apponyiho. Zemřela roku 1906.\n\nV letech 1901–1908 patřil mezi poslance Tyrolského zemského sněmu, kde představoval liberální proud.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii velkostatkářskou v Tyrolsku. Ve volbách do Říšské rady roku 1901 se řadí mezi tzv. austriacanti, tedy etnické Italy v Tyrolsku, kteří ale byli loajální k Rakousku a odmítali autonomistické a separatistické italské hnutí. Po volbách usedl do parlamentního Klubu středu.\n"}
{"id": "1164233", "url": "https://cs.wikipedia.org/wiki?curid=1164233", "title": "Aulnay", "text": "Aulnay\n\nAulnay je název nebo součást názvu více obcí ve Francii:\n\n"}
{"id": "1164237", "url": "https://cs.wikipedia.org/wiki?curid=1164237", "title": "Emil Řehák", "text": "Emil Řehák\n\nEmil Řehák (* 15. ledna 1953) je bývalý český fotbalista, útočník. V roce 2007 žil v Kanadě.\n\nV československé lize hrál za Bohemians Praha. Nastoupil ve 29 ligových utkáních a dal 5 gólů.\n\nJako funkcionář působil ve Slušovicích a Zlíně.\n\n\n"}
{"id": "1164239", "url": "https://cs.wikipedia.org/wiki?curid=1164239", "title": "Annuario Pontificio", "text": "Annuario Pontificio\n\nAnnuario Pontificio je papežský katalog (papežská ročenka) vydávaný každoročně Svatým stolcem. Pod tímto názvem vychází od roku 1912.\n\nUvádí v seznamu přehled všech papežů a všech důležitých členů římských kongregací papežské kurie.\n\nJsou v něm uvedeni kardinálové a biskupové z celého světa, diecéze se statistikami a souvisejícími údaji, zastupitelské úřady Svatého stolce, vyslanci akreditovaní u Svatého stolce a představení řeholních institutů se statistických údaji o každém z nich.\n\nKatalog také obsahuje seznam čestných prelátů Jeho Svatosti, kteří mají titul Monsignore.\n\n\"Annuario Pontificio\", které je dáno k běžnému užívání má červené desky. Annuario Pontificio s bílými deskami, zlatou ořízkou a schránkou je určeno pro Jeho Svatost. Katalog je sestaven \"Ústředním statistickým úřadem katolické církve\" a je publikován v italštině vydavatelstvím Libreria editrice vaticana. \n\nÚřední přehledy osob, působících na vysokých církevních pozicích, existovaly již dříve, ale katalogy podobného typu jako je \"Annuario Pontificio\" existovaly polooficiálně až od 18. století.\n\nV letech 1716-1859, s přestávkami, byla papežská ročenka publikována římským vydavatelstvím Chracas (ve formě \"Diario ordinario\") opatřené titulem \"Informace pro rok ...\"\n\nV roce 1851 začal vydávat Svatý stolec \"Gerarchia di Santa Chiesa cattolica apostolica romana e di ogni rito, con notizie storiche\" ( Hierarcie Svaté římskokatolické apoštolské církve a všech ritů, s historickými údaji), který v roce 1860 převzal funkci pontifikální ročenky. Byla to první ročenka tohoto typu, vydávaná Svatým stolcem. Její sestavení bylo svěřeno vydavatelství \"Giornale di Roma\". Tato ročenka přestala vycházet 19. září 1870, v období kdy zanikl Papežský stát a jeho vydavatelství.\n\nV roce 1872 vydavatelství bratrů \"Monaldi\" začalo vydávat svou vlastní ročenku s názvem \"La gerarchia cattolica e la corte pontificia per l'anno...\" (Katolická hierarchie a papežský dvůr v roce…) s dodatkem, který obsahoval různé informace o Svatém stolci.\n\nV roce Tipografia poliglotta vaticana převzala tuto katalogovou práci a začala vydávat „polo-oficiální“ údaje. V letech 1899-1904 se zveřejněné údaje považovaly již za oficiální, ale od roku 1904 se staly oficiálním zdrojem \"Acta Sanctae Sedis\" (dnes \"Acta Apostolicae Sedis\"), které byly deklarovány jediným úředním zdrojem zveřejněným Svatým stolcem. V roce 1912 katalog změnil název na \"Annuario pontificio\". V letech 1912-1924, začal katalog uveřejňovat nejen jmenné seznamy, ale i stručné údaje o římským kongregacích a kancelářích papežského dvoru. Tento zvyk byl pak opět obnoven v roce 1940.\n\nV ročníku 2013 se objevil poprvé titul „emeritní papež“, v důsledku odstoupení Benedikta XVI. z úřadu.\n\nZa předchůdce \"Annuaria pontificio\" může být považován také \"Liber Pontificalis\" nebo kniha papežů, které od středověku byly shromážděny do série krátkých životopisných údajů o papežích. Od roku 1888, po dobu několika let, začalo pařížské vydavatelství \"Maison de la bonne presse\" vydávat podobné dílo ve francouzštině pod názvem \"Annuaire pontifical catholique, non compilato dalla Santa Sede\". Toto dílo obsahovalo řadu dalších informací, včetně podrobných historických článků o Švýcarské gardě a vatikánských apoštolských palácích.\n\n"}
{"id": "1164247", "url": "https://cs.wikipedia.org/wiki?curid=1164247", "title": "Anne Bonny", "text": "Anne Bonny\n\nAnne Bonny (někdy též Anne Bonney, * asi 1700 Kinsale, hrabství Cork, Irsko, † 1782) byla známou pirátkou operující v oblastech Karibiku, která se proslavila oblékáním za muže. Velká část jejího příběhu pochází z knihy kapitána Charlese Johnsona \"A General History of the Pyrates\" (Obecné dějiny pirátů). Spolu s Mary Read byly nejstatečnějšími a nejnebezpečnějšími pirátkami osmnáctého století, tzv. zlaté doby pirátství.\n\nByla nemanželským dítětem služebné Mary Brenham a bohatého kupce Wiliema Cornaca z irského města County Cork. Po několika rocích milostný vztah jejích rodičů vyšel najevo, a tak se Wiliam rozhodl pojmout Mary za manželku a odjet do Charlestonu v Jižní Karolíně, tehdy nazývaném Charles Town.\n\nCharleston se posléze stal pirátským městem, kde verboval svoji posádku sám Černovous. Rodině se zde dařilo dobře, manželé koupili velkou bavlníkovou plantáž a začali vydělávat velké peníze. Anne chodila do školy pro bohaté přistěhovalce. Byla sice inteligentní, ale měla problémy se trpělivostí a nechala se snadno rozptýlit. Později začalo její chování vykazovat také krutost; ve třinácti letech na svátečním nedělním obědě zaútočila na služku příborem a služka útok nepřežila. Její neovladatelné záchvaty zuřivosti s věkem nepominuly, naopak se stále více stupňovaly.\n\nV jejích šestnácti letech otec vyslovil přání, aby uzavřela výhodný sňatek, usadila se a zklidnila. Tehdy se Anne rozhodla, že raději uteče z domova a stane se pirátkou. Vdala se za námořního zběsilce Jamese Bonnyho, který pracoval pro guvernéra Rogerse a chtěl její ruku jen kvůli bohatství jejího otce. Když se otec dozvěděl, že se provdala za piráta, ihned ji vydědil. Praví se, že rozzuřená Anne zapálila plantáž a utekla do přístavu, kde nastoupila na loď Valyho Cyocka přezdívaného Mrskač a naučila se zde pít a používat drsnou pirátskou mluvu. Proslavila se prý také tím, že zabila několik pirátů, kteří ji obtěžovali.\n\nV jedné námořnické hospodě potkala jednonohého piráta Jacka Rackhama přezdívaného Calico Jack. Zamilovaný Jack Rackham chtěl Anne vykoupit z manželství, což byl v oné době jeden z mála způsobů rozvodu. Anne tvrdě odmítla být prodána jako zvíře, avšak její manžel James Bonny, nevěda, že odmítla, se domluvil s guvernérem na jejím veřejném zmrskání, aby se k němu vrátila. I přes mučení a žalář se Anne roku 1718 podařilo utéct s Calicem na jeho lodi na moře a začala se převlékat za muže. Za několik měsíců porodila na Kubě jeho dítě. Není známo, co se s dítětem stalo; historici se domnívají, že Anne ho nechala v rukou kubánské rodiny a vydala se zpět na moře.\n\nV roce 1720 se Jackova loď již proslavila a úspěšně napadala různá jiná plavidla. Guvernér Jamajky spolu s anglickým parlamentem si všimli její rostoucí popularity, a tak na ni poslali lovce pirátů Jonathana Barnetana.\n\nKdyž byla Mary Read, přestrojená za muže pod jménem Mark, zajata na palubě Calica Jacka Rackhama, nacházela se loď právě u pobřeží Nassau. Praví se, že Anne se do Mary zamilovala a pak si svěřily svá tajemství. Více zdrojů ale říká, že navázaly jen velmi blízký vztah jako žena k ženě. Posléze si Calico Jack všiml, že Anne si je blízká s Mary, a jelikož nevěděl, že Mary je také žena, začal být žárlivý. Mary si kapitánova chování včas všimla a přiznala se mu ke svému tajemství. Spolu s Anne byly nejkrvavějšími piráty na Jackově palubě.\n\nV listopadu roku 1720 v Bry Harbour Bay na Jamajce pirátský lovec Jonathan Barnet spolu se svou posádkou nečekaně napadl Calicovu loď. Posádka byla opilá, jelikož oslavovala nejnovější kořist „rumovou oslavou“. Jen Mary Read a Anne statečně bojovaly, zatímco se zbytek pirátů zabarikádoval v podpalubí. Nakonec Barnetova posádka obě ženy přemohla a chytila i zbytek pirátů. Všechny členy posádky lodi čekala poprava.\n\nMary a Anne ale deset dní po Jackově popravě prohlásily, že obě čekají dítě, a podle pravidla zakazujícího zabití těhotných žen byla jejich poprava odložena. Mary umřela jen necelý rok poté ve vězení na horečku. Její pohřeb se konal 21. dubna 1721 v kostele Svaté Kateřiny na Jamajce. Není známo, zda Mary umřela těhotná.\n\nDodnes také není jisté, co se stalo s Anne. Mezi méně pravděpodobné domněnky patří, že se po propuštění z vězení vrátila ke svému manželovi či změnila identitu a znovu započala pirátský život. Moderní historici však na základě některých důkazů prohlašují, že jí otec vykoupil svobodu a provdal ji za váženého vládního komisaře Josepha Burleigha. Anne si poté změnila jméno na Annabele, porodila Josephovi osm dětí a zemřela ve věku 88 let na konci dubna 1782.\n\nAnne Bonney patří mezi první ženy, které v osmnáctém století vykonávaly „zaměstnání“ rezervované výlučně mužům. Dá se říct, že to byl počátek feminismu.\n\nPostavu Jane Bonney můžeme nalézt v americkém televizním seriálu Black Sails, kde ji hraje herečka Clara Paget. Objevuje se též v sériové hře Assassin's Creed.\n"}
{"id": "1164253", "url": "https://cs.wikipedia.org/wiki?curid=1164253", "title": "Antonio Tambosi", "text": "Antonio Tambosi\n\nAntonio Tambosi (27. července 1853 Trento – 6. února 1921 Trento) byl rakouský politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nStudoval v Mnichově. Byl veřejně a politicky činný. Od roku 1884 pobýval v Trentu, kde se toho roku stal prezidentem tamní alpinistické společnosti. Byl též viceprezidentem obchodní a živnostenské komory. Působil jako velkoprůmyslník. Po otci převzal textilní továrnu. Zastával funkci starosty Trenta, v níž působil od roku 1895 a znovu v letech 1911–1912. Od roku 1894 byl členem obecní rady. Do funkce starosty byl zvolen roku 1895 jednomyslně poté, co zemřel dosavadní starosta Paolo Oss Mazzurana. Tambosi se snažil prosadit výstavbu železniční trati Trento-Malè a Lavis-Molina. Na starostenský post rezignoval roku 1898, ale již v roce 1899 byl opět zvolen. Následujícího roku pak rezignoval na protest proti politice německé etnické většiny v Tyrolsku. V roce 1911 se do funkce vrátil.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou v Tyrolsku, obvod Trento, Cles, Fondo, atd. Rezignace byla oznámena na schůzi 26. září 1905. V parlamentu ho pak nahradil Giuseppe Silli.\n\nVe volbách do Říšské rady roku 1901 se uvádí jako italský liberální kandidát. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nKoncem roku 1914 se stal prezidentem italské Národní ligy. Patřil mezi hlavní představitele italského iredentismu.\n\nZa první světové války byl rakouskými úřady souzen pro velezradu. 25. října 1916 byl odsouzen na sedm let do vězení a k vyhoštění, v roce 1917 byl ovšem amnestován, nicméně nadále měl být omezen v pohybu. Po válce byl členem italské delegace na pařížské mírové konferenci. Do Paříže ho jako odborníka na otázky Tyrolska povolal premiér Vittorio Emanuele Orlando.\n\nPodle některých zdrojů byl roku 1920 nominován na člena italského senátu. A měl skutečně zasedat v senátu Italského království. V databázi senátorů ovšem jeho jméno nefiguruje. Zemřel totiž ještě před složením senátorského slibu, v únoru 1921.\n"}
{"id": "1164258", "url": "https://cs.wikipedia.org/wiki?curid=1164258", "title": "Černý kopec", "text": "Černý kopec\n\nNázev Černý kopec nese několik vrcholů:\n\n\n"}
{"id": "1164259", "url": "https://cs.wikipedia.org/wiki?curid=1164259", "title": "Komisura", "text": "Komisura\n\nKomisura nebo ve st. literatuře spojka je příčná spojnice pruhů v nervové soustavě. Anatomicky jsou odděleny commissura anterior, commissura posterior, corpus callosum, commissura habenularum a commissura. Obecně v biologii to je spojení dvou stejných útvarů v těle organismu.\n"}
{"id": "1164262", "url": "https://cs.wikipedia.org/wiki?curid=1164262", "title": "Hungerford Town FC", "text": "Hungerford Town FC\n\nHungerford Town FC (celým názvem: Hungerford Town Football Club) je anglický fotbalový klub, který sídlí ve městě Hungerford v nemetropolitním hrabství Berkshire. Založen byl v roce 1886. Od sezóny 2016/17 hraje v National League South (6. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Bulpit Lane s kapacitou 2 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1164264", "url": "https://cs.wikipedia.org/wiki?curid=1164264", "title": "Synaptická vezikula", "text": "Synaptická vezikula\n\nSynaptická vezikula je nitrobuněčná organela (buněčná součást), zakončená membránovým váčkem, obsahujícím chemický mediátor (noradrenalin, acetylcholin, serotonin), jehož uvolnění je řízen napěťově závislým kalciovým kanálem. Jejich účelem je přenos vzruchu do dalších lokací skrze axonální zakončení, která uvolní až 130 synaptických vezikul za 10 minut. Po snížení rozdílu potenciálu mezi vnější a vnitřní stranou membrány (depolarizace) dojde k otevření kalciových kanálů, a zvýšená koncentrace vápníku umožní splynutí vezikuly s membránou s následným exocytickým vylitím jejího obsahu do synaptické štěrbiny. Významnou úlohu mají proteiny v membráně vezikuly, např. synapsin I zajišťuje ukotvení vezikuly na cytoskelet a její pohyb směrem k synapsi, synaptobrevin, synaptofyzin a synaptotagmin zajišťují spojení vezikuly s buněčnou membránou a vytvoření tzv. fúzního póru, skrz nějž se vezikula vyprázdní. Průměr synaptické vezikuly v lidském mozku měří 39,5 5,1 nm.\n"}
{"id": "1164265", "url": "https://cs.wikipedia.org/wiki?curid=1164265", "title": "Květozob červenohřbetý", "text": "Květozob červenohřbetý\n\nKvětozob červenohřbetý (\"Dicaeum cruentatum\") je zpěvný pták z čeledi květozobovití (\"Dicaeidae\"). Tento druh má jako jeden z mála ze zmíněné čeledi patrný pohlavní dimorfismus. Samci jsou poměrně pestří a atraktivní, samice jsou z větší části olivově zelené, stejně jako mladí jedinci. Květozoba červenohřbetého bychom mohli hledat v subtropických nebo tropických vlhkých lesích, výjimečně i na zahradách po celé jižní a východní Asii.\n\nKvětozoba červenohřbetého poprvé popsal Carl von Linné v roce 1758 a to v 10. vydání jeho publikace \"Systema Naturae\". Tomuto druhu přidružil latinský název \"Certhia cruentata\". Později došlo k reklasifikaci a tento druh se přesunul do čeledi květozobovitých, do rodu \"Dicaeum\". Latinské druhové jméno \"cruentatum\" se dá přeložit jako \"zakrvácený\" a má původ ve slově \"crǔentare\", které se dá přeložit jako \"obarvené krví\". Genetické analýzy mitochondriální DNA rovněž ukázaly, že květozob červenohřbetý je ze 70 % příbuzný endemickému druhu z Malých Sund; květozobovi černopásému (\"D. igniferum\"). I přes takto velkou příbuznost mají společné, krom chování, které je typické pro všechny květozoby, pouze červené peří na zádech.\n\nKvětozob červenohřbetý je velmi drobný pták se zavalitějším tělem a krátkým ocasem. Je dlouhý okolo 9 cm, hmotnost se v závislosti na typu potravy a jejím množství pohybuje okolo 8 gramů. U tohoto druhu je viditelný pohlavní dimorfismus, což u květozobů není příliš běžné. Samci mají tmavomodrou hlavu, křídla i ocas, přičemž nejvýraznějším prvkem jejich těla je pruh červeného peří, který pokračuje od svršku hlavy až po ocasní pera. Samice jsou převážně olivově zelené s černým ocasem, místy se může vyskytovat i peří červení. Obě pohlaví mají krémově bílé dolní partie, černé, kulaté oči a nohy stejné barvy. Mladiství jedinci se vzhledem podobají samicím, ale chybí jim oranžové oblasti na zádech a jasně červené peří na ocasu.\n\nKvětozoby červenohřbeté je možné najít na území států Bangladéš, Bhútán, Brunej, Kambodža, Indie, Indonésie, Laos, Barma, Nepál, Singapur, Thajsko a Vietnam. Žádné globální studie jejich populace ale nebyly provedeny. Každopádně, faktem je, že populace v Bhútánu a Nepálu jsou málopočetné, až vzácné. Květozobové červenohřbetí vyhledávají místa nad 1 000 m n. m., především pak subtropické nebo tropické vlhké lesy, jiné zalesněné plochy nebo zahrady. Více na severu, tedy v jihovýchodní Číně, najdeme nominátní poddruh \"D. c. cruentatum\".\n\nCo se týče rozšíření, pak se dle IUCN jedná o málo dotčený, tedy nechráněný druh.\n\nTento druh se živí fíky ze stromů \"Ficus ﬁstulosa\" a \"Ficus grossularoides\" a to především v rezervaci v Singapuru, kde je jich hojné množství. Jinak se ale živí i nektarem a bobulemi, pokud není zbytí, pak i drobným hmyzem.\n\nJe to monogamní druh, přičemž pár postaví hnízdo na větvi na vysokém stromě tak, že na něm visí. Hnízdo má postranní vchod typický pro všechny květozoby.\n\n"}
{"id": "1164268", "url": "https://cs.wikipedia.org/wiki?curid=1164268", "title": "Luka Jović", "text": "Luka Jović\n\nLuka Jović (srbsky: Лука Јовић) (* 23. prosince 1997, Bijeljina, Bosna a Hercegovina) je srbský profesionální fotbalista hrající jako útočník ve španělském veloklubu CF Real Madrid. Na Jaře 2019 hráče odkoupil Real Madrid, za který bude od další sezóny nastupovat. Je považován za veliký talent srbského fotbalu.\n\nJiž v mladém věku hrával dětské fotbalové soutěže v Bělehradě, kam se přemístil v roce 2004. Zde si ho všiml skaut Crvene zvezdy (CZ) Toma Milićević a pozval jej na zkoušku, kde uspěl a zůstal zde i přes zájem rivalského Partizanu Bělehrad.\n\nDne 28. května 2014 ve věku 16 let, 5 měsíců a 5 dnů nastoupil v 73. minutě ke svému debutu v profesionálním fotbale na hřišti Vojvodiny Novi Sad. Již za dvě minuty vstřelil svou první branku, kterou překonal klubový rekord Dejana Stankoviće, jako nejmladšího střelce CZ v soutěžním utkání. Zároveň jeho gól zajistil CZ titul v srbské nejvyšší lize.\n\nV následující sezoně odehrál za CZ dalších 22 ligových zápasů a vstřelil v nich 6 branek, všechny až v jarní části sezóny, kdy se probojoval do základní sestavy. Dva starty si připsal také v srbském poháru. Zranění ke konci sezóny mu znemožnilo nominaci na Mistrovství světa ve fotbale hráčů do 20 let na Novém Zélandě, na kterém Srbové vybojovali zlaté medaile. Po sezóně podepsal s klubem novou tříletou smlouvu do léta 2018.\n\nI na začátku podzimu 2015 si držel výbornou formu, když v prvních čtyřech kolech vstřelil tři branky. Do konce podzimu přidal ještě dvě další v lize a jednu v poháru. Crvena zvezda i díky němu zakončila rok 2015 na prvním místě tabulky s obrovským náskokem 25 bodů. V únoru 2016 přestoupil do Benfiky Lisabon.\n\nVe Frankfurtu se stal jedním z nejužitečnějších hráčů týmu. Není tedy divu, že si zrovna slavný “Real Madrid” vyhlídl tento mladý talent.\n\nJović byl pravidelně nominován do mládežnických reprezentací své země. Zúčastnil se Mistrovství Evropy ve fotbale hráčů do 19 let v roce 2014 konaném v Maďarsku a vstřelil zde jednu branku.\n\n"}
{"id": "1164269", "url": "https://cs.wikipedia.org/wiki?curid=1164269", "title": "Josef Trafojer", "text": "Josef Trafojer\n\nJosef Trafojer, též Josef Trafoier nebo Josef Trafoyer (23. března 1842 Bolzano – 22. září 1916 Bolzano), byl rakouský politik německé národnosti z Tyrolska (respektive z dnešního Jižního Tyrolska), na počátku 20. století poslanec Říšské rady.\n\nPůsobil jako rolník v Zwölfmalgreinu. Zasedal na Tyrolském zemském sněmu, kde byl poslancem za kurii venkovských obcí v letech 1897–1901. Zastupoval konzervativce.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1901 za kurii venkovských obcí v Tyrolsku, obvod Bolzano, Merano. Nastoupil 26. února 1901 místo Josefa Di Pauliho,\n\nV roce 1901 se uvádí jako konzervativní kandidát. Patřil ke Katolické lidové straně. V květnu 1906 se uvádí jako jeden z 26 členů poslaneckého Klubu středu (\"Zentrum-Klub\"), který sdružoval konzervativně a katolicky orientované poslance.\n\nZemřel v září 1916 po dlouhé nemoci.\n"}
{"id": "1164276", "url": "https://cs.wikipedia.org/wiki?curid=1164276", "title": "Pietati proximum", "text": "Pietati proximum\n\nPietati proximum, známá také jako Zlatá bula rietská, byla papežskou bulou vydanou papežem Řehořem IX. 3. srpna 1234 v Rieti. Papež v ní potvrdil řádu německých rytířů držení \"Chełmského panství\", které se nacházelo na východ od dolního toku Visly. Zároveň povrdil i další území obsazená řádem nacházející se v Prusku jako území „ve věčném a svobodném vlastnictví“ řádu. Řád německých rytířů podléhal pouze autoritě papeže a žádné jiné feudální autoritě. O \"Zlatou bulu z Rieti\", která byla formálně ústně vyhlášena, požádal řád německých rytířů v srpnu nebo září 1230. Díky velkému úsilí velmistra řádu Heřmanna ze Salzy se nakonec podařilo získat bulou i písemné potvrzení.\n\nBula z Rieti ze 3. srpna 1234 odpovídá \"Zlaté bule z Rimini\", kterou vydal v roce 1226 německý císař a smlouvě polského vévody Konráda z Kruschwitz z Dolního Slezska.\n\nBula z Rieti byla povrzena papežem Alexandrem IV. 26. července 1257.\n"}
{"id": "1164280", "url": "https://cs.wikipedia.org/wiki?curid=1164280", "title": "Zväz komunistov Slovenska", "text": "Zväz komunistov Slovenska\n\nZväz komunistov Slovenska (zkratka ZKS, česky Svaz komunistů Slovenska) byla marxistická komunistická politická strana, která působila na Slovensku v letech 1991-1992.\n\nVznik ZKS byl reakcí skupiny ortodoxních komunistů na transformaci původní Komunistické strany Slovenska na nemarxistickou levicovou stranu, která probíhala po sametové revoluci. Tato transformace začala v říjnu 1990, když byla na sjezdu KSS schválena změna názvu strany na Komunistická strana Slovenska - Strana demokratické levice a dovršena 26. ledna 1991, když ústřední výbor schválil vypuštění první části názvu a KSS tím byla definitivně přejmenována na Stranu demokratické levice.\n\nČást komunistů, která s tímto vývojem ve straně nesouhlasila, založila stranu ZKS, která byla 19. března 1991 zaregistrována na ministerstvu vnitra. Ustavující sjezd strany proběhl 18. ledna 1992 v Bratislavě. Na něm byl předsedou strany zvolen Juraj Janošovský.\n\nDalší část komunistů nespokojených s vývojem situace v KSS vytvořila přibližně ve stejnou dobu stranu Komunistická strana Slovenska – 91 (KSS '91).\n\n29. srpna 1992 se v Banské Bystrici uskutečnil sjednocující sjezd, na kterém se KSS '91 a ZKS sloučily a vytvořily stranu s původním názvem Komunistická strana Slovenska. Předsedou KSS byl zvolen Vladimír Ďaďo. \n"}
{"id": "1164282", "url": "https://cs.wikipedia.org/wiki?curid=1164282", "title": "Komunistická strana Slovenska – 91", "text": "Komunistická strana Slovenska – 91\n\nKomunistická strana Slovenska – 91 (zkratka KSS '91) byla marxistická komunistická politická strana, která působila na Slovensku krátké období v letech 1991-1992.\n\nVznik KSS '91 byl reakcí skupiny ortodoxních komunistů na transformaci původní Komunistické strany Slovenska na nemarxistickou levicovou stranu, která probíhala po sametové revoluci. Tato transformace se začala v říjnu 1990, když byla na sjezdu KSS schválena změnu názvu strany na Komunistická strana Slovenska – Strana demokratické levice a dovršena 26. ledna 1991, když ústřední výbor schválil vypuštění první části názvu a KSS tím byla definitivně přejmenována na Stranu demokratické levice.\n\nČást komunistů, která s tímto vývojem ve straně nesouhlasila, založila stranu KSS '91, která byla 6. března 1991 zaregistrována na ministerstvu vnitra. V přípravném výboru byli soudruzi Nociar, Priadka, Mařík, Hering, Nemček, Trebuľa, Lehoczky a Feješ. Ustavující sjezd strany se uskutečnil 29.-30. června 1991 ve Zvolenu, na kterém byl předsedou strany zvolen Július Feješ. \n\nDalší část komunistů nespokojených s vývojem situace v KSS vytvořila přibližně ve stejnou dobu stranu Zväz komunistov Slovenska (ZKS).\n\n28. srpna 1992 se ve Zvolenu konal II. sjezd KSS '91. O den později, 29. srpna 1992, se v Banské Bystrici uskutečnil sjednocující sjezd, na kterém se KSS '91 a ZKS sloučily a vytvořily stranu s původním názvem Komunistická strana Slovenska. Předsedou KSS byl zvolen Vladimír Ďaďo. \n"}
{"id": "1164284", "url": "https://cs.wikipedia.org/wiki?curid=1164284", "title": "Dassault Mirage G", "text": "Dassault Mirage G\n\nDassault Mirage G byl prototyp francouzského dvoumotorového bojového letounu s měnitelnou geometrií křídel vyrobený firmou Dassault Aviation v polovině 60. let. Letoun byl dále vyvinut do dvoumotorových variant víceúčelového bojového letounu Mirage G4 a G8 schopných jak záchytných akcí, tak jaderného úderu. I přesto, že byly postaveny a zalétany prototypy, byl celý program v 70. letech ukončen, aniž by se letadla dostala do sériové výroby.\n\nLetoun Mirage G8-01 je k vidění v muzeu vzduchu a vesmíru poblíž Paříže.\n\n\n\n"}
{"id": "1164286", "url": "https://cs.wikipedia.org/wiki?curid=1164286", "title": "Strana zelených Slovenska", "text": "Strana zelených Slovenska\n\nStrana zelených Slovenska, zkratka SZS, je mimoparlamentní politická strana na Slovensku, která vznikla odštěpením od Strany zelených.\n\nStrana zelených Slovenska byla zaregistrována na ministerstvu vnitra 21. srpna 2006 pod původním názvem \"Strana zelenej alternatívy\". Současný název používá od 26. září 2006. Strana působí převážně v okolí Senice, kde získala v komunálních volbách do městského zastupitelstva Senica dva mandáty (kandidovala v koalici s SDKU). Parlamentní volby se strana zatím neúčastnila.\n"}
{"id": "1164288", "url": "https://cs.wikipedia.org/wiki?curid=1164288", "title": "Maďarská kresťanskodemokratická aliancia – Magyar Kereszténydemokrata Szövetség", "text": "Maďarská kresťanskodemokratická aliancia – Magyar Kereszténydemokrata Szövetség\n\nMaďarská křesťanskodemokratická aliance - Magyar Kereszténydemokrata Szövetség, zkratka MKDA-MKDSZ, je křesťanskodemokratická regionální a etnická mimoparlamentní pravicová politická strana maďarské minority na Slovensku. Předsedou strany je Csaba Fehér.\n\nStrana byla zaregistrována na Ministerstvu vnitra SR 14. června 2004 pod původním názvem Strana regionů Slovenska. Prvním předsedou strany se stal Róbert Glück, někdejší zakladatel SOP a spolupracovník Rudolfa Schustera. Po jeho smrti byla strana několik let bez předsedy a v roce 2007 se stal předsedou RSDr. Vladimír Ponický, CSc.\nV roce 2011 strana opět změnila vedení i název. Předsedou strany již pod novým názvem Strana živnostníků Slovenska se stal Vladimír Krivjaník. Zatím poslední změna názvu strany byla na ministerstvu vnitra zaregistrována 9. října 2013, odkdy strana působí pod současným názvem \"Maďarská křesťanskodemokratická aliance - Magyar Kereszténydemokrata Szövetség\".\n\nPrvní informace o snaze založit novou maďarskou stranu s názvem Maďarská kresťanskodemokratická aliancia se objevily v říjnu 2012, kdy její zakladatelé Csaba Fehér a János Sárközi oznámili, že začínají sbírat podpisy občanů, kteří souhlasí se vznikem strany. V březnu 2013 oba potvrdili, že mají shromážděných již přes 5 000 podpisů. Nakonec strana vznikla potichu i bez podpisů 9. října 2013, když byla v rejstříku stran ministerstva vnitra zaregistrována změna názvu strany Strana živnostníků Slovenska na současný název strany a také byla zaregistrována změna předsedy.\n\n\nStrana se zúčastnila parlamentních voleb v roce 2012 pod tehdejším názvem Strana živnostníků Slovenska a získala v nich 0,15% hlasů.\n\n\n"}
{"id": "1164289", "url": "https://cs.wikipedia.org/wiki?curid=1164289", "title": "Seznam základních logických obvodů", "text": "Seznam základních logických obvodů\n\nTento článek je seznamem základních logických obvodů.\n\nV matematice existují logické funkce – negace, logický součet, logický součin, implikaci a ekvivalence. Mezi základní logické funkce patří: NOT, OR, NOR, NAND, AND, XOR.\nNOT = Negace. Tato logická funkce vezme vstup a zneguje na výstup.\nOR = Logický součet. Tato logická funkce sečte vstup a výsledek dá na výstup.\nNOR = Negovaný logický součet. Tato logická funkce sečte vstup a negovaný výsledek dá na výstup.\nNAND = Negovaný logický součin. Tato logická funkce vynásobí mezi sebou vstup a negovaný výsledek dá na výstup.\nAND = logický součin. Tato logická funkce vynásobí mezi sebou vstup a výsledek dá na výstup.\nXOR = Exkluzivní disjunkce.\n\n"}
{"id": "1164291", "url": "https://cs.wikipedia.org/wiki?curid=1164291", "title": "Ace (album)", "text": "Ace (album)\n\nAce je osmnácté studiové album německé hudební skupiny Scooter. Bylo vydáno 5. února 2016. Obsahuje 14 skladeb.\n\nNa přední obálce alba je vyobrazena ženská ruka, jak drží tři karty - esa (anglicky Ace) - na nichž jsou fotky členů kapely. Na zadní obálce alba je seznam skladeb graficky propracovaný, protože každý název je napsán odlišným typem a velikostí písma a celkově jsou názvy mezi sebou nepravidelně promíchané.\n\nAlbum je průřezem klasické tvorby Scooter (Ace, Riot, The Birdwatcher, Torch) a moderních tanečních stylů (Encore, What You're Waiting for, Stargazer). Na albu spolupracovali mimo jiné australská zpěvačka Vassy a Michael Maidwell, zpěvák reggae skupiny Orange Grove. Hostující mužští vokalisté nejsou pro kapelu obvyklí. Ve více skladbách je použit zvuk kytary (elektrické, basové i akustické), což také není u skupiny běžné.\n\nKromě základní edice alba vyšla ještě limitovaná verze, která navíc obsahuje balíček karet (tematicky k obálce alba) a náramek. Celé album je navíc v digipaku, oproti plastovému obalu v základní edici. Několik kusů alba vyšlo také na LP.\n\nAlbu předcházely singly Riot a Oi. Poté následoval singl Mary Got No Lamb.\n"}
{"id": "1164297", "url": "https://cs.wikipedia.org/wiki?curid=1164297", "title": "Lu Tchang", "text": "Lu Tchang\n\nLu Tchang (; kolem 1520 – kolem 1570) byl vojevůdce působící v čínské říši Ming za vlády císaře Ťia-ťinga.\n\nPodílel se na potlačení útoků čínských pašeráků a pirátů na jihovýchodním pobřeží Číny v letech 1547–1562, přičemž bojoval také s portugalskými pašeráky usazenými v pirátských rájích na odlehlých ostrovech čínského pobřeží. Byl zkušeným generálem a schopným stratégem, přesto utrpěl mnoho neúspěchů na bojištích. Jeho kariéra byla ovlivněna nejen vlastním vojenských štěstím, ale i osudy nadřízených velitelů.\n\nLu Tchang používal zdvořilostní jméno C’-ming (). Portugalci mu říkali Luthissi, kombinací jeho příjmení Lu a funkce regionálního vojenského velitele \"tu-s’\" ().\n\nLu Tchang se narodil v okresu Žu-ning v provincii Che-nan. Pocházel z rodiny dědičných vojáků, po otci zdědil nevýznamné místo v armádě mingské Číny. Do roku 1548 postoupil do funkce regionálního vojenského velitele (, \"tu č’-chuej čchien-č’\") provincie Fu-ťienu, v níž získal důvěru velkého koordinátora Če-ťiangu a velitele pobřežní obrany Če-ťiangu a Fu-ťienu Ču Wana.\n\nV polovině dubna 1548 Ču Wan přikázal svým generálům – Lu Tchangovi a Kche Čchiaovi () – vyplout z flotilou z Wen-čou, sídla prefektury na jihu Če-ťiangu, a zaútočit na přístav na ostrově Šuang-jü (), v té době středisko nelegálního obchodu čínských pašeráků a pirátů zvaných \"wo-kchou\" (doslova „japonští piráti“) s obchodníky z Japonska a Portugalska. Jejich flotila dosáhla Šuang-jü jedné červnové noci, skryta mlhou. Při následném útoku padl do zajetí vůdce obchodníků a pirátů Sü Tung () a s ním zahynulo několik set pašeráků, ale Sü Tungovi zástupci Li Kuang-tchou () a Wang Č’ unikli. Lu Tchang pak podle Ču Wanova příkazu město pašeráků srovnal se zemí a přístav zavalil kamením, čímž ho učinil trvale nepoužitelným. Ču Wan i jeho generálové dostali za vítězství velkou odměnu ve stříbře, ale také si vysloužili zlobu svých politických nepřátel mezi če-ťiangskou džentry, zapojených do nelegálního obchodování.\n\nPo ztrátě Šuang-jü se pašeráci rozptýlili podél pobřeží Če-ťiangu a Fu-ťienu při hledání nových základen. Jako nejvhodnější místo pro nové obchodní centrum si vybrali hluboký záliv Cou-ma-si na poloostrově Tung-šan poblíž hranice provincií Fu-ťien a Kuang-tung, v němž byly lodě dobře chráněné před větrem. Dne 19. března 1549 Lu Tchang a Kche Čchiao přepadli dvě džunky v Cou-ma-si s portugalskými obchodníky na palubě. Při akci nejdříve vylákali portugalské stráže pryč od džunky předstíráním útoku ze břehu, a pak na džunky zaútočila mingská flotila dosud skrytá za ostrohem. Vojáci snadno ovládli džunky, přičemž zabili 33 a zajali 206 pašeráků. Mezi zajatci byli i Li Kuang-tchou a několik Portugalců. V obavě, že by si zajatci mohli úplatky zajistit svobodu, nechal Ču Wan 96 čínských pašeráků popravit. Podle portugalské verze událostí, zapsané námořníkem Galeote Pereirou, Lu Tchang, Kche Čchiao, a zřejmě i Ču Wan přeháněli svůj úspěch v naději, že budou odměněni zbožím, které našli na džunkách, a zabili čínskou posádku džunek, aby se zabránilo odhalení jejich lsti s „malackým“ panovníkem, Lu Tchang a Kche Čchiao se totiž před zajatými Portugalci vydávali za vládce Malakky.\n\nKoncem dubna 1549 byl Ču Wan obžalován za překročení pravomoci, protože každý trest smrti musel být schválen císařem. Ťia-ťing odvolal Ču Wana z z funkce a nařídil úplné vyšetřování případu. Ču Wan viděl, že má malou šanci vyváznout a v lednu 1550 spáchal sebevraždu vypitím jedu. Lu Tchang a Kche Čchiao byli uvězněni a odsouzeni k smrti za jejich účast v aféře, zatímco zajatí Portugalci byli posláni do vyhnanství v Kuej-čou.\n\nPo smrt Ču Wana následoval odvrat od politiky násilného vynucování zákonů o námořním obchodu, jeho místo zůstalo tři roky neobsazené a pašeráci \"wo-kchou\" plně využili oslabení tlaku vlády k nájezdům a loupení. Až roku 1552 byl do Če-ťiangu přeložen velký koordinátor v Šan-tungu Wang Jü () ve stejné funkci. Wang Jü propustil Lu Tchanga a Kche Čchiaoa z vězení, aby mohl využít jejich zkušeností v boji s \"wo-kchou\". Nicméně, Wang Jüova vojska roku 1554 utrpěla opakované porážky; nedařilo se ani Lu Tchangovi, v bojích s piráty na pobřeží Če-ťiangu také neúspěšnému. Kvůli svému selhání byli oba propuštěni z úřadů.\n\nKrátce nato byl Lu Tchang přeložen k Čang Ťingovi (), novému vrchnímu veliteli šesti pobřežních provincií od Šan-tungu po Kuang-si. Lu Tchang dostal velení nad miaoskými vojsky z Pao-ťingu a v květnu 1555 s generály Jü Ta-jouem a Tchang Kche-kchuanem (湯克寬) slavně zvítězil nad útočícími \"wo-kchou\" v bitvě u Wang-ťiang-ťing (). Později v září téhož roku zajal náčelníka \"wo-kchou\" Lin Pi-čchuana (). V následujících dvou letech se na místě Lu Tchanova nadřízeného, vrchního velitele \"cung-tu\" v jihovýchodních provinciích, vyměnili tři hodnostáři. Po nich vrchním velitelem \"cung-tu\" na delší dobu zůstal Chu Cung-sien.\n\nJako Chu Cung-sienův generál se roku 1556 Lu Tchang podílel na potlačení dalšího nájezdu, přičemž získal rozhodující vítězství v Tchaj-čou jižně od Ning-po, a koncem září pomohl porazit a zabít vůdce \"wo-kchou\" Sü Chaje (). Také hrál aktivní roli v Chuově plánu na zajetí nejsilnějšího náčelníka pašeráků a obchodníků Wang Č’a, který vedl k Wangově kapitulaci v roce 1557 a popravě roku 1559. Přesto byl Lu Tchang obviněn, že piráty pouze pronásleduje a vyhání od pobřeží, namísto jejich vyhlazení. Byl nakrátko přeřazen na nižší pozici, ale pak, zásluhou podpory učence a vysoce postaveného úředníka Tchang Šun-č’a (), byl znovu jmenován regionálním velitelem Nan č’-li a Če-ťiangu. Navíc nadřízení nakonec uznali jeho roli v zajetí Wang Č’a, za což se mu dostalo povýšení do hodnosti zástupce předsedy ústřední vojenské komise (, \"tu-tu tchung-č\").\n\nV prosinci 1562 Chu Cung-siena obvinili jeho nepřátelé z korupce. Lu Tchang byl také zapleten do jeho případu, přišel o funkci, ale jinak vyvázl bez trestu. Vrátil se do své rodné vesnice a o jeho pozdější činnosti se ví jen málo.\n"}
{"id": "1164301", "url": "https://cs.wikipedia.org/wiki?curid=1164301", "title": "Občanská neposlušnost (esej)", "text": "Občanská neposlušnost (esej)\n\nObčanská neposlušnost (původně \"Vzdor vůči státní vládě\" – \"Resistance to Civil Government\") je významný esej amerického transcendentalistického filozofa H. D. Thoreaua napsaný v roce 1848 a poprvé vydaný v květnu roku 1849. Thoreau byl částečně motivován k napsání eseje odporem vůči otroctví a mexicko-americké válce v letech 1846–1848.\n\nK napsání eseje přispěla událost z července roku 1846 (v té době Thoreau už rok bydlel u Waldenu), kdy se vydal do města k ševci a tam jej na ulici zastavil concordský výběrčí daní a žalářník Samuel Staples se žádostí, aby vyrovnal svůj daňový dluh. Přitom prý Thoreauovi nabídl, že má-li hluboko do kapsy, daň za něho sám zaplatí. Thoreau o tom však nechtěl ani slyšet a namísto toho se nechal zatknout a odvést do vězení. \n\n\nThoreau v eseji vybízí k tomu, aby lidé byli v prvé řadě lidmi a až poté občany státu, tudíž by měli při rozhodování dávat přednost svému svědomí před zákonem. Pokud nesouhlasí s kroky vlády, měli by přerušit spolupráci s ní – odmítnout platit daně. Lidé by podle něj měli žít soběstačně a v rámci možností bez vlastnictví, aby se nestali snadno ovladatelní státem pod pohrůžkou zabavení majetku. Píše: „Musíte si pronajmout či obsadit nějaké obydlí a vypěstovat jen to, co sami sníte. Musíte žít ve svém nitru, spoléhat se sami na sebe, být neustále ve střehu, připraveni vyrazit na cestu, a nesmíte se zabývat příliš mnoha věcmi.“\n\n\nMahátma Gándhí napsal:\n\nVůdce amerického hnutí za občanská práva Dr. Martin Luther King, Jr. byl také ovlivněn tímto esejem. Ve své autobiografii napsal:\nMezi další známé osobnosti, které tento esej ovlivnil, patří Martin Buber, L. N. Tolstoj, John F. Kennedy, Marcel Proust, Ernest Hemingway, Upton Sinclair, Sinclair Lewis, William Butler Yeats a další.\n\n"}
{"id": "1164303", "url": "https://cs.wikipedia.org/wiki?curid=1164303", "title": "Hlavní kniha", "text": "Hlavní kniha\n\nHlavní kniha je jedním ze základních dokumentů v účetnictví. Hlavní kniha musí obsahovat všechny syntetické účty používané v účetní jednotce. V hlavní knize se účetní zápisy uspořádají podle syntetických účtů z účtové osnovy, tedy systematicky podle věcného hlediska.\n\nKe každému z účtů v hlavní knize musí být minimálně uvedeno: \n\nHlavní kniha poskytuje informace o stavu a pohybu výnosů, nákladů, pasiv a aktiv v každé účetní jednotce, přičemž je jen jednou z knih vedených účetní jednotkou. Vedle hlavní knihy se jedná o:\n\n\nÚčetní jednotky nesmějí zřizovat účty mimo účtový rozvrh a účetní knihy. Zákon připouští pro v zákoně stanovené účetní jednotky i jiné způsoby vedení účetnictví, jako je například tzv. zjednodušený rozsah účetnictví. \n"}
{"id": "1164304", "url": "https://cs.wikipedia.org/wiki?curid=1164304", "title": "Karel Heřmánek mladší", "text": "Karel Heřmánek mladší\n\nKarel Heřmánek (* 3. března 1989 Praha) je český herec.\n\nZnámý je především rolí mladého lékaře Radka Pokorného v seriálu \"Ordinace v růžové zahradě 2\" a hlavní rolí Leopolda Hilsnera v televizním filmu \"Zločin v Polné\" (2016).\n\nPočátkem léta 2015 se oženil se svou kolegyní z Divadla Bez zábradlí Nikol Kouklovou.\n\n"}
{"id": "1164307", "url": "https://cs.wikipedia.org/wiki?curid=1164307", "title": "Masahiko Kimura", "text": "Masahiko Kimura\n\nMasahiko Kimura (10. září 1917 – 18. duben 1993) byl japonský judista, který je všeobecně považován za jednoho z největších judistů všech dob.\n"}
{"id": "1164308", "url": "https://cs.wikipedia.org/wiki?curid=1164308", "title": "NeXTstation", "text": "NeXTstation\n\nNeXTstation bylo v informatice označení pro výkonnou pracovní stanici vyráběnou společností NeXT mezi lety 1990 a 1993 dodávánou s operačním systémem NeXTSTEP.\n\nPracovní stanice NeXTstation byla cenově dostupnější (s cenou 4995 dolarů) variantou počítače NeXTcube. Základní provedení používalo 17\" monitor zobrazující 4 stupně šedi; procesor byl Motorola 68040 s frekvencí 25 MHz, u NeXTstation Turbo 33 MHz; varianty NeXTstation Color a NeXTstation Turbo Color měly barevný displej. Celkově se NeXTstation prodalo přes 50 000 kusů. Počítač byl pro svůj plochý tvar přezdívaný „deska“ (), zatímco originální počítač NeXT byl označován jako „krychle“ ().\n\n\n"}
{"id": "1164313", "url": "https://cs.wikipedia.org/wiki?curid=1164313", "title": "Pontchartrain", "text": "Pontchartrain\n\nPontchartrain je jezero s brakickou vodou v americkém státě Louisiana. Má rozlohu 1630 km² a je největším jezerem v Louisianě a druhým největším slaným jezerem celých USA (po Velkém Solném jezeře). Jako první Evropan je navštívil v roce 1699 Pierre Le Moyne d'Iberville a pojmenoval je podle tehdejšího francouzského kancléře Louise Phélypeauxe, hraběte z Pontchartrain. Původní obyvatelé je nazývali \"Okwata\" (\"Široká voda\").\n\nJezero má oválný tvar a je poměrně mělké (průměrná hloubka činí okolo čtyř metrů a maximální dvacet metrů), s nízkými bažinatými břehy porostlými tisovcem. Vlévají se do něj řeky Tangipahoa, Tchefuncte, Tickfaw, Amite a Bogue Falaya. S dolním tokem řeky Mississippi spojuje jezero umělý průplav Industrial Canal. Je také propojeno průlivem Pass Manchac s jezerem Maurepas na západě a průlivem Chef Menteur Pass s jezerem Borgne na východě, které je lagunou Mexického zálivu. Mořský příliv není na jezeře Pontchartrain znatelný, ale voda má zvýšenou salinitu, zejména ve východní části jezera. Žije v něm aligátor severoamerický, kapustňák širokonosý, vydra severoamerická, kajmanka supí, jeseter ostrorypý a další druhy. Na severním pobřeží se nachází chráněné území Fontainebleau State Park.\n\nPovodí jezera je vyspělou průmyslovou a zemědělskou oblastí, kde žije přes půl druhého milionu obyvatel. Na jižním břehu se nachází město New Orleans, čtvrti ležící blízko jezera bývají ohrožovány záplavami. K největším došlo v srpnu 2005 v důsledku Hurikánu Katrina a vyžádaly si okolo 1300 životů. 25. února 1964 spadlo do jezera dopravní letadlo Eastern Air Lines 304, při katastrofě zahynulo všech 58 osob na palubě. Podle jezera je nazvána lidová píseň \"The Lakes of Pontchartrain\", zpívají o něm Sheryl Crow, John Cale, Emmylou Harris nebo Levon Helm, ve svých knihách ho zmiňují Harriet Beecher Stoweová nebo John Kennedy Toole. Napříč jezerem vede Most přes jezero Pontchartrain, který byl s délkou přes 38 km do roku 2011 nejdelším mostem světa.\n\n"}
{"id": "1164314", "url": "https://cs.wikipedia.org/wiki?curid=1164314", "title": "Prasátko (rozcestník)", "text": "Prasátko (rozcestník)\n\nPrasátko čili malé prase domácí je symbolem plodnosti, užitečnosti, hojnosti a štěstí. Pojem prasátko se přenesl do řady oborů s různým významem: \n"}
{"id": "1164315", "url": "https://cs.wikipedia.org/wiki?curid=1164315", "title": "Postsynaptická denzita", "text": "Postsynaptická denzita\n\nPostsynaptická denzita (PDS) je hustá bílkovinná struktura složená ze stovek proteinů a signálních molekul, která drží receptory na krátkou vzdálenost od presynaptických neurotransmiterů. Nejvíce studovaná je PDS u glutamátergních synapsí.\n"}
{"id": "1164316", "url": "https://cs.wikipedia.org/wiki?curid=1164316", "title": "Kakurenbo", "text": "Kakurenbo\n\nKakurenbo ( カクレンボ, v překladu \"Schovávaná\") je japonský krátkometrážní animovaný film napsaný a režírovaný Šúheiem Moritou. Děj je situován v opuštěných ruinách starého města, kde si děti hrají na schovávanou. Ty, které hrály tuto hru, se ztratily. Schovávanou hraje i chlapec Hikora, který doufá, že tam najde ztracenou sestru.\n\n\"Kakurenbo\" mělo premiéru v březnu 2005 na \"Tokyo International Anime Fair\", kde vyhrálo cenu \"Notable Entry\" v hlavní kategorii. V Korejské republice tento film obdržel ocenění \"Best Film Nomination\" na \"Seoul Comics\" a \"Animation Festival\". Kakurenbo vyhrálo kategorii \"Nejlepší krátký film\" ve \"Fantasia Festivalu\" v Montrealu.\n\n"}
{"id": "1164319", "url": "https://cs.wikipedia.org/wiki?curid=1164319", "title": "Masi Oka", "text": "Masi Oka\n\nMasi Oka (* 27. prosinec 1974, Tokio, Japonsko). Účinkoval ve více filmech a seriálech, např. v seriálu Hrdinové. \n\nJeho rodiče se rozvedli když měl jeden měsíc, vyrůstal pouze s matkou, nikdy nepoznal svého otce. Spolu s matkou se ve věku šesti let přestěhoval do Queens v New Yorku. V osmém roce svého života se objevil v televizním pořadu televize CBS \"Child's Play\". V roce 1987 se objevil na titulní straně časopisu Time s titulkem \"Those Asian-American Whiz Kids\". \n\nNavštěvoval základní školu The Mirman School a absolvoval střední školu Harvard-Westlake School v roce 1992 a v roce 1997 absolvoval Brownovu Univerzitu, získal vzdělání v oboru matematika a matematické vědy.\n\nOka začal pracovat po absolvování ve společnosti George Lucase zaměřené na vizuální efekty Industrial Light & Magic. Jeho první větší projekt byla spolupráce na výrobě počítačového programu na vyrobení melounového efektu, které byly použity v \"Perfect Storm\" a později byly použity ve filmu . Později pracoval na vytvoření programu pro Počítačovou fluidní dynamiku a prolamování povrchů, které byly použity ve více projektech. Také pracoval i na filmech z trilogie Star Wars. V současnosti žije v Los Angeles.\n\nOka začal hrát v roce 2000. Získal průkaz Herecké asociace pro hraní ve filmech, hned poté, co se přestěhoval do Los Angeles. \n\nV roce 2006 byl Oka na castingu na postavu Hiro Nakamura v seriálu Hrdinové. Za ztvárnění Hiro Nakamury získal nominaci na Zlatý glóbus v kategorii \"Nejlepší herec v seriálu\". Dále pokračuje v práci pro ILM a to na zkrácený úvazek tři dny v týdnu, dále jako \"Research\" a \"Development Technical Director\", píše programy pro vytváření speciálních efektů.\n\nOka hovoří plynně japonsky, anglicky a španělsky. Jeho koníčky jsou Kendó (bojové umění), hraní videoher, koukání a čtení romantických komedií, hraní na klavír a zpívání. Dychtivě sbírá komiksy manga.\n\n\n\n\n\n\n\n"}
{"id": "1164320", "url": "https://cs.wikipedia.org/wiki?curid=1164320", "title": "Windows Server 2012", "text": "Windows Server 2012\n\nWindows Server 2012 (též Win2K12 nebo W2K12) je v informatice název operačního systému z řady Windows NT od firmy Microsoft. Na trh byl uveden 4. září 2012. Jedná se o serverovou verzi systému Windows 8 a jeho předchůdcem byl Windows Server 2008 R2.\n\nNa rozdíl od svého předchůdce nemá Windows Server 2012 žádnou podporu pro počítače s procesory Itanium a má čtyři vydání. Byly přidány různé funkce (s velkým důrazem na cloud computing), jako aktualizovaná verze Hyper-V s novou rolí správy IP adres, nová verze Správce úloh v systému Windows a nový souborový systém s názvem ReFS. Windows Server 2012 obdržel obecně dobré recenze i přesto, že obsahuje kontroverzní uživatelské rozhraní Metro, které bylo i ve Windows 8.\n\nNástupce Windows Server 2012, nazvaný Windows Server 2012 R2, byl vydán spolu s Windows 8.1 v říjnu 2013. Service pack, oficiálně označený „Windows Server 2012 R2 Update“, byl vydán v dubnu 2014.\n\nWindows Server 2012 (kódovým označením „Windows Server 8“), je šestou verzí systému Windows Server z řady Windows NT od firmy Microsoft a byl vyvinut souběžně s Windows 8. Dne 17. dubna 2012 společnost oznámila, že konečný název produktu bude „Windows Server 2012“. Během vývoje byly uvedeny verze pre-release a během vývoje byla uvolněna i betaverze.\n\nMicrosoft představil Windows Server 2012 a jeho Developer Preview na konferenci BUILD 2011 dne 9. září 2011. Na rozdíl od Windows 8 byla developer preview verze systému dána k dispozici pouze předplatitelům MSDN. Preview verze zahrnovala grafické uživatelské rozhraní (GUI) na základě rozhraní Metro, nový správce serveru a grafické aplikace pro správu serveru. Dne 16. února 2012 společnost Microsoft vydala aktualizaci pro Developer Preview build, který prodlužoval datum ukončení platnosti od 8. dubna 2012 do 15. ledna 2013.\n\nPřed finálním vydáním byly dokončeny a zveřejněny dvě testovací verze. Veřejná beta verze systému Windows Server 2012 byla vydána spolu s Windows 8 Consumer Preview 29. února 2012. Nový možný plně funkční systém Windows Server 2012 byl vydán 31. května 2012 spolu s Windows 8 Release Preview.\n\nProdukt byl zadán do výroby (instalačních médií) dne 1. srpna 2012 a 4. září 2012 byl běžně dostupný. Ne všechny edice systému Windows Server 2012 byly vypuštěny ve stejnou dobu. Windows Server 2012 Essentials byl odeslán do výroby dne 9. října 2012 a byl běžně dostupný od 1. listopadu 2012. Dne 23. září 2012 si mohli všichni studenti, kteří se připojili k programu DreamSpark, stáhnout Windows Server 2012 Standard nebo Datacenter zdarma.\n\nWindows Server 2012 R2 byl vydán dne 18. října 2013. Uveden byl v Severní Americe dne 3. června 2013 na TechEd. Dne 31. května 2013 bylo zveřejněno, že systém Windows Server 2012 R2 má čtyři edice: Foundation, Essentials, Standard a Datacenter. Stejně jako u systému Windows Server 2012 jsou edice Datacenter a Standard funkčně identické, liší se pouze na základě licencí (zejména licencování virtuálních instancí). Vydání Essentials má stejné vlastnosti jako Datacenter i s dalšími standardními vybaveními, ale s některými omezeními.\n\nDalší aktualizace, oficiálně označená jako „Windows Server 2012 R2 Update“, byla vydána v dubnu 2014. Nástupcem Windows Server 2012 R2 byl systém Windows Server 2016.\n\nWindows Server 2012 má čtyři edice: Foundation, Essentials, Standard a Datacenter.\n\n"}
{"id": "1164323", "url": "https://cs.wikipedia.org/wiki?curid=1164323", "title": "Karel Hojden", "text": "Karel Hojden\n\nKarel Hojden (11. října 1893 Březové Hory – 5. května 1975 Příbram) byl český grafik, malíř, ilustrátor, pedagog.\n\nNarodil se jako páté dítě manželů Františka Hojdena (1848 Kašperské Hory – 1916 Březové Hory) a jeho ženy Marie, rozené Pilousové (1855 Nová Hospoda u Příbrami – 1933 Příbram). Obecnou školu začal studovat v roce 1900. V Příbrami vystudoval měšťankou školu. V roce 1908 odejel do Prahy, kde navštěvoval soukromou školu malířství ve Vinohradech, žák Jana Minaříka. V letech 1909–1912 studoval na Umělecké-průmyslové škole v Praze. Na studiích jej podporovaly jeho sestry. V letech 1913–1921 studoval Akademie výtvarných umění u Maxe Švabinského (1873–1962. Studium bylo přerušeno první světovou válkou.V roce 1915 byl odveden. S Rakousko-uherskou armádou byl v Dalmácii, později převezen do lazaretu v Čechách. Po válce na vlastní žádost prodloužil studium u Maxe Švabinského a studium ukončil v roce 1921. V době studia v roce 1919 obdržel povolení Báňského úřadu ke vstupu do dolů horního závodu v Příbrami.\n\nHlávkovo stipendium, které obdržel v roce 1919, mu umožnilo vydat se na studijní cesty do Paříže a Itálie, v letech 1923–1924 získal druhé stipendium a vydal se opět na cestu do Paříže, kde se seznámil s Františkem Kupkou (1871–1957). Po návratu se vydal na studijní cestu na Slovensko a Podkarpatskou Rus. Po dokončení studií v roce 1921 působil v Praze a v roce 1922 v Dvoře Králové u svého mecenáše Zlatníka.\n\nPak pedagog gymnasia v Hlučíně 1923, na měšťanské škole v Třinci a gymnasiu v Českém Těšíně.\n\nV 1929 vrátil do Příbrami a krátce působil jako učitel kreslení na gymnáziu v Městských (Jiráskových) sadech a pak jako samostatný výtvarník. V padesátých letech 20. století jeho grafické listy byly součástí \"Putovní výstavy české grafiky\" ve Vídni, Švýcarsku, Švédsku a Finsku.\n\nSestry Karla Hojdena: Marie (* 13.09.1879); Kristina (*09.11.1889/1899); Anna (*16.07.1891); Helena (* 10.08.1918)\n\nV roce 1930 oženil s Ludmilou Bendákovou (1897–1965), se kterou se seznámil v Českém Těšíně. Ze svazku vzešly dvě děti: dcera Ludmila narozená 1930 a syn Jindřich narozen 1933.\n\nZemřel v Příbrami ve věku 82 let, je pochován v Březovských Horách.\n\nSoupis jeho díla obsahuje na tisíc kreseb a grafických prací. Věnuje se hornické tematice, portrétování a ilustracím knih (např. sbírka \"Strž\" autora Fráni Kučery, román \"Havíři\" Františka Zpěváka a kniha textů věnovaných hornickému kraji \"Po stopách utrpení a slávy hornictva na Příbramsku\" Karla Valty). Ilustroval časopis \"Svatá Hora\". Zpracovával i témata biblická, která byla veřejnosti představena až v roce 1990.\nOcenění: Zasloužilý umělec udělen v roce 1971; člen čestného předsednictva 3. sjezdu rodáků na Březových Horách v roce 1948.\n\nOdborná činnost: Člen Syndikátu čs. výtvarníků.\n\n"}
{"id": "1164328", "url": "https://cs.wikipedia.org/wiki?curid=1164328", "title": "Seznam vrcholů v Českém středohoří", "text": "Seznam vrcholů v Českém středohoří\n\nSeznam vrcholů v Českém středohoří zahrnuje nejvyšší hory s nadmořskou výškou nad 600 m a také všechny hory s prominencí (relativní výškou) nad 100 metrů. Seznam vychází z údajů na Mapy.cz. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje všechny hory a kopce Českého středohoří s nadmořskou výškou alespoň 600 metrů a prominencí alespoň 15 metrů. Takových hor je celkem 45, nejvíc jich je v okrscích Kostomlatské středohoří (16, včetně nejvyšší Milešovky) a Litoměřické středohoří (13).\n\nSeznam vrcholů podle prominence obsahuje všechny hory a kopce Českého středohoří s prominencí (relativní výškou) nad 100 metrů, bez ohledu na nadmořskou výšku. Celkem jich je 52, tedy téměř pětkrát víc než v sousedních Krušných horách, které jsou přitom vyšší i rozlehlejší než České středohoří. To dokládá odlišný charakter tohoto sopečného pohoří, se spoustou výrazných hor a kopců.\n\nNejprominentnější horou je nejvyšší Milešovka (prominence 620 m, 6. nejprominentnější česká hora), druhé je Sedlo (416 m), které je zároveň nejizolovanější, a třetí Lovoš (258 m).\n\n"}
{"id": "1164336", "url": "https://cs.wikipedia.org/wiki?curid=1164336", "title": "Gotthard Trapp", "text": "Gotthard Trapp\n\nGotthard Trapp zu Pisein und Caldonatsch (22. října 1864 Innsbruck – 19. září 1940 Untermais) byl rakouský šlechtic a politik německé národnosti z Tyrolska, na počátku 20. století poslanec Říšské rady.\n\nAbsolvoval studia práv. Pracoval pak ve státních službách v soudnictví a ve správě. Potom se věnoval správě svých statků. V roce 1890 mu byla spolu s jeho rodinou propůjčena hodnost nejvyššího zemského hofmistra. Působil jako velkostatkář. Byl šlechtického původu. Měl titul hraběte von Matsch, svobodného pána zu Pisein und Caldonatsch a pána zu Churburg und Schwanburg. Zasedal na Tyrolském zemském sněmu, kde byl poslancem za velkostatkářskou kurii v letech 1902–1918. Zastupoval konzervativce. Byl členem stálého výboru zemské zemědělské rady a členem kuratoria zemské hypoteční banky.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1901 za kurii velkostatkářskou v Tyrolsku, II. voličský sbor.\n\nV roce 1901 se uvádí jako konzervativní velkostatkářský kandidát. Vstoupil do parlamentního Klubu středu, který sdružoval konzervativně a katolicky orientované poslance.\n\nV letech 1909–1918 byl též členem Panské sněmovny (nevolená horní komora Říšské rady). Byl do ní jmenován jako její dědičný člen.\n"}
{"id": "1164337", "url": "https://cs.wikipedia.org/wiki?curid=1164337", "title": "Lu (příjmení)", "text": "Lu (příjmení)\n\nLu jsou čínská příjmení\n\nZnámí nositelé příjmení Lu:\n"}
{"id": "1164341", "url": "https://cs.wikipedia.org/wiki?curid=1164341", "title": "Ostník (rod)", "text": "Ostník (rod)\n\nOstník (\"Ero\") je rod pavouků z čeledi ostníkovitých (\"Mimetidae\"). Je rozšířen po celém světě. Specializuje se na lov jiných pavouků, především síťových. Existuje celkem 38 druhů, z toho 4 žijí i v České republice.\n\nOstníci jsou poměrně malí pavouci. Velikost jejich těl kolísá od 1,8 mm (malí samečci ostníka Cambridgeova) až po 4,8 mm (velké samičky ostníka pavoukožravého). Podobají se snovačkám. Typické pro ně jsou prodloužené přední páry nohou, na nichž se nacházejí dlouhé prohnuté ostny. Samci mají makadla s drápkem. Na vrchní straně zadečku mívají řídký porost tlustých štětin a páry hrbolků (ty má výrazné především ostník šestiskvrnný a hrbolkový). Zadeček bývá často vyšší než delší. Zadeček ostníka pavoukožravého je téměř pravidelně kulatý. Ostníci si nestaví sítě, zřejmě proto došlo ke ztrátě těch snovacích žláz, jež produkují lepivou spirálu. Barva ostníků osciluje od krémové a rezavé, přes khaki až po tmavě hnědou a téměř černou.\nNa světě bylo dosud popsáno 158 druhů z čeledi ostníkovitých, z nichž je 38 druhů rodu \"Ero\". Čtyři z nich žijí v ČR. Nejběžnější je ostník pavoukožravý (\"Ero furcata\"), další jsou ostník Cambridgeův (\"Ero Cambridgei\"), ostník hrbolkový (\"Ero tuberculata\") a ostník šestiskvrnný (\"Ero aphana\"). Jiní ostníci žijí v téměř celé palearktické oblasti, přičemž do dalších míst byli zavlečeni. Najdeme je tak například v Brazílii (\"Ero catharinae\"), na Pobřeží slonoviny (\"Ero eburnea\"), či v Bhútánu (\"Ero cachinnans\"). Biotop ostníků je velmi různorodý – keře, byliny, skalní stepi, vřesoviště, okraje lesů, parky, zahrady. Mají rádi spadanou vegetaci.\n\nOstníci jsou specialisté na lov jiných pavouků. Jsou aktivní většinou v noci, ve dne často někam zalezou. Jejich oblíbenou kořistí jsou různé druhy snovaček, ale napadají i křižáky, mety a další síťové pavouky. Většinou se pohybují poměrně pomalu. Je to zřejmě z toho důvodu, aby nevyplašili potenciální kořist a nevzbudili v ní agresivní jednání, což by se útočníkovi mohlo stát osudným. Ostník vleze na síť jiného pavouka a taháním za vlákna předstírá, že je lapená kořist anebo sameček snažící se o námluvy. Této metodě se říká agresivní mimikry. Po přiblížení oběti na krátkou vzdálenost rychle zaútočí a kousne kořist nejčastěji do nohy. Potom se stáhne a čeká až rychle účinkující jed pavouka ochromí. Následně ho vysaje skrz kousanec. Někdy napadá i pavouky mimo síť.\n\nSamičky vyrábějí pro svá vajíčka zámotek z bílých jemných vláken obalených hnědo-žlutými (připomínají měděný drátek) vlákny. Má vejčitý či kapkovitý tvar, měří v průměru asi 4 mm a je připevněn vláknem dlouhým 1-2 cm k vegetaci. Tlustá vnější vrstva chrání kokon před dosahem kladélek parazitoidů jako jsou lumkové a hrabalky.\nOstníci se mohou stát kořistí parazitických vos, kudlanek, ještěrek a štírů.\n\n"}
{"id": "1164350", "url": "https://cs.wikipedia.org/wiki?curid=1164350", "title": "Daniel Gile", "text": "Daniel Gile\n\nDaniel Gile (* 1948) je francouzský překladatel a konferenční tlumočník, vyučuje jako profesor na prestižní francouzské translatologické škole ESIT (\"École supérieure d'interprètes et de traducteurs\"), která je součástí Univerzity Paříž III.\n\nJiž od osmdesátých let se zasazuje o větší rigoróznost tlumočnického výzkumu a usiluje o vzájemnou spolupráci badatelů. Zastává interdisciplinární přístup, klade si za cíl empiricky ověřovat různé hypotézy, propaguje používání matematických a statistických metod a je odpůrcem teorií bez empiricky podloženého základu. Systematicky mapuje výzkumné práce, vycházející v jednotlivých zemích. Sám přispěl k výzkumu tlumočení desítkami statí a publikací.\n\nZ teoretického hlediska je nejvýznamnější jeho \"modèle d'efforts\" neboli \"model úsilí\". Vychází z toho, že tlumočení vyžaduje určitý druh duševní energie, která je k dispozici jen v omezeném množství, a dále že k tlumočení je zapotřebí téměř veškerého množství této energie, a někdy dokonce více, než je k dispozici. V takovém případě dochází ke zhoršení výkonu. Gile při tlumočení rozlišuje několik typů kapacitních nároků (\"efforts\"): nároky na poslech a analýzu (porozumění), nároky na produkci, nároky na paměť a nároky na koordinaci. Tlumočník musí nutně svou pracovní kapacitu mezi tyto nároky rozdělit.\n\n"}
{"id": "1164356", "url": "https://cs.wikipedia.org/wiki?curid=1164356", "title": "Jirnice", "text": "Jirnice\n\nJirnice (\"Polemonium\") je rod převážně vytrvalých rostlin rozšířených v Severní i Jižní Americe, Evropě, netropické Asii a také v Austrálii. Rod je tvořen asi 27 druhy, z toho v české přírodě roste poměrně vzácně jen jediný, jirnice modrá a v celé Evropě pouze čtyři. Největší počet druhů pochází a roste v Americe.\n\nNěkteré druhy jirnice bývají pěstovány jako okrasné rostliny v zahradách a parcích. Jsou žádány pro svou vytrvalost, nenáročnost a hlavně pro květy, kvetou od poloviny jara do poloviny léta v barvě modré, fialové a vzácněji bílé či žluté. Nejčastěji se pěstuje jirnice modrá, jirnice plazivá a jejich hybrid \"Polemonium × richardsonii\".\n\nJirnice jsou byliny dorůstající do výšky 15 až 100 cm. Jejich lodyhy vyrůstající z vodorovných oddenků jsou rýhované, bývají jednoduché nebo v horní části větvené a vzpřímené neb poléhavé. Duté lodyhy jsou porostlé střídavými nebo přeslenitými listy, které jsou lichozpeřené či dlanitě zpeřené. Listy jsou řapíkaté až přisedlé a nemají palisty.\n\nPětičetné, oboupohlavné květy vyrůstají jednotlivě nebo v květenstvích ve vrcholících, chocholících nebo strboulech. Květní kalich má v jednom kruhu pět střechovitě srostlých, trvalých lístků. Pět částečně srostlých lístků v jednom přeslenu vytváří krátce zvonkovitou nebo nálevkovitou korunu s krátkou trubkou; lístky mívají barvu modrou, fialovou, růžovou, bílou nebo žlutou. Pět plodných tyčinek, střídající se s korunními plátky, nese prašníky pukající podélnými štěrbinami, často přečnívají z květu. Gyneceum je tvořeno třemi plodolisty, svrchní semeník má tři oddíly, vláknitá čnělka nese třílaločnou bliznu. Květy jsou opylovány hmyzem lákaným na nektar.\n\nPlod je vejčitá nebo kulovitá, trojpouzdrá tobolka se zbytky kalichu. Otvírá se třemi chlopněmi, v pouzdře bývá až 12 hnědých či černých, oválných semen s endospermem.\n\nMimo jirnice modré se vysazuje v českých zahradách také severoamerický druh jirnice plazivá (\"Polemonium reptans\" L.) a jejich kříženec \"Polemonium ×richardsonii\".\nMezi známější druhy dále patří:\n\n\n \n"}
{"id": "1164363", "url": "https://cs.wikipedia.org/wiki?curid=1164363", "title": "Ina Benita", "text": "Ina Benita\n\nIna Benita (vlastním jménem Janina Ferow-Bułhak, 1. března 1912, Kyjev – 9. září 1984, Mechanicsburg) byla polská divadelní a filmová herečka.\n\nNarodila se v rodině židovského původu jako dcera Mikołaje a Heleny Ferow. V roce 1920 se její rodina přestěhovala do Polska. Studovala v Paříži a Varšavě. Debutovala 29. srpna 1931 ve varšavském divadélku \"Nowy Ananas\" v programu \"Raj bez mężczyzn\" (Ráj bez mužů). Vystupovala také také ve varšavských kabaretech \"Morskie Oko\" a \"Femina\". V roce 1932 debutovala ve filmu Ryszarda Biske \"Puszcza\", kde si zahrála roli Reni - mladé dědičky. Potom se věnovala především filmové kariéře. Od roku 1937 působila v kabaretech, např. \"Cyrulik Warszawski\" (1937), \"Wielka Rewia\" (1938-1939), \"Teatr Malicki\" (1938), a od jara 1939 \"Ali Baba\".\n\nBěhem války vystupovala v divadlech (\"Komedia\", \"Niebieski Motyl\", \"Miniatury\"). Stala se milenkou rakouského důstojníka Wehrmachtu, s nímž se přestěhovala do Vídně. V roce 1944 se vrátili do Varšavy. Jejich vztah byl objeven okupačními úřady a byli obviněni z hanobení rasy (\"Rassenschande\"). \nJejí milenec byl poslán na východní frontu a Ina Benita uvězněna ve varšavské věznici Pawiak, kde porodila syna. Byla propuštěna 31. července 1944, den před vypuknutím varšavského povstání. Její další osud nebyl dlouho znám, za nejpravděpodobnější byla považována možnost, že během povstání zahynula. V letech 2018 a 2019 byly publikovány nově zjištěné informace. Ina Benita povstání přežila, po válce opustila Polsko a odešla do USA, kde zemřela v roce 1984.\n\n\n"}
{"id": "1164365", "url": "https://cs.wikipedia.org/wiki?curid=1164365", "title": "Matt Molloy", "text": "Matt Molloy\n\nMatt Molloy (* 12. ledna 1947, Ballaghaderreen, hrabství Roscommon) je irský hudebník. V osmi letech se začal učit na irskou flétnu a vyhrál \"All-Ireland Flute Championship\" když mu bylo teprve sedmnáct let. Je považován za jednoho z nejlepších irských hudebníků. Jeho styl, adaptující dudácké herní techniky na flétnu, ovlivnil mnoho současných flétnistů hrajících na irskou flétnu.\n\nBěhem sedmdesátých let byl Molloy členem skupiny The Bothy Band a jejím nástupci, ve znovuzaložené skupině Planxty. V roce 1979 se stal členem The Chieftains, kde nahradil Michaela Tubridy. V průběhu své kariéry Molloy spolupracoval s Irish Chamber Orchestra, Paulem Brady, Tommym Peoples, Micheálem Ó Súilleabháinem a Dónalem Lunny.\n\nMolloy je majitelem hospody na Bridge Street ve Westportu v hrabství Mayo kde jsou pravidelné irské \"sessions\".\n\n\n\n"}
{"id": "1164366", "url": "https://cs.wikipedia.org/wiki?curid=1164366", "title": "Code Red", "text": "Code Red\n\nCode Red je v informatice název počítačového červa (tj. malware, škodlivého programu), který byl na Internetu poprvé zpozorován 15. července 2001. Zaútočil na počítače, na kterých běžel webový server IIS od firmy Microsoft.\n\nČerv Code Red byl poprvé objeven a prozkoumán zaměstnanci firmy eEye Digital Security Marcem Maiffretem a Ryanem Permehem. Pojmenovali ho „Code Red“ podle příchuti nápoje Mountain Dew, kterou zrovna pili.\n\nAčkoliv byl červ vypuštěn 13. července, nejvíce byl rozšířen 19. července, kdy počet napadených počítačů dosáhl hranice 359 tisíc.\n\nČerv poukázal na slabinu v tehdy oblíbeném softwaru distribuovaném s IIS popsanou v Microsoft Security Bulletin MS01-033, která byla o měsíc dříve opravena aktualizací.\n\nČerv se šířil pomocí známého typu slabiny zvaného přetečení bufferu. Zahltil buffer dlouhým řetězcem opakovaných znaků 'N', díky čemuž červ mohl spustit libovolný kód a infikovat počítač. Kenneth D. Eichman byl první člověk, který přišel na to, jak červa zablokovat, a za tento objev byl pozván na návštěvu do Bílého domu.\n\nČervův náklad obsahoval:\n\n\nPři hledání zranitelných počítačů červ netestoval, zda vzdálený server běžel na zranitelné verzi IIS ani zda vůbec běžel na IIS. V přístupových logách serverů běžících na Apache z té doby se často vyskytují záznamy podobné následujícímu:\n\nČervův náklad je řetězec za posledním znakem 'N'. Kvůli přetečení bufferu ho zranitelný hostitel přeloží jako počítačové instrukce, čímž červa rozmnoží.\n\n4. srpna 2001 se objevil červ Code Red II, varianta původního červa Code Red. Ačkoliv napadá počítače stejným způsobem, jeho náklad je zcela odlišný. Své cíle si vybírá pseudonáhodně a rozhoduje se mezi cíli na stejné podsíti, jako je nakažený počítač a cíli na jiných podsítích, s tím, že rozdělení pravděpodobnosti se přiklání k cílům na stejné podsíti. Dalším rozdílem od původního Code Red je, že k přetížení bufferu používá řetězec znaků 'X' místo řetězce znaků 'N'.\n\nSpolečnost eEye se domnívala, že Code Red II vznikl ve městě Makati na Filipínách, stejně jako červ VBS/Loveletter, známý jako \"ILOVEYOU\".\n\n\n"}
{"id": "1164367", "url": "https://cs.wikipedia.org/wiki?curid=1164367", "title": "Vladimír Leško", "text": "Vladimír Leško\n\nProf. PhDr. Vladimír Leško, CSc. (15. března 1950) je slovenský filozof, který se zabývá dějinami filozofie, hlavně současné. Působí jako profesor Univerzity Pavla Jozefa Šafárika v Košicích. Přednáší dějiny filozofie se zaměřením na německou filozofii 19. a 20. století a metafyziku. Je autorem několika monografických prací a vysokoškolských učebnic.\n\nVe svém výzkumu se Leško věnoval především metodologicko-metodickým problémům historicko-filozofického poznání se zaměřením na identifikaci silných a slabých modelů filozofie dějin filozofie. Hlavní pozornost soustředil na zkoumání filozofického odkazu Hegela, Heideggera, Finka, Patočky a Gadamera.\n\n"}
{"id": "1164368", "url": "https://cs.wikipedia.org/wiki?curid=1164368", "title": "Přesný jako smrt", "text": "Přesný jako smrt\n\nPřesný jako smrt je krátký film z roku 1983 v hlavní roli s Rowanem Atkinsonem. Hlavní postava Bernard Fripp sice nejezdí v Mini ani s sebou nenosí plyšového medvídka, ale nějaké rysy pana Beana se zde objevují. Atkinsonova hlavní role v tomto filmu je považována za jeho filmový debut.\n\nBernardu Frippovi je u lékařské prohlídky sděleno, že mu zbývá 30 minut života. Pan Fripp se snaží užít si života, než zemře. Zkouší najít smysl života, vychutnat si umělecká díla, přečíst slavný román nebo najít životní lásku.\n\n"}
{"id": "1164369", "url": "https://cs.wikipedia.org/wiki?curid=1164369", "title": "Podleský potok", "text": "Podleský potok\n\nNázev Podleský potok má více vodních toků:\n\n"}
{"id": "1164370", "url": "https://cs.wikipedia.org/wiki?curid=1164370", "title": "Krajinský most (Piešťany)", "text": "Krajinský most (Piešťany)\n\nKrajinský most je most nad řekou Váh ve městě Piešťany. Most byl postaven v letech 1930–1931 a dnes je to kulturní památka.\n\nŽelezobetonová konstrukce silničního mostu má sedm polí. Věšadlové rozpětí oblouku činí 52 m, ostatní pole mají délku 29 m. Spojitá deska, nesoucí vozovku, je v širším poli zavěšena na bočních železobetonových obloucích, v užších polích podpírána spodními obloukovými deskami. Návrh mostu je dílem autorské dvojice Josefa Činčery a Ivana Gremenika a ve své době patřilo k nejodvážnějším mostním konstrukcím v Československu. V noci z 3. na 4. dubna 1945 poškodila most ustupující fašistická vojska. Po rekonstrukci byl doplněn o stavidlo na stabilizaci hladiny obtokového ramena Váhu. V závěru minulého století byl na protiproudé straně doplněn o ocelovou lávku pro pěší a následně zesílena věšadlová konstrukce ocelovými lany. Most tvoří také spojku pro auta na Piešťanský Lázeňský ostrov a zpět.\n\nProblémem Krajinského mostu byla do rekonstrukce v roce 2014 jeho malá šířka. Na mostě se vedle sebe nevešla dvě rozměrnější vozidla, proto v případě, že jedno vozidlo již jelo po mostě, muselo druhé před mostem zastavit a čekat, dokud může projet. Na mostě se v minulosti v důsledku malé šířky stalo už několik dopravních nehod a kolizí. V současnosti je na most zakázán vjezd vozidlům s hmotností nad 12 tun, čímž se situace na mostě výrazně zlepšila.\n\nV létě 2014 byla provedena rekonstrukce mostu, při které se šířka jízdních pruhů rozšířila o zúžené obrubníky.\n\nKvůli problémům na krajinském mostě se v budoucnu plánuje obchvat Piešťan a jižní přemostění.\n\nMost se také stal místem, kde se řada lidí pokouší spáchat sebevraždu. I v těchto případech musel být celý most uzavřen.\n\nV roce 2014 proběhla rekonstrukce mostu, která si vyžádala náklady ve výši 715 tisíc EUR. Dodavatelská firma se ale zavázala realizovat rekonstrukci za 510 tisíc EUR. Rekonstrukce si vyžádala uzavření mostu v období od 1. července do 31. srpna 2014.\n\nŘidiči mohli využít dvě objízdné trasy. Kratší, asi 25-kilometrová trasa, vedla z Piešťan po silnici I/61 ve směru na Horní Stredu, až po křižovatku s dálnicí D1, dále po dálnici D1 ve směru na Trenčín po dálniční křižovatku se silnicí II/507 v obci Lúka a dále po silnici II/507, až do cíle objížďky.\n\nBěhem uzávěrky mostu byla dálnice D1 mezi křižovatkami Louka a Horná Streda dočasně vyňata z povinnosti úhrady dálničního poplatku.\n\nNosnost mostu se po rekonstrukci nezměnila, zůstává 12 tun.\n"}
{"id": "1164372", "url": "https://cs.wikipedia.org/wiki?curid=1164372", "title": "Výtažná kolej", "text": "Výtažná kolej\n\nVýtažná kolej je zpravidla kusá (slepá, ukončená) kolej, která se používá při posunu k vytažení celého posunového dílu, příp. vlaku a jeho následnému postupnému rozřazení na více kolejí. Jejím účelem je umožnit přestavování souprav mezi staničními kolejemi bez nutnosti výjezdu do frekventovaných traťových kolejí.\n"}
{"id": "1164374", "url": "https://cs.wikipedia.org/wiki?curid=1164374", "title": "Miloslav Mansfeld", "text": "Miloslav Mansfeld\n\nGenerálmajor Miloslav Jan Mansfeld (14. prosince 1912 Dalovice – 22. října 1991 Londýn, Spojené království) byl československý pilot, který během 2. světové války létal v Royal Air Force. Za svoji službu obdržel vysoká čs. a britská vojenská vyznamenání. Patřil mezi nejúspěšnější čs. letecká esa v RAF, když sestřelil 10 nepřátelských letadel (8,333 podle britských norem).\n\nMiloslav Mansfeld se narodil v Dalovicích u Mladé Boleslavi roku 1912 v rodině vojáka. Vyučil se automechanikem, ale v roce 1930 nastoupil do Vojenského leteckého učiliště v Prostějově, poté sloužil u pozorovací letky. Roku 1934 se rekvalifikoval na stíhače v Prostějově a poté na nočního pilota v Praze-Kbelích. V roce 1939 uprchl z Protektorátu Čechy a Morava do Polska, odkud odplul do Francie, aby nastoupil službu v Cizinecké legii v Sidi-bel-Abbés.\n\nPo vypuknutí války byl Mansfeld uvolněn k nástupu do L´Armée de l'Air. Prodělal přeškolení na bombardovací Bloch MB.200 a MB.210 v Châteauroux a v severní Africe. Po zhroucení Francie odplul lodí \"Neuralia\" do Liverpoolu. 25. července 1940 byl přijat do RAF v hodnosti Sergeant a 21. září 1940 zahájil přeškolení na stíhací Hurricany u 6. OTU v Sutton Bridge.\n\nBitvu o Británii prožil u 111. stíhací perutě. Nad Skotskem sestřelil společně s P/O Peterem J. Simpsonem a Sgt. Otmarem Kučerou Heinkel He 111 a druhý poškodil. V době noční letecké ofenzívy Luftwaffe se pak přihlásil k nočním stíhačům. 22. dubna 1941 odešel od 111. peruti do 54. OTU v Church Fentonu, kde vytvořil osádku s radarovým operátorem Stg. Slavomilem Janáčkem. Společně 18. července 1941 nastoupili k 68. noční stíhací peruti. U této jednotky se vystřídala řada čs. posádek. Mansfeld zde létal na dvoumístných strojích Bristol Beaufighter a De Havilland Mosquito, sestřelil 9 letadel a 2 bezpilotní střely V-1. Od roku 1943 velel v rámci 68. peruti letce A, která byla prohlášena za československou. Válku ukončil v hodnosti Squadron Leadera. Nalétal 489 operačních hodin, z toho 386 v noci.\n\n13. 11. 1940, 111. peruť, 1 Heinkel He 111 ve spolupráci nad Severním mořem V od Skotska (sestřelen).\n27. 1. 1941, 111. peruť, 1 He 111 nad Skotskem (poškozen).\nNoc z 12. na 13. 10. 1941, 68. peruť, 2 He 111 nad Irským mořem (sestřeleny).\nNoc z 30. 4. na 1. 5. 1941, 68. peruť, 2 He 111 nad Severním mořem, 1 Dornier Do 217 ve spolupráci se S/Ldr Veselým (sestřeleny).\nNoc z 10. na 11. 12. 1942, 68. peruť, 1 Do 217 nad Severním mořem (sestřelen).\nNoc z 18. na 16. 3. 1943, 68. peruť, 1 Junkers Ju 88 nad Severním mořem (sestřelen).\nNoc z 14. na 15. 5. 1944, 68. peruť, 2 Do 217 nad Severním mořem (sestřeleny).\n27. 7. 1944, 68. peruť, 1 V-1 nad Anglií (sestřelena).\n24. 10. 1944, 68. peruť, 1 V-1 nad Severním mořem (sestřelena).\n\nPo návratu do ČSR sloužil M. Mansfeld na MNO v Praze a poté jako velitel letky 24. bombardovacího pluku v Plzni. V důsledku komunistické perzekuce po roce 1948 odešel opět do Velké Británie, kde v rámci RAF létal s mosquity i s proudovými letouny Gloster Meteor. Roku 1958 odešel do výslužby, do roku 1970 pracoval v manažerské funkci v tiskovém koncernu. V roce 1991 byl mimořádně povýšen na generálmajora\n\n\n\n"}
{"id": "1164380", "url": "https://cs.wikipedia.org/wiki?curid=1164380", "title": "Shenzhen Open 2016", "text": "Shenzhen Open 2016\n\nShenzhen Open 2016, oficiálně se jménem sponzora Shenzhen Gemdale Open 2016, byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem v areálu Shenzhen Longgang Tennis Centre. Konal se mezi 2.  až 9. lednem 2016 v čínském městě Šen-čen jako čtvrtý ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala pátá tenistka světa Agnieszka Radwańská z Polska, která potvrdila roli hlavní favoritky a získala šenčenský titul. Turnajová dvojka a světová šestka Petra Kvitová skrečovala utkání prvního kola po ztrátě úvodní sady s čínskou hráčkou Čeng Saj-saj pro žaludeční problémy. Jednalo se o její první skrečovaný zápas v kariéře. Češka uvedla, že zdravotní indispozice zřejmě způsobilo jídlo.\n\nPoslední přímou účastnicí hlavní singlové soutěže se stala 112. hráčka klasifikace Anastasija Sevastovová z Lotyšska. Deblovou soutěž opanovala americko-rumunská dvojice Vania Kingová a Monica Niculescuová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže v důsledku žebříčkové ochrany:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující pár obdržel divokou kartu do soutěže čtyřhry:\n\n\n\n\n"}
{"id": "1164384", "url": "https://cs.wikipedia.org/wiki?curid=1164384", "title": "Josef Bernard (podnikatel)", "text": "Josef Bernard (podnikatel)\n\nJosef Bernard (* 30. května 1965 Planá) je český podnikatel, v letech 2010 až 2015 generální ředitel společnosti Škoda Transportation, od roku 2016 zastupitel a hejtman Plzeňského kraje, člen ČSSD.\n\nVystudoval Střední odborné učiliště Škoda. Hned po škole začal pracovat jako dělník v plzeňské Škodovce. Později působil jako technik, mistr a personální ředitel jedné z dceřiných společností Škody. V letech 1991 až 1995 absolvoval Open University, v letech 2014 až 2019 studoval mezinárodní obchod na Metropolitní univerzitě Praha.\n\nOd roku 2002 byl personálním ředitelem Škoda Holding, později se stal výkonným ředitelem. Mimo to zastával řadu funkcí v představenstvech a dozorčích radách společností v rámci skupiny. V listopadu 2010 byl jmenován členem představenstva a generálním ředitelem společnosti Škoda Transportation, nahradil tak Tomáše Krska. Ve funkci skončil na počátku ledna 2015, novým generálním ředitelem se stal Tomáš Ignačák. Dále však ve společnosti působí jako člen dozorčí rady.\n\nJosef Bernard je od září 2014 ženatý s Gabrielou Bernardovou. Žijí v obci Štěnovický Borek (konkrétně v její části Nebílovský Borek), která se nachází v okrese Plzeň-město.\n\nV roce 1989 aktivizoval zaměstnance podniku Škoda proti komunistickému režimu. Spoluzaložil Občanské fórum Škoda a mezi prvními vyzýval k protestu proti režimu na plzeňském náměstí. Z politiky odešel v polovině roku 1990, ale zájem o věci veřejné u něj přetrval.\n\nV lednu 2015 vstoupil do ČSSD. V prosinci 2015 byl zvolen lídrem ČSSD pro krajské volby v roce 2016 do Zastupitelstva Plzeňského kraje, v nichž se stal krajským zastupitelem. I když skončila ČSSD ve volbách až druhá, podařilo se jí uzavřít koalici se třetí ODS, pátým uskupením \"\"Starostové a Patrioti s podporou Svobodných a Soukromníků\"\" a osmým uskupením \"\"Koalice pro Plzeňský kraj - KDU-ČSL, Strana zelených a hnutí Nestraníci\"\". Následně byl dne 21. listopadu 2016 zvolen hejtmanem Plzeňského kraje (obdržel 23 hlasů od 45 přítomných zastupitelů).\n\n"}
{"id": "1164385", "url": "https://cs.wikipedia.org/wiki?curid=1164385", "title": "Josef Bernard", "text": "Josef Bernard\n\nJméno a příjmení Josef Bernard má více nositelů:\n\n"}
{"id": "1164391", "url": "https://cs.wikipedia.org/wiki?curid=1164391", "title": "Jean Malouel", "text": "Jean Malouel\n\nJean Malouel, ve vlámštině též Johan Maelwael (* kolem 1365, Nijmegen – 1415, Dijon) byl vlámský umělec, který působil jako dvorní malíř burgundského vévody Filipa II. (Philippe le Hardi, Philip the Bold) a jeho nástupce Jeana I. Burgundského (Jean sans Peur, John the Fearless). Je považován za jednoho z hlavních představitelů stylu mezinárodní gotiky.\nJean Malouel pocházel z umělecké rodiny v Nijmegen (vévodství Guelders) a vyučil se u svého otce Willema Maelwaela. Dílna jeho strýce Hermana Maelwaela prováděla výšivky, zbrojířské, zlatnické a malířské zakázky.\nByl strýcem proslulých iluminátorů, bratrů Hermana, Jana a Paula z Limburka (Malouelova sestra Metta Maelwael se provdala za řezbáře Arnolda de Lymborch – van Limbug).\n\nJako malíř je poprvé uváděn roku 1382 a v letech 1396-1397 pracoval jako malíř praporců pro francouzskou královnu Isabelu Bavorskou. Roku 1397 nahradil jako dvorní malíř (\"valet de chambre\") Jeana de Beaumetz ve službách vévody Philipa II. v Dijonu. Pobíral vyšší plat než jeho předchůdce i než sochař Claus Sluter.\n\nKrátce po smrti vévody Philipa (1405) se vrátil do Nijmegenu, oženil se s Heilwig van Redinchaven a usadil se s ní v Dijonu. Zde zemřel roku 1415 a zanechal vdovu se čtyřmi dětmi. Heilwig pobírala penzi od burgundského vévody a spolu s dětmi se vrátila do Nijmegen.\n\nZakázky burgundského vévody Jeanu Malouelovi zahrnovaly množství nástěnných maleb, deskové obrazy pro kartouzu v Champmol, a polychromování a zlacení \"Mojžíšovy studny\" Clause Slutera. Od roku 1401 pracoval jako Malouelův asistent nebo mistr v jeho dílně Herman of Cologne (možná specialista – zlatník).\nBurgundští vévodové rodu Valois si vybrali Champmol jako místo rodové hrobky a Filip II. zadal její sochařskou část nejprve sochaři Jean de Marville (1381) a poté Clausi Sluterovi. Alabastrové sochy po Sluterově smrti polychromoval Jean Malouel.\n\nZ deskové malby je za Malouelovo dílo považováno tondo se Svatou Trojicí (\"Velká Pieta\", Louvre), dvě \"Madony\" (Louvre, Gemäldegalerie Berlín) a \"Ukřižování s Utrpením sv. Denise\" , které dokončil Henri Bellechose (Louvre).\n\nNově muzeum Louvre zakoupilo také tzv. \"Pietu se sv. Janem a dvěma anděly\", rovněž připisovanou Malouelovi. Existují doklady, že Filip II., Jean a po něm i Filip III. Dobrý objednali u Malouela vlastní portréty. Zachovala se pozdější kopie portrétu Jeana Burgundského a další díla připisovaná dílně Jeana Malouela.\n\n"}
{"id": "1164392", "url": "https://cs.wikipedia.org/wiki?curid=1164392", "title": "Valparaíso de Goiás", "text": "Valparaíso de Goiás\n\nValparaíso de Goiás je město ve středozápadním regionu Brazílie ve státě Goiás.\n\nMěsto bylo založeno až v roce 1979 jako obytná čtvrť hlavního města Brasília. Je součástí metropolitního regionu hlavního města země. Od Goiânie je vzdáleno 191 km. Jméno města pochází od architekta, který byl zodpovědný za výstavbu bytových domů a který pocházel z Valparaíse v Chile.\n\nZákladem hospodářství jsou malé a střední podniky. Město je napojeno na dálnici BR-040 s průměrným zatížením 50 000 aut za 24 hodin a má také železniční propojení. V posledním období přitáhlo několik nábytkářských firem. Ve městě se nachází přibližně 120 výrobních nábytkářských podniků a přibližně sto obchodů s nábytkem.\n"}
{"id": "1164397", "url": "https://cs.wikipedia.org/wiki?curid=1164397", "title": "Qatar ExxonMobil Open 2016", "text": "Qatar ExxonMobil Open 2016\n\nQatar ExxonMobil Open 2016 byl tenisový turnaj mužů na profesionálním okruhu ATP World Tour, hraný v areálu Khalifa International Tennis and Squash Complex na otevřených dvorcích s tvrdým povrchem Plexicushion. Konal se na úvod sezóny mezi 4. až 9. lednem 2016 v katarském hlavním městě Dauhá jako dvacátý čtvrtý ročník turnaje.\n\nUdálost se řadila do kategorie ATP World Tour 250. Celkový rozpočet činil 1 283 855 dolarů. Nejvýše nasazeným hráčem ve dvouhře se stala úřadující světová jednička Novak Djoković ze Srbska. Posledním přímým účastníkem hlavní singlové soutěže byl 94. ukrajinský hráč žebříčku Illja Marčenko, kterému obhájce trofeje David Ferrer podlehl v úvodním kole.\n\nJubilejní šedesátý singlový titul na okruhu ATP Tour vybojoval Novak Djoković. Deblovou část ovládl španělský pár Feliciano López a Marc López.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1164401", "url": "https://cs.wikipedia.org/wiki?curid=1164401", "title": "Aircel Chennai Open 2016", "text": "Aircel Chennai Open 2016\n\nAircel Chennai Open 2016 byl tenisový turnaj mužů na profesionálním okruhu ATP World Tour, hraný v areálu SDAT Tennis Stadium na otevřených dvorcích s tvrdým povrchem Plexi Pave. Konal se na úvod sezóny mezi 4. až 10. lednem 2016 v indickém městě Čennaí jako dvacátý první ročník turnaje.\n\nUdálost se řadila do kategorie ATP World Tour 250. Celkový rozpočet činil 482 085 dolarů. Nejvýše nasazeným hráčem ve dvouhře, a dvojnásobným obhájcem titulu, byl čtvrtý tenista světa Stan Wawrinka ze Švýcarska. Posledním přímým účastníkem v hlavní singlové soutěži se stal 110. italský hráč žebříčku Luca Vanni.\n\nStan Wawrinka, jenž ve finále zdolal chorvatskou turnajovou osmičku Bornu Ćoriće po dvousetovém průběhu 6–3 a 7–5. V probíhající sezóně si tak připsal premiérové turnajové vítězství, které představovalo dvanáctý singlový titul na okruhu ATP Tour.\n\nWawrinka triumfoval na turnaji potřetí v řadě a celkově počtvrté. Poražený finalista, Chorvat Borna Ćorić, odehrál debutové finále na okruhu ATP Tour. Ve věku 19 let představoval nejmladšího finalistu okruhu od sezóny 2008. Deblovou trofej získal rakousko-francouzský pár Oliver Marach a Fabrice Martin.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pzoice náhradníka:\n\n\n\n\n"}
{"id": "1164403", "url": "https://cs.wikipedia.org/wiki?curid=1164403", "title": "ASB Classic 2016", "text": "ASB Classic 2016\n\nASB Classic 2016 byl poprvé od roku 1981 společný tenisový turnaj, pořádaný jako součást mužského okruhu ATP World Tour a ženského okruhu WTA Tour. Odehrával se na dvorcích s tvrdým povrchem Plexicushion v areálu ASB Tennis Centre. Probíhal mezi 4. až 16. lednem 2016 v největším novozélandském městě Aucklandu jako čtyřicátý ročník mužské části turnaje a třicátý první ročník ženské poloviny.\n\nMužská polovina se řadila do kategorie ATP World Tour 250 a její dotace činila 520 070 amerických dolarů, z toho prize money 463 520 amerických dolarů. Ženská část s rozpočtem 250 000 dolarů byla součástí kategorie WTA International Tournaments. Nejvýše nasazeným tenistou ve dvouhře se stal sedmý hráč světa David Ferrer ze Španělska. Mezi ženami pak obhájkyně titulu a také světová sedmička Venus Williamsová ze Spojených států, kterou v úvodním kole vyřadila Ruska Darja Kasatkinová. Poslední přímou startující v hlavní singlové soutěži byla 78. kolumbijská hráčka žebříčku Mariana Duqueová Mariñová a mezi muži pak 64. španělský tenista klasifikace Pablo Andújar.\n\nTurnaj byl do roku 1981 hrán společně pod názvem Auckland Championship. Následně probíhal třicet čtyři let rozdělen. V sezóně 2016 došlo opět ke sloučení v souvislosti s umenšením sponzorské role firmy Heineken v mužské části, hrané jako Heineken Open. Důvodem se stala legislativní restrikce na sponzoring alkoholových produktů. Generální sponzor ženské části, bankovní dům ASB, tak převzal záštitu i nad mužským turnajem. Heineken turnaj dále dotoval menší částkou.\nDruhý titul na okruhu WTA získala Američanka Sloane Stephensová. Ženskou čtyřhru opanovala belgická dvojice Elise Mertensová a An-Sophie Mestachová. Mužskou dvouhru vyhrál Španěl Roberto Bautista Agut. Deblovou polovinu pak chorvatsko-novozélandský pár Mate Pavić a Michael Venus.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1164405", "url": "https://cs.wikipedia.org/wiki?curid=1164405", "title": "Milan Daranyi", "text": "Milan Daranyi\n\nMilan Daranyi (* 22. října 1952), často uváděný jako Milan Darányi, je bývalý český fotbalista, útočník.\n\nV československé lize hrál za Slavii Praha. Nastoupil ve 3 ligových utkáních, gól v lize nedal. Ve druhé nejvyšší soutěži hrál za Spartak Ústí nad Labem a Sklo Union Teplice.\n\n\n"}
{"id": "1164406", "url": "https://cs.wikipedia.org/wiki?curid=1164406", "title": "Synagoga v Podmoklech", "text": "Synagoga v Podmoklech\n\nSynagoga v Podmoklech může být některá z těchto synagog:\n\n"}
{"id": "1164409", "url": "https://cs.wikipedia.org/wiki?curid=1164409", "title": "Štefan Hodoško", "text": "Štefan Hodoško\n\nŠtefan Hodoško (* 4. listopadu 1951) je bývalý slovenský fotbalista, útočník.\n\nV československé lize hrál za ZŤS Košice. Dal 4 ligové góly.\n\n\n"}
{"id": "1164411", "url": "https://cs.wikipedia.org/wiki?curid=1164411", "title": "Silvester Habiňák", "text": "Silvester Habiňák\n\nSilvester Habiňák (* 10. prosince 1953) je bývalý slovenský fotbalový brankář. Od roku 1989 působí jako trenér a fotbalový funkcionář v MŠK Námestovo.\n\nV československé lize hrál v sezóně 1975/76 a 1976/77 za VSS Košice. Nastoupil v 5 ligových utkáních.\n\n\n"}
{"id": "1164423", "url": "https://cs.wikipedia.org/wiki?curid=1164423", "title": "Unkilled", "text": "Unkilled\n\nUnkilled je česká videohra s tematikou zombie. Vyšla v roce 2015. Vytvořilo ji studio Madfinger Games. Hra je určená pro IOS, Android. Jedná se o duchovního nástupce her Dead Trigger a Dead Trigger 2, jinými slovy lze o Unkilled mluvit jako o Dead Trigger 3. Žánrově se řadí mezi first-person shootery.\nHráč se ujímá role vojáka Joea, vůdce nevládní vojenské organizace Vlčí smečka (angl. Wolfpack), který se účastní čištění New Yorku od zombíků. Hratelnost je podobná jako u Dead Trigger 2. Hráč musí v každém levelu zabíjet zombíky a plnit úkoly. Misí je přes 300. Úkoly zahrnují obranu spolubojovníka, vyčištění oblasti, sbírání zásob či obranu oblasti. Hráč si před každou misí vybere své vybavení, které musí splňovat podmínky (např. zbraň o síle vyšší než 2550). Za peníze, které vydělá plněním misí, jako dárek přes Facebook anebo poškozováním nepřátelských hráčů v okolí základny vlastní zombie armádou (Asychronní PvP jménem Šarvátky) si hráč může koupit lepší výzbroj (vylepšit stávající zbraně nebo si koupit nové). Hráč si taky může změnit vzhled postav a zbraní označené za epické. Hráči jsou automaticky přihlášeni do tzv. \"války\", kde je určený úkol (např. zabíjejte hráče v Duelech, sbírejte skóre apod.), za jehož plnění dostanou hráči na konci odměny.\nJoe - Vůdce vlčí smečky. Univerzální voják na misi, která má zastavit zombie infekci.\n\nSam - Odbornice na hackování. Po propuknutí nákazy se přidala k Vlčí smečce jako operátorka mise.\n\nCarl (U.S. Ranger) - Operátor těžkých zbraní Vlčí smečky. Vždy kryje své muže prudkou palbou.\n\nPřeživší - Bývalý drogový baron. Jeho vášeň pro sbírání zbraní se v zombíky zamořeném světě hodí.\n\nClark - Odborník na brokovnice. Před propuknutím nákazy vedl Clark svůj vlastní obchod se zbraněmi.\n\nJade - Expertka na boj zblízka, nic dalšího se o ní neví.\nShe'n - Záhadná žena inspirována samuraji.\n\nWayne Dale - Novinář, později zabit nepřátelskou organizací Patrioti.\n\nGenerál - Antagonista.\nMaršál (angl. Marshal) - Jedná se o imitaci Tanka z Left 4 Dead s tím rozdílem, že místo hodu kamenem údeří do země, čímž vytvoří ohnivou bublinu, které se hráč musí vyhnout, doporučeje se proti němu zbraň zblízka.\n\nZadák (angl. Quarterback) - Bývalý hráč amerického fotbalu. Jedná se o imitaci Chargera z Left 4 Dead 2 s tím rozdílem, že s hráčem nemlátí o zem, jen se rozběhne a srazí ho. Doporučuje se stoupnout si ke stěně, počkat až se rozběhne, uhnout mu a způsobit mu co největší poškození, zatímco se vzpamátovává z útoku. Opět se doporučují zbraně nablízko.\n\nUranion - Doporučuje se udržovat si odstup kvůli radiaci, tudíž je lepší střílet z dálky než sekat z blízka. Dokáže vytvořit radioaktivní vlnu.\n\nKráječ (angl.Carver) - Zombie, který se podobá katovi, má místo pravé ruky nůž.\n\nDetonátor - Zombie s vrostlou minou v bříše, který vybuchne v blízkosti hráče, tudíž je lepší ho zastřelit z dálky.\n\nPatrioti - S obrněnými dodávkami s raketometem na střeše se hráč setká dvakrát, a to v misi č. 85 a 102.\nNěkteří zombie u sebe nosí bonusy, které z nich vypadnou, když jsou zabiti. Takové bonusy u sebe vždy nosí speciálové.\n\nLékarnička - Dá hráči 100 HP a dočasnou nesmrtelnost, vyléčí i spolubojovníky, 1ks stojí 55 zlaťáků.\n\nAdrenalin - Dočasně zpomalí čas, zvýší rychlost i poškození a dá neomezeně munice. Adrenalin kombinovaný s raketami je schopen napáchat hodně škody. 1ks stojí 55 zlaťáků.\n\nRakety - Hráč vypustí 3 naváděné rakety. 1 balení stojí 55 zlaťáků.\n\nDruhá šance - Pokud hráč (nebo spolubojovník, kterého měl hráč chránit) umře, může použít Druhou šanci, která ho znovu oživí a zabije všechny žijící zombie. 1ks stojí 100 zlaťáků.\n\nEMP zábleskový granát - Oslepí protivníky. 1 ks stojí 500$.\n\nNášlapná mina - Vybuchne poblíž nepřátel.1 ks stojí 500$.\n\nTříštivý granát - Standardní výbušný granát.\n\nTřaskavý granát - Mate protivníky a zastavuje jejich zdravotní regeneraci.1 ks stojí 500$\n\nNávnada - Vytvoří nehybnou kopii hráče.\n\nMedbox - Vyzařuje v malé oblasti léčive impulzy.\n\nŠtít - Vytvoří nezničitelný štít, který se časem opotřebuje.\n\nVěž - Funguje jako střílna ovládaná umělou inteligencí.\n\n\n"}
{"id": "1164425", "url": "https://cs.wikipedia.org/wiki?curid=1164425", "title": "Elektrická synapse", "text": "Elektrická synapse\n\nElektrická synapse je mechanická a elektrická vazba v cca 3,5 nm tenké mezeře mezi presynaptickým a sousedním postsynaptickým neuronem (gap junction). Oproti mezeře v chemické synapsi je tato mezera cca 10x kratší. V mnoha organismech existují oba typy synapsí vedle sebe.\n"}
{"id": "1164426", "url": "https://cs.wikipedia.org/wiki?curid=1164426", "title": "Giacomo Antonelli (politik)", "text": "Giacomo Antonelli (politik)\n\nGiacomo Antonelli (1834 Terzo di Aquileia-San Martino – 1927) byl rakouský inženýr a politik italské národnosti z Gorice a Gradišky, na počátku 20. století poslanec Říšské rady.\n\nProfesí byl inženýrem. Studoval v Gorizii, Udine a Padově, kde získal vysokoškolský titul. Roku 1870 patřil mezi zakladatele čtenářského spolku v Cervignanu. Společně s Giuliem Dreossim projektoval železniční trať Ronchi-Cervignano, která byla do provozu uvedena roku 1894.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Gorici a Gradišce, obvod Gradiška, Cormòns, Cervignano del Friuli atd.\n\nVe volbách do Říšské rady roku 1901 se uvádí jako italský liberální kandidát. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nV roce 1909 byl kandidátem pro volby na Zemský sněm Gorice a Gradišky. Byl pak skutečně zvolen za kurii velkostatkářskou.\n"}
{"id": "1164427", "url": "https://cs.wikipedia.org/wiki?curid=1164427", "title": "Cessna T-50", "text": "Cessna T-50\n\nCessna T-50 Bobcat byl americký víceúčelový dvoumotorový pětimístný dolnoplošník smíšené konstrukce se zatahovacím podvozkem ostruhového typu.\n\nV roce 1936 předal Clyde V. Cessna vedení podniku ve Wichitě ing. Dwane L. Wallaceovi, který úvodem zmodernizoval a rozčlenil výrobní program společnosti. Po výrobě čtyřmístného samonosného hornoplošníku Cessna C-34 Airmaster zahájil produkci rodinné pětisedadlovky T-50.\n\nZálet prvního letounu T-50 proběhl v březnu 1939. Šéfkonstruktér Tom Salter pro nový stroj vybral hvězdicové sedmiválce Jacobs L-4MB s výkonem po 180 kW, které roztáčely dvoulisté stavitelné vrtule. Firma Cessna záhy odprodala 42 kusů civilním zákazníkům, zejména pro místní a nepravidelnou dopravu.\n\nZahájením II. světové války přišly pro typ T-50 vojenské zakázky. Velká Británie vyhlásila program Commonwealth Joint Air Training Plan, jehož úkolem byl výcvik osádek pro Royal Air Force v zemích Britského společenství národů nezasažených bezprostředně válečným konfliktem. Pro letecké školy RCAF proto Británie objednala 640 letounů označených Cessna Crane Mk.I, po nichž následovala zakázka na 190 exemplářů Crane Mk.II se zdokonaleným vybavením. Instalovány byly dvojice pohonných jednotek Jacobs R-755-9, což byly militarizované verze civilních L-4MB. Dodávky byly zahájeny v roce 1941.\n\nJeště před vstupem USA do války započalo rozšiřování personální základny amerického letectva, které pro tento program odkoupilo 33 letounů pod názvem AT-8. Pohon AT-8, zalétaného již v roce 1940, zajišťovaly devítiválce Lycoming R-680-9 o výkonu po 217 kW.\n\nDo poloviny roku 1942 továrna dodala dalších 1140 kusů verze AT-17 s motory Lycoming R-755-9. Vyráběny byly v obměnách AT-17A až AT-17D podle druhu výcviku osádek a odlišných vybavení.\n\nUž v prvních dnech války zabavilo americké armádní letectvo 17 z letuschopných civilních T-50 a zařadilo je do výzbroje jako C-78A (později UC-78A). V roce 1942 přišla zakázka na 3356 nových letounů UC-78A až UC-78C, které se rozšířily ve všech bojových oblastech působení amerického letectva.\n\nZ velkého výprodeje přebytečných letadel se dostal jeden stroj UC-78 do Československa (OK-XBB). Další zakoupila v roce 1946 například polská letecká společnost LOT, která z nich sestavila 14 letuschopných kusů a používala je až do roku 1949 (SP-LEA až -LEO).\n\nÚdaje platí pro verzi AT-17\n\n\n\n"}
{"id": "1164428", "url": "https://cs.wikipedia.org/wiki?curid=1164428", "title": "Dálniční křižovatka Frankfurter Kreuz", "text": "Dálniční křižovatka Frankfurter Kreuz\n\nAutobahnkreuz Frankfurter Kreuz (zkráceně též Frankfurter Kreuz; zkratka AK Frankfurter Kreuz) je křižovatka dálnice A3 s dálnicí A5 v Německu. Nachází se ve spolkové zemi Hessensko u města Frankfurt am Main.\n\nDálniční křižovatka leží na území města Frankfurt am Main. Je vzdálena zhruba 10 km na jihozápad od středu města. Hned vedle křižovatky, směrem k západu, se rozkládá mezinárodní letiště Frankfurt nad Mohanem. V těsné blízkosti, západně od křižovatky, se nachází město Kelsterbach. Směrem na jih, resp. na jihovýchod leží města Mörfelden-Walldorf a Neu-Isenburg, Křižovatka se nachází v Rýnsko-Mohanské nížině, poblíž řeky Mohan, uprostřed rozsáhlých frankfurtských a mörfeldských lesů.\n\nZvláštností pro tuto křižovatku je, že se pod ní nachází dva železniční tunely, jimiž prochází vysokorychlostní trať Köln - Letiště Frankfurt nad Mohanem - Frankfurt, resp. Köln - Letiště Frankfurt nad Mohanem - Mannheim.\n\nNejbližší větší města jsou Frankfurt am Main (asi 4 km po dálnici A 5 na sever), Darmstadt (asi 18 km po dálnici A 5 na jih), Wiesbaden (asi 30 km po dálnici A 3 na západ) a Aschaffenburg (asi 40 km po dálnici A 3 na východ).\n\nDálniční křižovatka Frakfurter Kreuz je mimoúrovňová křižovatka dálnice A 3, procházející severozápado-jihovýchodním směrem (Elten - Oberhausen - Köln - Frankfurt am Main - Nürnberg - Passau) a dálnice A 5 procházející severo-jižním směrem (Hattenbacher Dreieck - Frankfurt am Main - Heidelberg - Karlsruhe - Basel). Současně se na ní kříží i evropská silnice E42, a to západo-východním směrem, a evropská silnice E451. Na dálnici A 3 je křižovatka označena jako sjezd 50 a na dálnici A 5 jako sjezd 22.\n\nDálniční křižovatka Frankfurter Kreuz je provedena jako čtyřlístková čtyřramenná mimoúrovňová křižovatka. Současná podoba je výsledkem úpravy, při níž byly jednotlivé průplety nahrazeny přemostěním.\n\nSamotná dálniční křižovatka je spojena s dálničním sjezdem na spolkovou silnici B 43, která se nachází v těsné blízkosti křižovatky, a to tak, že na kolektory podél dálnice A 5 jsou napojeny odbočující a připojující rampy spojující dálnici A 5 s touto silnicí. Vzhledem k tomu, že tento sjezd je spojen s dálniční křižovatkou, není formálně považován za samostatný sjezdy, tj. nemá vlastní pojmenování ani číslo.\n\nS dálniční křižovatkou Frankfurter Kreuz se počítalo již od prvních úvah o vybudování dálniční sítě v Německu, neboť již v prvních plánech se počítalo s dálničními tahy spojující Hamburg s Basilejí a Porůří s Mnichovem s tím, že se budou křížit u Frankfurtu. V první polovině 30. let 20. století byla pro ni vybrána taková poloha, která umožňovala dálniční napojení na tehdyho budovaného frankfurtského letiště a v roce 1936 bylo rozhodnuto, že křižovatka bude mít podobu čtyřlístkového typu; při její následné přípravě potom sloužila jako předloha dálniční křižovatka Schkeuditzer Kreuz, která byla coby první čtyřramenná dálniční křižovatka v témže roce zprovozněna.\n\nVýstavba dálniční křižovatky započala v roce 1939. V té době byl již dálniční tah dnešní dálnice A 5 v úseku Frankfurt am Main - Darmstadt v provozu a dálniční tah dnešní dálnice A 3 v úseku Oberhausen - Frankfurt am Main byl zčásti v provozu a zčásti ve výstavbě. Na výstavbu dálniční křižovatky byl navázán navazující úsek dálnice A 3 po dnešní dálniční křižovatku Wiesbadener Kreuz. V roce 1942 ale byla výstavba jak křižovatky, tak i navazujícího úseku dálnice A 3 přerušeny.\n\nV roce 1953 byla výstavba jako jedna z prvních obnovena. Z dopravního pohledu se totiž jednalo o klíčový úsek, neboť představoval poslední mezeru v dálničním spojení měst München, Frankfurt am Main, Köln a Düsseldorf. Dnešní dálnice A 5 byla v té době v okolí Frankfurtu již v provozu (dálniční tah dále pokračoval na jih až ke Karlsruhe) a dnešní dálnice A 3 byla v úseku od Oberhausenu po dnešní dálniční křižovatku Wiesbadener Kreuz od roku 1940 v celé délce také v provozu. Avšak oba celky nebyly kvůli nedokončené křižovatce a úseku dálnice A 3 od křižovatky po dnešní dálniční křižovatku Wiesbadener Kreuz propojené, pročež se k přejezdu z jedné dálnice na druhou používala objížďka přes Hofheim a Frankfurt am Main.\n\nZprovozněna byla dálniční křižovatka v roce 1956, a to ve všech čtyřech směrech (byl zprovozněn i krátký úsek dnešní dálnice A 3 směrem na východ od křižovatky). Tím se stala první čtyřramennou dálniční křižovatkou, která byla zcela zprovozněna na území Západního Německa, neboť dvě do té doby zcela zprovozněné dálniční křižovatky, dálniční křižovatka Schkeuditzer Kreuz a dálniční křižovatka Hermsdorfer Kreuz, se v té době nacházely na území Německé demokratické republiky a dálniční křižovatka Kamener Kreuz byla sice stavebně dokončena, ale nebyla zcela zprovozněna, protože dosud chyběly oba navazující úseky dálnice A 1.\n\nJiž na začátku 70. let 20. století byla kvůli rostoucímu dopravnímu zatížení dálniční křižovatka poprvé přestavěna. Při této přestavbě byly kolektory v celé své délce stavebně odděleny od hlavních tahů. Mimoto byla vybudována dálnice A 67, která měla v úseku dálniční křižovatka Mönchhof-Dreieck - dálniční křižovatka Darmstädter Kreuz vytvořit zkratku a odlehčit křižovatce.\n\nK další přestavbě došlo v letech 1995 až 2000. V té době projelo křižovatkou denně v průměru více než čtvrt milionu vozidel, pročež se projevovala největší nevýhoda čtyřlístkového typu dálniční křižovatky - omezená kapacita a s tím související vznik kolon na vratných rampách a v průpletových úsecích. Cílem této přestavby bylo odstranění průpletových úseků jejich nahrazením přemostěním, neboli vytvoření mimoúrovňového vykřížení připojujícího pruhu s odbočujícím pruhem. Přestavba byla dokončena v roce 2000, přičemž spolu s ní bylo realizováno ještě rozšíření počtu jízdních pruhů na hlavních tazích, napojení na spolkovou silnici B 43 nacházející se v těsné blízkosti křižovatky a vybudování tunelů vysokorychlostní trati pod křižovatkou.\n\nDálniční křižovatka Frankfurter Kreuz je nejvytíženější dálniční křižovatkou v Německu a patří i mezi nejvytíženější v Evropě. Projede jí v průměru 335 000 vozidel denně. V době zprovoznění projelo křižovatkou v průměru necelých 7000 vozidel, o deset let později, v roce 1967 stoupl tento počet na 130 000 vozidel, v roce 1977 to bylo přes 156 000 vozidel, v roce 1987 pak 240 000 vozidel a v roce 1997 necelých 300 000 vozidel. V roce 2006, tedy padesát let od jejího zprovoznění projelo křižovatkou v průměru přes 310 000 vozidel denně, tedy asi 44x více než v roce zprovoznění.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1164430", "url": "https://cs.wikipedia.org/wiki?curid=1164430", "title": "Nisslova substance", "text": "Nisslova substance\n\nNisslova substance je velká granulární hmota v somě neuronu složená z endoplazmatického retikula obklopeného volnými ribozomy, kde dochází k syntéze proteinů. Pojmenovány jsou podle německého vynálezce barvení Franze Nissla.\n"}
{"id": "1164433", "url": "https://cs.wikipedia.org/wiki?curid=1164433", "title": "Oskar Gaberščik", "text": "Oskar Gaberščik\n\nOskar Viljem Gaberščik (25. června 1862 Tolmin – 9. března 1918 Lublaň) byl rakouský politik slovinské národnosti z Gorice a Gradišky, na počátku 20. století poslanec Říšské rady.\n\nOd roku 1895 až do své smrti byl starostou města Tolmin. Za jeho působení ve funkci starosty došlo k výstavbě elektrárny. Od roku 1900 do roku 1904 byl poslancem Zemského sněmu Gorice a Gradišky za velkostatkářskou kurii.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Gorici a Gradišce, obvod Gradiška, Cormòns, Cervignano del Friuli atd.\n\nVe volbách do Říšské rady roku 1901 se uvádí jako slovinský liberální kandidát. Po volbách usedl do poslaneckého Jihoslovanského klubu. Byl členem slovinské Národní pokrokové strany (Narodno napredna stranka). V roce 1900 podepsal veřejnou výzvu voličů z Tolminu, v níž byla kritizována konzervativní politika Antona Gregorčiče. Téhož roku předsedal stranickému sjezdu v Tolminu.\n"}
{"id": "1164436", "url": "https://cs.wikipedia.org/wiki?curid=1164436", "title": "Jozef Solga", "text": "Jozef Solga\n\nIng. Jozef Solga (* 15. ledna 1956) je bývalý slovenský fotbalista, obránce.\n\nV československé lize hrál za Inter Bratislava. Gól v lize nedal.\n\n"}
{"id": "1164439", "url": "https://cs.wikipedia.org/wiki?curid=1164439", "title": "Giuseppe Acquaroli", "text": "Giuseppe Acquaroli\n\nGiuseppe Acquaroli (??? – 1. října 1904 Gorizia) byl rakouský politik italské národnosti z Terstu, na počátku 20. století poslanec Říšské rady.\n\nProfesí byl obchodníkem.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za I. voličský sbor v Terstu. Poslancem byl do své smrti roku 1904. Pak ho v parlamentu nahradil Giuseppe Scaramangà di Altomonte.\n\nVe volbách do Říšské rady roku 1901 se uvádí jako italský liberální kandidát. Je zachycen na fotografii, publikované v květnu 1906 (ovšem pořízené cca v roce 1904), mezi 18 členy poslaneckého klubu Italské sjednocení (\"Italienische Vereinigung\") na Říšské radě.\n\nZemřel v říjnu 1904 po krátké nemoci na bronchitidu.\n"}
{"id": "1164448", "url": "https://cs.wikipedia.org/wiki?curid=1164448", "title": "Johnny Mølby", "text": "Johnny Mølby\n\nJohnny Mølby (* 4. únor 1969, Kolding) je bývalý dánský fotbalista. Nastupoval především na postu záložníka. Jeho bratranec Jan Mølby byl rovněž fotbalistou a dánským reprezentantem.\n\nS dánskou reprezentací vyhrál Mistrovství Evropy 1992, byť na šampionátu nenastoupil. V národním týmu odehrál 16 utkání.\n\nS Borussií Mönchengladbach získal německý pohár (1994/95). V ligové soutěži dosáhl nejlepšího výsledku roku 1989, kdy s Vejle BK skončil v dánské lize čtvrtý.\n"}
{"id": "1164452", "url": "https://cs.wikipedia.org/wiki?curid=1164452", "title": "Miroslav Pešice", "text": "Miroslav Pešice\n\nMiroslav Pešice (* 11. července 1956) je bývalý český fotbalista, záložník. Jeho bratrem byl bývalý fotbalista a fotbalový trenér Josef Pešice.\n\nV československé lize hrál za VP Frýdek Místek. Nastoupil ve 4 ligových utkáních, gól v lize nedal. Ve druhé nejvyšší soutěži hrál i za VTJ Tábor. Do ligového Frýdku-Místku přišel z TJ Uhelné sklady Praha.\n\n\n"}
{"id": "1164453", "url": "https://cs.wikipedia.org/wiki?curid=1164453", "title": "Cesare de Combi", "text": "Cesare de Combi\n\nCesare de Combi (\"cca 1849\" – 28. února 1906 Terst) byl rakouský podnikatel a politik italské národnosti z Terstu, na počátku 20. století poslanec Říšské rady.\n\nOd roku 1905 byl viceprezidentem obchodní a živnostenské komory v Terstu. Zasedal v terstské obecní radě (fungovala zároveň jako Terstský zemský sněm) a byl odborníkem na celní otázky.\n\nPůsobil i krátce jako poslanec Říšské rady (celostátního parlamentu Předlitavska), kam usedl v doplňovacích volbách roku 1905 za kurii obchodních a živnostenských komor v Terstu poté, co rezignoval poslanec Giuseppe Basevi. Poslancem byl jen krátce do své smrti roku 1906. Nesložil ani poslanecký slib. Pak ho v parlamentu nahradil Pietro Morpurgo.\n\nZemřel v únoru 1906 ve věku 57 let.\n"}
{"id": "1164460", "url": "https://cs.wikipedia.org/wiki?curid=1164460", "title": "Milan Vrabec", "text": "Milan Vrabec\n\nMilan Vrabec (* 1947) je bývalý slovenský fotbalista, záložník.\n\nV československé lize hrál za Slavii Praha.Nastoupil ve 12 ligových utkáních. Gól v lize nedal. Do Slavie přišel z Púchova.\n\n\n"}
{"id": "1164462", "url": "https://cs.wikipedia.org/wiki?curid=1164462", "title": "Axonový hrbolek", "text": "Axonový hrbolek\n\nAxonový hrbolek je spojnice somy neuronu a axonu, která zabraňuje volné laterální difuzi transmembránových proteinů.\n"}
{"id": "1164466", "url": "https://cs.wikipedia.org/wiki?curid=1164466", "title": "Diecéze Acarigua–Araure", "text": "Diecéze Acarigua–Araure\n\nDiecéze Acarigua–Araure je diecéze římskokatolické církve nacházející se ve Venezuele.\n\nDiecéze zahrnuje část venezuelského státu Portuguesa.\n\nBiskupským sídlem je město Acarigua, kde se nachází hlavní chrám katedrála Nuestra Señora de la Corteza.\n\nRozděluje se do 23 farností. K roku 2012 měla 573 000 věřících, 27 diecézních kněží, 1 řeholního kněze, 1 řeholníka a 28 řeholnic.\n\nDiecéze byla založena 27. prosince 2002 bulou \"Ad satius consulendum\" papeže Jana Pavla II. a to z části území diecéze Guanare.\n\n\n"}
{"id": "1164469", "url": "https://cs.wikipedia.org/wiki?curid=1164469", "title": "Schmidtovy–Lantermannovy štěrbiny", "text": "Schmidtovy–Lantermannovy štěrbiny\n\nSchmidtovy–Lantermannovy štěrbiny nebo také incisury jsou kapsy z části cytoplazmy Schwannových buněk, které byly pohlceny při myelinizaci do myelinové pochvy. \n"}
{"id": "1164471", "url": "https://cs.wikipedia.org/wiki?curid=1164471", "title": "Tomáš Hrádecký", "text": "Tomáš Hrádecký\n\nTomáš Hrádecký (finsky Tomas Hradecký; * 13. října 1992, Turku, Finsko) je finský fotbalový záložník a mládežnický reprezentant slovenského původu, který od ledna 2017 působí ve finském klubu Seinäjoen Jalkapallokerho. Hraje na pozici defenzivního záložníka.\n\nJeho otec je bývalý volejbalista, který odešel za angažmá do Finska. Jeho bratři Lukáš a Matej jsou také fotbalisté.\n\n\n"}
{"id": "1164472", "url": "https://cs.wikipedia.org/wiki?curid=1164472", "title": "Granulární buňka", "text": "Granulární buňka\n\nGranulární buňka je široký pojem pro velikostně malé neurony. Tyto v mozku početně největší typy neuronů tvoří granulární vrstvy. \n"}
{"id": "1164475", "url": "https://cs.wikipedia.org/wiki?curid=1164475", "title": "Zásah", "text": "Zásah\n\nZásah může být:\n"}
{"id": "1164476", "url": "https://cs.wikipedia.org/wiki?curid=1164476", "title": "Soma (neuron)", "text": "Soma (neuron)\n\nSoma je tělo neuronu, ve kterém je uloženo jádro. Velikost perikaryonu se pohybuje od 6 μm (malé zrnité buňky kůry mozečku) do 100 μm (velké pyramidové neurony motorických oblastí mozkové kůry). Jádro je poměrně velké, kulovité nebo oválné, bývá v něm zpravidla jedno velké jadérko. V cytoplasmě těla (neuroplasma) jsou organely a struktury shodné s organelovou výbavou ostatních somatických buněk, zvláště vyniká granulární endoplasmatické retikulum, které v perikaryu tvoří dynamickou strukturu nazývanou Nisslova tigroidní substance, a Golgiho komplex, který byl poprvé popsán právě v nervové buňce. V těle neuronu, stejně tak i v jeho výběžcích, se nacházejí početné mitochondrie. Ve všech neuronech jsou lysosomy, které mohou obsahovat zrna (granula) pigmentů, lipofuchsinu a neuromelaninu.\n\nPřestože se předpokládá, že plně diferencované neurony nemají schopnost mitotického dělení, v jejich cytoplasmě byly prokázány centrioly. V těle i výběžcích neuronu jsou specializovaná intermediální filamenta, neurofilamenta, a mikrotubuly, nazývané neurotubuly. Agregací neurofilament a neurotubulů vznikají neurofibrily, které se v histologických preparátech znázorňují impregnací těžkými kovy. Po mikrotubulech jsou ke vzdáleným zakončením dopravovány neuronální granule nesoucí mediátorovou RNA kódující proteiny potřebné v nervovém zakončení; i když obsahují faktory potřebné pro překlad mRNA, překlad mRNA je po dobu transportu zastaven. Neuronální granule hrají roli v regeneraci axonů a poruchy v transportu mRNA jsou spojeny s neuronálními poruchami.\n"}
{"id": "1164478", "url": "https://cs.wikipedia.org/wiki?curid=1164478", "title": "Torben Frank", "text": "Torben Frank\n\nTorben Frank (* 16. červen 1968, Kodaň) je bývalý dánský fotbalista. Nastupoval především na postu útočníka.\n\nS dánskou reprezentací vyhrál Mistrovství Evropy 1992, na šampionátu nastoupil ke dvěma utkáním. V národním týmu odehrál 5 zápasů.\n\nČtyřikrát se stal mistrem Dánska, třikrát s Brøndby IF (1987, 1988, 1990), jednou s Lyngby BK (1991/92). S Brøndby vyhrál roku 1989 dánský pohár. Krom dánské ligy působil dvě sezóny též v nejvyšší francouzské soutěži, v dresu Olympique Lyon.\n"}
{"id": "1164480", "url": "https://cs.wikipedia.org/wiki?curid=1164480", "title": "Igor Sergun", "text": "Igor Sergun\n\nIgor Dmitrijevič Sergun (; 28. března 1957, Moskva – 3. ledna 2016) byl ruský generálplukovník, který v letech 2011 až 2016 sloužil jako náčelník Hlavní správy rozvědky Generálního štábu Ozbrojených sil Ruska (GRU).\n\nNarodil se 28. března 1957 v Godě, v Podolsku, v Moskevské oblasti. V roce 1973 vstoupil do ozbrojených sil Sovětského svazu. Vystudoval Moskevskou suvorovskou vojenskou školu, dále Moskevskou vševojskovou velitelskou vysokou školu. Následovala vojenská služba a studia na Vojensko-diplomatické akademii (absolvoval 1987) a posléze na Vojenské akademii Generálního štábu ozbrojených sil SSSR (absolvoval 1997).\n\nV roce 1984 nastoupil do GRU, kde pracoval na různých pozicích. Od roku 1998 působil na pozici vojenského atašé v Albánii.\n\nV roce 2011 byl prezidentským nařízením jmenován do čela Hlavní správy rozvědky ruského generálního štábu (GRU). V srpnu 2012 byl povýšen do hodnosti generálporučíka, v únoru 2015 do hodnosti generálplukovníka.\n\nZ pozice náčelníka GRU přesvědčil ruského prezidenta Putina, aby pod tajnou službu GRU byly zařazeny speciální vojenské jednotky – Specnaz, které tradičně byly součástí GRU, a v roce 2014 sehrály klíčovou roli při obsazení ukrajinského Krymu. Čeští novináři Ondřej Kundra a Jaroslav Spurný ho považují za jednoho z architektů alternativní či nelineární války, kterou podle nich Rusko vede proti některým zemím Evropské unie. Kvůli anexi Krymu se ocitl na sankčním seznamu Evropské unie. Podle některých tvrzení se podílel i na plánování ruských operací na Ukrajině. V poslední době se z pozice náčelníka GRU zabýval zejména ruskou vojenskou účastí v Sýrii.\nByl ženatý, s manželkou Taťánou měl dvě dcery: Olgu a Elenu. Hovořil několika cizími jazyky.\n\nZemřel 3. ledna 2016 v rekreačním středisku poblíž Moskvy. Dle informací, které se podařilo získat ruským médiím, zemřel podle pitevní zprávy na akutní srdeční nedostatečnost.\n\nPodle informací americké soukromé zpravodajské agentury Stratfor zemřel v Libanonu na Nový rok. Podle těchto spekulací mohlo jít o mocenský boj mezi ruskými zpravodajskými službami GRU a FSB, jejichž spor se vyhrotil zejména při působení obou služeb na východní Ukrajině. Jeho smrt vyvolala řadu spekulací také v souvislosti se smrtí velitele ruského výsadkového vojska VDV Alexandra Šušukina, který zemřel 29. prosince 2015 ve věku 52 let.\n\n"}
{"id": "1164484", "url": "https://cs.wikipedia.org/wiki?curid=1164484", "title": "Arcidiecéze Accra", "text": "Arcidiecéze Accra\n\nArcidiecéze Accra je arcidiecéze římskokatolické církve nacházející se v Ghaně.\n\nArcidiecéze zahrnuje region Greater Accra.\n\nArcibiskupským sídlem je město Accra kde se nachází hlavní chrám katedrála Ducha Svatého.\n\nRozděluje se do 24 farností. K roku 2012 měla 201 000 věřících, 82 diecézních kněží, 66 řeholních kněží, 137 řeholníků a 36 řeholnic.\n\nCírkevní provincie Accra byla založena roku 1992, zahruje 4 sufragánn:\n\nDne 2. prosince 1943 byla z části území apoštolského vikariátu Gold Coast vytvořena apoštolská prefektura Accra.\n\nDne 12. června 1947 byla prefektura bulou \"Si evangelicos fructus\" papeže Pia XII. povýšena na apoštolský vikariát.\n\nDne 18. dubna 1950 byl vikariát bulou \"Laeto accepimus\" papeže Pia XII. povýšen na diecézi a stala se sufragánnou arcidiecéze Cape Coast.\n\nDne 6. července 1992 byla z části jejího území vytvořena diecéze Koforidua a bulou \"Quae maiori\" papeže Jana Pavla II. povýšena na metropolitní arcidiecézi.\n\n\n"}
{"id": "1164491", "url": "https://cs.wikipedia.org/wiki?curid=1164491", "title": "Torben Piechnik", "text": "Torben Piechnik\n\nTorben Piechnik (* 21. květen 1963, Hellerup) je bývalý dánský fotbalista. Nastupoval především na postu obránce.\n\nS dánskou reprezentací vyhrál Mistrovství Evropy 1992, na šampionátu nastoupil ke třem utkáním. Hrál též na mistrovství Evropy 1996. V národním týmu odehrál 15 utkání.\n\nS FC Kodaň se stal mistrem Dánska (1992/93), s Aarhus GF vyhrál dánský pohár (1995/96). Krom dánské ligy působil dvě sezóny v nejvyšší anglické soutěži, v dresu FC Liverpool.\n"}
{"id": "1164495", "url": "https://cs.wikipedia.org/wiki?curid=1164495", "title": "Roman Berbr", "text": "Roman Berbr\n\nRoman Berbr (* 23. června 1954) je fotbalový funkcionář, současný místopředseda Fotbalové asociace České republiky.\n\nVyučil se mlýnským montérem. V roce 1975 vstoupil do SNB, kde pracoval jako řidič náčelníka u plzeňské dopravní policie. Během služby absolvoval Praporčickou školu SNB, za kterou získal maturitu. Od 1. února 1979 do 31. ledna 1980 byl agentem kontrarozvědky StB, konkrétně referentem 2. oddělení I. odboru správy StB KS SNB Plzeň, první odbor se zabýval bojem proti vnějšímu nepříteli. Práci pro StB sám i přiznal, tvrdí ovšem, že zde pracoval až do roku 1988. Působil jako fotbalový rozhodčí.\nByl také aktérem několika kauz spojených s českým fotbalem. Otakar Černý o něm v srpnu 2017 na DVTV prohlásil, že řídí český fotbal mafiánským způsobem.\n\nJeho partnerkou je bývalá šéfka komise rozhodčích FAČR a současná členka komisí rozhodčích UEFA a FIFA Dagmar Damková.\n\n"}
{"id": "1164496", "url": "https://cs.wikipedia.org/wiki?curid=1164496", "title": "Normandie (region)", "text": "Normandie (region)\n\nNormandie je jeden z 13 metropolitních regionů Francie. Vznikl 1. ledna 2016 sloučením dvou bývalých regionů Dolní Normandie a Horní Normandie. Správním střediskem regionu je město Rouen.\n\n"}
{"id": "1164498", "url": "https://cs.wikipedia.org/wiki?curid=1164498", "title": "Kim Christofte", "text": "Kim Christofte\n\nKim Piitala Christofte (* 24. srpen 1960, Kodaň) je bývalý dánský fotbalista. Nastupoval především na postu obránce.\n\nS dánskou reprezentací vyhrál mistrovství Evropy 1992, na šampionátu nastoupil ke všem pěti utkáním. V národním týmu odehrál 19 utkání, v nichž vstřelil jeden gól.\n\nS Brøndby IF se stal dvakrát mistrem Dánska (1985, 1990) a získal jeden dánský pohár (1989). Krom Brøndby působil v belgickém KSC Lokeren, švýcarském FC Wettingen, dánském Odense BK a německém 1. FC Köln.\n"}
{"id": "1164507", "url": "https://cs.wikipedia.org/wiki?curid=1164507", "title": "Apple Desktop Bus", "text": "Apple Desktop Bus\n\nApple Desktop Bus (ADB) je sériová počítačová sběrnice připojující nízkorychlostní zařízení k počítačům. Poprvé byla představena na Apple II v roce 1986 a měla za úkol podporovat nízkonákladová zařízení jako klávesnice nebo počítačové myši tak, aby nebyly potřeba rozbočovače nebo jiná zařízení. ADB byl zaveden na novějších modelech Macintosh a také na počítačích od společnosti NeXT. ADB byl později nahrazen USB sběrnicí. Poslední externí ADB porty na produktech od Applu byly v roce 1999, ačkoli interní ADB zůstaly, na některých modelech počítačů Macintosh byly až do roku 2000.\n\nSběrnici ADB vytvořil Steve Wozniak, když mu někdo navrhl, že by mohl vytvořit nový způsob připojování zařízení k počítačům tak, aby se dala zařízení propojovat za sebou (zřetězit) jedním kabelem, který by byl zároveň levný na výrobu. A jak to popisuje příběh, Steve odešel neznámo kam a po měsíci se vrátil s hotovým ADB.\n\nPrvní systém který používal ADB byl Apple IIgs v roce 1986. Následně bylo použito na všech počítačích Apple Macintosh počínaje Macintosh II a Macintosh SE. ADB bylo také používáno na počítačích od společnosti NeXT. Drtivá většina zařízení byla vstupních a patřila sem např. klávesnice, počítačová myš, grafický tablet, joystick a další podobná zařízení. Speciální využití zahrnovaly hardwarové klíče pro ochranu softwaru.\n\nPrvní Macintosh který přešel z ADB na USB byl iMac v roce 1998. Poslední počítač který měl ADB sběrnici se nazýval \"Yosemite\" Power Macintosh G3 v roce 1999. Žádná zařízení, která se dnes používají, ADB sběrnici nemají. Ovšem až do února 2005 používaly počítače PowerBook a iBook protokol ADB v interním rozhraní s vestavěnou klávesnicí a touchpadem. Následující modely již používaly touchpad založený na USB.\n\nV souladu s obecnou filosofií Applu mělo být provedení ADB co nejjednodušší a současně co nejlacinější na výrobu. Vhodným konektorem byl 4pinový miniDIN konektor, který se také používá pro S-Video. Konektory jsou malé, široce dostupné a je možné je zapojit pouze „správným“ způsobem. Požadovaný ADB protokol je v pinu pro data a je označen jako ADB. Další dva piny byly použity pro 5V napájení a zem. 5V pin musel zaručit alespoň 500 mA, ale zároveň bylo požadováno, aby každé zařízení používalo pouze 100 mA.\n\nVětšina sériových digitálních rozhraní používá samostatný pin pro hodinový signál, který signalizuje příchod jednotlivých bitů dat. Wozniak se však rozhodl, že kvůli nákladům na výrobu samostatný vodič pro hodinový signál v ADB vynechá.\n\nVeškerý provoz na sběrnici je řízen počítačem, který vysílá příkazy pro čtení nebo zápis dat. Zařízení nejprve musí požádat počítač o používání sběrnice. Tato žádost má podobu jednohobajtového řetězce. První čtyři bity obsahují adresu, respektive ID zařízení. Čtyři bity umožňují používat na jedné sběrnici až 16 zařízení. Další dva bity uvádí jeden ze čtyř příkazů a poslední dva bity uvádí jeden ze čtyř registrů. Příkazy byly následující:\n\n\nNapříklad pokud myš byla na adrese $D, počítač periodicky vysílal zprávu na sběrnici a měla podobu: codice_5 \nTento řetězec říká, že zařízení $D (1.101) komunikuje s počítačem (11) a vrací obsah registru (00).\n\nNa prakticky všech původních ADB systémech nebylo bezpečné připojit nebo odpojit zařízení, jakmile byl systém zapnutý, protože způsobit poškození základní desky a náklady na opravu pak byly poměrně vysoké. To je velký rozdíl od dnešních sběrnic, které podporují tzv. hot swapping.\n\nKonektor mini-DIN bylo snadné ohýbat, což způsobovalo problémy při používání. Konektor se v socketu neustále uvolňoval, což vedlo k přerušování funkce.\n"}
{"id": "1164510", "url": "https://cs.wikipedia.org/wiki?curid=1164510", "title": "Kostel svatého Ondřeje (Kolovraty)", "text": "Kostel svatého Ondřeje (Kolovraty)\n\nKostel svatého Ondřeje v Praze 10-Kolovratech je barokní filiální kostel římskokatolické církve. Nachází se na malém hřbitově v ulici Mírová 79a. Od 3. května 1958 je zařazen na seznam kulturních památek pod číslem 41274/1-1999.\n\nKolovratský kostel je nejstarší zdejší památkou. První písemná zmínka o gotickém, původně snad románském kostele, pochází z roku 1363, ovšem již roku 1352 byla v obci plebánie, jako plebán je uváděn jakýsi Jan. V roce 1650 byly provedeny opravy a roku 1767 proběhla celková přestavba kostela podle plánu architekta Václava Budila z Říčan. Jednolodní stavba zůstala dispozičně zachována a k ní byly přistavěny některé části. Z původního gotického kostela se zachoval zazděný portál ve věžním vstupu.\n\nGotický portál ve věži je jediná část, která se zachovala z původního kostela. Pod věží jsou patrné pozůstatky barokních maleb z roku 1670. Obraz partona sv. Ondřeje na hlavním oltáři z roku 1961 je dílem malíře Jakuba Husníka. Nevelké varhany jsou z poloviny 19. století. Zvon z roku 1546 v nízké kostelní věži byl ulit zvonařem Stanislavem Klatovským na Starém Městě pražském.\n\nKostel se nachází na pozemku již nepoužívaného hřbitova. Poblíž ulice K Říčanům byl založen nový hřbitov.\n\n"}
{"id": "1164516", "url": "https://cs.wikipedia.org/wiki?curid=1164516", "title": "Henry Kalimotho Kashweka", "text": "Henry Kalimotho Kashweka\n\nHenry Kalimotho Kashweka je zambijský misionář, který v 80. letech 20. století působil v socialistickém Československu.\n\nJeho činnost je spjata s počátky církve Voda života (tento název měla skupina oficiálně až po roce 1989, což bylo již po Kashwekově vyhoštění z ČSSR). \n\nKashweka vedl malou skupinku 18 studentů v Praze, kde od roku 1985 studoval. \n\nOd září 1987 tato skupina působila v rámci tolerované Apoštolské církve. V srpnu 1988 byl Kashweka komunistickými státními orgány vyhoštěn z ČSSR a Apoštolská církev se od této skupiny distancovala. Sama tato skupina nově obrácených (pod názvem Voda života, užívaným od ledna 1989) se poté orientovala na Slovo života, resp. na jeho misionáře Michaela Lundina a Bengta Wedemalma. Roku 1989 začali vyvíjet i veřejnou evangelizační činnost.\n\nKashweka se po návratu do Zambie věnoval službě nemocným AIDS.\n\n\n"}
{"id": "1164519", "url": "https://cs.wikipedia.org/wiki?curid=1164519", "title": "Ráj znovu (ne)nabytý", "text": "Ráj znovu (ne)nabytý\n\nRáj znovu (ne)nabytý (v angl. originále \"Paradise (to be) Regained\") je esej amerického transcendentalistického filozofa H. D. Thoreaua, vydaný poprvé v roce 1843. Esej je kritickou recenzí na knihu \"O ráji dosažitelném pro všechny a vytvořeném bezpracně, pomocí strojů a přírodních sil. Proslov ke všem inteligentním lidem.\" (1842) německého přistěhovalce do USA a technoutopisty J. A. Etzlera.\n\nThoreau se v eseji kriticky vyjadřuje ke zmíněné knize J. A. Etzlera. V ní autor představuje svou vizi materialistické utopie, kterou chtěl vytvořit masivním technologickým rozvojem, s jehož pomocí bude možno zajistit lidem materiální blahobyt téměř bez namáhavé práce. Thoreau zde přichází hned se dvěma klíčovými výhradami. Náprava společnosti je podle něj možná jedině skrze nápravu jednotlivců, nikoli cestou rozvinutějších technologií, podle něj se nemůžeme zaměřovat jen na materiální stránku lidského života – začít je třeba naopak naším duchovním rozvojem. Thoreau upozorňuje na iluzivnost představy, že můžeme někde „jinde“ vybudovat jakýsi lepší svět; odtud i název recenze \"Ráj znovu (ne)nabytý\". \n\nV neposlední řádě si také dobře uvědomoval, že Etzlerovy megalomanské záměry by měly ničivé důsledky pro přírodu.\n\n\n\n"}
{"id": "1164522", "url": "https://cs.wikipedia.org/wiki?curid=1164522", "title": "AIM-7 Sparrow", "text": "AIM-7 Sparrow\n\nAIM-7 Sparrow je americká poloaktivně radarem naváděná raketa vzduch-vzduch středního doletu, kterou používá americké letectvo, námořnictvo, námořní pěchota a také zahraniční letectva a námořnictva. Od 50. do 90. let byla Sparrow a její deriváty hlavní západní raketou vzduch-vzduch pro boj mimo vizuální vzdálenost (BVR). Stále zůstává v provozu, i když bývá postupně vyřazována ve prospěch pokročilejší střely AIM-120 AMRAAM.\n\nAIM-7 Sparrow byla také použita jako základ pro raketu země-vzduch RIM-7 Sea Sparrow, kterou používá řada námořnictev k protiletadlové obraně svých lodí. Postupně je nahrazována střelou RIM-162 ESSM.\n\n"}
{"id": "1164524", "url": "https://cs.wikipedia.org/wiki?curid=1164524", "title": "Květozob křivozobý", "text": "Květozob křivozobý\n\nKvětozob křivozobý (\"Dicaeum erythrorhynchos\") je druh zpěvného ptáka z čeledi květozobovití. Jedná se o drobného ptáka se zavalitým tělem, který se živí nektarem z rostlin, bobulemi a popřípadě i menším hmyzem. Areálem výskytu je Indie, Bangladéš a na Srí Lanka. Stavbou těla se podobá ostatním květozobům, jednou z odlišností je ale jeho narůžovělý a zakřivený zobák, díky kterému získal i český název.\n\nKvětozob křivozobý je drobný ptáček s délkou těla okolo 8 cm, i díky tomu se jedná o jednoho z nejmenších ptáků trvale žijících v Indii a na Srí Lance. Jeho zbarvení není příliš atraktivní či pestré a obyčejně jsou dospělí jedinci nahnědlí nebo olivově zelení. Dolní partie většinou bývají světlejší, než vršek těla. Až na barvu zobáku, který je u květozoba křivozobého narůžovělý, se tento druh velmi podobá jinému druhu květozoba a to květozobu ochmetovému, který žije převážně v severovýchodní Indii a Barmě. Hlava je bez jakéhokoliv značení.\n\nObecně jsou uznávány dva poddruhy, nominátní \"Dicaeum erythrorhynchos erythrorhynchos\" a dále také \"Dicaeum erythrorhynchos ceylonense\". \"D. i. ceylonense\" je oproti nominátnímu druhu našedlý a menší, jeho areál rozšíření ale zahrnuje především poloostrovní Indie. Obecně je květozob křivozobý považován za jednoho z prvních květozobů, kteří pocházejí z Malajského poloostrova a přesunuli se i do indického subkontinentu.\n\nKvětozoba křivozobého lze najít v celé poloostrovní Indii a na Srí Lance, spíše vzácně ale i v Bangladéši. Dle IUCN se jedná o málo dotčený, tedy nechráněný, druh se stálou populací.\n\nKvětozob křivozobý vyhledává zalesněné plochy s rostlinami z rodu \"Loranthus\", především se pak zajímá o jejich květy. Další oblíbenou rostlinou je i jmelí. Tento druh ptáka hraje významnou roli v roznášení semen rostlin. Květozobové obvykle bobule těchto epifytických parazitních rostlin polykají vcelku, jen výjimečně semena nesežerou, tím je naopak proslulý květozob tlustozobý, který semínka pouze pustí na zem. Květozob křivozobý tedy spolkne bobuli i se semenem, to následně rychle projde jeho střevy, většinou během tří minut. Po vykonání potřeby pak většinou semena vcelku skončí na větvi některého stromu, kde mohou začít klíčit a parazitovat. Další oblíbenou rostlinou květozobů křivozobých je i \"Dendrophthoe falcata\", především její květy, ze kterých květozobové získávají nektar. Rostlina ale má vlastní obranný systém, přičemž při vysávání nektaru \"postříká\" právě se krmícího ptáka lepkavou tekutinou.\n\nKvětozobové se obecně nevyhýbají ani parkům, ve kterých jsou často k nalezení ovocné stromy, jako je například \"Muntingia calabura\". Zde se ptáci mohou živit i na rostlinách \"Sterculia colorata\" nebo \"Woodfordia floribunda\".\n\nVšichni květozobové jsou monogamní ptáci, to znamená, že si hledají partnera na celý život. Období hnízdění probíhá od února do června, výjimečně až do září. Hnízdo je malé, zavěšené vysoko na konci větve na stromě a tvořené mechem, jemnou trávou a podobně. Samička do hnízda následně naklade dvě až tři vejce, ze kterých se po krátké době vyklubou holá a slepá mláďata.\n\n"}
{"id": "1164525", "url": "https://cs.wikipedia.org/wiki?curid=1164525", "title": "Znovuzalesnění", "text": "Znovuzalesnění\n\nZnovuzalesnění je přirozená nebo úmyslná obnova stávajících lesů a lesní půdy, které byly, obvykle díky odlesňování, znehodnoceny. Znovuzalesňováním lze přispět ke zvýšení kvality lidského života, neboť les nasává znečištění a prach ze vzduchu, obnovovat přírodní stanoviště ekosystémů, mírnit globální oteplování, protože lesy umí odnímat oxid uhličitý z atmosféry, a také sklízet přírodní suroviny, zejména dřevo.\n\nTermín \"znovuzalesnění\" je podobný pojmu zalesňování, procesu obnovy a znovuvytvoření oblasti lesa a lesní půdy, které mohly existovat již dávno, ale byly v minulosti odlesněny nebo jinak odstraněny v určitém okamžiku. Někdy je termín \"opětovné zalesnění\" používán pro rozlišení mezi původním lesním porostem a pozdějším uměle vysazeným lesem na určitém území.\n\nPoužívají se speciální nástroje, jako např \"tyč na výsadbu\" (tree planting bar), aby výsadba stromů byla jednodušší a rychlejší.\n\n\n\n"}
{"id": "1164531", "url": "https://cs.wikipedia.org/wiki?curid=1164531", "title": "Albrecht", "text": "Albrecht\n\nAlbrecht je mužské jméno německého původu:\n\n\n\n\n"}
{"id": "1164533", "url": "https://cs.wikipedia.org/wiki?curid=1164533", "title": "INaturalist", "text": "INaturalist\n\niNaturalist je projekt občanské vědy a sociální síť pro přírodovědce, dobrovolníky a biology založená na sdílení pozorování po celém světě. Pozorování je možné vkládat prostřednictvím webového formuláře nebo mobilní aplikace Pozorování slouží jako cenná otevřená data pro řadu výzkumných projektů, muzeí, botanických zahrad, parků a dalších organizací.\n. Od začátku uživatelé přispěli již více jak jedním milionem pozorování.\n\niNaturalist.org byl založen v roce 2008 jako závěrečná magisterská práce studentů Nate Agrin, Jessica Kline, a Ken-ichi Ueda z Kalifornské univerzity v Berkeley Nate Agrin a Ken-ichi Ueda pokračovali v budování stránky s webovým vývojářem Seanem McGregorem. V roce 2011 začal Ueda spolupracovat se Scottem Loariem, výzkumníkem na Stanfordově univerzitě a vyučujícím na Kalifornské univerzitě v Berkeley. Ueda a Loarie v současnosti iNaturalist.org společně řídí. 24. dubna 2014 byl iNaturalist.org sloučen se stránkami Kalifornské akademie věd \nV roce 2014 iNaturalist oslavil milionté pozorování.\n\niNaturalist je založen na sběru dat pomocí crowdsourcingu. Uživatelé iNaturalistu mohou vkládat pozorování ve formě fotografií, zvukových nahrávek či hlášení. Komunita má více než půl milionu uživatelů, kteří přispěli více jak 18 500 000 pozorováními. \n\n"}
{"id": "1164536", "url": "https://cs.wikipedia.org/wiki?curid=1164536", "title": "Vet", "text": "Vet\n\nVet může být:\n\n\n\n\n"}
{"id": "1164537", "url": "https://cs.wikipedia.org/wiki?curid=1164537", "title": "Claus Christiansen", "text": "Claus Christiansen\n\nClaus Christiansen (* 19. říjen 1967, Aarhus) je bývalý dánský fotbalista. Nastupoval především na postu záložníka.\n\nS dánskou reprezentací vyhrál Mistrovství Evropy 1992, na šampionátu nastoupil ke dvěma utkáním. V národním týmu odehrál 5 zápasů.\n\nS Lyngby Kodaň se stal mistrem Dánska (1991/92) a získal jeden dánský pohár (1990). V Lyngby strávil celou kariéru.\n"}
