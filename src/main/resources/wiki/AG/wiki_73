{"id": "1121465", "url": "https://cs.wikipedia.org/wiki?curid=1121465", "title": "Buk u Obřího sudu", "text": "Buk u Obřího sudu\n\nBuk u Obřího sudu je památný strom rostoucí severně od obce Lázně Libverda ve Frýdlantském výběžku Libereckého kraje na severu České republiky. Jedinec buku lesního (\"Fagus sylvatica\") dosahuje výšky 28 metrů a obvod jeho kmene činí 495 centimetrů. Stáří stromu je odhadováno na 200 až 250 let. Kolem něho prochází hranice lesního pásu a pastviny. Západně odtud se nachází výletní restaurace Obří sud spolu s jedním z výchozích bodů cyklistického Singltreku pod Smrkem.\n\nTento druh stromu je nejobvyklejší dřevinou vyskytující se v severních partiích Jizerských hor. Umisťovaly se například na hranice pozemků, což je – dle názoru Tomáše Korytáře uveřejněného v časopise Krkonoše – Jizerské hory – případ i tohoto stromu. Jedinec je hodnotný nejen pro své rozměry a podobě koruny, ale i kvůli svému umístění v krajině. Během roku 2009 ošetřila buk specializovaná arboristická firma. O dva roky později byl na základě rozhodnutí Správy Chráněné krajinné oblasti Jizerské hory vydaného dne 3. října 2011, prohlášen s účinností od 22. října 2011 za památkově chráněný.\n"}
{"id": "1121467", "url": "https://cs.wikipedia.org/wiki?curid=1121467", "title": "Lípy na křižovatce", "text": "Lípy na křižovatce\n\nLípy na křižovatce je skupina dvou památných stromů lip malolistých (\"Tilia cordata\") rostoucích kolem křížku na křižovatce silnic II/291, III/2909 a III/2912 východně od města Frýdlant ve Frýdlantském výběžku na severu České republiky. Stromy jsou chráněny na základě rozhodnutí městského úřadu ve Frýdlantě ze dne 27. května 1994, jež nabylo účinnosti 26. černa 1994.\n"}
{"id": "1121468", "url": "https://cs.wikipedia.org/wiki?curid=1121468", "title": "Marija Alexandrovna Fortusová", "text": "Marija Alexandrovna Fortusová\n\nMarija Alexandrovna Fortusová (; 1900 Cherson – 1981 Moskva) byla sovětská zpravodajská důstojnice, partyzánka, účastnice tří válek.\n\nNarodila se v židovské rodině, otec byl bankovní úředník. V mládí pracovala jako švadlena v dílně, v šestnácti letech vstoupila do strany Eserů, po revoluci vstoupila do bolševické strany a pracovala v chersonské Čece.\n\n\n"}
{"id": "1121470", "url": "https://cs.wikipedia.org/wiki?curid=1121470", "title": "Fadějev", "text": "Fadějev\n\nRuské příjmení Fadějev nosí více osob:\n\n"}
{"id": "1121490", "url": "https://cs.wikipedia.org/wiki?curid=1121490", "title": "Swedish Open 2015 – ženská dvouhra", "text": "Swedish Open 2015 – ženská dvouhra\n\nDo soutěže ženské dvouhry na tenisovém turnaji Swedish Open 2015 nastoupilo třicet dva hráček. Obhájkyní titulu byla německá tenistka Mona Barthelová, která skončila jako poražená finalistka.\n\nVítězkou dvouhry se stala sedmá nasazená Johanna Larssonová Švédka, jež ve finále zdolala turnajovou čtyřku Monu Barthelovou po dvousetovém průběhu 6–3 a 7–6. V probíhající sezóně, stejně jako na okruhu WTA Tour, si připsala premiérové turnajové vítězství ve dvouhře.\n\nNa Swedish Open hrála Larssonová již třetí finálový duel. Ziskem 280 bodů do žebříčku WTA se po čtyřech letech vrátila na své kariérní maximum, když 20. července 2015 figurovala na 46. místě. Stala se první švédskou šampionkou v obnovené historii turnaje, a první vítěznou Švédkou od roku 1986, kdy triumfovala Catarina Lindqvistová. V Bastadu si připsala double po triumfu v deblové soutěži.\n\nÚřadující držitelka nekalendářního Grand Slamu Serena Williamsová odstoupila po prvním kole pro poranění lokte. Na Swedish Open 2013 dosáhla svého prvního, a k roku 2015 stále jediného, titulu v nejnižší etáži okruhu – WTA International.\n\n"}
{"id": "1121492", "url": "https://cs.wikipedia.org/wiki?curid=1121492", "title": "BRD Bucharest Open 2015 – ženská dvouhra", "text": "BRD Bucharest Open 2015 – ženská dvouhra\n\nDo soutěže ženské dvouhry na tenisovém turnaji BRD Bucharest Open 2015 nastoupilo třicet dva hráček. Obhájkyní titulu byla rumunská světová trojka Simona Halepová, která však v soutěži nestartovala.\n\nVítězkou dvouhry se stala sedmá nasazená Slovenka Anna Karolína Schmiedlová, jež ve finále zdolala italskou turnajovou jedničku Saru Erraniovou po dvousetovém průběhu 7–6 a 6–3. V probíhající sezóně, stejně jako na okruhu WTA Tour, si připsala druhé turnajové vítězství. V dubnu již triumfovala na Katowice Open 2015.\n\n"}
{"id": "1121506", "url": "https://cs.wikipedia.org/wiki?curid=1121506", "title": "Evektor-Aerotechnik", "text": "Evektor-Aerotechnik\n\nEvektor-Aerotechnik a.s. je výrobce letadel sídlící v Kunovicích. Společnost vyrábí několik druhů lehkých sportovních letounů, cvičných letounů a pokročilých ultralightů, které úspěšně exportuje do více než padesáti zemí světa. Evektor-Aerotechnik se také aktivně účastní projektu vývoje dvoumotorového turbovrtulového letounu EV-55 Outback určeného pro přepravu 9-14 pasažérů anebo 1,8 t nákladu.\n\nEvektor-Aerotechnik sídlí na letišti v Kunovicích, regionu známém svou historií leteckého průmyslu počínající již v roce 1936. Mimo této společnosti v regionu sídlí také LET Kunovice, dnešní Aircraft Industries, výrobce 19místného turbovrtulového letounu L-410 a Moravan Aeroplanes – výrobce letounů Zlín. \n\nHistorie společnosti Evektor-Aerotechnik začíná v roce 1970, kdy byla založena společnost Aerotechnik, coby výrobce malých letounů. První vlastní výrobní programy Aerotechniku zahrnovaly motorový kluzák L13 Vivat a vírník A-70 Autogyro. Později se začala společnost specializovat také na údržbu a generální opravy mnoha druhů u nás vyráběných letounů, jako jsou například modely Zlín.\n\nVýrobu lehkých sportovních letounů a pokročilých ultralehkých letounů začala společnost v roce 1996. Prvním letounem byl model P220UL Koala, následovaný modelem EV-97 Eurostar (představeným v roce 1997) a programem letounů řady EuroStar, SportStar a harmony. Evektor SportStar se stal v roce 2004 jedním z prvních lehkým sportovním letounů schválených pro provoz v USA americkým úřadem civilního letectví FAA a jeho další verze SportStar RTC získala typový certifikát EASA. Dnešní flotila UL a LSA letounů vyrobených společností Evektor-Aerotechnik patří k nejrozsáhlejším na světě. V letech 1997–2004 se Evektor-Aerotechnik účastnil coby subdodavatel částí draku v programu jednomotorového turbovrtulového letounu Aero 270 společnosti Aero Vodochody. V roce 2004 společnost představila jednomotorový čtyřmístný letoun VUT100 Cobra. V roce 2010 byl veřejnosti představen dvoumotorový turbovrtulový letoun Evektor EV-55 Outback, který poprvé vzlétl v roce 2011.\n\n\n\n"}
{"id": "1121508", "url": "https://cs.wikipedia.org/wiki?curid=1121508", "title": "BRD Bucharest Open 2015 – ženská čtyřhra", "text": "BRD Bucharest Open 2015 – ženská čtyřhra\n\nDo soutěže ženské čtyřhry na tenisovém turnaji BRD Bucharest Open 2015 nastoupilo šestnáct dvojic. Obhájcem titulu byl pár Elena Bogdanová a Alexandra Cadanțuová, jenž ve čtvrtfinále skončil na raketách Ioany Ralucy Olaruové a Anny Tatišviliové .\n\nVítězem čtyřhry se stal čtvrtý nasazený gruzínsko-nizozemský pár Oxana Kalašnikovová a Demi Schuursová, který ve finále zdolal rumunskou dvojici Andreea Mituová a Patricia Maria Țigová, startující na divokou kartu, výsledkem 6–2 a 6–2. Obě šampionky si do žebříčku WTA připsaly 280 bodů.\n\n"}
{"id": "1121509", "url": "https://cs.wikipedia.org/wiki?curid=1121509", "title": "Consolidated PB2Y Coronado", "text": "Consolidated PB2Y Coronado\n\nConsolidated PB2Y Coronado byl americký čtyřmotorový celokovový hornoplošný létající člun z období II. světové války, určený k dálkovému protiponorkovému a protilodnímu hlídkování.\n\nAmerické námořní letectvo zadalo 27. července 1936 firmě Consolidated zakázku na vývoj prototypu létajícího člunu XPB2Y-1. Po krátkém vývoji byl 17. prosince 1937 první kus, poháněný čtveřicí prototypových motorů Pratt & Whitney XR-1830-72 po 772 kW. Náklad pum a torpéd činil až 5448 kg, po jednom kulometu ráže 12,7 mm bylo v přídi a na zádi trupu, na bocích za křídly bylo po jednom ráže 7,62 mm. Osádka byl desetičlenná. Na první prototyp, trpící podélnou nestabilitou, byly dodatečně nainstalovány na vodorovnou ocasní plochu dvě malé svislé plošky jako doplněk k jednoduché SOP. Nakonec byly postaveny dvojité svislé ocasní plochy kruhového tvaru. Prototyp převzalo US Navy jako symbolický vlajkový letoun průzkumného letectva a 31. března 1939 objednalo 6 sériových strojů v provedení PB2Y-2.\n\nNová verze měla vyšší trup s novým kýlem, motory R-1830-78 Twin Wasp po 882 kW a dvojité svislé ocasní plochy. Devítičlenná osádka měla k obraně 6 kulometů ráže 12,7 mm. Vzletová hmotnost vzrostla proti prototypu z 22 588 kg na 27 440 kg. Stroje převzala peruť VP-13 v roce 1941, kdy také obdržely bojové jméno Coronado. Byly používány především k výcviku a experimentům, protože nebyly vybaveny pancéřováním a ochrannými obaly palivových nádrží.\n\nTyto pasivní obranné prvky obdržel jeden ze šestice PB2Y-2, upravený tak na standard bojových XPB2Y-3. Hlavňovou výzbroj tvořily dvojkulomety ráže 12,7 mm na přídi, hřbetě a zádi trupu a po jednom v bočních střelištích. Z celkového počtu 210 sériových exemplářů byly některé vybaveny radiolokátorem pro vyhledávání plavidel, který byl umístěn na hřbetě trupu před křídlem. 10 kusů převzalo RAF, kde byly konvertovány na dopravní.\n\nObdobnou úpravu provedlo US Navy s 31 stroji PB2Y-3, které následně nesly označení PB2Y-3R. Nevyzbrojené letouny měly kapacitu 44 osob, nebo 7264 kg zboží. Motory byly nevýškové R-1830-92 s jednostupňovými kompresory.\n\nVerze XPB2Y-4 byl jeden prototyp upravený z „trojky“ zástavbou hvězdicových pohonných jednotek Wright R-2600 Cyclone o výkonu 1176 kW.\n\nPB2Y-5 byly upravené PB2Y-3 s motory R-1830-92 s optimálním výkonem v nižších výškách, které lépe využily výkonu motorů při dlouhých letech nad hladinou moře. Zásoba paliva byla zvětšena z 7173 l na 11 404 l a dolet s nákladem 3632 kg pum tak vzrostl z 2204 km na 2640 km.\n\nNěkteré letouny s nevýškovými motory R-1830-92 byly přepracovány na sanitní PB2Y-5H s kapacitou 25 raněných na nosítkách. Nasazeny byly při evakuaci raněných do USA z oblasti Pacifiku.\n\n\nÚdaje dle\n\n\n"}
{"id": "1121510", "url": "https://cs.wikipedia.org/wiki?curid=1121510", "title": "Passo Pordoi", "text": "Passo Pordoi\n\nPrůsmyk Pordoi (, ) je se svou nadmořskou výškou 2239 m druhým nejvyšším horským sedlem zpřístupněným veřejnou silnici v italských Dolomitech. Spojuje městečko Canazei v údolí Val di Fassa v oblasti Tridentsko-Horní Adiže s údolím Fodom a městečkem Arabba v oblasti Benátsko.\n\nPrůsmyk je obklopen několika vrcholy. Jsou to 3181 m n. m. vysoký Langkofel (na severozápadě), Sass Pordoi (2950 m n. m.), Sass de Forca (2917 m n. m.) a nejvyšší Piz Boè (3152 m n. m.) na severu a skupina Marmolada na jihu.\n\nPři pohledu na východ jsou na obzoru vidět skupiny Fanes a Le Tofane.\n\nPrůsmyk Pordoi byl zpřístupněn silnicí, jejíž stavba byla zahájena v tomto úseku v roce 1901 a roku 1905 byla dokončena. Hotel Savoia a Hotel Pordoi byly prvními hotely na průsmyku. Předtím tam byla už od roku 1902 otevřena horská chata sekce DuÖAV Meran, vybudovaná a řízená Marií Dezulianou, sestrou horolezecké legendy Tita Piaze.\n\nTato první fáze rozvoje cestovního ruchu, kterou připomíná pamětní kámen s technickými údaji o výstavbě silnice, byla přerušena první světovou válkou, kdy oblast východně od průsmyku Pordoi byla okamžitě bojovou zónou.\n\nNedaleko od průsmyku je památník s vojenským hřbitovem, na kterém je pohřbeno 8582 rakouských a německých vojáků z první světové války a 847 obětí druhé světové války.\n\nV roce 1950, region zažil po druhé světové válce, která na průsmyku Pordoi nezanechala velké škody, na rozdíl od první světové války, nový ekonomický boom. V roce 1962 byla postavena lanovka Sass Pordoi, jedna z prvních v Dolomitech bez mezilehlé podpory mezi spodní a horní stanicí. Potom následovaly stavby dalších lyžařských výtahů, turistických stezek a lezeckých cest ve skupině Sella. Hotely obsazené během války příslušníky německých ozbrojených sil a italské stráže hranic byly znovu otevřené.\n\n"}
{"id": "1121513", "url": "https://cs.wikipedia.org/wiki?curid=1121513", "title": "Bystrá dolina", "text": "Bystrá dolina\n\nBystrá dolina je pojmenování více údolí na Slovensku:\n\n"}
{"id": "1121514", "url": "https://cs.wikipedia.org/wiki?curid=1121514", "title": "Swedish Open 2015 – ženská čtyřhra", "text": "Swedish Open 2015 – ženská čtyřhra\n\nDo soutěže ženské čtyřhry na tenisovém turnaji Swedish Open 2015 nastoupilo šestnáct dvojic. Obhájcem titulu byl pár Andreja Klepačová a María Teresa Torrová Florová, jehož členky na bastadské antuce nestartovaly.\n\nVítězem čtyřhry se stal čtvrtý nasazený nizozemsko-německý pár Kiki Bertensová a Johanna Larssonová, který ve finále zdolal německo-ukrajinskou dvojici Tatjana Mariová a Olga Savčuková výsledkem 7–5 a 6–4. Obě šampionky si do žebříčku WTA připsaly 280 bodů.\n\nPro Bertensovou to byl druhý deblový triumf na okruhu WTA Tour a Larssonová na něm vyhrála čtvrtou trofej ze čtyřhry. Na turnaji Švédka navíc získala i singlovou trofej.\n\n"}
{"id": "1121521", "url": "https://cs.wikipedia.org/wiki?curid=1121521", "title": "Motor vzadu, pohon všech kol", "text": "Motor vzadu, pohon všech kol\n\nMotor vzadu, pohon všech kol nebo R4 je koncepce uložení spalovacího motoru za zadní nápravu, který pohání všechna čtyři kola.\n\nToto uspořádání je voleno především ke zlepšení trakce nebo řízení stávajících uspořádání motor vzadu, zadní náhon (RR).\n\nMezi významné automobily používající toto uspořádání patří některé sportovní automobily Porsche, včetně 959 nebo 911 Turbo, které od svého představení, resp. představení turbodmychadlem přeplňované verze 993 z roku 1995 a představení modelu Carrera 4 spolu se sérií 964 v roce 1989.\n\nNěkteré varianty automobilů Volkswagen Kübelwagen (vojenské vozidlo s motorem vzadu na základě Volkswagenu Brouk používané Německem během druhé světové války) byly vyráběny s pohonem všech kol, včetně variant Type 86, Type 87 , Type 98.\n"}
{"id": "1121524", "url": "https://cs.wikipedia.org/wiki?curid=1121524", "title": "Tabon holubí", "text": "Tabon holubí\n\nTabon holubí (\"Leipoa ocellata\") je pták z čeledi tabonovití (Megapodiidae).\n\nTento druh se vyskytuje v lesích jižní Austrálie.\nTabon holubí měří kolem 55 až 60 cm, může vážit až 2 kg.\n\nSameček nejprve vytvoří hnízdo z listí, které nahrabe na hromadu a nechá zetlít, aby uvolňovaly teplo. Do hnízda poté samička naklade vejce, o které se samec pečlivě stará. Pokud je příliš teplo, odhrne kus listí, aby se vajíčka nepřehřála a pokud je zima, na hnízdo nahrne další materiál, aby se vejce nepodchladila. Takto to trvá až do doby, než se mláďata vylíhnou. Jsou samostatná téměř od narození.\n\nIUCN zařadila tabona mezi zranitelné druhy. Decimují ho hlavně lidmi dovezené šelmy a dobytek.\n\n"}
{"id": "1121529", "url": "https://cs.wikipedia.org/wiki?curid=1121529", "title": "Bobrovecká dolina", "text": "Bobrovecká dolina\n\nBobrovecká dolina je název dvou údolí na Slovensku:\n\n"}
{"id": "1121538", "url": "https://cs.wikipedia.org/wiki?curid=1121538", "title": "Langkofel", "text": "Langkofel\n\nLangkofel, italsky Sassolungo, je hlavním vrcholem horské skupiny Langkofel v Dolomitech v údolí Val Gardena. Jméno Sassolungo znamená Dlouhý kámen či skála. Jeho nadmořská výška je 3181 m.\n\nHřeben Langkofelu se rozkládá na území v délce jednoho kilometru ve směru SZ-JV. Normální výstupová trasa vede přes jihozápadní stěnu a je extrémně dlouhá. První výstup provedl 13. srpna 1869 Paul Grohmann (1838-1908).\n\nZe sedla Passo Sella (2180 m n. m.) vede lanovka k horské chatě Rifugio Toni Demetz umístěné ve štěrbině Langkofelscharte. Na vrcholy Langkofelu a Fünffingerspitze vedou odtud zajištěné cesty - ferraty a vrcholy jsou tak dostupné i pro dobře vybavené turisty.\n\nTúra okolo Sassolungo poskytuje úžasné výhledy na horské skupiny Sella, Marmolada a Alpe di Siusi.\n\nV zimě je chata i lanovka uzavřena, protože sjezdovky vedoucí od chaty není možné upravit rolbou. Lyžování si zde vyžádalo v posledních několika letech několik úmrtí.\n\nV přírodním výklenku na východní straně masívu Sassolungo je od roku 1950 umístěna asi 3 metry vysoká dřevěná socha Madonny od sochaře Flavia Pancheriho.\n"}
{"id": "1121541", "url": "https://cs.wikipedia.org/wiki?curid=1121541", "title": "Staroholandský racek", "text": "Staroholandský racek\n\nStaroholandský racek je plemeno středozobého holuba, řadící se mezi racky. Společně s ním jsou ve skupině středozobých racků třeba staroněmecký nebo italský racek. Jeho číslo dle EE je 0703 a pochází z Holandska. Kroužkují se kroužkem velikosti 11 mm. Je vyhlášený svou důvěřivou, nebojácnou až krotkou povahou.\n\nHistorie staroholandského racka je tajemstvím, které se chovatelům zatím nepodařilo rozluštit. Tito ptáci pravděpodobně vznikali okolo roku 1600, avšak další zmínky o nich nacházíme až době vydání standardu plemeno, který byl vydán ve 30. letech 20. století . První zmínku, právě tu z roku 1600, můžeme najít v knize italského botanika a entmologa Ulisse Aldrovandiho. Toto dílo nese název Ornithologia libri a autor v něm, mimo jiné, popisuje i některá plemena holubů chovaných v tehdejší Itálii . Aldrovandi uvedl, že v Holandsku se vyskytuje holub s náprsenkou na krku, který je znám jako „cortbecke“ podle krátkého zobáku.\n\nV roce 1931 se začal holubářský odborník H. Th. G. Moezelaar zajímat o staroholandské racky a mapovat jejich výskyt, v roce 1938 pak založil chovatelských klub těchto holubů . V následujících letech Nizozemci provedli efektivní modernizaci přikřížením některých jiných plemen, zapojili třeba antverpské racky, kteří přinesli velké, široké a protáhlé hlavy . Dále byla zvolena některá plemena holubů vzniklých na bázi poštovního holuba, mezi nimiž nechyběli antverpští výstavní (šířka hlavy) a němečtí výstavní (výška postoje a obdobné držení těla).\nPři posuzování na výstavách se u staroholandkských racků posuzuje přdevším celkový dojem, dále pak tvar těla, hlava a chocholka kresba a barva\n\nCelkově je tento racek středně velký, vodorovně nesený s převládajícím bílým zbarvením. Má krátká záda. Hlava je podlouhlá, ne úzká, největší krátce před očima; kde také leží nejvyšší bod. Křivka temene viděná ze strany je dlouhá, vodorovná, na konci ukončena špičatou chocholkou. Čelo a zobák tvoří z pohledu ze strany rovnou linii, která v krásně kulatém oblouku přechází do linie temena. Z pohledu shora tvoří zobák a čelo trojúhelník. Špičatá chocholka co možná nejvýše posazená, na zadní straně krku hřeben. Oči jsou velké, kulaté a plné, přesto s živým výrazem; tmavé. Obočnice světle masově zbarvené, jemné struktury. Zobák středně dlouhý, silnější, tupý, dobře uzavřený, s čelem v přímé linii. Prodloužená přímka středu zobáku prochází očima. Má světle masovou barvu. Ozobí je malé a jemné. Krk je střední, silnější; hrdlo dobře vykrojené. Ocas je krátký až střední, dobře složený a vodorovně nesený.\n\nStaroholandský racek je rozmanitý holub s pestrou škálou možných barev; černá, červená, žlutá sytá i žlutá lesklá, plavá, stříbřitá… Základní barva štítů světle krémová, načervenalá nebo stříbřitá. Základní barva je bílá, jen štít křídla a pokud možno i křidélko barevné. Mezi nejčastěji viděné rázy patří červeně plavá, žlutě plavá, modře nebo stříbrně kapratá nebo jednobarevní bílí.\n\nHrubé vady: Dlouhé, úzké tělo, slabý, dlouhý krk, příliš dlouhé nebo krátké nohy, opeřené nohy; široká, hranatá, krátká, nebo propadlá hlava, namodralé nebo červené obočnice, krátký, dlouhý, nebo nečistý zobák, jiná než vysoko nasazená chocholka; malá náprsenka, méně než 7 a více než 12 bílých letek, silně probarvené bérce, barevné peří v bílém opeření, vadná barva štítu a pruhů, náznak 3 pruhu.\n\nStaroholandský racek se hodí pro voliérový či volný chov. Při volném chovu mají ptáci možnost volného pohybu, takže si udržují kondici a netloustnou. Holubník pro tyto racky nemusí být příliš velký a mohou v něm žít s jiným druhem holubů. Avšak pokud je v chovu dominantní samec, je možné, že bude ničit cizí vejce. Co se krmení týče, chovatel by měl vybrat směs speciálně pro krátkozobá nebo středozobá plemena.\n\nHnízdění probíhá od března do června,\n"}
{"id": "1121543", "url": "https://cs.wikipedia.org/wiki?curid=1121543", "title": "Alexander Wieczerzak", "text": "Alexander Wieczerzak\n\nAlexander Wieczerzak (* 22. března 1991 Frankfurt nad Mohanem, Německo) je německý zápasník–judista polského původu.\n\nS judem začal v 7 letech pod vedením Lutza Befußa. Později prošel kluby JC Rüsselsheim a JC Wiesbaden, kde se připravoval pod různými trenéry. Jeho osobním trenérem v juniorech byl Brazilec Sergio Olivera. V německé seniorské reprezentaci se pohybuje od roku 2011 v polostřední váze do 81 kg. V roce 2012 byl ve své váze třetí vzadu za Ole Bischofem a Svenem Mareschem a na olympijské hry v Londýně se nekvalifikoval. V olympijském roce 2016 ho v lednu po turnaji v Havaně postihly zdravotní komplikace. Pozdější mu byla diagnostikována horečka dengue. V březnu se vrátil na tatami a nezískal dostatečný počet bodů pro kvalifikaci na olympijské hry v Riu.\n\nAlexander Wieczerzak je levoruký judista, jeho osobní technikou je seoi-nage, kterou doplňuje výborným bojem na boje a submisivními technikami škrcení a páčení.\n\n\n"}
{"id": "1121545", "url": "https://cs.wikipedia.org/wiki?curid=1121545", "title": "Passo Sella", "text": "Passo Sella\n\nSellajoch (, ladinsky Jouf de Sela) je horský průsmyk o nadmořské výšce 2240 m v Itálii. Spojuje městečko Wolkenstein v údolí Val Gardena v Autonomní provincii Bolzano s městečkem Canazei v údolí Val di Fassa v Autonomní provincii Trento.\n\nHorská skupina Sella je v přímé linii dlouhá asi 33 km, nejkratší propojení vedoucí přes sedlo Sellajoch je však 53,4 km dlouhé. Vede mezi vrcholem Sassolungo na západě a skupinou Sella na východě.\n\nArcheologické nálezy (šipky, střepy keramiky) svědčí o osadě z doby kamenné v této oblasti. O využití průsmyku ve starověku a středověku není nic známo.\n\nV roce 1872 byla dokončena silnice, nyní součástí Strada Statale 242 Val Gardena - Passo Sella. První hotel na Passo Sella, kde byli ubytováváni převážně obchodní cestující, byl postaven v roce 1884 Carlem Valentinim pod vrcholem. V roce 1903 následoval Sellajochhaus, další zařízení (Maria Flora) byla postavena v roce 1934. Všechny tři budovy po přestavbách jsou stále používány pro cestovní ruch.\n\nPrvní lanovka z první světové války sloužila k dodávce materiálů bojujícím vojskům. Se vzestupem cestovního ruchu vznikaly v Dolomitech po roce 1950 další lanovky, lyžařské vleky, turistické stezky atd.\n"}
{"id": "1121552", "url": "https://cs.wikipedia.org/wiki?curid=1121552", "title": "Krajská hvězdárna a planetárium Maximiliána Hella v Žiaru nad Hronom", "text": "Krajská hvězdárna a planetárium Maximiliána Hella v Žiaru nad Hronom\n\nKrajská hvězdárna a planetárium Maxmiliána Hella v Žiaru nad Hronom je kulturně-výchovné zařízení sestávající z astronomické observatoře a planetária. Jeho úkolem je zpřístupňovat a rozšiřovat informace o astronomii a příbuzných přírodovědeckých tématech mezi laickou veřejností, především mezi dětmi a mládeží. K jeho organizačním součástem patří Hvězdárna v Banské Bystrici a Hvězdárna v Rimavské Sobotě.\n\nPlanetárium se nachází pod kupolí o průměru 10 metrů, v jejímž centru je optomechanický přístroj Zeiss Klein Planetarium 2P. Ten je doplněn dalšími zařízeními a projektory. Centrální přístroj simuluje celou hvězdnou oblohu viditelnou pouhým okem a promítá na ni i některá tělesa Sluneční soustavy. Hvězdárna obsahuje jako svůj hlavní přístroj zrcadlový dalekohled Maksutov-Cassegrain TEC s průměrem zrcadla 202 mm a ohniskovou vzdáleností 2200 mm. Kromě toho obsahuje i dalekohled LUNT s průměrem objektivu 60 mm a ohniskovou vzdáleností 600 mm k pozorování sluneční chromosféry. Oba dalekohledy jsou osazeny na společné montáži Losmandy HGM Titan 50: 1. Budova kromě toho obsahuje i několik sálů - přednáškový, SCI-FI sál a UFO sál - v nichž jsou další zařízení a materiál sloužící k demonstraci jevů probíhajících ve vesmíru. Pozorování lze provádět i z dvojice teras. Jedna z nich, zvaná solární terasa, obsahuje solární panely k demonstraci využití solární energie, a několik slunečních hodin.\n\nVětšinu návštěvníků tvoří školní exkurze. Každý páteční večer, s výjimkou státních svátků a technické odstávky, je planetárium otevřeno i veřejnosti. Přes prázdniny je planetárium pro dětskou veřejnost otevřeno i ve středu odpoledne. Hlavní náplní jsou odborně-popularizační programy. Kromě nich se promítají i hudební, relaxační nebo cestopisné programy.\n\nDnešní planetárium má původ v Okresní hvězdárně fungující v Žiaru nad Hronom od roku 1973. K jejímu přejmenování na současný název Hvězdárna Maxmiliána Hella došlo v roce 1990 u příležitosti 270. výročí narození významného astronoma 18. století — Maxmiliana Hella. V roce 1996 se organizace přesunula do nové budovy, ve které sídlí dodnes. Kompetence krajské hvězdárny byly na organizaci přesunuty v roce 2005, kdy byla přejmenovala na Krajskou hvězdárnu a planetárium Maxmiliána Hella v Žiaru nad Hronom. Od roku 2012 je jejím ředitelem RNDr. Peter Augustín. Původní pozorovatelna již není veřejnosti přístupná.\n"}
{"id": "1121556", "url": "https://cs.wikipedia.org/wiki?curid=1121556", "title": "Oskar Gröning", "text": "Oskar Gröning\n\nOskar Gröning (10. června 1921 Nienburg, Dolní Sasko – 9. března 2018) byl německý dozorce, který pracoval v koncentračním táboře Auschwitz. Gröning, přezdívaný „účetní z Osvětimi“, pomáhal např. při třídění věcí zavražděných Židů nebo při tzv. selekci, kdy se rozhodovalo, kteří Židé budou posláni do plynové komory a kteří na nucené práce.\n\nV červenci 2015, ve věku 94 let, byl odsouzen ke čtyřem letům vězení. Podle soudu svým jednáním napomáhal hladkému fungování německé smrtelné mašinerie, a nese tak spoluvinu za smrt nejméně 300 tisíc Židů. Gröning uznává, že nese \"„morální spoluvinu\"\", proti rozsudku se však odvolal.\n\nMatka Gröningovi zemřela, když mu byly čtyři roky. Jeho otec byl nacionalista, který po porážce Německa v 1. světové válce vstoupil do paramilitantní skupiny Stahlhelm. Otcův nesouhlas s Versailleskou smlouvou ještě vzrostl poté, co v roce 1929 zkrachoval jeho obchod s textilem.\n\nMladý Gröning počátkem 30. let vstoupil do mládežnické organizace Stahlhelm, později do Hitlerjugend. Po vypuknutí války se stal členem Waffen-SS. Do Osvětimi přijel v roce 1942. Pracoval zde i mezi květnem a červencem 1944 během tzv. maďarské akce, kdy sem nacisté přivezli přes 420 tisíc maďarských Židů. Právě z podílu na jejich smrti byl o mnoho let později obžalován.\n\nPo válce a poté, co byl propuštěn z britského vězení, začal žít v dolnosaském Lüneburgu. Až do důchodu pracoval ve sklářské továrně.\n\nO své minulosti se rozhodl veřejně promluvit, když se setkal se zpochybňováním holokaustu. Podle novináře Stanislava Motla je Gröning vnímán jako jeden z nejtvrdších nepřátel jeho popíračů. Obrazu nacistického válečného zločince se podle Motla kvůli hluboké sebereflexi naprosto vymyká.\n\nV červenci 2015 byl Gröning za podíl na smrti nejméně 300 tisíc Židů odsouzen ke čtyřem letům vězení, ač státní zástupce požadoval o půl roku kratší trest. Gröning se proti rozsudku odvolal. Uznává, že o vraždění Židů věděl, trvá však na tom, že sám nikoho nezabil ani nemučil. I kdyby byl rozsudek nakonec potvrzen, celý trest si pravděpodobně neodpyká – jednak s ohledem na zdravotní stav, jednak by mu mohl být zkrácen až o 22 měsíců coby kompenzace za průtahy. Gröninga totiž bylo možné odsoudit již během vyšetřování na přelomu 70. a 80. let; trestní řízení však tehdy bylo zastaveno.\n\nProces byl významný i tím, že řeší zásadní otázku trestní odpovědnosti lidí, kteří se na vyvražďování Židů aktivně nepodíleli. Dříve vyšetřovatelé docházeli k závěru, že jednání lidí pracujících v Osvětimi nesouviselo s vražděním. V roce 2011 byl však za napomáhání k masovým vraždám Židů nepravomocně odsouzen dozorce ve vyhlazovacím táboře Sobibor John Demjanjuk (zemřel před vynesením konečného rozsudku), a to přes absenci důkazů, že by se nějaké vraždy dopustil.\n"}
{"id": "1121558", "url": "https://cs.wikipedia.org/wiki?curid=1121558", "title": "Hall of Fame Tennis Championships 2015 – mužská dvouhra", "text": "Hall of Fame Tennis Championships 2015 – mužská dvouhra\n\nDo soutěže mužské dvouhry na tenisovém turnaji Hall of Fame Tennis Championships 2015 nastoupilo třicet dva hráčů. Obhájcem titulu byl australský tenista Lleyton Hewitt, který startoval v paralalně probíhajícím čtvrtfinále Světové skupiny Davis Cupu 2015.\n\nVítězem dvouhry se stal nenasazený Američan Rajeev Ram, jenž ve finále zdolal chorvatskou turnajovou dvojku Ivo Karloviće po dramatickém třísetovém průběhu 7–6, 5–7 a 7–6. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour. První vybojoval na stejném turnaji – Hall of Fame Tennis Championships 2009.\n\n"}
{"id": "1121559", "url": "https://cs.wikipedia.org/wiki?curid=1121559", "title": "Corina Crețuová", "text": "Corina Crețuová\n\nCorina Crețu (* 24. června 1967, Bukurešť) je rumunská a evropská politička, od listopadu 2014 evropská komisařka pro regionální politiku v Evropské komisi vedené Jean-Claude Junckerem.\n\nJe členkou rumunské sociálně-demokratické strany (PSD) a bývalou poslankyní Evropské parlamentu, kde od června do října 2014 zastávala funkci místopředsedkyně.\n\n"}
{"id": "1121561", "url": "https://cs.wikipedia.org/wiki?curid=1121561", "title": "Chillwave", "text": "Chillwave\n\nChillwave, někdy také označovaný jako glo-fi, je hudební žánr, jehož interpreti jsou charakterizováni především častým požíváním zvukových efektů, syntezátorů, smyček, samplingu a silně filtrovaných vokálů s jednoduchými melodickými pasážemi.\n\nŽánr v sobě spojuje ambientní hudbu s moderním popem, jak v Electropop, post-punk revivalu, psychedelickému folku, nu gaze, witch house. Je často označovaný za \"summer music\".\n\n"}
{"id": "1121567", "url": "https://cs.wikipedia.org/wiki?curid=1121567", "title": "Swedish Open 2015 – mužská dvouhra", "text": "Swedish Open 2015 – mužská dvouhra\n\nDo soutěže mužské dvouhry na tenisovém turnaji Swedish Open 2015 nastoupilo dvacet osm hráčů. Obhájcem titulu byl třetí nasazený Urugayec Pablo Cuevas, kterého v semifinále vyřadil Benoît Paire.\n\nVítězem dvouhry se stal nenasazený Francouz Benoît Paire, jenž ve finále zdolal španělskou turnajovou dvojku Tommyho Robreda po dvousetovém průběhu 7–6 a 6–3. V probíhající sezóně i na okruhu ATP Tour si tak připsal premiérové turnajové vítězství z dvouhry, když už dříve vybojoval jeden titul ve čtyřhře.\n\nČtyři nejvýše nasazení hráči měli volný los do druhého kola.\n\n"}
{"id": "1121571", "url": "https://cs.wikipedia.org/wiki?curid=1121571", "title": "Croatia Open Umag 2015 – mužská dvouhra", "text": "Croatia Open Umag 2015 – mužská dvouhra\n\nDo soutěže mužské dvouhry na tenisovém turnaji Croatia Open Umag 2015 nastoupilo dvacet osm hráčů. Obhájcem titulu byl Urugayec Pablo Cuevas, který se rozhodl startovat na paralalně probíhajícím Swedish Open 2015, do něhož nastoupil také v roli obhájce trofeje.\n\nVítězem dvouhry se stal čtvrtý nasazený Rakušan Dominic Thiem, jenž ve finále zdolal portugalského hráče Joãa Sousu po dvousetovém průběhu 6–4 a 6–1. V probíhající sezóně si tak, po květnové triumfu na Open de Nice Côte d’Azur 2015, připsal druhé turnajové vítězství, které představovalo druhý titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1121572", "url": "https://cs.wikipedia.org/wiki?curid=1121572", "title": "Claro Open Colombia 2015 – mužská dvouhra", "text": "Claro Open Colombia 2015 – mužská dvouhra\n\nDo soutěže mužské dvouhry na tenisovém turnaji Claro Open Colombia 2015 nastoupilo dvacet osm hráčů. Obhájcem titulu byl druhý nasazený australský tenista Bernard Tomic.\n\nVítězem dvouhry se stal opět druhý nasazený Bernard Tomic, jenž ve finále zdolal francouzskou turnajovou trojku Adriana Mannarina po třísetovém průběhu 6–1, 3–6 a 6–2. V probíhající sezóně si tak připsal premiérové turnajové vítězství, které představovalo třetí singlový titul na okruhu ATP Tour, první od rok staré výhry na bogotském turnaji 2014.\n\nČtyři nejvýše nasazení hráči měli volný los do druhého kola.\n\n"}
{"id": "1121574", "url": "https://cs.wikipedia.org/wiki?curid=1121574", "title": "Kurfiřtský kraj", "text": "Kurfiřtský kraj\n\nKurfiřtský kraj (německy \"Kurkreis\") byl v letech 1423/1527-1806 historickým územím a administrativní jednotkou Saského kurfiřtství, od jehož držby byl odvozován kurfiřtský hlas rodu Wettinů na říšském sněmu Svaté říše římské. Kurfiřtský kraj vznikl přivtělením bývalého Sasko-wittenberského kurfiřtství k Míšeňskému markrabství, drženého rodem Wettinů.\n\nKurfiřtský kraj navazoval na bývalé Sasko-wittenberské vévodství, držené rodem Askánců, kterému císař Karel IV. ve zlaté bule r. 1356 definitivně přiznal kurfiřtskou hodnost. Když v r. 1422 zemřel poslední askánský kurfiřt, Albrecht III., přiřkl 6. ledna 1423 císař Zikmund jeho vévodství i kurfiřtskou hodnost jako odumřelé říšské léno Fridrichu IV. Wettinskému, zvaný Bojovný (\"der\" \"Streitbare\") panujícímu v sousedním Míšeňsku (zároveň s tím získal Fridrich také území tzv. Saského falckrabství). Dědické nároky askánských příbuzných ze sasko-lauenburské větve byly odmítnuty a Fridrich se jako Fridrich I. stal novým kurfiřtem. Zikmund Lucemburský upřednostnil Fridricha před sasko-lauenburskými vévody jednak z vděčnosti za jeho pomoc při křížové výpravě proti českým husitům r. 1420 a také proto, aby na severozápadní hranici Čech vznikla dostatečně silná protihusitská hráz v podobě mocného státu. Kurfiřtský kraj, nazývaný tak od správní reformy v r. 1527, zůstal v držení Wettinů až do zániku říše, měnily se ovšem rodové větve, které ho měly v držení. Altenburským dělením rodových zemí r. 1445 obdržel Kurfiřtský kraj a východnější oblasti kolem Míšně a Drážďan kurfiřt Fridrich II., zatímco země v Durynsku a ve Frankách jeho mladší bratr, vévoda Vilém III. Po opětovném sjednocení obou rodových linií došlo r. 1485 k trvalejšímu Lipskému dělení, kdy Kurfiřtský kraj spolu s úřadem převzal kurfiřt Arnošt, zakladatel větve \"Ernestinů\", který Kurfiřtský kraj naopak připojil k západní, durynské části rodových držav a za své sídlo zvolil Torgau, těsně za jižní hranicí Kurfiřtského kraje. Střídavě sídlil ale i v centru vlastního kraje, ve Wittenberku a v durynském Eisenachu. Arnoštův mladší bratr, vévoda Albrecht III., zakladatel \"albertinské větve\" Wettinů, zdědil Míšeňské markrabství a sídlil v Drážďanech. Protože Arnoštův potomek, Jan Fridrich I., zvaný Velkomyslný (něm. \"der\" \"Großmütige\") byl pro svou účas ve šmalkaldské válce označen císařem Karlem V. za zrádce, jeho rod ztratil po tzv. Wittenberské kapitulaci r. 1547 mnohá území včetně Kurfiřtského kraje a kurfiřtského úřadu, který se k němu vázal. Obojí přešlo na vévodu Mořice I. z \"albertinské\" linie rodu, čímž došlo k definitivnímu spojení drážďanského dvora s kurfiřtskou hodností. Po zániku Svaté říše římské, zrušení kurfiřtských úřadů a následném povýšení Saska na království r. 1806 pozbyl název Kurfiřtský kraj svůj smysl a navíc Sasko, jako člen Rýnského spolku, ovládaného Napoleonem, muselo dbát na dodržování nařízení o zániku všech hodností, názvů a titulů, odkazujících na bývalou Svatou říši. Proto byl Kurfiřtský kraj r. 1807 přejmenován na Wittenberský kraj. Protože bylo Sasko spojencem Napoleona, bylo na Vídeňském kongresu tvrdě potrestáno ztrátou mnoha území včetně Wittenberského kraje, která převzalo Prusko, které z Wittenberského kraje a dalších území vytvořilo tzv. Provincii Sasko (něm. \"Provinz Sachsen\").\n\nKurfiřtský kraj připadl Míšeňsku původně jako v podstatě jednolité území. Roku 1527 však došlo v \"ernestinském\" Kurfiřtském Sasku ke správní reformě, která byla následkem odstoupení mnoha území r. 1553 přenesena i na země \"albertinské\" (drážďanské) linie. Sasko bylo rozděleno na čtyři, později sedm krajů (německy \"Kreise\"), které se dále dělily na okresy (něm. \"Ämter\"). Kurfiřtský kraj sestával od r. 1527 z následujících okresů:\n\n\nPolitické změny kolem Wittemberské kapitulace se vnitřního územního členění ani vnějších hranic Kurfiřtského kraje nijak nedotkly a kraj přešel celý od \"Ernestinů\" k \"Albertinům\". Při zřízení Wittenberského kraje r. 1807 muselo Sasko na Napoleonův příkaz odstoupit Hrabství Barby a okres Gommern Vestfálskému království.\n\nS bývalým Sasko-Wittenberským vévodstvím a následně s Kurfiřtským krajem byla pevně spojena kurfiřtská hodnost a arciúřad říšského maršálka. Předáním vévodství Wettinům r. 1423 a Wittenberskou kapitulací r. 1547 se název Sasko natrvalo rozšířil a ujal pro oblast kolem Drážďan, s níž je dnes obvykle spojován, často bez znalosti lokace původního Saska v dnešním Dolním Sasku a bez znalosti historických souvislostí. Spolu se Sasko-Wittenberskem získali také Wettinové, dosud pouze lankrabata durynská a markrabata míšeňská, titul \"vévoda saský\". Od té doby je v rodě Wettinů tento titul užíván všemi členy rody i v případě, že dotyčná větev vůbec Kurfiřtský kraj neměla v držení (jako např. v případě tzv. Ernestinských vévodstvích) nebo v případě, že onen člen rodu Wettinů byl jen nevládnoucím princem. Pouze titul a úřad kurfiřta byl důsledně vázán na držitele Kurfiřtského kraje a hlavu příslušné větve rodu. Pruská \"Provincie Sasko\", vzniklá z sloučením Wittenberského kraje a dalších území, existovala v letech 1815-1944 a položila ideové základy k užívání názvu \"Sasko\" v názvu východoněmecké Země Sasko-Anhaltsko krátce existující v l. 1949-1952 a především v názvu Spolkového státu Sasko-Anhaltsko, vzniklého r. 1990.\n\n"}
{"id": "1121576", "url": "https://cs.wikipedia.org/wiki?curid=1121576", "title": "Claro Open Colombia 2015", "text": "Claro Open Colombia 2015\n\nClaro Open Colombia 2015 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem v areálu Centro de Alto Rendimiento. Konal se mezi 20. až 26. červencem 2015 v kolumbijském hlavní městě Bogotě jako 3. ročník turnaje.\n\nTurnaj s rozpočtem 768 915 dolarů patřil do kategorie ATP World Tour 250. Nejvýše nasazeným hráčem ve dvouhře sestala světová čtyřiadvacítka Ivo Karlović z Chorvatska, která vypadla v semifinále. Titul z předchizího ročníku obhájil Australan Bernard Tomic. Deblovou trofej si odvezla francouzsko-česká dvojice Édouard Roger-Vasselin a Radek Štěpánek.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1121577", "url": "https://cs.wikipedia.org/wiki?curid=1121577", "title": "Římskokatolická církev na Anguille", "text": "Římskokatolická církev na Anguille\n\nŘímskokatolická církev na Anguille je křesťanské společenství, ke kterému se hlásí asi 5,7 % obyvatel. Je v jednotě s papežem.\n\nAnguilla spadá pod jurisdikci diecéze Saint John's-Basseterre sídlící na Antigue a Barbudě. Tato diecéze patří do církevní provincie arcidiecéze Castries. V této diecézi se slouží jen v latinském ritu.\n\nNemá vlastní biskupskou konferenci, ale patří do Antilské biskupské konference (\"Antilles Episcopal Conference\").\n\n"}
{"id": "1121580", "url": "https://cs.wikipedia.org/wiki?curid=1121580", "title": "Eurovision Song Contest 2006", "text": "Eurovision Song Contest 2006\n\nEurovision Song Contest 2006 byl 51. ročník Eurovision Song Contest, který se konal v Olympijské hale v Aténách, v Řecku 18. května (semifinále) a 20. května 2006 (finále). Soutěž hostila vysílací stanice Elliniki Radiofonía Tileórasi (ERT). Finská skupina Lordi vyhrála soutěž s písní \"Hard Rock Hallelujah\", napsaná zpěvákem Mr. Lordi. \"Hard Rock Hallelujah\" byla vůbec první hard rocková píseň, která vyhrála v soutěži, protože Eurovize je obvykle spojena s měkčí popovou hudbou a šlágrem. Toto bylo první finské vítězství v Eurovizi. Získali stejný počet bodů jak v semifinále a tak velkém finále.\n\nModerátoři Eurovision Song Contest v Aténách byli řecký zpěvák Sakis Rouvas, řecký reprezentant na Eurovizi v roce 2004 a 2009, a řecko-americká televizní moderátorka a herečka, Maria Menounos. V semifinále, oba moderátoři zpívali vítěznou píseň od skupiny Katrina and the Waves \"Love Shine A Light\". V jednom poločasu Sakis Rouvas zazpíval anglickou verzi svého řeckého hitu \"S'eho Erotefthi\". Helena Paparizou předvedla vítěznou píseň z Kyjeva v návaznosti jako Sertab Erener a Ruslana v posledních dvou letech. Zpívala dvakrát ve finále, \"My Number One\" v úvodu a její aktuální skladbu \"Mambo!\" v poločasu (který byl také hit v Řecku v té době); Řečtí tanečníci byli také přítomni v mezivystoupení, stejně jako další řecké prvky. Oficiální CD a DVD bylo vypuštěno do prodeje a poprvé vyšla nová oficiální fanouškovská kniha s podrobnými informacemi o každé zemi.\n"}
{"id": "1121582", "url": "https://cs.wikipedia.org/wiki?curid=1121582", "title": "Croatia Open Umag 2015", "text": "Croatia Open Umag 2015\n\nCroatia Open Umag 2015, ofociálním názvem Konzum Croatia Open Umag 2015, byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Mezinárodního tenisového centra. Konal se mezi 20. až 26. červencem 2015 v chorvatském Umagu jako 26. ročník turnaje.\n\nTurnaj s rozpočtem 494 310 eur patřil do kategorie ATP World Tour 250. Nejvýše nasazeným hráčem ve dvouhře se stal sedmnáctý hráč světa Gaël Monfils z Francie, který v semifinále podlehl pozdějšímu rakouskému vítězi Dominicu Thiemovi. Deblovou soutěž ovládla argentinsko-brazislká dvojice Máximo González a André Sá.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1121590", "url": "https://cs.wikipedia.org/wiki?curid=1121590", "title": "Kostel svatého Alfonse (Červenka)", "text": "Kostel svatého Alfonse (Červenka)\n\nKostel svatého Alfonse je sakrální stavba vybudovaná v Července v okrese Olomouc. Od roku 1862, kdy byl vysvěcen, je to jediný kostel zasvěcený svatému Alfonsovi v České republice. Kostel se nachází na severním okraji obce, naproti železniční stanici Červenka.\n\nV roce 1847 si nechal arcivévoda Maxmilián Habsburský postavit menší zámek naproti nádraží na trati Olomouc - Praha, která byla uvedena do provozu v roce 1845. Pozdně empírový zámeček Maxmilián D´Este prodal v roce 1859 členům řádu redemptoristů, kteří objekt přebudovali na klášter, jehož součástí byla malá kaple. Základní kámen k novému kostelu byl položen v roce 1860. Kostel byl dokončen za dva roky - slavnostně vysvěcen byl 20. srpna 1862. \n\nV roce 2007 byla opravena střecha a roku 2013 opravena fasáda kostela.\n\nOd sedmdesátých let 20. století je v kostele pravidelně vystavován betlém, při jehož tvorbě se využívá i přírodního mechu doneseného z lesa.\n"}
{"id": "1121591", "url": "https://cs.wikipedia.org/wiki?curid=1121591", "title": "Croatia Open Umag 2015 – mužská čtyřhra", "text": "Croatia Open Umag 2015 – mužská čtyřhra\n\nDo soutěže mužské čtyřhry na tenisovém turnaji Croatia Open Umag 2015 nastoupilo šestnáct dvojic. Obhájcem titulu byl český pár František Čermák a Lukáš Rosol, jehož členové nestartují společně. Čermák se rozhodl do soutěže nezasáhnout. Spoluhráčem Rosola se stal Australan Rameez Junaid, s nímž skončil v semifinále na raketách Gonzáleze a Sáa.\n\nVítězem čtyřhry se stal nenasazený argentinsko-brazilský pár Máximo González a André Sá, který ve finále zdolal polsko-mexické turnajové dvojky Mariusze Fyrstenberga se Santiagem Gonzálezem výsledkem 4–6, 6–3 a [10–5]. Oba šampioni si do žebříčku ATP připsali 250 bodů.\n\n"}
{"id": "1121592", "url": "https://cs.wikipedia.org/wiki?curid=1121592", "title": "Claro Open Colombia 2015 – mužská čtyřhra", "text": "Claro Open Colombia 2015 – mužská čtyřhra\n\nDo soutěže mužské čtyřhry na tenisovém turnaji Claro Open Colombia 2015 nastoupilo šestnáct dvojic. Obhájcem titulu byl australský pár Samuel Groth a Chris Guccione, který skončil ve čtvrtfinále na raketách Nizozemců Koolhofa s Middelkoopem.\n\nVítězem čtyřhry se stala nenasazená francouzsko-česká dvojice Édouard Roger-Vasselin a Radek Štěpánek, startující díky žebříčkové ochraně. Ve finále zdolala chorvatsko-novozélandské turnajové trojky Mateho Paviće s Michaelem Venusem ve dvou setech 7–5 a 6–3.\n\nOba šampioni získali premiérový titul v probíhající sezóně a do žebříčku ATP si připsali 250 bodů. Pro Rogera-Vasselina to byla devátá deblová trofej na okruhu ATP Tour. Štěpánek vybojoval osmnácté turnajové vítězství ve čtyřhře a první od US Open 2014.\n\n"}
{"id": "1121595", "url": "https://cs.wikipedia.org/wiki?curid=1121595", "title": "Piz Boè", "text": "Piz Boè\n\nPiz Boè (německy Boespitze) je se svými 3152 metry nejvyšší horou a zároveň jedinou třítisícovkou horské skupiny Sella v Dolomitech.\n\nPiz Boè je považován za \"nejlehčí třítisícovku\" v Dolomitech poněvadž vrcholu může být snadno dosaženo od horní stanice lanovky vedoucí na sousední vrchol Sass Pordoi - túra trvá cca hodinu a půl, některé těžší pasáže při výstupu jsou zabezpečeny ocelovými lany. Převýšeníje cca 300 m.\n\nNa vrcholu Piz Boè se nachází malá horská chata Rifugio Capanna-Fassa, nabízející v létě omezené možnosti přenocování. V roce 1974 byla na vrcholu postavena zdaleka viditelná telefonní anténa. Díky své snadné dostupnosti, vynikajícímu rozhledovému panoramatu, horské chatě na vrcholu je Piz Boè je velmi navštěvován.\n\nPiz Boe láká také jednou z nejobtížnějších zajištěných cest v Dolomitech - via ferrata Cesare Piazzetta. Prvních 150 metrů lezení je velmi vyčerpávající a náročné. Poté následuje lezení v terénu s 1. a 2. stupněm obtížnosti UIAA. Tuto část ale také nelze podceňovat, neboť řada míst je velmi vzdušná; následuje nejkrásnější místo - přechod přes štěrbinu po visutém mostě. Ferrata byla založena v roce 1982, a prvních 150 m má extrémní obtížnost. Z velké části svislá část útesu směřuje na jih, takže se není třeba obávat ledu ani mokra. V dalších skalních pasážích zdolávaných volným lezením však sníh a led může způsobit nepříjemné překvapení.\n\nDalší možnosti přístupu existují z průsmyku Val Gardena a z městečka Corvara přes Franz-Kostner Hütte.\n"}
{"id": "1121597", "url": "https://cs.wikipedia.org/wiki?curid=1121597", "title": "Swedish Open 2015 – mužská čtyřhra", "text": "Swedish Open 2015 – mužská čtyřhra\n\nDo soutěže mužské čtyřhry na tenisovém turnaji Swedish Open 2015 nastoupilo šestnáct dvojic. Obhájcem titulu byl pár Johan Brunström a Nicholas Monroe, jehož členové nestartovali společně. Brunström nastoupil s krajanem Robertem Lindstedtem, aby ve čtvrtfinále podlehli Belluccimu se Souzou. Spoluhráčem Monroea se stal Novozélanďan Artem Sitak, s nímž skončil v semifinálové fázi na raketách Cabala s Farahem.\n\nVítězem čtyřhry se stal druhý nasazený francouzsko-polský pár Jérémy Chardy a Łukasz Kubot, který ve finále zdolal kolumbijské turnajové jedničky Juana Sebastiána Cabala a Roberta Faraha výsledkem 6–7, 6–3 a [10–8]. Oba šampioni si do žebříčku ATP připsali 250 bodů.\n\n"}
{"id": "1121604", "url": "https://cs.wikipedia.org/wiki?curid=1121604", "title": "Montereau-Fault-Yonne", "text": "Montereau-Fault-Yonne\n\nMontereau-Fault-Yonne je francouzská obec v departementu Seine-et-Marne v regionu Île-de-France. V roce 2012 zde žilo 16 682 obyvatel. Obec leží na soutoku řek Yonne a Seina.\n\nCannes-Écluse, Forges, La Grande-Paroisse, Marolles-sur-Seine, Saint-Germain-Laval, Varennes-sur-Seine\n\n\"Počet obyvatel\"\n\n"}
{"id": "1121606", "url": "https://cs.wikipedia.org/wiki?curid=1121606", "title": "Kostel Všech svatých (Humenné)", "text": "Kostel Všech svatých (Humenné)\n\nKostel Všech svatých je významná sakrální stavba ze 14. století nacházející se v centru města Humenné na severovýchodě Slovenska. Bývalý františkánský klášter, dnes farní kostel Všech svatých, je nejvýchodněji položená gotická stavba na Slovensku a jedna z nejvýchodnějších v Evropě mimo cihlové gotiky. Jde o Národní kulturní památku Slovenské republiky.\n\nSoučástí výzdoby kostela jsou vitrážová okna akademického malíře Mikuláše Klimčáka, rodáka z Humenného. V kostele jsou umístěny i ostatky svatého Bonifáce, které dostal humenský pán Zikmund II. Druget darem od papeže v roce 1677.\n\n"}
{"id": "1121607", "url": "https://cs.wikipedia.org/wiki?curid=1121607", "title": "Karel Komárek mladší", "text": "Karel Komárek mladší\n\nKarel Komárek ml. (* 15. března 1969) je český podnikatel, jeden z nejbohatších Čechů.\n\nJe vlastníkem skupiny KKCG, kterou založil v roce 1995. KKCG soustřeďuje své aktivity na oblast loterií a herního průmyslu, ropy a zemního plynu, a také informačních technologií či real estate. Skupina KKCG podniká v 18 zemích světa a patří sem například společnosti jako: SAZKA Group, MND a.s., FISCHER Group, AUTOCONT, Cleverlance Enterprise Solutions, venture kapitálový fond Springtide Ventures a další. V roce 2018 agentura Bloomberg odhadla jeho majetek na 3,3 miliardy dolarů. Časopis Forbes pak v roce 2019 Karla Komárka zařadil na 715. místo žebříčku světových miliardářů a s odhadovaným majetkem 67 miliard korun je podle tohoto časopisu třetím nejbohatším Čechem.\n\nKarel Komárek je významným mecenášem. Pod křídla jeho rodinné nadace Karel Komárek Family Foundation patří například mezinárodní hudební festival Dvořákova Praha, či Nadace Proměny. Ta je zaměřená na rozvoj veřejného prostoru v Čechách a především na rekonstrukci parků a školních zahrad.\n\nKarel Komárek se narodil 15.března 1969 v Hodoníně. Podnikat začal hned po studiích a postupně vybudoval jednu z nejvýznamnějších českých rodinných firem. Je podruhé ženatý, jeho manželkou je Štěpánka Komárková. Má čtyři děti.\n\nKarel Komárek začal své podnikání obchodem s průmyslovými armaturami v rodinné firmě. Jeho aktivity se postupně začaly rozrůstat a dnes jeho impérium KKCG zahrnuje celou řadu společností. Komárkovy první podnikatelské kroky se datují do roku 1992. Tehdy si od svého otce vypůjčil 300 000 korun a založil firmu M.O.S. Hodonín, která se stala odrazovým můstkem pro jejich společné podnikání v segmentu těžby ropy a plynu. Vlajkovou lodí tohoto Komárkova podnikatelského pilíře se pak staly Moravské naftové doly (MND), které podnikatel dlouhodobě rozvíjí.\n\nV roce 2004 se skupina KKCG stala majoritním akcionářem CK Fischer, jedné z největších tuzemských cestovních kanceláří. Další zásadní krok učinil Karel Komárek v roce 2010, kdy se zcela osamostatnil. V roce 2012 se pak jeho skupina KKCG stala stoprocentním vlastníkem největší české loterijní společnosti Sazka. Sazka se stala základním kamenem pro vznik největší evropské gamingové společnosti SAZKA Group. Komárkova SAZKA Group drží podíly v české společnosti Sazka, rakouském Casinos Austria, řeckém OPAP a podílí se na provozu licence největší italské loterie Lotto. \n\nV posledních letech skupina KKCG masivně investuje do informačních technologií, patří jí majoritní podíly například ve společnostech AUTOCONT a Cleverlance. \n\nKKCG je aktivní i na trhu s nemovitostmi – v sektoru residenčního bydlení jsou to její „top rezidence“ v Praze, staví kancelářské a obchodní centrum Bořislavka v Praze 6. \n\nKromě obchodu stojí Karel Komárek také za vznikem řady obecně prospěšných projektů. Je předsedou správní rady Nadace Proměny Karla Komárka, která se zasazuje o kvalitně řešený veřejný prostor, a předsedou správní rady Nadace Karel Komárek Family Foundation. Zasloužil se i o vznik hudebního festivalu Dvořákova Praha. \n\nKarel Komárek byl v roce 2013 oceněn Zlatou medailí za zásluhy na poli umění od amerického Mezinárodního výboru Kennedyho centra pro umění. \n\nNadace Karel Komárek Family Foundation\n\nNadaci KKFF, která podporuje festival Dvořákova Praha, Nadaci Proměny, Kennedy Centrum i individuální projekty, založil spolu s manželkou Štěpánkou Komárkovou v roce 2017.\n"}
{"id": "1121608", "url": "https://cs.wikipedia.org/wiki?curid=1121608", "title": "Zachraň šneka 2", "text": "Zachraň šneka 2\n\nZachraň šneka 2 je pokračování první mobilní hry od brněnského studia Alda Games vyšlo v roce 2015 a přineslo výraznou změnu vizuálního stylu i hratelnosti.\n\nHra vychází ze svého předchůdce, Zachraň šneka. Hráč má za úkol ochránit šneka před nebezpečím. Šnek je vždy umístěn do situace, kdy mu hrozí akutní nebezpečí, zejména kvůli závěru každého kola, který je realizován padáním předmětů z horního okraje displeje – tyto předměty šneka zabijí, pokud se ho sebemenším způsobem dotknou. Hráč musí pomocí logického vhazování předmětů do herní mapy šneka ukrýt, nebo přemístit do úkrytu, aby finální atak přežil.\n\nZachraň šneka 2 přichází s výrazně mohutnějším obsahem než díl první. Hráč má k dispozici 3 světy po 20 úrovních, které musí procházet postupně. Pokud se mu nedaří nějakou úroveň dokončit, má k dispozici nápovědy, které názorně ukazují, jaký předmět a kam vhodit v rámci ideálního řešení – hráč však toto ideální řešení nemusí následovat, protože většina úrovní dovoluje určitou míru svobody a více způsobů, jak šneka zachránit.\n\nHra vyšla v Dubnu 2015 na zařízeních s Windows Phone, Androidem a iOS, její vývoj trval zhruba půl roku a hra byla od svého vydání nabízena ke stažení a hraní zdarma. Hra byla kladně přijata kritiky i hráčskou komunitou, průměrné hodnocení v obchodu s aplikacemi Google Play se pohybuje kolem 4,5/5.\n"}
{"id": "1121609", "url": "https://cs.wikipedia.org/wiki?curid=1121609", "title": "Adrienne Richová", "text": "Adrienne Richová\n\nAdrienne Richová (16. květen 1929, Baltimore – 27. březen 2012, Santa Cruz) byla americká básnířka a feministická aktivistka hlásící se ke své lesbické orientaci. Získala \"National Book Award\" za rok 1974. Ve svých textech se zabývala především mateřstvím jako společenskou institucí (zejm. kniha esejů \"Of Woman Born\"; \"Z ženy narozen\").\nByla starší ze dvou dcer protestantské matky, která byla pianistkou a skladatelkou, a židovského otce, uznávaného lékaře a odborníka na tuberkulózu. Jako 24letá si vzala ekonoma Alfreda Conrada a do třicítky s ním měla tři syny. S manželem se však odcizili, zejména pro její nově objevenou náklonnost k ženám, a v roce 1970 se rozešli. Conrad poté spáchal sebevraždu. Richová o sebevraždě manžela až do své smrti odmítala hovořit. Se svou lesbickou partnerkou, spisovatelkou Michelle Cliffovou, poté prožila ve svazku více než třicet let.\nNa dráhu básnířky ji už v dětství navedl její otec. Úspěchy a ocenění ji provázely od mladého věku. Její poezie se však vyvíjela od klasického verše inspirovaného jejími mužskými básnickými vzory k volnému verši a radikálnímu angažovanému obsahu, feministickému i levicovému. Dalším velkým tématem byla láska a sexualita. Po celých Spojených státech ji proslavila zejména její třetí sbírka básní \"Obrázky ze života nevěsty\" (\"Snapshots of a Daughter in Law\") z roku 1963. Dílo, které je považováno za vrchol její tvorby, vydala o deset let později: sbírku \"Potápění do vraku\" (\"Diving Into the Wreck\"). Básnířka a kritička Margaret Atwoodová ji označila za \"jednu z mála knih, které vás přinutí zamyslet se nejen nad tím, co si o ní myslíte, ale i nad tím, co si myslíte sami o sobě\". Verše o ženských právech z této sbírky jsou často ve feministických kruzích citovány. I přesto Richová s oblibou připomínala, že všichni, kteří ji k básnění inspirovali, byli muži. Během jejího života se prodalo téměř milion výtisků jejích knih.\n\nProslavila se též svými politickými gesty. Státní vyznamenání od prezidenta Billa Clintona v roce 1997 odmítla, a to kvůli údajné „cynické politice vlády“. Kritizovala zejména radikální nárůst rozdílů mezi bohatými a chudými v Clintonově éře. Později spolu s dalšími umělci odmítla účast na básnickém sympoziu v Bílém domě na protest proti válce v Iráku. Celonárodní knižní cenu National Book Award v roce 1974 přijala, ale „jménem všech žen“ a na pódium přišla s ostatními nominovanými finalistkami s tím, že cenu dostávají všechny. Politika byla stále více přítomná i v jejích básnických dílech. Podle mnoha kritiků si tím škodila.\n\n"}
{"id": "1121610", "url": "https://cs.wikipedia.org/wiki?curid=1121610", "title": "Stezkou po stopách dobrého vojáka Švejka", "text": "Stezkou po stopách dobrého vojáka Švejka\n\nStezka „Po stopách příhod dobrého vojáka Švejka/Szlak śladami dobrego wojaka Szwejka“ je mezinárodní cyklotrasa. Vede ze slovenského Humenného přes Medzilaborce a skrze hraniční přechod v obci Radoszyce, pokračuje dále do Polska přes Sanok až do dalšího hraničního přechodu v Krościenku, zda cyklotrasa poprvé vstupuje na Ukrajinu, kde dále pokračuje přes Chyriv a Dobromyl zpět do polského Przemyślu a následně podruhé zpátky na Ukrajinu do Lvova právě po místech, která popsal Jaroslav Hašek v románu \"Osudy dobrého vojáka Švejka\".\n\nPolská část z Radoczyc do Krościenka byla oficiálně otevřena v říjnu r. 2004 a dostala oficiální označení R-63. Značení cyklotrasy je zelené ale dále je doplněno žluto-černými značkami (barvy habsburského rodu), na trase je umístěno cca. 20 informačních tabulí informujících o Švejkově pobytu a souvislosti s historií Haliče z dob Rakouska-Uherska. Dále ji též doplňuje cca. 80 Švejkových citátů v týchž barvách. Polská část cyklotrasy vede převážně po zpevněných cestách a měří cca 108 km.\n\nSlovenská část z Humenného přes Medzilaborce na hraniční přechod Radoszyce byla vyznačena v roce 2014. Měří 58 kilometrů a dostala oficiální číselné označení 5880. Je značena taktéž zelenou barvou. V plánu je další pokračování cyklotrasy směrem do Maďarska.\n\nUkrajinská část navazuje na polskou část trasy a vede od hraničního přechodu v Krościenku přes Chyriv a Dobromyl zpět do Polska aby se následně vrátila zpátky na Ukrajinu a vedla směrem do Lvova. \n\nAčkoliv se celá trasa snaží věrně kopírovat cestu Josefa Švejka, mezi Lupkovským průsmykem a Sanokem se skutečná trasa od té literární odchyluje - Švejk ji v románu projel vlakem. Pro cyklisty je trasa vedena alternativní cestou údolím řek Oslawy a Oslawicí. Podobně je to i u trasy z Przemyślu přes Chyriv do Lvova, kterou Švejk také zdolal vlakem.\n\nPo cestě můžete najít v Humenném a Medzilaborcích na nádražích a dále v Sanoku, Przemyślu, Dobromylu a ve Lvově v centrech měst Švejkovy sochy. O víkendech během července a srpna navíc můžete využít speciální přímý vlakový spoj Voják Švejk/Wojak Szwejk, který jednou denně spojuje Rzeszów a Medzilaborce. V sobotu toto spojení ještě doplňuje vlak z Medzilaborců do Sanoku a zpět. Ve vlacích je možnost přepravy kol.<ref name=\"Sezónne vlaky Medzilaborce - Sanok/Rzeszów\"></ref>. \n\n"}
{"id": "1121611", "url": "https://cs.wikipedia.org/wiki?curid=1121611", "title": "Roger Rees", "text": "Roger Rees\n\nRoger Rees (5. května 1944 Aberystwyth, Velká Británie – 10. července 2015 New York, USA) byl velšský herec. \n\nNarodil se ve městě Aberystwyth na západě Walesu jako syn policisty a prodavačky. Studoval na londýnských školách Camberwell College of Arts a Slade School of Fine Art. Svou hereckou kariéru zahájil v divadelní společnosti Royal Shakespeare Company. Během sedmdesátých let začal hrát v televizních filmech a seriálech, později hrál také v řadě celovečerních filmů. Hrál například ve snímcích \"Stůj, nebo maminka vystřelí!\" (1992) a \"Sen noci svatojánské\" (1999). Řadu let žil ve Spojených státech amerických, kde v roce 1989 získal státní občanství. Po dobu 33 let žil s dramatikem Rickem Elicem, se kterým se v roce 2011 oženil. V říjnu 2014 mu byla diagnostikována rakovina mozku, později absolvoval chemoterapii. V červenci 2015 v New Yorku nemoci podlehl.\n\n"}
{"id": "1121613", "url": "https://cs.wikipedia.org/wiki?curid=1121613", "title": "Kanton Abbeville-1", "text": "Kanton Abbeville-1\n\nKanton Abbeville-1 (fr. \"Canton d'Abbeville-1\") je francouzský kanton v departementu Somme v regionu Hauts-de-France. Tvoří ho 23 obcí a část města Abbeville. Zřízen byl v roce 2015.\n\n\n"}
{"id": "1121616", "url": "https://cs.wikipedia.org/wiki?curid=1121616", "title": "Regionální jednotka", "text": "Regionální jednotka\n\nRegionální jednotka () je administrativní územní jednotka v rámci Řecka, která je menší než kraj a větší než obec. Celkem bylo v roce 2011 vytvořeno 74 regionálních jednotek. Na pevnině odpovídají dříve používaným prefekturám. Regionální jednotky podle jejich příslušnosti ke krajům zachycuje tabulka:\n"}
{"id": "1121619", "url": "https://cs.wikipedia.org/wiki?curid=1121619", "title": "Élida", "text": "Élida\n\nÉlida, Élis, Ilia nebo Eleia může znamenat:\n\n\n"}
{"id": "1121623", "url": "https://cs.wikipedia.org/wiki?curid=1121623", "title": "Hospůdka Na Perlíčku", "text": "Hospůdka Na Perlíčku\n\nHorská chata a Hospůdka Na Perlíčku neboli Na Prdku (též zkráceně Prdek) je hospoda a horská chata v Krkonoších v katastru obce Paseky nad Jizerou.\n\nObjekt chaty čp. 222 se nachází přímo uprostřed netknuté přírody na pomezí Krkonošského národního parku a CHKO Jizerské hory, v nadmořské výšce 820 metrů nad mořem. Katastrálně patří do obce Paseky nad Jizerou, ale prakticky leží na jejím okraji uprostřed mezi obcemi Paseky nad Jizerou a Rejdice. Leží 80 m od stejnojmenného rozcestí „Na Perlíčku“, kterým prochází žlutá a zelená turistická trasa a cyklistické trasy č. 3018 a K3, 3085. V zimě podél chaty vede upravovaná běžkařská trasa a poblíž modrá sjezdovka zvaná „Prdecká magistrála“ Ski areálu Paseky nad Jizerou.\n\nStavení, které je dnes známé jako hospoda, bývalo původně kovárna. Tím se také vysvětluje pozdější jméno „Na Perlíčku“, které je spojeno jak se současnou hospodou, tak i s přilehlým rozcestím. Místní „pověst“ traduje, že první majitel domu čp. 222 Augustin Štěpánek si jej stavěl zpočátku jen coby malé stavení a na četné dotazy kolemjdoucích, co že to staví, odpovídal: „Ále, jen takovej prdek!“. Není tedy divu, že také tento název místu zůstal. Dokonce i majitelům Štěpánkovým se pak často říkalo „Prdečtí“. Syn Augustina Štěpánka Hugo se rozhodl, že si Na Prdku zřídí hospodu. Není známo, co ho k tomu vedlo a ani zda kovárnu zavřel a otevřel výčep nebo provozoval oboje najednou. Z hospody Na Perlíčku čili Na Prdku se brzy stala jedna z nejznámějších hospod široko daleko.\n\nNěkdy v první třetině až polovině 20. století stávající hospodu významně rozšířil nový majitel, hostinský František Hloušek z Rybnice u Semil. Tento vdovec si k pěti dětem a Prdku přivedl nevěstu Marii z Vlastiboře, z níž se později stala nejpopulárnější hostinská v širokém okolí.\n\nPo válce netrvalo dlouho a (téměř) všechna (po)hostinská zařízení přebírala státní organizace Jednota. Snad díky odlehlosti hospody, její velikosti nebo možná z dobroty srdce… to už asi dnes nezjistíme, ale tehdejší mocní nechali paní Hlouškové koncesi na provozování hostince na dožití. Nevědomky tak dali vzniknout legendě, která byla legendou již za svého života. Paní Hloušková šenkovala Na Prdku bezmála dalších 30 let a to až do své smrti v roce 1982. Za tuto dobu se sem naučilo jezdit mnoho známých i bezejmenných hostů. Chodili sem básníci Antonín Sova a Viktor Dyk, kulturní historik Čeněk Zíbrt či malíř Jaroslav Skrbek. Mezi nejslavnější z nich patřil šéfdirigent České filharmonie Václav Neumann, který zde s přáteli (m.j. i ze Svatováclavského sboru v Pasekách) slavil roku 1990 své sedmdesátiny.\n\nI po smrti legendární hostinské zůstal hostinec Na Perlíčku centrem paseckého dění i oblíbeným místem výletníků. Byl provozován alespoň o víkendech ještě řadu let po smrti paní Hlouškové. Provozoval jej její vnuk pan Bohuslav Hloušek, majitel řeznictví v Jablonci nad Nisou. A právě jeho povinnosti v řeznictví zapříčinily omezený provoz. Pan Hloušek totiž vyrážel na Prdek vždy až v sobotu po poledni, poté co skončil svou práci v masném krámku. Nutno však podotknouti, že to jeho hostům vůbec nevadilo. Mnoho lidí může ještě nyní dosvědčit, že jeho dršťková polévka i tlačenka byly opravdu vynikající. Tato epizoda v historii Prdku však byla smutně krátká. Pan Hloušek nečekaně brzy odešel z tohoto světa, a to předznamenalo velké změny jakoby ruku v ruce jdoucí se změnami po pádu komunismu.\n\nPo změně režimu se v Hostinci Na Perlíčku vystřídalo v rychlém sledu několik vlastníků a nájemců. Od roku 2010 prochází objekt hostince rekonstrukcí, která je spojena s přístavbou objektu a připravuje se otevření Minipivovaru Na Perlíčku. To vše za plného provozu.\n\nO historii a osudech Pasek, Prdku a blízkého okolí natočil roku 2003 hraný dokument \"Mír jejich duši\" režisér Pavel Štingl, velký milovník Pasek. Film natočil podle vzpomínek a kroniky místního kronikáře Drahoslava Waldmanna.\nVe filmu se objevují i záběry hostince.\n\n\n"}
{"id": "1121627", "url": "https://cs.wikipedia.org/wiki?curid=1121627", "title": "Starověká Élida", "text": "Starověká Élida\n\nStarověká Élida () je vesnice a komunita s 306 obyvateli v regionální jednotce Élida v kraji Západní Řecko. Je součástí obecní jednotky Amaliada a obce Élida a nachází se ve vzdálenosti 14 km severovýchodně od města Amalias v údolí Pinia. Stojí na ruinách stejnojmenného starověkého města. Je zde muzeum s archeologickými nálezy z místních vykopávek. Také zde bylo odkryto jedno z nejlépe zachovaných antických divadel.\n\nStarověké město bylo centrem stejnojmenného historického území na západě Peloponésu. Osudy města byly ve starověku od 6. století př. n. l. spjaty se svatyní ve Starověké Olympii. Tato všeřecká svatyně dávala městu značnou politickou moc, a proto se Élidští snažili svůj nárok na svatyni všemožně upevnit. Velké množství prostředků proto směřovalo právě do Olympie. Rozhodčí při Olympiádě – helladonikové byli voleni z občanů Élidy a sousední Starověké Pisy. Kolem roku 400 př. n. l. byl místní sofista Hippiás z Elidy pověřen sepsáním kroniky svatyně. V souladu s politickým pozadím zadání a podle písemných záznamů určil jako počátek konání Olympijských her rok 776 př. n. l..\nNarodili se zde architekt Libón, filosofové Pyrrhón a Faidón a vítězové starověkých olympijských her boxeři Satyros, Asamón a Brimias, běžci Koroibos, Aischinés, Aristeidés a Antimachos a zápasník Anauchidas. Všichni mají za jménem přívlastek \"z Élidy\".\n"}
{"id": "1121633", "url": "https://cs.wikipedia.org/wiki?curid=1121633", "title": "Bitva o Ardeny", "text": "Bitva o Ardeny\n\nBitva o Ardeny byla bitva na západní frontě. Šlo o jednu z prvních bitev první světové války. Probíhala ve dnech 21.–23. srpna 1914.\n\nArdenská příroda představovala těžkou překážku pro technické zbraně, i pro nově vzniklé \"malé\" tanky a letadla, která těžko v lesích zjišťovala polohu nepřítele pro bombardování z oblohy. Němci díky rychlosti pěchot zajistili oblast, rychle Francouze vytlačili a také jim zapříčinili velké ztráty. Bylo udivující, že se Němci přes tuto zalesněnou oblast tak rychle dostali, protože jim obvykle trvalo dva dny získat třeba i jenom jednu obec v Belgii. Ardeny si nakonec osvojili Němci až do konce války. Francouzi se už během první světové války k této přírodně bohaté oblasti nedostali.\n"}
{"id": "1121634", "url": "https://cs.wikipedia.org/wiki?curid=1121634", "title": "Montereau (rozcestník)", "text": "Montereau (rozcestník)\n\nMontereau je název nebo součást názvu více obcí ve Francii:\n\n"}
{"id": "1121635", "url": "https://cs.wikipedia.org/wiki?curid=1121635", "title": "Carlos Moedas", "text": "Carlos Moedas\n\nCarlos Manuel Félix Moedas (* 10. srpna 1970, Beja, Portugalsko) je portugalský bankéř a politik, od 1. listopadu 2014 evropský komisař pro výzkum, vědu a inovace v Evropské komisi vedené Jean-Claude Junckerem. \n"}
{"id": "1121639", "url": "https://cs.wikipedia.org/wiki?curid=1121639", "title": "Dieter Moebius", "text": "Dieter Moebius\n\nDieter Moebius (16. ledna 1944 – 20. července 2015) byl švýcarský hudebník. V roce 1969 založil skupinu Kluster. Později, po výměně členů, skupina vystupovala pod názvem Cluster. Skupina se několikrát rozpadla, naposledy v roce 2010. Rovněž byl členem kapely Harmonia a spolupracoval s dalšími hudebníky, mezi které patří například Brian Eno, Conny Plank a Mayo Thompson. Zemřel roku 2015 ve věku 71 let.\n\n"}
{"id": "1121643", "url": "https://cs.wikipedia.org/wiki?curid=1121643", "title": "Hugo Ball", "text": "Hugo Ball\n\nHugo Ball (22. únor 1886, Pirmasens – 14. září 1927, Sant'Abbondio u Lugana) byl německý filosof, spisovatel a básník, jeden ze zakladatelů dadaistického hnutí.\n\nVystudoval sociologii a filosofii na univerzitách v Mnichově a Heidelbergu (1906–07). V roce 1910 odešel do Berlína, kde vystudoval Školu dramatického umění Maxe Reinhardta a poté pracoval v divadle. Společně s Johannem R. Becherem a Erichem Mühsamem začal roku 1913 vydávat časopis \"Revoluce\". Zároveň začal chodit do berlínského \"Café des Westens\", kde se scházela skupina básníků, která ho přivedla k zájmu o literaturu. Krátce po vypuknutí první světové války se svou ženou Emmy Henningsovou uprchl jako pacifista do Švýcarska. V Curychu pracoval jako pianista v jednom varieté v curyšské dělnické čtvrti Niederdorf. \n\n5. února 1916 otevřeli Ball se svou ženou na Spiegel Gasse 1 literární kavárnu nazvanou Kabaret Voltaire (v bývalé hospodě \"Meierei\"). Slavnostního otevření se tehdy účastnili Tristan Tzara, Hans Arp a jeho žena Sophie Taueberová-Arpová, Viking Eggeling, Marcel Slodki, Christian Schad, Hans Richter, Augusto Giacometti a další. Kabaret Voltaire se stal centrem protinacionalisticky a pacifisticky smýšlejících umělců. Jméno Voltaire mělo symbolizovat svobodu ducha. Právě v Kabaretu Voltaire bylo hnutí Dada na jaře roku 1916 založeno, když jednou večer umělci otevřeli malý Laroussův slovník na náhodné stránce a poté jeden z přítomných vzal kapátko s vodou a kapka dopadla na slovo \"dada\", načež se umělci rozhodli založit směr právě pod tímto názvem.\n\nI Ball začal tvořit v duchu dadaismu. Napsal román \"Tenderenda, der Phantast\", napsal i množství fonetických básní, mezi nimiž nejznámější je \"Gadji beri bimba\" a \"Karawane\". Roku 1917 se však přestal s dadaisty stýkat, když se stal redaktorem liberálně kritických bernských novin \"Freie Zeitung\". Po válce se stáhl do ústraní a žil v Ticinu, kde se velmi sblížil s Hermannem Hesse. Roku 1919 vydal sžíravou knihu \"Kritik der deutschen Intelligenz\" a konvertoval ke katolickému křes'ťanství. Těsně před smrtí se ohlásil kritickým životopisem spisovatele Hermanna Hesseho \"Hermann Hesse, sein Leben und sein Werk\" (1927). Po jeho smrti byl vydán jeho deník \"Die Flucht aus der Zeit\" (\"Únik z doby\").\n\n\n\n\n"}
{"id": "1121644", "url": "https://cs.wikipedia.org/wiki?curid=1121644", "title": "Élida (regionální jednotka)", "text": "Élida (regionální jednotka)\n\nÉlida, Élis, Ilia nebo Eleia (novořecky: Ήλιδα) je moderní řecká regionální jednotka, nacházející se na severozápadě poloostrova Peloponés a náležející ke kraji Západní Řecko. Je vymezena podobně jako stejnojmenné historické území. Má rozlohu 2618 km². V roce 2011 v Élidě žilo 159 300 obyvatel. Hlavním městem je Pyrgos. Na území regionální jednotky se nachází Olympia.\n\nRegionální jednotka Élida se od 1. ledna 2011 člení na 7 obcí:\n\n"}
{"id": "1121647", "url": "https://cs.wikipedia.org/wiki?curid=1121647", "title": "Tropikal", "text": "Tropikal\n\nTropikal je obchodní označení pro lehkou (150-200 g / m) vlnařskou tkaninu. \n\nTkanina je lehce porézní, má vysokou pevnost a nízkou mačkavost. \nVyrábí se v plátnové vazbě, výhradně z barvené skané příze s vyšším zákrutem z česané vlny.\n\nPoužití: lehké obleky, dámské šaty a kostýmy.\n\nNázev pochází pravděpodobně od původního použití těchto výrobků pro tropické oblasti. (Původní anglické označení \"tropical cloth\" se v 21. století používá pro zcela odlišné druhy textilií).\n"}
{"id": "1121648", "url": "https://cs.wikipedia.org/wiki?curid=1121648", "title": "Pustoryl načervenalý", "text": "Pustoryl načervenalý\n\nPustoryl načervenalý (\"Philadelphus purpurascens\") je opadavý keř z čeledi hortenziovité. Vyznačuje se čistě bílými zvonkovitými květy s načervenalým kalichem. Pochází z hor jižní Číny a v České republice je celkem zřídka pěstován jako okrasný keř.\n\nPustoryl načervenalý je opadavý keř dorůstající výšky 1,5 až 4 metry. Mladé větévky jsou purpurové, řídce chlupaté až lysé, loňské jsou šedé až šedohnědé. Borka je hnědá, odlupčivá. Listy jsou vejčité až eliptické, 3,5 až 7 cm dlouhé a 2,5 až 4,5 cm široké, na líci lysé, na rubu lysé, řídce chlupaté na žilnatině nebo až hustě vlnatě chlupaté. Na bázi jsou klínovité, na vrcholu špičaté nebo zašpičatělé, na okraji celokrajné nebo při vrcholu pilovité. Řapík je 2 až 6 mm dlouhý. Žilnatina listů je od báze trojžilná. Na kvetoucích větévkách jsou listy menší, jen 1,5 až 4 cm dlouhé. Květy jsou zvonkovité, asi 2,5 cm široké, silně vonné, uspořádané po 5 až 9 v hroznech s purpurovým hlavním vřetenem. Kalich je lysý nebo řídce chlupatý, zelený, purpurově až tmavohnědě naběhlý. Koruna je čistě bílá, korunní lístky jsou široce vejčité až elipticky obvejčité. Tyčinek je 25 až 33. Čnělka je kratší než tyčinky a po celé délce srostlá. Plodem je vejcovitá, 6 až 8 mm dlouhá tobolka. Kvete v květnu až červnu, plody dozrávají v červenci až září.\n\nPustoryl načervenalý je rozšířen v jižní Číně v provinciích S’-čchuan a Jün-nan. Roste ve smíšených lesích, křoviskách a na horských svazích v nadmořských výškách 2200 až 3500 metrů.\n\nOproti jiným pustorylům s drobnými květy má pustoryl načervenalý červené kalichy květů, kontrastující s čistě bílými korunními lístky.\nZ pěstovaných druhů je nejpříbuznější pustoryl krátkohrozný (\"P. brachybotrys\"), lišící se zejména zelenými kalichy a většími listy. Pustoryl Lemoinův (\"P.\" x \"lemoinei\"), pěstovaný v řadě kultivarů, se dále odlišuje zejména listy na rubu šedozelenými a celkově drobnějšími.\n\nPustoryl načervenalý je v České republice poměrně zřídka pěstován jako okrasný keř. Je uváděn např. z Průhonického parku a z Dendrologické zahrady v Průhonicích. Kultivary nebo kříženci nejsou známy.\n\n"}
{"id": "1121650", "url": "https://cs.wikipedia.org/wiki?curid=1121650", "title": "Ladislav Horáček", "text": "Ladislav Horáček\n\nLadislav Horáček (17. června 1947 Praha – 21. července 2015) byl český nakladatel, zakladatel nakladatelství Paseka.\n\nLadislav Horáček se narodil na pražských Vinohradech. Jeden ročník studoval Matematicko-fyzikální fakultu UK, pak se živil jako pomocný dělník, topič nebo jako skladník. Až v letech 1968–1974 se vrátil na vysokou školu, na Filozofické fakultě UK vystudoval filosofii a politickou ekonomii. Poté se opět vrátil na čas do dělnických profesí, ale později se stal také vedoucím knihovny v Poldi Kladno a od roku 1980 působil jako redaktor Středočeského nakladatelství. Už v prosinci 1989 založil nakladatelství Paseka, první vydanou knihou byl Váchalův \"Krvavý román\". Mimořádným počinem byly také devatenáctisvazkové \"Velké dějiny zemí Koruny české\". \n\nJako milovník Josefa Váchala se zasloužil o záchranu jeho nástěnných maleb v Portmanově domě v Litomyšli – tzv. Portmoneu, v němž bylo díky jeho aktivitě v červnu 1993 otevřeno Museum Josefa Váchala.\n\n"}
{"id": "1121652", "url": "https://cs.wikipedia.org/wiki?curid=1121652", "title": "Kia Venga", "text": "Kia Venga\n\nKia Venga je mini MPV speciálně navržené pro evropský trh. Korejská automobilka Kia Motors představila tento model v roce 2009 na autosalonu ve Frankfurtu. Tento malý vůz je postaven na stejné platformě jako je Hyundai i20, Hyundai ix20 a Kia Soul.\n\nVenga byla navržena designérem Peterem Schreyerem a v prosinci 2010 vyhrála ocenění Red Dot Design 2010.\n\nO tomto malém MPV se mluví především díky jeho variabilitě. Základní velikost zavazadlového prostoru je 440 l. Snížením podlahy pak dosáhneme objemu 552 l. Sklopením opěradel zadních sedadel lze získat úplně rovnou podlahu a 1486 litrový přepravní prostor.\n\n"}
{"id": "1121654", "url": "https://cs.wikipedia.org/wiki?curid=1121654", "title": "Sideria (textiní vlákno)", "text": "Sideria (textiní vlákno)\n\nSideria je obchodní označení bikomponentního vlákna \"typu S/S\" ve složení polyamid 6/polyuretan. Materiál vyrábí japonská firma \"Kanebo\" jako filamentovou přízi s použitím na velmi jemné punčochy. \n\nPletenina je velmi měkká a má matný lesk. \nVýrobky se nemají používat při teplotách pod 10°C, sideria je také málo odolná proti slunečnímu a fluorescenčnímu záření. \n"}
{"id": "1121661", "url": "https://cs.wikipedia.org/wiki?curid=1121661", "title": "Kostel svatého Petra z Alkantary (Liptovský Mikuláš)", "text": "Kostel svatého Petra z Alkantary (Liptovský Mikuláš)\n\nKostel svatého Petra z Alkantary je gotický kostel, který patří k dominantám východní části města Liptovský Mikuláš. Kostel je součástí komplexu bývalého františkánského kláštera z konce 15. století v původně samostatné obci Okoličné.\n\nPrvní zmínka o Okoličném pochází z roku 1248 a dlouhou dobu byla obec majetkem šlechtické rodiny Okoličanských. Prvním vlastníkem, pánem Okoličného byl Miko, který zemřel v roce 1288. V témže roce se stává pánem Serafín I., který je považován za zakladatele rodu Okoličániovcov. V roce 1435 obec vypálili Husité a obyvatelé odešli s nimi. Zeměpán Michal Okoličányi, aby získal nové obyvatele, slibuje jim úlevy v poddanských povinnostech. V roce 1480 zahajuje výstavbu kostela a kláštera a zřizuje faru, která byla do té doby jen v Svatém Mikuláši.\n\nCelý františkánský komplex vznikl letech 1476-1492 na místě původního gotického kostela sv. Kosmy a Damiána. Kostel byl původně zasvěcen Panně Marii andělů. Podnět na výstavbu dal král Matyáš Korvín, který pověřil svého příbuzného Matouše Czeczeia. Na výstavbě se podíleli zkušení mistři, kteří použili nové stavební prvky pocházející z jižního Německa. Po dostavbě byl kostel zařízen v pozdněgotickém duchu včetně křídlového oltáře s tabulovými malbami. Přestavbu v pozdněgotickém stylu měl na starosti rod Zápolských. V roce 1565 se kláštera zmocnili protestanti. Františkánští mniši byli vyhoštěni a navrátili se až koncem 17. století. Další reformou prošel objekt v roce 1744 v barokním slohu a změnilo se i patrocínium kostela na sv. Petra z Alkantary. Malebná poloha na břehu Váhu se ukázala jako nebezpečná, v roce 1812 byl kostel poškozen povodní. Další rekonstrukce se realizovala v letech 1903-1904. Škody napáchané druhou světovou válkou napravili v roce 1952. V roce 1971 byl chrám vymalován a v roce 2011 byla ukončena oprava střechy.\n\nKostel sv. Petra z Alkantara je trojlodní halový kostel s dlouhou polygonálně ukončenou svatyní. Hlavní loď i se dvěma vedlejšími je zastřešená strmou sedlovou střechou. Nad kostelem se vypíná věž zastřešená cibulovitou střechou v barokním slohu. Její výška dosahuje 40,2 m a jedná se o obrannou věž, jak jde posoudit z drobných okének v nižších patrech věže. V posledním podlaží se z každé strany věže nachází sdružené okno v románském slohu, které propojuje malý, úzký meziokenní sloup. Fasáda věže je ukončena římsou.\n\nNa nárožích podstřešní římsy kostela na nacházejí figurální symboly. Západní vstupní portál má tvar sedla, je členěný protnutými pruty, do nich jsou v horních rozích vložené štítky.\n\nStěny kostela člení 11 oken v gotickém slohu, ve tvaru přímého lomeného oblouku, vyplněné kružbou (symetrické). V polygonální apsidě jsou čtyři trojpolová gotické okna, vyplněné kružbou ve tvaru trojlalku a čtyřlistku. Opěrný systém je vtažen do průčelí fasády kostela. Odstupňované opěrné pilíře jsou ve tvaru jednoduchého proláklého obdélníku. Kostel byl postaven z opracovaného lomového kamene.\n\nTrojlodí kostela má přibližně 25 m na délku. Halové trojlodí (hlavní loď) je zaklenuta hvězdicovou klenbou a podepřena šesti štíhlými osmibokými sloupy na čtyřhranných podstavcích. V zadní části hlavní lodi se nachází chór na třech obloucích podepřený dvěma pozdně sloupy kruhového průřezu. Hlavní loď je od presbytáře oddělena triumfálním obloukem. Presbytář je trojhranné zakončen, prosvětlený přes 4 gotická okna a je zaklenutý síťovou klenbou, která je posazena na drobné ukončující konzolky. Střídají se motivy rostlinné s antropomorfnímih na rozdíl od polygonálního konzolového ukončení příporových úseků hlavní lodi, které přijímají na obvodových zdech patkové žebra stlačených hvězdic. Na jižní stěně presbytáře jsou ve stěně osazeny dvojité sedile zdobené kružbou. V kružbě jsou dva gotické štíty. Na levo je erb Michala z Okoličné a v modrém poli v horní části je zlatá šesticípá hvězda, pod ní je stříbrný půlměsíc. V pravém štítu jsou písmena J, B, L iniciály jmen synů Michala (Jakub, Leonard, Bernard). Na stejné straně se nachází čtyřhranná věž, pod kterou je průchod do františkánského kláštera. Severně od hlavní lodi se nachází kaple zaklenutá hvězdicovou klenbou, která je prosvětlená třemi gotickými okny s kružbou. Pod kaplí jsou hrobky rodu Okolyčaniovců. Jižně od presbytáře se nachází sakristie zaklenuta hvězdicovou klenbou. Ze společných výchozích vzorů podunajské architektury, ale ovlivněných i požadavky stavebníků, vychází i kostel františkánského kláštera v Okoličném. Podunajské umělecké zásady se v něm ozývají ve formě snad nejčistší trojlodní síně s hloubkově odstupňovaným presbytářem, v štíhlých polygonálních pilířích vzpírající tříramenné hvězdice. Nositelem základního výrazu interiéru a hlavním výtvarným činitelem převýšení prostoru vzniklého potlačením šířky bočních lodí na prospěch střední lodi je vznosná klenba.\n\nVnitřní zařízení je nejvíce z barokního období. Skládá se zkazatelny se sochami 4 evangelistů, vyřezávaných lavic a 8 zdobených oltářů z roku 1721. Autorem původního hlavního oltáře Panny Marie byl Mistr Pavel z Levoče a jeho dílna, dnešní hlavní oltář se skládá ze sloupové architektury s nástavci, sochami a středním obrazem, na kterém je zobrazen sv. Petr z Alkantary (r. 1742). Na jižní straně hlavní lodi se nachází barokní oltář Ukřižování s gotickým krucifixem z r. 1490. V kapli se nachází barokní oltář Piety.\n\n\nSkutečným skvostem pozdněgotické architektury mohl být oltář Panny Marie, který se dochoval jen v torzu, z dílny mistra Pavla z Levoče. Na jeho tvorbě se podíleli další významné osobnosti, např. Mistr z Okoličné. V oltáři dominovala centrální socha Panny Marie, po stranách byly sošky sv. Barbory , sv. Kateřiny, sv. Margita, které jsou dodnes dochované.\n\n\nExpozice se nachází v prostorách františkánského kláštera. Vstup je přes kamenný portál, který se nachází na jižní stěně hlavní lodi. Expozice sestává ze vzácných liturgických předmětů. Samotná část je věnována dochovaným exponátem z období gotiky. Nachází se zde také prezentace historických knih o biskupovi Ladislavu Mattyasovszkom.\n\nNedávný archeologický průzkum objevil pod podlahou v presbytáři, kryptu s lidskými pozůstatky a základy původního gotického oltáře. Původně se měl presbytář asanovat kvůli přetrvávající vlhkosti z podlahy. Nakonec byl potřebný i zmíněný archeologický průzkum.\n\n"}
{"id": "1121662", "url": "https://cs.wikipedia.org/wiki?curid=1121662", "title": "John Castle", "text": "John Castle\n\nJohn Castle (* 14. ledna 1940) je anglický herec. Narodil se v Croydonu a studoval na Brighton College a později na dublinské Trinity College. Herectví studoval na Royal Academy of Dramatic Art v Londýně. Svou první divadelní roli dostal v roce 1964 v Shakespearově hře \"Jindřich V.\" Později vystupoval jak v divadle (například i na Broadwayi), tak i v televizi a filmu. Jeho manželkou je spisovatelka Maggie Wadey.\n"}
{"id": "1121667", "url": "https://cs.wikipedia.org/wiki?curid=1121667", "title": "Most svatého Gottharda", "text": "Most svatého Gottharda\n\nMost svatého Gottharda je gotická památka pocházející ze 14. století. Most se nachází západně od obce Leles v okrese Trebišov. Délka mostu je 70 metrů a široký je 5 metrů. Předpokládá se, že jde o nejstarší most na území Slovenska. V roce 1994 byl most zrekonstruován díky financím z fondu Pro Slovakia.\n\nKamenný most byl postaven ve 14. století, pravděpodobně aby překlenul dnes již mrtvé rameno řeky Tisa.\nSvé pojmenování získal však až v 18. století, když ve zdejším klášteře působili mniši pocházející z Čech. Český řád umístil na most sochu sv. Gottharda, po kterém byl následně most pojmenován. Socha světce byla z mostu odstraněna v roce 1948. V současnosti je most turistickou atrakcí.\n"}
{"id": "1121669", "url": "https://cs.wikipedia.org/wiki?curid=1121669", "title": "Rašeliník Warnstorfův", "text": "Rašeliník Warnstorfův\n\nRašeliník Warnstorfův (\"Sphagnum warnstorfii\") je mech rostoucí na severní polokouli, druh z rodu rašeliník.\n\nJedná se o mech tvořící koberce s fialovou až růžovou barvou. Rostliny jsou drobné, štíhlé s drobnými a oblými lístky.\n\nRoste na vlhkých loukách a rašeliništích, spíše na světlých stanovištích, do poloh až nad 2500 m n. m. S oblibou roste na minerálně bohatších půdách, nevadí mu ani vyšší koncentrace uhličitanu vápenatého.\n\nRostlina je dvoudomá, samčí větve jsou nápadně tlustší a nesou výrazné červené tobolky.\n\nPřevládá vegetativní způsob rozmnožování.\n\nJedná se o poměrně hojný druh rozšířený (až na výjimky) po celé severní polokouli.\n"}
{"id": "1121675", "url": "https://cs.wikipedia.org/wiki?curid=1121675", "title": "Hall of Fame Tennis Championships 2015 – mužská čtyřhra", "text": "Hall of Fame Tennis Championships 2015 – mužská čtyřhra\n\nDo soutěže mužské čtyřhry na tenisovém turnaji Hall of Fame Tennis Championships 2015 nastoupilo šestnáct dvojic. Obhájcem titulu byl australský pár Lleyton Hewitt a Chris Guccione, který na turnaji nestartoval společně. Hewitt se v termínu turnaje účastnil čtvrtfinále Davis Cupu. Spoluhráčem Guccioneho se stal krajan Matthew Ebden, se kterým v 1. kole nestačil na pár Johan Brunström a Marcelo Demoliner.\n\nVítězem čtyřhry se stala třetí nasazené dvojice Jonathan Marray z Velké Británie a Ajsám Kúreší z Pákistánu, kteří ve finále zdolali americko-chorvatský pár Nicholas Monroe a Mate Pavić výsledkem 4–6, 6–3 a v závěrečném supertiebreaku [10–8]. Oba šampioni si do žebříčku ATP připsali 250 bodů. Pro Marrayho se jednalo o třetí deblový titul na okruhu ATP Tour, Kúreší získal jedenáctý titul ze čtyřhry na okruhu.\n\n"}
{"id": "1121684", "url": "https://cs.wikipedia.org/wiki?curid=1121684", "title": "Ernst Toller", "text": "Ernst Toller\n\nErnst Toller (1. prosinec 1893, Szamocin - 22. květen 1939, New York) byl německý dramatik, básník a levicový politický aktivista narozený na území dnešního Polska. Jeho dílo dramatické a literární je řazeno k expresionismu.\nJeho otec byl židovský obchodník s obilím. Vystudoval na univerzitě v Grenoblu ve Francii, ale v roce 1914 se vrátil do Německa a vstoupil do armády. Po 13 měsících na frontě první světové války byl zraněn a invalidizován. Válečná zkušenost ho přivedla k radikálnímu pacifismu. Založil mírové hnutí v Heidelbergu. Aby se vyhnul zatčení, utekl do Mnichova, kde pomáhal vést stávku dělníků muničních továren. Nakonec byl zatčen. V roce 1919, když vznikla Bavorská republika rad, byl Toller zvolen prezidentem jejího Ústředního revolučního výboru. Po potlačení revoluce byl znovu zatčen a odsouzen k trestu odnětí svobody na pět let.\n\nVe vězení napsal \"Masse-Mensch\" (\"Dav – člověk\"), divadelní hru, která mu přinesla největší slávu. Po propuštění uspěl i s expresionistickou hrou \"Hoppla – wir leben\" (\"Hopla – my žijeme\"). V roce 1933, těsně před nástupem Hitlera, emigroval do Spojených států. V tomto roce vydal též svou autobiografii nazvanou \"Eine Jugend in Deutschland\" (\"Byl jsem Němec\"). V USA byl však nešťastný. Pracoval v Hollywoodu jako scenárista, ale práce pro komerční účely ho nenaplňovala. Na počátku druhé světové války spáchal sebevraždu oběšením v hotelu na Manhattanu.\n"}
{"id": "1121687", "url": "https://cs.wikipedia.org/wiki?curid=1121687", "title": "Akcesorický minerál", "text": "Akcesorický minerál\n\nAkcesorický minerál je minerál, který se nachází v hornině v nepatrném množství (obvykle pod 1 %). Podle jiných zdrojů může jejich obsah činit až 4 %. Proto obsah akcesorických minerálů nemá žádný vliv na chemismus ani označení horniny. Většinou jde o vyjádření minerálního složení vyvřelých hornin. Jde o minerály, které obsahují tzv. \"„nekompaktabilní prvky“\" (jako bor, fosfor, titan, prvky vzácných zemin, lanthanoidy – mineralogicky apatit, monazit, titanit, xenotim, magnetit, pyrit a jiné), tedy ty, které při krystalizaci magmatu zůstávají v tavenině. Jejich výsledný obsah ve ztuhlé hornině je proto velmi malý.\n\nZbytková tavenina následně krystalizuje jako pegmatitová žíla (zde již ovšem obsah daných minerálů není akcesorický, čili pojem \"akcesorický minerál\" není obecný, protože v jednom typu horniny se může určitý minerál vyskytovat v nepatrném množství, zatímco v jiné tvoří její podstatnou část).\n\n"}
{"id": "1121690", "url": "https://cs.wikipedia.org/wiki?curid=1121690", "title": "Smečno (přírodní památka)", "text": "Smečno (přírodní památka)\n\nSmečno je přírodní památka evidenční číslo 5766 v okrese Kladno. Nachází se na severozápadním okraji města Smečno v nadmořské výšce 309–396 m. Chráněné území s rozlohou 75,62 ha na rozhraní geomorfologických celků Džbán a Pražská plošina bylo vyhlášeno 23. července 2012. Důvodem jeho zřízení je ochrana evropsky významné lokality s výskytem silně ohroženého brouka páchníka hnědého.\n\nChráněné území je přístupné třemi turistickými trasami a vede jím silnice třetí třídy ze Smečna do Nové Vsi.\n\n"}
{"id": "1121691", "url": "https://cs.wikipedia.org/wiki?curid=1121691", "title": "Červené dolíky", "text": "Červené dolíky\n\nČervené dolíky jsou přírodní památka evidenční číslo 5943 v okrese Kladno. Nachází se v údolí Červeného potoka asi dva kilometry západně od obce Malíkovice v nadmořské výšce 354–358 m. Chráněné území s rozlohou 0,18 ha bylo vyhlášeno 22. června 2013 a je v péči Krajského úřadu Středočeského kraje. V březnu 2016 bylo chráněné území pod názvem EVL Červené dolíky zařazeno mezi evropsky významné lokality.\n\nDůvodem vyhlášení přírodní památky je ochrana nivy, ve které se vyskytuje silně ohrožený střevíčník pantoflíček.\n\n"}
{"id": "1121696", "url": "https://cs.wikipedia.org/wiki?curid=1121696", "title": "Skopo", "text": "Skopo\n\nSkopo je jednou ze 34 vesnic, které tvoří občinu Sežana. Ve vesnici v roce 2002 žilo 241 obyvatel.\n\nObec se rozkládá na území Pobřežně-krasového regionu na jihozápadě Slovinska v nadmořské výšce zhruba 290 m. Vesnicí prochází silnice č. 204, vedoucí na jih do vesnice Sežana, která je správním centrem občiny. Kolem Skopo také vede železniční trať. Železniční zastávka je však v sousední vesnici Kopriva nebo Dutovlje.\n"}
{"id": "1121699", "url": "https://cs.wikipedia.org/wiki?curid=1121699", "title": "Nefelinit", "text": "Nefelinit\n\nNefelinit je tmavá jemnozrnná vyvřelá hornina složená zejména z nefelínu a klinopyroxenu. Pokud obsahuje také olivín, bývá označována jako olivinický nefelinit. Podobá se čediči, který se od něj spolu s bazanitem a jejich odrůdami liší ve vzájemných poměrech plagioklasu a nefelínu.\n\nNefelinit je příkladem křemičitany nenasycené vyvřelé horniny. Vzniká v důsledku vysokého tlaku při tavení, vysokého obsahu rozpuštěného oxidu uhličitého v tavenině a nízkého stupně frakčního tání v zemském plášti.\n\nV Česku jsou nefelinitem tvořeny např. Božídarský Špičák v Krušných horách, Raná v Českém středohoří nebo vrch Železný v Jičínské pahorkatině.\n"}
{"id": "1121700", "url": "https://cs.wikipedia.org/wiki?curid=1121700", "title": "Déodat Gratet de Dolomieu", "text": "Déodat Gratet de Dolomieu\n\nDéodat Gratet de Dolomieu, celým jménem Dieudonné Sylvain Guy Tancredi de Dolomieu (23. června 1750, Dolomieu – 28. listopadu 1801, Châteauneuf), byl francouzský mineralog a geolog. Studoval zejména geologické poměry Pyrenejí. Zabýval se vulkanologií a genezí magmatických hornin a minerálů. Je po něm nazvána sedimentární hornina a minerál se stejným názvem dolomit, stejně jako jeden z horských masivů Italských Alp – Dolomity.\n\nNarodil se na zámku v Dolomieu nedaleko La Tour-du-Pin, jako jedno z 11 dětí Marquise de Dolomieu a jeho ženy Marie-Françoise de Berengere. Od mládí se zajímal o přírodu. Ve dvanácti letech vstoupil do armády, kde sloužil v Řádu maltézských rytířů. V osmnácti 18 letech během souboje usmrtil svého kolegu, za což byl odsouzen na doživotí, po 9 měsících ve vězení byl po zákroku papeže Klementa XIII. propuštěn.\n\nVe vězení studoval fyziku a po propuštění podnikl několik vědeckých cest po Středomoří. Zajímal se o mineralogii, vulkanologii a vznik pohoří. Navzdory svému zájmu o sopky považoval za hlavní horotvornou sílu moře a dávné katastrofické události, čímž se zařadil mezi neptunisty a katastrofisty. Byl dobrým pozorovatelem přírodních jevů, mnoho času strávil sbíráním a kategorizací vzorků a údajů.\n\nV roce 1780 Dolomieu pro neshody s nadřízenými odešel z armády a věnoval se pouze vědecké práci. Během cest do Tyrolských Alp Dolomieu objevil vápenatou usazenou horninu, která na rozdíl od vápence reagovala se slabou kyselinou jen velmi mírně. Tento objev zveřejnil v roce 1791 v časopise \"Journal de Physique\". V roce 1782 Nicolas-Théodore de Saussure horninu a minerál, který ji tvořil, pojmenoval dolomit (franc. Dolomit). Podle převládající horniny byla pojmenována i část Alp v Itálii, která se dnes jmenuje Dolomity.\n\nDolomieu byl jedním z prvních příznivců Francouzské revoluce, která začala v roce 1789. Po popravě svého přítele, vévody de la Rochefoucauld, s revolucí přestal sympatizovat. Byl sympatizantem Napoleona Bonaparte. V roce 1795 během revolučních událostí přišel o celý svůj majetek a tak přijal místo profesora přírodních věd na École Centrale v Paříži. Podílel se také na zpracování mineralogické části francouzské metodické Encyklopedie. O rok později byl jmenován do funkce báňského inspektora a profesora na pařížské vysoké škole báňské.\n\nV roce 1798 se jako člen Commission des sciences et des arts podílel na Napoleonově tažení do Egypta, během expedice však onemocněl a v březnu 1799 Severní Afriku opustil. Během návratu z Alexandrie však byla loď, na níž se plavil, nucena v důsledku špatného počasí vplout do italského přístavu Taranto. Následně byl na příkaz velmistra Řádu maltézských rytířů zatčen v italské Neapoli a převezen na Sicílii do Messiny, kde dva roky strávil ve vězení ve špatných podmínkách. Důvodem jeho zatčení byla účast na zprostředkování kapitulace Malty Napoleonovi. Proti jeho uvěznění protestovala i světová vědecká veřejnost, jeho propuštění však bylo dosaženo až po opětovném získání Itálie Napoleonem po bitvě u Marenga v roce 1801. Po propuštění se věnoval mineralogii v Pařížském muzeu přírodní historie. Zemřel půl roku po propuštění v důsledku špatného zdravotního stavu způsobeného špatnými podmínkami ve vězení. Jeho velká kolekce minerálů se dnes nachází v přírodovědném muzeu v Paříži.\n\nNa vulkanickém ostrově Réunion v Indickém oceánu byl po něm pojmenován kráter „Dolomieu“, jde o hlavní kráter aktivní sopky Piton de la Fournaise.\n\n"}
{"id": "1121701", "url": "https://cs.wikipedia.org/wiki?curid=1121701", "title": "Trubný vrch", "text": "Trubný vrch\n\nTrubný vrch (577 m n. m.) je nejvyšší vrchol Mirotické pahorkatiny. Nachází se v lesích mezi Lází a Lažanami při údolí Brložského potoka, asi 3 km jihozápadně od Sedlice v okrese Strakonice. Je zalesněný a nevede na něj žádná cesta. Původně plnil strážní a varovací funkci pro keltské a později slovanské hradiště Hradec.\n\n"}
{"id": "1121708", "url": "https://cs.wikipedia.org/wiki?curid=1121708", "title": "Ovce kamerunská", "text": "Ovce kamerunská\n\nOvce kamerunská, též kamerunská ovce, je poměrně oblíbené africké plemeno ovce. Kamerunské ovce se chovají i v Česku, a to zcela běžně. Jedná se o menší plemeno, které nevyžaduje stříhání, jsou totiž porostlé srstí, nikoli vlnou. Spolu s ostatními turovitými z podčeledi \"ovce a kozy\" je příbuznou kamerunské ovce také kamerunská koza, se kterou bývá kamerunská ovce pro svou krátkou srst často zaměňována.\n\nOvce podobné těm kamerunským se v Kamerunu a přilehlých státech Afriky chovaly již před 10 000 lety a sloužily domorodým obyvatelům jako zdroj mléka a masa. Kamerun se nachází převážně ve vyšších nadmořských výškách, a teploty zde jsou poměrně nízké, na což se toto plemeno ovcí dobře adaptovalo.\n\nV Česku se chov těchto ovcí rozšířil především v letech 2000 a 2001. V březnu 2001 byl založen specializovaný chovatelský Klub kamerunských ovcí, který působí v rámci SCHOK.\n\nToto plemeno se vyskytuje ve dvou základních barevných variantách: hnědé srnčí a černobílé. Přesto se výjimečně může stát, že se narodí celočerná jehňata nebo černá jehňata se zlatými pesíky. Kamerunská ovce má krátkou lesklou srst, kterou na rozdíl od běžně známých ovcí není nutné stříhat. Berani jsou rohatí s charakteristickou hřívou, která na podzim ještě zhoustne, ovce (bahnice) jsou bezrohé. Hnědé plemeno s černou barvou břicha a vnitřní částí končetin je menšího tělesného rámce a pevné konstituce. Hlava středně dlouhá, u beranů mírně klabonosá. Končetiny středně dlouhé, pevné. Hřbet rovný, záď mírně sražená. Živá hmotnost bahnic 30-35 kg, beranů 35-40 kg. Kohoutková výška 55-60 cm, obvod hrudníku 81-86 cm.\n\nPokud se chce chovatel věnovat čistokrevnému chovu kamerunských ovcí, je vhodné je koupit v některé z tuzemských zoo. Jedná se třeba o zoologickou zahradu v Ostravě nebo Děčíně. Jiné chovy nemusí být vždy úplně čistokrevné a křížení kamerunských ovcí s jinými plemeny může způsobit problémy. Mnoho chovatelů kříží kamerunské ovce s romanovskými ovcemi, výsledné potomky pak vydávají za čistokrevné a jen těžko lze rozpoznat opak. Pokud nechceme kupovat čistokrevnou ovci ze zoo, můžeme tak učinit u chovatele, u kterého je prováděna kontrola užitkovosti, tu provádí Svaz chovatelů ovcí a koz (SCHOK) v ČR.\n\nPokud chceme i my pokračovat v chovu čistokrevným kamerunských ovcí, pak je nutné nechat berany bonitovat a udělat pro všechny ovce rozbor krve, který vyvrátí, popř. potvrdí, že jedinec nemá klusavku (obdoba BSE u skotu).\n\nKamerunské ovce jsou známé tím, že stejně jako kozy jsou schopné se postavit na zadní nohy a jíst tak listí a ovoce ze stromů. Také jsou poměrně hlučné, proto není vhodné chovat je v blízkosti sídlišť nebo ve městech. Jsou přátelské a neagresivní, lehce se ochočí.\n\nCo se výživy a krmení týče, pak je vhodné nechávat ovce libovolně a bez zábran spásat trávu, nemají sklony k tloustnutí. Občas je vhodné přidat i řepu, mrkev nebo brambory, obzvláště v zimě, kdy ovce dostávají jen seno.\n\nDospělé ovce mají jehňata dvakrát za rok, na jaře a na podzim. Pohlavně dospívají kamerunské ovce již ve 4-5 měsících života, ale na zařazení do chovu je to příliš brzy. Odchov jehňat není složitý, většina kamerunských ovcí asistenci při porodu nepotřebuje, a v případě, že matka uhyne a jehně přežije, jehněte se vždy ujme jeho příbuzná; většinou teta nebo babička. V době, kdy se rodí jehňata a na několik dalších týdnů, je vhodné od stáda oddělit berana, který může jehňata napadat. Trávu začínají jehňata oždibovat okolo druhého týdne života.\n"}
{"id": "1121709", "url": "https://cs.wikipedia.org/wiki?curid=1121709", "title": "Kership", "text": "Kership\n\nKership je joint venture společnost francouzských loděnic Piriou (55%) a DCNS (45%). Založena byla v květnu 2013 za účelem prodeje hlídkových lodí původně vyvinutých v rámci rodiny válečných lodí Gowind. Zatímco loděnice DCNS staví hlavní kategorie válečných lodí, společnost Kership se zaměřuje na prodej menších civilních a válečných lodí (délka 40-95 m) stavěných podle civilních standardů, zejména pro pobřežní stráž, policii, daňové úřady a vědecké instituce. Samotná stavba plavidel přitom probíhá prostřednictvím loděnic Piriou. Vedení společnosti sídlí v Concarneau.\n\nArgentina objednala stavbu tří oceánských hlídkových lodí OPV87 spojenou s akvizicí oceánské hlídkové lodě \"L'Adroit\", již dříve postavené loděnicí Naval Group. Stavba prvního plavidla začala 14. února 2019 v loděnici Piriou. Dokončení je plánováno na březen 2020.\n\nVrcholný typ v nabídce společnosti Kership zastupuje oceánská hlídková loď \"L'Adroit\" (verze OPV 90) o výtlaku 1410 t, postavená na vlastní náklady loděnicí DCNS a na roky 2012-2015 zapůjčená francouzskému námořnictvu. \"L'Adroit\" později koupila Argentina.\n\nV lednu 2014 společnost získala kontrakt na stavbu tří víceúčelových oceánských plavidel typu Bâtiment multi-mission (B2M) třídy \"D'Entrecasteaux\", později rozšířený na čtyři. Plavidla byla dodána v letech 2016–2019.\n\nV září 2015 francouzské námořnictvo objednalo stavbu čtyř pro oceánské zásobovací a hlídkové lodě typu Bâtiments de Soutien et d’Assistance Hauturiers (BSAH) třídy \"Loire\". Plavidla mají být dodána v letech 2018–2019.\n\nDne 30. října 2014 gabonské námořnictvo u společnosti Kership objednalo dodávku dvou hlídkových lodí. Kontrakt zahrnuje modernizovanou francouzskou hlídkovou loď \"Tapageuse\" (P691) třídy \"P400\" a zcela novou hlídkovou loď typové řady Kership OPV 50. Loděnice Piriou měla hlídkovou loď \"Tapageuse\" předat v polovině roku 2015 a hlídkovou loď OPV 50 v polovině roku 2016. Osud kontraktu je však nejasný. Ještě na začátku roku 2016 Gabon za modernizovanou \"Tapageuse\" nezaplatil a stavba OPV50 ještě nezačala.\n\nV červnu 2016 loděnice získala kontrakt na stavbu marocké 72m víceúčelové hydrografické lodě BHO2M (Bâtiment Hydro-Océanographique Multi-Missions) \"Dar al Beida\" (804).\n"}
{"id": "1121712", "url": "https://cs.wikipedia.org/wiki?curid=1121712", "title": "LG G3", "text": "LG G3\n\nLG G3 je Android smartphone vyvinutý společností LG Electronics. Poprvé byl uveden do prodeje v Jižní Koreji 28. května, 2014. Jedná se o nástupce modelu LG G2 (z roku 2013) ze kterého si bere některé designové prvky (tenký rámeček kolem displeje, tlačítka umístěná na zadní straně těla telefonu). LG G3 je vůbec první smartphone jednoho ze známých výrobců, který v sobě nese 5,5\" quad HD displej s rozlišením 2560x1440 pixelů.\n\nTelefon LG G3 disponuje 2 nebo 3 GB operační paměti dle konkrétní varianty, výkonným čtyřjádrovým procesorem Qualcomm Snapdragon 801 a grafickým čipem Adreno 330.\n"}
{"id": "1121716", "url": "https://cs.wikipedia.org/wiki?curid=1121716", "title": "Holý vrch (Mirotická pahorkatina)", "text": "Holý vrch (Mirotická pahorkatina)\n\nHolý vrch (562 m n. m.) se nachází v Mirotické pahorkatině v lesích mezi Lází a Lažanami při údolí Brložského potoka, asi 3 km jihozápadně od Sedlice v okrese Strakonice. Přes svůj název je zalesněný a nevede na něj žádná cesta.\n\n"}
{"id": "1121720", "url": "https://cs.wikipedia.org/wiki?curid=1121720", "title": "Jana Škopková", "text": "Jana Škopková\n\nJana Škopková (* 18. června 1962) je česká televizní reportérka, redaktorka a manažerka.\n\nMezi roky 1976 a 1980 vystudovala gymnázium v Pardubicích. Následně, v letech 1981 až 1986, pokračovala na pražské Karlově univerzitě, na níž na Fakultě tělesné výchovy a sportu studovala obor biologie.\n\nPo škole dva roky pracovala na Českém svazu tělesné výchovy, kde se specializovala na lyžařství. Od roku 1988 ale po dobu tří let (až do roku 1991) byla na mateřské dovolené. Následně v letech 1993 až 1997 působila na pozici sportovní redaktorky a zástupkyně šéfredaktora v televizní stanici Premiéra a po jejím přejmenování na Prima TV, k němuž došlo v lednu 1997, i v této televizní společnosti. Během té doby též externě komentovala pořady na stanici Eurosport.\n\nOd roku 1997 byla rok tiskovou mluvčí fotbalového klubu SK Slavia Praha. Poté (roku 1998) nastoupila do České televize, kde reportážně a dramaturgicky připravovala publicistické pořady. Počínaje rokem 2004 pět let (do roku 2009) působila v obdobné redakci na privátní TV Nova. Připravovala tu například pořad \"Na vlastní oči\". Od roku 2010 působí na pozici šéfdramaturgyně Centra publicistiky a dokumentaristiky a vzdělávání (CPDV) České televize.\n\nV roce 2011 patřila mezi 32 osobností, které kandidovaly na místo ředitele České televize. V klání ovšem neuspěla a instituci od té doby vede Petr Dvořák. Ve funkčním období od 1. ledna 2013 do 4. dubna 2015 byla členkou Rady Státního fondu kinematografie.\n"}
{"id": "1121721", "url": "https://cs.wikipedia.org/wiki?curid=1121721", "title": "Delonix královská", "text": "Delonix královská\n\nDelonix královská (\"Delonix regia\"), také zvaná hořící strom, je opadavý listnatý strom, pokládaný pro své červeno-oranžové květy za jeden z nejkrásnějších stromů. Je madagaskarský endemit, jeden z asi deseti druhů rodu delonix. Patří k těm nejrozšířenějším okrasným dřevinám pěstovaným v subtropických a tropických oblastech.\n\nDruh pochází ze střídavě vlhkých tropických lesů Madagaskaru. Vyskytuje se tam v oblastech okolo měst Antsiranana na severu a Mahajanga na západě ostrova, od pobřeží po nadmořskou výšku okolo 500 m. Pro světovou veřejnost byl objeven až roku 1824 a od poloviny 19. století začal být šířen po celé tropické oblasti.\n\nStrom koření velice mělce, jeho kořeny jsou často povrchové a v případě zasazení v blízkosti chodníku ho rozláme. Vyžaduje hodně slunce a tepla, období sucha a mimo něj velkou vzdušnou vlhkost. Na kvalitu půdy není náročný, musí však být dobře odvodněná.\n\nListy, které zůstávají stále zeleně, opadávají v období sucha jen na krátkou dobu. Kvést začíná na konci sucha, obvykle těsně před rašením listů. Někdy vykvete jen jedna větev, jindy současně rozkvete celý strom. Doporučuje se prořezávat větve a podporovat tak jejích tloustnutí a pevnost, jinak rostou dlouhé, tenké a snadno se lámou.\n\nMenší strom, vysoký do 10 m, mívá kmen tlustý až 90 cm a plochou, velmi širokou korunu, strom bývá někdy širší než vyšší. Má světle šedou až šedě hnědou kůru, která bývá v mládi hladká.\n\nStřídavě vyrůstající, dvakrát zpeřené řapíkaté listy jsou dlouhé 20 až 60 cm a mají opadavé palisty. Listy jsou kapradinovitě jemně dělené, mívají 8 až 40 párů primárních dílů s 10 až 40 páry úzce eliptických lístků 1 cm dlouhých, ty jsou na bázi i vrcholu zaoblené, po obvodě celistvé a při soumraku se skládají.\n\nKoncové květenství je až 15 cm dlouhé a je tvořeno pěti až deseti, dlouze stopkatými a velmi výraznými květy 10 až 15 cm širokými. Oboupohlavné, pětičetné květy mají podlouhlé a zašpičatělé kališní lístky uvnitř zbarvené červeně a vně zeleně. Nestejné lžícovité korunní lístky jsou až 7 cm dlouhé, čtyři jsou oranžové až šarlatově červené a pátý, horní, je bílý nebo žlutý s červenou kresbou a po obvodě zkadeřený. V květu je deset dlouhých, červených, vzhůru zakřivených tyčinek s podlouhlými červenými prašníky, semeník nese lysou čnělku s drobnou bliznou. Květ bývá opylován denními motýly i ptáky.\n\nStrom se rozšiřuje výhradně semeny. Plodem je až 50 cm dlouhý a 5 cm široký, červenohnědý, mírně zakřivený a tvrdý pukavý lusk. Obsahuje 20 až 40 úzce podlouhlých, hnědě žíhaných semen asi 1,5 cm dlouhých. Lusky zůstávají na stromech i po opadaných listech.\n\nPro rozmnožování se zralé lusky otrhají a máčí asi 10 dnů, pak se vyluští semena schopná vyklíčit asi po dobu dvou let. Semena se před výsevem znovu asi po 10 dnů namáčejí, po vysetí vyklíčí ve vlhké půdě asi do měsíci. Za devět měsíců se semenáče vysazují na stanoviště.\n\nTato dřevina je pro své krásné květy hojně pěstována jako solitéra v městských parcích a okrasných zahradách, nebo je vysazována do stromořadí podél cest. Na mnoha místech zdomácněla a v Austrálii, na Havajských ostrovech i Floridě se začala nekontrolovatelně šířit do místní přírody. Přitom ve své domovině, na Madagaskaru, je považována za zranitelný druh.\n\nDřevo delonix královské je lehké, měkké a pružné, vyrábějí se z něho potřeby pro domácnost. Z kůry se získává pryskyřice a barvivo na látky. Suché lusky jsou v Karibiku používány jako místní chřestivý hudební nástroj.\n"}
{"id": "1121723", "url": "https://cs.wikipedia.org/wiki?curid=1121723", "title": "Alžběta Babenberská", "text": "Alžběta Babenberská\n\nAlžběta Babenberská ( \"Elisabeth von Babenberg\"; † 9. října 1107/1111) byla štýrská markraběnka z dynastie Babenberků.\n\nAlžběta se narodila jako jedna z řady dcer markraběte Leopolda II. Babenberského a Idy z Formbachu. Blíže neznámého roku se stala se druhou chotí štýrského markraběte Otakara II. Společně založili hornorakouský benediktinský klášter Garsten. Zemřela 7. října po roce 1107.\n"}
{"id": "1121726", "url": "https://cs.wikipedia.org/wiki?curid=1121726", "title": "Křídlí (vrch)", "text": "Křídlí (vrch)\n\nKřídlí (555 m n. m.) je vrch v Mirotické pahorkatině v lesích mezi Sedlicí, Lází a Lažanami v okrese Strakonice, při údolí Brložského potoka. Je zalesněný a přes jeho neznačený vrchol, který se nachází v severozápadní části protáhlého hřebene, vede zarůstající lesní cesta. Vyskytuje se zde silně ohrožená ožanka lesní a v 19. století zde byl zaznamenán výskyt nyní kriticky ohrožené protěže žlutobílé. Na jeho úpatí se nachází stejnojmenná hájovna.\n\n"}
{"id": "1121727", "url": "https://cs.wikipedia.org/wiki?curid=1121727", "title": "Křídlí", "text": "Křídlí\n\nKřídlí může být:\n\n"}
{"id": "1121731", "url": "https://cs.wikipedia.org/wiki?curid=1121731", "title": "Horní Zástava", "text": "Horní Zástava\n\nHorní Zástava, podle Pilského mlýna ležícího při jeho hrázi také nazývaný Pila, je rybník na Brložském potoce, ležící asi 2 km jihozápadně od Sedlice v okrese Strakonice. Má rozlohu 7,3 ha, délku asi 840 m a šířku až 150 m. Jeho dno je písečné a je vhodný ke koupání. V roce 1686 a znovu roku 1827 byl zničen povodní.\n\n"}
{"id": "1121732", "url": "https://cs.wikipedia.org/wiki?curid=1121732", "title": "Portmoneum", "text": "Portmoneum\n\nPortmoneum je dům v Litomyšli, v němž sídlí Museum Josefa Váchala. O vybudování muzea a záchranu Váchalových nástěnných maleb v domě se zasloužilo nakladatelství Paseka.\n\nPůvodně šlo o dům úředníka a místního sběratele umění Josefa Portmana, který byl přítelem grafika a spisovatele Josefa Váchala. Roku 1920 si jej pozval do Litomyšle, aby mu dům vyzdobil. Ten rád vyhověl a postupně až do roku 1924 jej vymaloval svým osobitým stylem. Jeho nástěnné malby mají poměrně složitou strukturu, která odráží Váchalovo vidění světa. Dům sám pak ve svém \"Krvavém románu\" srovnal s pražským Rudolfinem a nazval jej Portmoneum, sídlo hraběte Portmona.\n\nVáchalo dílo ale postupem času chátralo, zvláště se na stavu domu podepsal požár v 70. letech, a až roku 1990 se jej rozhodl zachránit Ladislav Horáček, majitel nově založeného nakladatelství Paseka. Z výtěžku dobře se prodávajícího Tarzana nakladatelství Portmanův dům koupilo od Národní galerie a angažovalo pražské restaurátory Jiřího Látala, Jaroslava Horálka a Jana Turského, technologa Ladislava Kryla a architekta Mikuláše Hulce. Těm se podařilo s využitím techniky transferu olejomalby zachránit, zároveň byl rekonstruován celý dům. V důsledku této realizace byla v Litomyšli založena Škola restaurování a konzervačních technik, zárodek pozdější Fakulty restaurování Univerzity Pardubice. 23. června 1993 se dům zpřístupnil veřejnosti a bylo v něm zřízeno Museum Josefa Váchala, které provozovalo nakladatelství Paseka. Portmoneum je chráněno jako nemovitá kulturní památka.\n\nPo smrti Ladislava Horáčka prodali dědicové památku v roce 2016 Pardubickému kraji. Památka je ve správě Regionálního muzea v Litomyšli.\n\n"}
{"id": "1121742", "url": "https://cs.wikipedia.org/wiki?curid=1121742", "title": "Dessewffyho palác", "text": "Dessewffyho palác\n\nDessewffyho palác je palác a národní kulturní památka Slovenské republiky pod číslem 101-193/1 na \"Námestie Ľudovíta Štúra\" číslo 2 v městské části Staré Mesto v Bratislavě. V jeho sousedství se nachází Esterháziho palác. Dessewffyho palác byl postaven v druhé polovině 19. století v neorenesančním stylu.\n\nV letech 2007-2009 probíhala jeho rekonstrukce.\n\n"}
{"id": "1121744", "url": "https://cs.wikipedia.org/wiki?curid=1121744", "title": "Esterháziho palác (Námestie Ľudovíta Štúra)", "text": "Esterháziho palác (Námestie Ľudovíta Štúra)\n\nEszterháziho palác (starší název \"Esterházyho palác\") je národní kulturní památka Slovenské republiky pod číslem 101-193/2. Je to třípatrový palác z roku 1870 na \"Námestie Ľudovíta Štúra\" č. 4 v městské části Staré Mesto v Bratislavě.\n\nV koncepci půdorysného uspořádání do tvaru U je na něm patrný vliv vídeňského architekta Josefa Emanuela Fischera z Erlachu. Za autora čtyřposchoďového průčelí se pokládá A. Huter. Průčelí s kamenným vstupním portálem zdobí Atlanti, kteří nesou širokou římsu svinutou do voluty. Na vrcholu je mušle a po stranách vázy.\n\nV současnosti zde sídlí Slovenská národní galerie a restaurační zařízení.\n"}
{"id": "1121745", "url": "https://cs.wikipedia.org/wiki?curid=1121745", "title": "Vodní nádrž Vřesník", "text": "Vodní nádrž Vřesník\n\nVodní nádrž Vřesník je vyrovnávací nádrž na řece Želivce, která se nachází necelý kilometr východně od Želiva v okrese Pelhřimov v Kraji Vysočina. Byla vybudována během let 1925–1928 na 55,23 říčním kilometru mezi Želivem a osadou Vřesník. Délka hráze v koruně činí 78,7 m.\n\nPrůměrný dlouhodobý roční průtok (Qa) k profilu hráze činí 2,58 m³/s. Stoletá voda (Q100) zde dosahuje 151 m³/s.\n\nNádrž slouží k částečnému vyrovnání průtoků pod elektrárnou Sedlice. Od roku 1983 je součástí tohoto vodního díla malá vodní elektrárna, která je osazena třemi Kaplanovými turbínami o výkonu 160 kW. Nádrž se též využívá pro rekreační účely.\n\n\n"}
{"id": "1121747", "url": "https://cs.wikipedia.org/wiki?curid=1121747", "title": "Ňurba", "text": "Ňurba\n\nŇurba (, ) je město v Saše v Ruské federaci. Při sčítání lidu v roce 2010 měla deset tisíc obyvatel.\n\nŇurba leží v Středojakutské nížině na severním břehu Viljuje, levého přítoku Leny. Od Jakutsku, hlavního města republiky, je vzdálena 850 kilometrů na severozápad. Má přímé silniční spojení na západ do Mirného a na východ do Viljujsku.\n\nŇurba byla založena v roce 1930 na místě staršího osídlení. V padesátých letech dvacátého století se začala rozvíjet v souvislosti s těžbou diamantů. V roce 1958 se stala sídlem městského typu a v roce 1998 městem.\n"}
{"id": "1121748", "url": "https://cs.wikipedia.org/wiki?curid=1121748", "title": "Karáčoniho palác", "text": "Karáčoniho palác\n\nKaráčoniho palác (starší název \"Karácsonyiho palác\") je palác a národní kulturní památka Slovenské republiky pod číslem 101-596/0 v Bratislavě v městské části Staré Mesto na ulici Štefánikova číslo 2.\n\nKaráčoniho palác byl postaven v historizujícím stylu jako reprezentační palác v letech 1883-1884 na místě, kde byla dříve hospodářská budova za Grasalkovičovým palácem. Má mohutnou, plasticky členěnou fasádu, která v době svého vzniku patřila k významným objektům ulice. Fasáda se zachovala v původním stavu. Stavitelem paláce byl hrabě Quido Karáčoni (1817-1885), který byl významnou osobností panovnického dvora a zakladatelem charitativních institucí.\n\n"}
{"id": "1121749", "url": "https://cs.wikipedia.org/wiki?curid=1121749", "title": "Viljujsk", "text": "Viljujsk\n\nViljujsk (, – \"Bülüü\") je město v Saše v Ruské federaci. Žije zde obyvatel.\n\nViljujsk leží v Středojakutské nížině na severním břehu Viljuje, levého přítoku Leny. Od Jakutsku, hlavního města republiky, je vzdálen 535 kilometrů severozápadně.\n\nViljujsk má přímé silniční spojení na východ do Jakutsku a na západ do Ňurby.\n"}
{"id": "1121751", "url": "https://cs.wikipedia.org/wiki?curid=1121751", "title": "Kaple Nejsvětější Trojice (Nová Víska)", "text": "Kaple Nejsvětější Trojice (Nová Víska)\n\nKaple Nejsvětější Trojice (něm. \"Dreifaltigkeitskapelle\") byla jednou z dominant Nové Vísky (místní část Dolní Poustevny). Stála poblíž návsi nedaleko dolního rybníka.\n\nNová Víska měla původně dřevěnou kapli, postavenou pravděpodobně v 1. polovině 19. století. Její vzhled není znám, jisté je pouze to, že měla věžičku se zvonem. Postavena byla nedaleko návsi na prostranství mezi domy čp. 1 (rychta), 2, 8 a 40 (dnes všechny zbořené). Ke stavbě nové a podstatně větší kaple došlo roku 1890, tedy v době největšího rozmachu vsi. Stavba byla již zděná a stejně jako její předchůdkyně zasvěcená Nejsvětější Trojici. Pravidelné pobožnosti se v kapli pravděpodobně nekonaly, místní docházeli v neděli na Mši svatou nejčastěji do svého farního kostela Navštívení Panny Marie v Lobendavě. Na Velikonoční neděli se u kaple zastavoval průvod velikonočních jezdců.<br>\nKaple byla využívána a udržována až do konce druhé světové války. Po odsunu původních obyvatel vsi se nenašel nikdo, kdo by se o kapli staral. Nová Víska nebyla dosídlena, takže opuštěná stavení byla postupně demolována. Kaple Nejsvětější Trojice vydržela až do počátku 70. let 20. století, kdy byla neuváženě zlikvidována kvůli stavbě horního rybníka. Parcela, kde kaple stávala, se nachází přibližně uprostřed hráze.<br>\nV polovině roku 2015 začala na popud místních obyvatel a farníků jednání o obnově kaple.\n\nKaple byla postavena na obdélném půdorysu s trojbokým závěrem a nesla novoklasicistní prvky. Průčelí bylo členěné šesti lizénami, ve štítě bylo umístěno malé kruhové okno. Vstupní dveře byly dvojkřídlé, půlkruhově zakončené. Boční stěny kaple shodně protínal pár vysokých, půlkruhově zakončených oken. Polovalbovou střechu pokrývala břidlice. V přední části z ní vybíhala vysoká šestiboká věžička (také krytá břidlicí), ve které byl umístěn zvon.\n\n\n"}
{"id": "1121752", "url": "https://cs.wikipedia.org/wiki?curid=1121752", "title": "Pomník Johanna Andrease Bäumlera", "text": "Pomník Johanna Andrease Bäumlera\n\nPomník Johanna Andrease Bäumlera je národní kulturní památka Slovenské republiky nacházející se v bratislavské městské části Staré Mesto na ulici Nekrasovova v Horském parku. Za národní kulturní památku byl vyhlášen 23. října 1963.\n\nPomník, který pochází z roku 1926, je věnován slovenskému botanikovi a mykologovi Johannu Andreasovi Bäumlerovi (1847 - 1924), po kterém je pojmenováno jedenáct druhů rostlin. Umístěn je v malém parčíku přímo před vstupem do areálu Horského parku. \n\n"}
{"id": "1121781", "url": "https://cs.wikipedia.org/wiki?curid=1121781", "title": "Americký výstavní holub", "text": "Americký výstavní holub\n\nAmerický výstavní holub (anglicky: American Show Racer) je středně velké plemeno holuba pocházející ze Spojených států amerických. Krom toho že se řadí do skupiny bradavičnatí holubi se obecně říká, že patří k homerům, to jsou ta plemena holubů, která byla vyšlechtěna z poštovního holuba .\n\nVšichni homeři vycházejí převážně z tzv. poštovního zbarvení, mají utažené opeření, dobré osvalení, liší se velikostí, držením těla a zejména tvarem plemenných znaků na hlavě.\n\nSamotný americký výstavní vznikl v první polovině 20. století v USA, kdy se chovatelé začali zajímat o holuby typu homer . Důraz kladli na vzpřímené držení těla a protáhlejší klenbu hlavy. Poprvé bylo plemeno vystaveno v roce 1923 pod názvem \"show pen racer\". Specializovaný klub funguje od roku 1952 pod názvem American Show Racer Association (ASR asociace).\n\nPrůkopníkem v chovu amerických výstavních se stal Friedel Bossmeyer. Ten se snažil toto plemeno dostat do povědomí veřejnosti a jeho propagace show racerů mezi německými holubáři vedly až k tomu, že kolem let 2007–2008 na výstavách počet holubů narostl k tisícovce . Ten také napsal knihu Show Racer, ve které detailně popisuje problematiku chovu těchto holubů .\nPrvní americký výstavní holub byl do Česka dovezen v roce 2003 Františkem Novákem. Rok před dovezením amerického výstavního do Česka zde byl založen Klub chovatelů holubů gigantů a ostatních výstavních holubů vzniklých na bázi holuba poštovního, proto tento klub zastřešil i amerického výstavního. Významným českých chovatelem je třeba J. Kohout, jehož holub získal titul Evropského šampiona na evropské výstavě 2015. Přesto u nás nejsou američtí výstavní holubi příliš oblíbení.\n\nVáha amerického výstavního by se měla pohybovat okolo 650 g, maximálně do 750 g. Dokonale osvalené veškeré tělesné partie předurčují i kvalitní utažené opeření. Kvalitní holubi vynikají především širokou, vysoce klenutou a dostatečně hlubokou hrudí, širokými zády a celým hřbetem. Při pohledu shora by americký výstavní měl být ve tvaru trojúhelníku, který je zakončen kratším a úzce složeným ocasem. Ocasní pera jsou dokonale složena do jednoho. Křídla překrývají horní hruď, jsou široká a pokud možno co nejkratší. Konce křídel se nesmí křížit a nesmí být ani vidět záda, musí být dokonale přilehlá k tělu holuba. Postoj musí být co možná nejširší. Nohy by měly být osvalené a dostatečně dlouhé. Holub nesmí sedět na zemi. Běháky jsou velmi silné a nízce zapeřené, kroužkované velikostí kroužku č. 9. U hlavy je požadován oblouk vedoucí od špičky tupého zobáku až k záhlaví, stejně jako u giganta. Celá hlava působí širokým dojmem, přičemž pomyslná kolmice spuštěná z oka protíná střed středního prstu. Zobák je kratší a velmi silný a obě jeho části by měly být stejně široké. Ozobí je hladké, široké, srdčitého tvaru. Oči jsou zářivé, u většiny holubů oranžové až červené.\n\nMezi základní barevné rázy show racerů patří: modrá pruhová, kapratá a tmavá. Další rázy jsou třeba červenopruzí, červeně kapratí a červeně tmaví. Samostatné skupiny tvoří bílí, strakové a stříkaní. V USA jsou stále ještě tvořeny nové rázy, mezi ty novější se řadí třeba andaluziány a indigo.\n\nPoštovní holub není jen výkonnostní holub s vynikajícími orientačními a letovými schopnostmi i vynikajícím opeřením, ale též velmi spolehlivý rodič. Mimo holubník je velmi ostražitý, ale v domácím prostředí se jedná o klidného a důvěřivého chovance, který ztrácí ostych z chovatele.\n\nAsi nejběžněji je praktikován chov na roštech, které jsou výbornou pomůckou k udržení výborného kondičně–zdravotního stavu. Holubi nepřicházejí do styku s trusem a takový způsob chovu nevyžaduje kromě vakcinace takřka žádná preventivní opatření.\n\nPlodnost plemene je dobrá a mnohdy se využívají jako náhradní chůvy . Dobře se starají o mláďata.\n\n"}
{"id": "1121782", "url": "https://cs.wikipedia.org/wiki?curid=1121782", "title": "Mistrovství světa v atletice do 17 let 2015", "text": "Mistrovství světa v atletice do 17 let 2015\n\n9. mistrovství světa v atletice do 17 let se uskutečnilo ve dnech 15. července – 19. července 2015 v kolumbijském městě Cali.\n"}
{"id": "1121787", "url": "https://cs.wikipedia.org/wiki?curid=1121787", "title": "Sass Pordoi", "text": "Sass Pordoi\n\nSass Pordoi (2950 m n. m., německy Pordoispitze) je skalnatý vrchol ve tvaru plošiny nalézající se v masivu Sella v Dolomitech. Vrchol je zpřístupněn lanovkou ze sedla Passo Pordoi, jejíž vrcholová stanice s vyhlídkovou terasou a restaurací je výchozí bod jak pro náročné tůry a horolezecké trasy v oblasti masivu Sella, tak pro méně zdatné turisty, kteří tak mohou snadno vystoupit na vrchol Piz Boe – nejsnadněji přístupnou třítisícovku v Dolomitech.\n\nLanovka byla postavena v roce 1962 a umožňuje překonat najednou 65 lidem za pouhé čtyři minuty téměř 700 m výškového rozdílu od spodní stanice v sedle Passo Pordoi na skalnatou náhorní plošinu. Byla to jedna z prvních lanovek v Dolomitech. Byla modernizována v letech 1994–1995.\n\nOd vrcholové stanice lanovky je panoramatický výhled na horské skupiny Rosengarten, Alpe di Siusi a Sassolungo na západ a severozápad; za jasného počasí jsou viditelné vrcholky Ötztalských a Zillertalských Alp. Jižním směrem jsou možné pohledy do údolí Val di Fassa a masiv Marmolada. Východním a severním směrem jsou možné pohledy do pusté skalnaté krajiny masivu Sella, v níž jsou ještě počátkem léta široké sněhové oblasti. Na východě vrchol Piz Boe (se svými 3152 metry nejvyšší vrchol masivu Sella) zakrývá výhled na horské skupiny východních Dolomit (Le Tofane, Monte Cristallo, Sorapis, Pelmo a Civetta).\n\nKromě lanovky je vrchol dostupný i pěšky po horských chodnících nebo po zajištěných cestách – ferratách.\n\n"}
{"id": "1121796", "url": "https://cs.wikipedia.org/wiki?curid=1121796", "title": "Junior Eurovision Song Contest 2014", "text": "Junior Eurovision Song Contest 2014\n\nJunior Eurovision Song Contest 2014 byl 12. ročník soutěže pro děti a dorost do 15 let. Soutěž se konala 15. listopadu na Maltě, která vyhrála minulý ročník s Gaiou Cauchi. V tomto roce se účastnilo 16 zemí což je nejvyšší počet účastníku od roku 2005.Premiéru v soutěži měly hned 3 země Itálie,Slovinsko a Černá Hora. Po 3 letech se vrátilo Bulharsko, po 5 Srbsko po 6 Kypr a po 8 také Chorvatsko. O účast mělo také zájem Portugalsko a Řecko ale obě země stály účast. O debut se zajímaly také Česko, Irsko,Maďarsko a Německo ale neměly úspěch.\n\n"}
{"id": "1121797", "url": "https://cs.wikipedia.org/wiki?curid=1121797", "title": "Mistrovství Evropy v atletice do 23 let 2015", "text": "Mistrovství Evropy v atletice do 23 let 2015\n\n"}
{"id": "1121799", "url": "https://cs.wikipedia.org/wiki?curid=1121799", "title": "Josef Holeksa", "text": "Josef Holeksa\n\nJosef Holeksa (22. září 1934 Vendryně – 29. března 2014 Třinec) byl český fotbalový obránce.\n\nV československé lize hrál za Třinecké železárny, nastoupil ve 23 ligových utkáních, gól v lize nedal (17.08.1963–14.06.1964). Za Třinec nastoupil ve více než 400 utkáních.\n\n"}
{"id": "1121802", "url": "https://cs.wikipedia.org/wiki?curid=1121802", "title": "Vajolet-Türme", "text": "Vajolet-Türme\n\nVajolet (německy \"Vajolettürme\", italsky \"Torre del Vajolet\") jsou uskupením deseti skalních věží ve středu skupiny Rosengarten (italsky Catinaccio) v Dolomitech v italské provincii Bolzano - Südtirol/Bolzano - Alto Adige. \n\nSkalní skupinu ohraničuje na severu sedlo Vajoletpass (2459 m n. m.) a na jihu sedlo Laurinpass (2627 m n. m.). Skalní věže Vajolet se nalézají v přírodním parku Schlern-Rosengarten. \n\nSkalní útvar se člení na věže severní a jižní, oddělené od sebe štěrbinou Winklerscharte (2650 m n. m.). Jižní věže představují jeden z nejznámějších symbolů Dolomit.\n\n\n\n\nOblast skalních věží Vajolet je jednou z nejnavštěvovanějších oblastí v Dolomitech. Ročně sem zavítají tisíce turistů a horolezců, včetně méně zkušených lezců, neboť výstupové cesty na skalní věže jsou dobře zajištěné a mnohé jsou klasifikovány kolem stupně obtížnosti IV. Nachází se zde také velice populární \"Via Ferrata Santner\", která představuje zajištěnou přístupovou cestu ke komplexu věží Vajolet ze západní strany. Trasa je poměrně krátká (délka 400 metrů, z toho 150 m ocelových lan a žebříků). Přesto, že je dobře zajištěná, došlo na ní už k několika smrtelným nehodám, naposledy v roce 2006, kdy zde zahynuli dva němečtí návštěvníci.\n\n\n\n"}
{"id": "1121803", "url": "https://cs.wikipedia.org/wiki?curid=1121803", "title": "Václav Šreier", "text": "Václav Šreier\n\nVáclav Šreier (* 22. února 1943) je bývalý český fotbalový brankář.\n\nV československé lize hrál za SONP Kladno ve 37 zápasech a v 9 z nich udržel čisté konto. Za Kladno nastoupil celkem v 646 utkáních.\n\n\n"}
{"id": "1121804", "url": "https://cs.wikipedia.org/wiki?curid=1121804", "title": "Ploskozubec tupohlavý", "text": "Ploskozubec tupohlavý\n\nPloskozubec tupohlavý (\"Chlorurus sordidus\") je tropická ryba z čeledi ploskozubcovití (\"Scaridae\"). Jedná se o středně velký druh, který může měřit okolo 40 cm. Samice má tmavé zbarvení, s páry bílých skvrn v místech, kde se ocas napojuje na tělo. Samec je zbarven vysoce odlišně a jejich tělo je nazelenalé, s velkými šupinami s purporově modrými pruhy, purpurově modré pruhy se nacházejí též u tlamy. Ploskozubec tupohlavý je nejrozšířenějším ploskozubcem, obývá oblasti Indo-Pacifiku včetně Rudého moře. Žije na různých útesech a v lagunách do hloubky až 50 metrů. Potravu tohoto druhu tvoří řasy. Je to protogynní hermafrodit, jakmile dosáhne velikosti 35,1 až 47,2 cm, může dojít ke změně pohlaví.\n"}
{"id": "1121806", "url": "https://cs.wikipedia.org/wiki?curid=1121806", "title": "Ignaz von Seyfried", "text": "Ignaz von Seyfried\n\nIgnaz Ritter von Seyfried (15. srpna 1776 St. Ulrich, Vídeň – 26. srpna 1841 Neubau, Vídeň VII) byl rakouský dirigent a hudební skladatel.\n\nV dětství byl žákem Wolfganga Amadea Mozarta a Jana Antonína Koželuha. Studoval v Praze filosofii a ve studiu pokračoval ve Vídni. Hodlal se stát státním úředníkem. Pod vlivem svých přátel se však vrátil k hudbě a studoval skladbu u Johanna Georga Albrechtsbergera.\n\nV letech 1797-1801 byl hudebním ředitelem v Schikanederových divadlech ve Freihaus auf der Wieden, kde také 15. 7. 1797 uvedl svou první operu \"Der Löwenbrunn\". V následujících letech se s četnými operami a hudebními komediemi stal nejhranějším skladatelem divadla. V roce 1801 se přesunul do nově postaveného divadla \"Theater an der Wien\". Nastudoval a řídil premiéru Kouzelné flétny Wolfganga Amadea Mozarta i první provedení Beethovenova Fidelia.\n\nPo dočasném uzavření divadla v roce 1825 se živil jako hudební pedagog a spisovatel. Byl hluboce nábožensky založen a po úspěchu duchovního melodramatu \"Saul\" se věnoval chrámové hudbě. Získal si ve Vídni značnou prestiž jako skladatel i jako hudební pedagog a dosáhl řady vyznamenání. \n\nZemřel 26. srpna 1841 a byl pohřben na vídeňském centrálním hřbitově vedle Beethovena a Franze Schuberta\n\nSeyfried zkomponoval více než 300 skladeb. Z toho 33 oper a melodramů, 12 přepracování cizích oper, 21 skladeb scénické hudby, 5 oratorií a kantát, 16 mší, 4 requiem, na 80 menších chrámových skladeb, 2 symfonie a velké množství komorních skladeb. Pro provedení Mozartova Requiem na pohřbu Ludwiga van Beethovena složil \"Libera me\". Svým současníkům byl znám především jako vynikající hudební teoretik a hudební pedagog. Dnes je jeho dílo prakticky zapomenuto.\n\n\n"}
{"id": "1121811", "url": "https://cs.wikipedia.org/wiki?curid=1121811", "title": "Tauranga", "text": "Tauranga\n\nTauranga je novozélandské přístavní město v regionu Bay of Plenty na Severním ostrově. Podle výsledků sčítání lidu v roce 2015 mělo město 130 800 obyvatel. Tauranga je nejlidnatější město regionu a páté největší město na Novém Zélandu. Počet jeho obyvatel nepřetržitě roste.\n\nPřístav Tauranga má celostátní význam, jak pro nákladní, tak pro osobní přepravu. Podle sdělení ředitele přístavu Marca Cairnse z roku 2006 je Port of Tauranga největší přístav Nového Zélandu co se týče objemu vyloženého a naloženého zboží a druhý největší kontejnerový přístav země. Připlouvají do něj také zaoceánské výletní lodě.\n\n"}
{"id": "1121814", "url": "https://cs.wikipedia.org/wiki?curid=1121814", "title": "Národní ústav duševního zdraví", "text": "Národní ústav duševního zdraví\n\nNárodní ústav duševního zdraví (NUDZ, ), do 31. 12. 2014 Psychiatrické centrum Praha, se nachází ve městě Klecany v okrese Praha-východ. Spojuje v sobě centrum základního a aplikovaného biomedicínského výzkumu v oblasti duševního zdraví a referenční pracoviště poskytující komplexní péči o ně. \n\nNUDZ vznikl transformací Psychiatrického centra Praha. Jeho současným ředitelem je prof. MUDr. Cyril Höschl, DrSc., FRCPsych. Klinika zahrnuje 55 lůžek, ambulanci, několik denních stacionářů, EEG a spánkovou laboratoř, odd. rehabilitace a pracovní terapie a pracoviště magnetické rezonance (MRI). Součástí ústavu je i informační středisko s knihovnou a vydavatelství. \nProjekt NUDZ s celkovým rozpočtem 971 milionů Kč na období 2011–2015 byl realizován za podpory Operačního programu Výzkum a vývoj pro inovace (OP VaVpI). \n\nNUDZ je rozčleněn do sedmi výzkumných programů, zaměřených například na výzkum neurobiologie stárnutí a demence, závislostí a závažných duševních poruch, epidemiologii duševních poruch, monitorování stavu mozku v průběhu nemoci, výzkum poruch spánku či aplikované elektrofyziologie mozku. Součástí výzkumu zaměřeného na duševní poruchy je rovněž vývoj a testování nových diagnostických a léčebných metod. \n\nPřístup k řešení problematiky je založen na vzájemné provázanosti metodik molekulární biologie, animálního modelování, strukturálního a funkčního zobrazení mozku, klinické a experimentální psychofarmakologie, klinického výzkumu a epidemiologie. V případě výzkumu závislostí je kladen důraz nejen na vývoj látek a terapeutických nástrojů, jež jsou schopny závislosti léčit a bránit jejich rozvoji, ale i na podporu primární prevence. \n\nKlinické centrum NUDZ je primárně určeno výzkumu a vyšetřuje a léčí poruchy nálady, úzkostné poruchy, psychotické poruchy, poruchy spánku, i duševní nemoci ve stáří včetně demencí. Součástí kliniky NUDZ je ambulance, denní stacionáře a lůžková oddělení s celkem 55 lůžky.\n\nNUDZ funguje jako výuková základna pro studenty 3. lékařské fakulty Univerzity Karlovy a dalších magisterských a postgraduálních studijních programů (psychologie, neurovědy, biologie, sociologie, epidemiologie a jiných). \n\nV roce 1961 byl založen Výzkumný ústav psychiatrický (VÚPs), který se nacházel v areálu tehdejší bohnické léčebny, dnes Psychiatrické nemocnice Bohnice. Jeho prvním ředitelem byl MUDr. Lubomír Hanzlíček, DrSc., pozdější profesor psychiatrie na Lékařské fakultě hygienické (dnes 3. LF UK) a autor ceněné 14dílné \"Psychiatrické encyklopedie\". Působil zde například Kurt Freund, odborník v oboru sexuálních deviací, nebo jeho následovník Jaroslav Madlafousek, odborník na nonverbální chování. V laboratoři Jaroslava Madlafouska pracoval i Michael Žantovský, známý svojí pozdější diplomatickou kariérou. Dalšími známými osobnostmi, které vzešly z Výzkumného ústavu psychiatrického, jsou vědci Paul a Stanislav Grofové. Paula Grofa, který nyní žije v Otavě, proslavily zejména studie bipolárních poruch a lithioprofylaxe. Jeho bratr Stanislav Grof působí v Kalifornii a je znám především jako odborník v transpersonální psychologii. Ústavem prošli rovněž přední odborník v psychiatrické elektroencefalografii Miloš Matoušek, vědec Jan J. Volavka, známý psychometrik a metodolog Frank Engelsmann, antropolog a politický vězeň Zdeněk Klein, profesor Richard Balon, psychofarmakologové Jaroslav Baštecký a Oldřich Vinař nebo pozdější ministr školství Petr Vopěnka. \n\nPo listopadu 1989 byl VÚPs přejmenován na Psychiatrické centrum Praha (PCP) a jeho činnost se propojila s výukou psychiatrie na 3. lékařské fakultě UK. \nPCP zaniklo 31. 12. 2014 transformací na Národní ústav duševního zdraví, jehož nové sídlo je v Klecanech. Nové moderní prostory o rozloze 13 960 m² byly slavnostně otevřeny 26. 3. 2015. \n\n"}
{"id": "1121815", "url": "https://cs.wikipedia.org/wiki?curid=1121815", "title": "Lindis Pass", "text": "Lindis Pass\n\nLindis Pass (971 m n. m.) je horský průsmyk v pohoří Jižních Alp na Novém Zélandu. Nachází se mezi městy Cromwell ve středním Otagu a Omarama na severu Otaga. Průsmyk se nachází mezi údolími řek Lindis a Ahuriri. Průsmykem prochází dálnice State Highway 8.\n"}
{"id": "1121819", "url": "https://cs.wikipedia.org/wiki?curid=1121819", "title": "Loudon Wainwright III", "text": "Loudon Wainwright III\n\nLoudon Wainwright III (* 5. září 1946) je americký hudebník, syn novináře Loudona Wainwrighta, Jr.. Jeho mladší sestrou byla hudebnice Sloan Wainwright, sám je otcem tří hudebníků, Rufuse Wainwrighte, Marthy Wainwright a Lucy Wainwright Roche. První dvě z nich měl se svou první manželkou, zpěvačkou Kate McGarrigleovou, třetí se zpěvačkou Suzzy Roche. Jeho druhou manželkou byla herečka Ritamarie Kelly, se kterou měl jednu dceru. Svou kariéru zahájil koncem šedesátých let a první album vydal v roce 1970.\n\n\n"}
{"id": "1121826", "url": "https://cs.wikipedia.org/wiki?curid=1121826", "title": "Bellegarde", "text": "Bellegarde\n\nJméno Bellegarde může mít více významů:\n\n\n\n"}
{"id": "1121831", "url": "https://cs.wikipedia.org/wiki?curid=1121831", "title": "Alexandre Benois", "text": "Alexandre Benois\n\nAlexandre Benois, někdy též uváděn jako Aleksandr Nikolajevič Benua, rusky Александр Николаевич Бенуа (3. května 1870, Petrohrad – 9. února 1960, Paříž) byl ruský divadelní scénograf, kostýmní návrhář, malíř a baletní libretista. Významně ovlivnil podobu moderního baletu a scénické výpravy.\nS Léonem Bakstem a Sergejem Ďagilevem spoluzaložil roku 1899 v Petrohradě vlivný časopis \"Mir iskusstva\" (\"Svět umění\"), z jehož okruhu vzešel později Ďagilevův Ballets Russes. \"Mir iskusstva\" se stal i uměleckou skupinou. Benois a jeho generační druhové usilovali o syntézu nových západoevropských trendů a tradičního ruského lidového umění. Napadli z jejich pohledu nízké umělecké normy realistických Peredvižniků a kritizovali izolaci ruského umění. Zdůraznili individualismus a uměleckou osobnost. Časopis, který Benois spoluvytvářel do roku 1904, získal velký vliv zejména na scénografii.\n\nBenois začal svou tvůrčí kariéru kolem roku 1901 v Mariinském divadle v Petrohradě, jako kostýmní a scénický návrhář pro balety \"Sylvia\" a \"Cupidova pomsta\". Když Ďagilev roku 1909 založil Ballets Russes, Benois pro něj začal navrhovat dekorace a kostýmy, mimo jiné pro představení \"Les Sylphides\" (1909), \"Giselle\" (1910) a \"Petruška\" (1911), na kterém spolupracoval s Igorem Stravinským. K jeho pozdějším oceňovaným scénografickým dílům patří \"La Valse\" (1929, pro společnost Idy Rubinsteinové), \"Louskáček\" (1940, pro Ballets Russes) a \"Maturitní ples\", kde napsal i libreto (1957, pro London Festival Ballet). Od roku 1927 žil trvale ve Francii.\n"}
{"id": "1121832", "url": "https://cs.wikipedia.org/wiki?curid=1121832", "title": "National League (rozcestník)", "text": "National League (rozcestník)\n\nNázvem National League jsou pojmenovány tyto aktivní a historické sportovní soutěže:\n"}
{"id": "1121833", "url": "https://cs.wikipedia.org/wiki?curid=1121833", "title": "Diecéze Constantine", "text": "Diecéze Constantine\n\nDiecéze Constantine je diecéze římskokatolické církve, nacházející se v Alžírsku.\n\nDiecéze zahrnuje severovýchodní část Alžírska.\n\nBiskupským sídlem je město Constantine, kde se nachází hlavní chrám diecéze katedrála Panny Marie Sedmibolestné.\n\nRozděluje se do 6 farností. K roku 2013 měla 1 000 věřících, 6 diecézních kněží, 10 řeholních kněží, 10 řeholníků a 15 řeholnic.\n\nConstantine odpovídá starověkému městu Cirta, předpokládá se, že současné jméno získal na začátku 4. století od císaře Konstantina I. Velikého.\n\nOd římských dob zde byl biskupským stolec; prvním známým biskupem je Krescens, který se roku 256 zúčastnil koncilu v Kartágu svolaný svatým Cypriánem aby projednali otázku Lapsi (ti, kdo odpadli nebo odvolali svou víru). Roku 303 za pronásledování křesťanů byl zatčen další známý biskup Pavel. Dalšími biskupy jsou Silván, Zeusius, Generos, Profuturus, Fortunát, Petiliánus (donatista), Honoratus Antoninus a Viktor.\n\nBiskup Viktor byl mezi katolickýmy preláty svolanými roku 484 vandalským králem Hunerichem do Kartága.\n\nSoučasná diecéze byl založena 25. července 1866 bulou \"Clementissimus Deus\" papeže Pia IX. a to z části území diecéze Alžír, která byla povýšena na arcidiecézi.\n\nNa tomto území stávala také starobylá diecéze Hippo Regius, kde byl biskupem svatý Augustin. Od 23. září 1867 získaly biskupové Constantine také titul Hippo Regius.\n\n\n\n"}
{"id": "1121834", "url": "https://cs.wikipedia.org/wiki?curid=1121834", "title": "Złota 44", "text": "Złota 44\n\nZłota 44 ( \"Zlatá 44\") je mrakodrap v polské Varšavě. Je vysoký 192 m a má 52 poschodí. Název je odvozen od jeho adresy ve Varšavě.\n\nVýstavba budovy probíhala v letech 2007-2014 a její architektem byl polsko-americký architekt Daniel Libeskind. Po dokončení se stala nejvyšší obytnou budovou v Polsku, čímž předstihla výškovou budovu Łucka City (106 m). Stala se také druhou nejvyšší obytnou budovou v Evropě (předchozím držitelem rekordu byl Turning Torso), vyšší je už jen Triumf-Palas v Moskvě.\n\n"}
{"id": "1121835", "url": "https://cs.wikipedia.org/wiki?curid=1121835", "title": "Diecéze Laghouat", "text": "Diecéze Laghouat\n\nDiecéze Laghouat je diecéze římskokatolické církve, nacházející se v Alžírsku.\n\nDiecéze zahrnuje území Alžírska jižně od Atlasu.\n\nBiskupským sídlem je město Laghouat. V Ghardáje se nachází konkatedrála diecéze.\n\nZahrnuje 11 farností. K roku 2013 měla 1 200 věřících, 3 diecézních kněží, 11 řeholních kněží, 16 řeholníků a 32 řeholnic.\n\nDne 19. července 1901 byla z části území apoštolského vikariátu Sahara a Súdán vytvořena apoštolská prefektura Ghardája.\n\nDne 10. ledna 1921 byla dekretem \"Quo in nonnullis\" Konzistoriální kongregace přejmenována na Ghardája v Sahaře.\n\nDne 10. června 1948 byla bulou \"Ghardaiensis\" papeže Pia XII. povýšena na apoštolský vikariát.\n\nDne 5. července 1954 byla z části jeho území vytvořena apoštolská prefektura Španělská Sahara a Ifni.\n\nDne 14. září 1955 byl bulou \"Dum tantis\" papeže Pia XII. povýšen na diecézi se současným jménem.\n\n\n"}
{"id": "1121837", "url": "https://cs.wikipedia.org/wiki?curid=1121837", "title": "Terminátor Genisys", "text": "Terminátor Genisys\n\nTerminátor Genisys (v anglickém originále Terminator Genisys) je americký sci-fi film, závěrečný díl pentalogie \"Terminátor\". Snímek natočil v roce 2015 režisér Alan Taylor podle scénáře Laety Elizabeth Kalogridisové a Patricka Lussiera.\n\nV roce 2029, vůdce lidského odporu, John Connor (Jason Clarke) zahajuje masivní finální útok proti Skynetu, což je umělá inteligence, která hodlá eliminovat lidskou rasu. Před tím, než odpor vyhraje útok, Skynet aktivuje stroj času a odešle časem terminátora T-800 (Arnold Schwarzenegger) zpět do roku 1984, aby zabil Johnovu matku, Sáru Connorovou (Emilia Clarke). Johnova pravá ruka, Kyle Reese (Jai Courtney), je dobrovolně odeslán časem, aby Sáru ochránil. Jak je Kyle odesílán (\"Plave v magnetickém poli\") strojem času, uvidí, jak je John Connor napaden, a Kyle přijímá nové vzpomínky z jeho dětství v roce 2017, kdy k válce nedošlo a je zde často řečeno \"Skynet je Genisys\".\n\nPo přesunu do roku 1984 je terminátor T-800 zničen Sárou a Strážcem (Arnold Schwarzenegger), což je přeprogramovaný T-800, který byl odeslán časem do období, kdy bylo Sáře devět let, aby ji chránil.\n\nKyle \"přichází\" nedlouho po T-800 a je okamžitě napaden terminátorem T-1000 (Lee Byung-hun). Sára a Strážce zachrání Kyla a navedou T-1000 do pasti. Past vyjde a T-1000 je zničen za použití kyseliny. Kyle zjistí, že Sára a Strážce postavili provizorní stroj času podobný tomu vytvořený Skynetem. Strážce konečně zprovozní stroj času za použití CPU zničeného T-800. Sára plánuje cestovat do roku 1997 – do roku, kdy se Skynet uvědomí a rozpoutá válku. Když si uvědomí skutečnost, že časová osa byla změněna, nabyde Kyle přesvědčení, že budoucnost se změnila kvůli varování, které se mu dostalo ve vizi. Přesvědčí Sáru cestovat do roku 2017, kde chtějí zabránit spuštění Skynetu, jehož vytváření se zpozdilo.\n\nV roce 2017 se Kyle a Sára zhmotní uprostřed rušné silnice v San Franciscu a jsou zatčeni městskou policií. Zatímco jsou léčeni v nemocnici kvůli zranění, které utrpěli na silnici, dozví se Sára a Kyle, že Skynet se nazývá \"Genisys\", a brzy bude spuštěn jako globální operační systém, který je prakticky ve všech počítačových zařízeních (i v mobilních telefonech). Najednou přijde John Connor a zachrání Sáru a Kyla, ale přijde i Strážce, který po celé roky vyčkával na příchod Sáry a Kyla. Strážce vystřelí po Johnovi, který nezemře a jak se ukáže, tak John je pokročilým typem terminátora – terminátor T-3000. Zatímco Kyle byl poslán zpět v čase, Skynet byl v podobě jednoho terminátora T-5000 (Matt Smith), který se po celou dobu vydával za Alexe – člena hnutí odporu. Ten napadl Johna a přeměnil ho v Terminátora T-3000. John byl pověřen zajištěním přežití Cyberdyne Systems a cestoval zpátky v čase, aby jim pomohl s vývojem Genisys.\n\nSára, Kyle a Strážce na chvíli zastaví Johna pomocí stroje na magnetickou rezonanci. Sára, Kyle a Strážce uprchnou do bezpečného úkrytu, kde uskuteční přípravy na zničení Cyberdyne, jakožto výrobce Genisysu. Mimo jiné jim Strážce poví, že T-3000 je tvořen hmotou na bázi stroje (nanoboty), a tuto hmotu drží pohromadě magnetické pole uvnitř T-3000 – toto vnitřní magnetické pole se dá narušit druhým magnetickým polem. T-3000 zničí jejich úkryt a Sára, Kyle a Strážce jsou nuceni uprchnout. Sára, Kyle a Strážce se zbaví Johna (spadne i s autobusem do vody), ale Sáru, Kyla i Strážce zatkne policie. Do policejní stanice se dostane i John T-3000 v podobě ženy. Sára, Kyle a Strážce uprchnou vrtulníkem z policejní stanice, ale John také a začne je pronásledovat. Během honičky ve vzduchu skočí Strážce do vrtule vrtulníku, který pilotuje John, a vrtulník havaruje. T-3000 John přežije pád a vstupuje do komplexu Cyberdyne, kde záměrně posouvá odpočítávání spuštění Genisysu z 13 hodin na 15 minut. Kyle, Sára a i Strážce, který pád přežil, vstoupí do budovy Cyberdyne. Na klíčových místech v objektu umišťují bomby, ale jsou zdrženy Johnem T-3000. Po krátkém boji a úmyslném ničení hologramů Skynetu se Sára, Kyle a hlavně Strážce finálně střetnou s T-3000 Johnem. Strážce \"chytí\" T-3000 Johna a spolu s ním vleze do prototypu stroje času. Také se blíží doba exploze nastražených bomb a proto Sára a Kyle utíkají do krytu. Stroj času, který vytváří silné magnetické pole, ničí Johna, ale i Strážce. Těsně před explozí jsou zbytky Strážce vyhozeny do tekutého kovu (mymetická polyslitina). T-3000 John je zničen a výbušniny explodují – budova Cyberdine se zřítí a odpočet Genisysu je vypnut – jádro Genisysu je zničeno.\n\nSára a Kyle v krytu úspěšně přečkali a přežili výbuch, ale po výbuchu se objeví Strážce – nyní vylepšen díky tekutému kovu a všichni se dostanou pryč z trosek budovy.\n\nTrojice dojede k domu, kde bydlí Kyle stále jako dítě a starý Kyle řekne mladému, že \"Skynet je Genisys\", a aby si tuto zprávu stále opakoval (aby zajistili varování, které dostane Kyle při cestování časem a aby tyto události vedly k příchodu trojice do roku 2017).\n\nDále jde vidět, jak se Sára líbá s Kylem, ale Strážce z toho moc nadšený není. Trojice odjíždí autem vstříc travnaté krajině.\n\nScéna po titulcích ukazuje, že systémové jádro Genisysu se nachází v chráněné podzemní komoře, kde přežilo.\n\nDne 5. září 2014 Paramount oznámil, že Terminator: Genisys bude první film v nové samostatné trilogii, se dvěma plánovanými pokračováními které mají být vydány 26. listopadu 2019 (Terminator Phoenix) a 29. června 2021, díl 3. Dne 24. února 2015, Schwarzenegger potvrdil, že se vrátí na všechna pokračování.\n\n"}
{"id": "1121840", "url": "https://cs.wikipedia.org/wiki?curid=1121840", "title": "Pilský mlýn (Sedlice)", "text": "Pilský mlýn (Sedlice)\n\nPilský mlýn, podle svého někdejšího majitele dříve nazývaný také Pillerův, se nachází pod hrází rybníka Horní Zástava na Brložském potoce asi 2 km jihozápadně od Sedlice v okrese Strakonice. V roce 1827 byl zničen povodní, což dalo vznik písni \"Nemelem, nemelem\". V první polovině 20. století jej vlastnil Josef Pravda, který roku 1936 nechal poblíž postavit Boží muka.\n\nPozději stavbu zakoupily Sokolovské hnědouhelné doly, které ji přestavěly a od roku 1964 zde provozovaly pionýrské tábory pro děti svých zaměstnanců. Nyní areál chátrá, i když byl využíván ještě počátkem 21. století.\n\n"}
{"id": "1121849", "url": "https://cs.wikipedia.org/wiki?curid=1121849", "title": "Lentechi", "text": "Lentechi\n\nLentechi () je obec v gruzínském regionu Rača-Lečchumi a Dolní Svanetie a správním městem oblasti Dolní Svanetie (gruz. Kvemo Svaneti). V obci žije 947 obyvatel, převážně Svanů.\n"}
{"id": "1121852", "url": "https://cs.wikipedia.org/wiki?curid=1121852", "title": "Dolní Zástava", "text": "Dolní Zástava\n\nDolní Zástava je rybník na Brložském potoce, ležící asi 2 km jihojihozápadně od Sedlice v okrese Strakonice. Má rozlohu 3,0 ha, délku asi 480 m a šířku až 140 m. V roce 1686 byl zničen povodní. Nyní je využíván ke sportovnímu rybaření.\n\n"}
{"id": "1121853", "url": "https://cs.wikipedia.org/wiki?curid=1121853", "title": "Občina Krško", "text": "Občina Krško\n\nObčina Krško je jednou z 212 občin ve Slovinsku. Nachází se v Posávském regionu na pomezí historických zemí Dolní Štýrsko a Kraňsko. Občinu tvoří 157 sídel, její rozloha je 286,5 km² a k 1. lednu 2017 zde žilo 25 853 obyvatel. Správním střediskem občiny je město Krško.\n\nObčina Krško patří svou rozlohou mezi největší slovinské občiny. Povrch je různorodý, na severu a na jihu hornatý, podél řek Sáva a Krka se rozprostírají nížiny. Na jihu hraničí občina s Chorvatskem. Jižní částí území prochází dálnice A2.\n\nHrady: \"Rajhenburg\", \"Šrajbarski turn\", \"Graščina turn\", \"Krški grad\", \"Reštanj\", \"Raka\".\n\nObčinu tvoří tato sídla: Anovec, Anže, Apnenik pri Velikem Trnu, Ardro pod Velikim Trnom, Ardro pri Raki, Armeško, Brege, Brestanica, Brezje pri Dovškem, Brezje pri Raki, Brezje pri Senušah, Brezje v Podbočju, Brezovica v Podbočju, Brezovska Gora, Brlog, Brod v Podbočju, Bučerca, Celine, Cesta, Cirje, Črešnjice nad Pijavškim, Čretež pri Krškem, Dalce, Dedni Vrh, Dobrava ob Krki, Dobrava pod Rako, Dobrova, Dol, Dolenja Lepa vas, Dolenja vas pri Krškem, Dolenja vas pri Raki, Dolenji Leskovec, Dolga Raka, Dovško, Drenovec pri Leskovcu, Drnovo, Dunaj, Frluga, Gmajna, Golek, Goli Vrh, Gora, Gorenja Lepa vas, Gorenja vas pri Leskovcu, Gorenje Dole, Gorenji Leskovec, Gorica pri Raztezu, Gorica, Gornje Pijavško, Gradec, Gradišče pri Raki, Gradnje, Gržeča vas, Gunte, Hrastek, Ivandol, Jelenik, Jelše, Jelševec, Kalce, Kalce-Naklo, Kališovec, Kerinov Grm, Kobile, Kočno, Koprivnica, Koritnica, Kostanjek, Kremen, Krško, Kržišče, Leskovec pri Krškem, Libelj, Libna, Loke, Lokve, Lomno, Mali Kamen, Mali Koren, Mali Podlog, Mali Trn, Malo Mraševo, Mikote, Mladje, Mrčna sela, Mrtvice, Nemška Gora, Nemška vas, Nova Gora, Osredek pri Trški Gori, Pesje, Pijana Gora, Planina pri Raki, Planina v Podbočju, Pleterje, Podbočje, Podlipa, Podulce, Površje, Premagovce, Presladol, Pristava ob Krki, Pristava pod Rako, Pristava pri Leskovcu, Prušnja vas, Raka, Ravne pri Zdolah, Ravni, Ravno, Raztez, Reštanj, Rožno, Sela pri Raki, Selce pri Leskovcu, Selo, Senovo, Senožete, Senuše, Slivje, Smečice, Smednik, Spodnja Libna, Spodnje Dule, Spodnje Pijavško, Spodnji Stari Grad, Srednje Arto, Srednje Pijavško, Sremič, Stari Grad v Podbočju, Stari Grad, Stolovnik, Stranje, Straža pri Krškem, Straža pri Raki, Strmo Rebro, Šedem, Šutna, Trška Gora, Velika vas pri Krškem, Veliki Dol, Veliki Kamen, Veliki Podlog, Veliki Trn, Veliko Mraševo, Veniše, Videm, Vihre, Volovnik, Vrbina, Vrh pri Površju, Vrhulje, Zabukovje pri Raki, Zaloke, Zdole, Žabjek v Podbočju, Žadovinek, Ženje.\n\n\n"}
{"id": "1121856", "url": "https://cs.wikipedia.org/wiki?curid=1121856", "title": "Pilský mlýn", "text": "Pilský mlýn\n\nPilský mlýn může být:\n\n"}
{"id": "1121865", "url": "https://cs.wikipedia.org/wiki?curid=1121865", "title": "Ľudovít Csordák", "text": "Ľudovít Csordák\n\nĽudovít Csordák (28. února 1864 Košice – 28. června 1937 Košice), byl slovenský akademický malíř, žák J.Mařáka na pražské malířské Akademii.\n\nĽudovít Csordák se narodil 28. února 1864 v Košicích, do rodiny krejčího Jana Csordáka. Pocházel ze čtyř dětí a jeho rodiče se potýkali s nedostatkem financí. Základní vzdělání mladý Ľudovít absolvoval v rodných Košicích. V letech 1874–1981 studoval na košickém reálném gymnáziu. Zde získal první hodiny kreslení pod vedením prof. Vojtěcha Klímkoviče. V roce 1882 se odstěhoval s rodiči do Budapešti. Následujícího roku se zapsal do Školy pro vzdělávání učitelů kreslení. Zde setrval pouze 6 měsíců a opět se z rodiči odstěhoval do Mnichova. V Mnichově žil a studoval v letech 1883–1889. V roce 1888 se Csordák stal členem spolku českých a slovenských kulturních umělců Škréta v Mnichově. V mnichovském bytě Csordákových bydlel nějaký čas malíř Emil Holánek. Ten Csordáka přesvědčil k odchodu do Prahy a k přihlášce do speciálky Julia Mařáka. V letech 1889–1895 Ľudevít Csordák studuje na malířské Akademii v Praze pod vedením profesora Julia Mařáka. V roce 1895 se stal členem pražského spolku Mánes. Studium na Akademii ukončil v roce 1895, vrátil se na Slovensko a usadil se v Turni nad Bodvou jako domácí učitel kreslení. V roce 1896 obdržel Csordák nabídku od majitele Slanského hradu, aby se staral o jeho soukromé muzeum. Csordák nabídku přijal a přestěhoval se do Slance, kde žil v letech 1896–1908. V roce 1897 se Csordák oženil s Ludmilou Menšíkovou. V letech 1892–1912 se živil jako učitel kreslení ve východoslovenských šlechtických rodinách. V roce 1907 se Csordák stal zakládajícím členem Nemzeti Szalonu v Budapešti. Přestože žil ve Slanci tak udržoval kontakty s košickými výtvarníky, hlavně s malířem česko-moravského původu \"Elemírem Halász-Hradilem\". Tento malíř se stal později Csordákovým přítelem. V roce 1908 se Csordák natrvalo přestěhoval do Košic. V roce 1929 se v Praze konala výstava Julius Mařák a jeho žáci. Ta zviditelnila Csordákovo dílo a doslalo se mu zaslouženého uznání. Na sklonku života se malíř věnoval výchově mladých malířů v soukromé výtvarné škole. Mezi jeho žáky byli např. Josef Ilečko, Václav Beneš a Karel Luňáček. V roce 1934 pobýval několik týdnů ve Vysokých Tatrách. Dne 28. června 1937 Ľudovít Csordák po krátké nemoci v Košicích zemřel.\n\n\n"}
{"id": "1121869", "url": "https://cs.wikipedia.org/wiki?curid=1121869", "title": "Dan Hrubý", "text": "Dan Hrubý\n\nDan Hrubý (* 1968 Praha) je český publicista, spisovatel a nakladatel.\n\nDan Hrubý se narodil v roce 1968 na pražském Starém Městě. Je autorem řady knih a reportáží o zmizelé Praze. Vystudoval Fakultu sociálních věd Univerzity Karlovy. Během sametové revoluce v roce 1989 spoluzakládal Studentské listy. Zde působil do roku 1991. Poté nastoupil do týdeníku Reflex, kde vede sekci zaměřenou na historii a dění ve světě. Společně s Milanem Tesařem a Tomášem Baldýnským je autorem kultovního komiksu Zelený Raoul. \n\nV letech 2010 až 2013 působil jako vedoucí magazínové přílohy Pátek Lidových novin, poté změnil své pusobiště zpět do týdeníku Reflex. V roce 2015 vstupuje do Nakladatelství Pejdlova Rosička, kde vydává i první dva díly Pražských příběhů, které se staly oba bestsellerem. V roce 2018 zakládá Nakladatelství Pražské příběhy, které se věnuje převážně historii a Praze.\n\nDvakrát získal cenu Egona Erwina Kische, dvakrát výroční vydavatelskou cenu společnosti Ringier (za reportáže z KLDR a Gruzie v době padesátého výročí Stalinovy smrti), jednou také Prémii Miroslava Ivanova za literaturu faktu. Kniha Návrat do Jeruzaléma získala cenu pro nejlepší knihu ilustrovanou fotografiemi (jejich autorem byl Jan Šibík). V roce 2017 obdržel za literární přínos Cenu Prahy 1\n\n\n"}
{"id": "1121870", "url": "https://cs.wikipedia.org/wiki?curid=1121870", "title": "Aldan (město)", "text": "Aldan (město)\n\nAldan () je město v Saše v Ruské federaci. Při sčítání lidu v roce 2010 mělo přes jednadvacet tisíc obyvatel.\n\nAldan leží v Aldanské vysočině v povodí řeky Aldan. Od Jakutsku, hlavního města republiky, je vzdálen 470 kilometrů na jihozápad.\n\nPřes Aldan vede Amursko-jakutská magistrála, která se křižuje s Bajkalsko-amurskou magistrálou pět set kilometrů směrem na jih v Tyndě. Sousední stanice jsou Nižnij Kuranach 47 kilometrů na sever a Lebedynij patnáct kilometrů na jih.\n\nSídlo bylo založeno v roce 1923 s jménem Nězametnyj () jako hornické v souvislosti s objevením ložiska zlata. V roce 1939 se stalo pod svým současným jménem městem.\nBěhem Druhé světové války bylo vybudováno letiště na Aljašsko-sibiřské trase (ALSIB), které sloužilo k přepravě letadel dodávaných z USA v rámci Zákona o půjčce a pronájmu.\n"}
{"id": "1121872", "url": "https://cs.wikipedia.org/wiki?curid=1121872", "title": "Ludwig Christian Haeusser", "text": "Ludwig Christian Haeusser\n\nLudwig Christian Haeusser, také Häußer nebo Louis Haeusser (6. listopadu 1881, Bönnigheim – 9. června 1927, Berlín) byl potulný německý kazatel a jeden z nejznámějších představitelů tzv. Inflačních svatých ve Výmarské republice kolem roku 1920.\nHaeusser se narodil v rodině pietistů ve Würtembersku. Rodiče nepřáli jeho intelektuálním zájmům a neumožnili mu studovat. Averze k otci byla důvodem pro jeho pozdější konflikty s autoritami. \n\nRoku 1899 odešel z domova do Anglie a později do Paříže (1900). Zde získal značný majetek prodejem šampaňského, ke kterému patrně zfalšoval medaile a diplomy a byl vyšetřován policií. Proto později převedl své podnikání do dceřiné firmy v Lucernu. Roku 1905 se oženil s Gabrielle Marguerite Grange z Bordeaux, s věnem 100 000 franků, a roku 1909 se mu narodil syn Louis Gabriel Robert. Od roku 1913 žil ve Švýcarsku a živil se jako bookmaker nelegálních sázek na závodní koně ve Francii. V Německu byl na něj vydán zatykač, ale Švýcarsko ho odmítlo vydat. Po vypuknutí První světové války byla jeho aktiva ve Francii zabavena.\n\nUž roku 1912 měl na služební cestě v hotelovém pokoji ve Frankfurtu nad Mohanem vidění, kterému původně nepřikládal význam. Až roku 1918, kdy definitivně skončilo jeho podnikání, opustil svou rodinu a odjel do za Gusto Gräserem do komuny vyznávající učení Lao-c’ a propagující alternativní životní styl (\"Lebensreform\") v Monte Verità u Ascony. Zde se rozhodl stát potulným kazatelem a s batohem plným letáků se vydal na pěší pouť, ale roku 1919 byl v Curychu zatčen a deportován do Německa. \n\nKázal směs učení Tao, Nietzscheho koncepci \"homo superior\" (\"Übermensch\"), solipsismu Maxe Stirnera a rané křesťanské víry a stal se populárním a úchvatným řečníkem, kterého očekávaly sály nabité lidmi. Procházel městy v čele procesí v dlouhém černém kabátě, vysokých botách s vlajícími vlasy a plnovousem. Kolem něj se vytvořil okruh následovníků a \"apoštolů\", který organizoval jeho vystoupení a tiskl plakáty. Patřilo k němu množství žen, které se chtěly očistit obcováním s prorokem. Z manželství s Olgou Lorenzen se mu narodila roku 1921 dcera. Hauserova popularita přiměla Waltera Gropiuse, aby ho pozval do Bauhausu ve Výmaru a uspořádal přednášku, které se zúčastnili tehdejší přední protagonisté moderního umění – Paul Klee, Vasilij Kandinskij, Oskar Schlemmer, Lyonel Feininger. Přestože vzbudil naději a víru ve smysl života u tisíců lidí, konzervativní kruhy, ale i mládežnické hnutí \"Wandervogel\" ho považovaly za šarlatána.\n\nV roce 1922, kdy vypukla inflace, Haeusser sám sebe považoval za politickou sílu – \"zachránce Německa\", \"Diktátora Spojených evropských států“ a \"Světového prezidenta pravdy\". V listopadu 1922 spolu s mladým kapitánem Adolfem von Bothmerem založil pravo-levou \"Křesťanskou lidovou radikální stranu\" a hledal kontakty na extremisty, jako byli vůdce Freikorps Hermann Ehrhardt nebo radikální komunista Max Holz. Sám sebe označil za \"Hakenkreuzlerkommunistu\". Založil noviny \"Haeusser\", kterých vyšlo 257 čísel. Několikrát byl zkoumán jeho duševní stav ale byl shledán nadprůměrně inteligentním, s diagnózou psychopat a hypomaniak, nikoli šílenec. Přesto trávil více času v psychiatrických léčebnách než na svobodě, kde vedl permanentní spor se státní mocí, kterou veřejně urážel ve svých vystoupeních. \n\nO vánocích 1922 se zasnoubil s dcerou císařského viceadmirála a Bodmerovou švagrovou Hedwigou von Pohl, ale matka Hedwigu dala do psychiatrické léčebny, ve snaze uchránit ji před Haeusserovým vlivem. Haeusser byl umístěn na psychiatrii roku 1923 a poté byl odsouzen k pokutě 1 milionu (inflačních) marek a 21 měsíců vězení. Uvězněni byli i někteří jeho následovníci (Adele Juel a Olga Lorenzen). Ve vězení měl deprese a začal pochybovat o své misi. Roku 1924 založil stranu \"Haeusserbund\" jako následnici Křesťanské lidové radikální strany a kandidoval neúspěšně v parlamentních volbách, stejně jako o rok později, kdy podal kandidaturu na prezidenta, ale nominace byla prohlášena za neplatnou.\nV červenci 1925 opustil vězení v Hamburku vážně nemocný a bez finančních prostředků. I s podlomeným zdravím až do roku 1926 pokračoval v přednáškách. Selhal jeho pokus založit komunu v blízkosti Berlína, roku 1927 byl hospitalizován a zemřel v nemocnici Neukölln ve věku 45 let. \n\nNoviny Haeusser přestaly vycházet roku 1930, ale malá skupina jeho následovníků vydávala Haeusserovy texty vlastním nákladem knižně až do roku 1970.\n\n\n"}
{"id": "1121875", "url": "https://cs.wikipedia.org/wiki?curid=1121875", "title": "Possum černoocasý", "text": "Possum černoocasý\n\nPossum černoocasý (\"Hemibelideus lemuroides\") známý také jako kuskus černoocasý se vyskytuje pouze v pralesích Queenslandu na ploše pouhých 3000 km. Je to výhradně stromový druh. Na délku měří 30 až 35 cm, ocas je dlouhý přibližně stejně. Dosahuje hmotnosti okolo 1 kilogramu. U tohoto druhu převládá noční aktivita. V současnosti mu nehrozí žádné příliš velké nebezpečí, snad kromě odlesňování, a jeho populace se zdá být stabilní. Na červeném seznamu IUCN je zapsán jako téměř ohrožený, především kvůli omezenému areálu výskytu.\n\n"}
{"id": "1121879", "url": "https://cs.wikipedia.org/wiki?curid=1121879", "title": "Kapslový hotel", "text": "Kapslový hotel\n\nKapslový nebo také buňkový hotel (japonsky ) je typ hotelu, který se neskládá z pokojů, ale jednotlivých kapslí či buněk. Jsou vystavěny v řadě, obvykle na sobě. Je rozšířen především v Japonsku a Číně. K ubytování láká nízkou cenou. Oblíbený je také u pracovně vytížených lidí, kteří chtějí přespat blízko svých pracovišť, a ušetřit tak čas za dojíždění.\n\nVelikost kapslí bývá kolem 2 m. Jsou obvykle pro jednu osobu a jsou vybaveny matrací, televizí, rádiem, wi-fi a klimatizací. Většinou neumožňují ani vzpřímený sed, nemají okna. Soukromí si hosté zajišťují stažením rolet. Sociální zařízení je společné.\n\nV kapslových hotelech se obvykle nenacházejí stravovací zařízení, většinou pouze prodejní automaty.\n"}
{"id": "1121883", "url": "https://cs.wikipedia.org/wiki?curid=1121883", "title": "Kanton Abbeville-2", "text": "Kanton Abbeville-2\n\nKanton Abbeville-2 (fr. \"Canton d'Abbeville-2\") je francouzský kanton v departementu Somme v regionu Hauts-de-France. Tvoří ho 24 obcí a část města Abbeville. Zřízen byl v roce 2015.\n\n\n"}
{"id": "1121884", "url": "https://cs.wikipedia.org/wiki?curid=1121884", "title": "Aldanská vysočina", "text": "Aldanská vysočina\n\nAldanská vysočina () je vysočina v asijské části Ruska. Leží na jihu Sachy.\n\nHraničí na jihozápadě, jihu a jihovýchodě se severním krajem Stanového pohoří, na jihovýchodě také s údolím Gonamu, na východě s údolím Učuru, na severu je částečně ohraničena řekou Aldan, která pramení v její západní části, kde pramení také Amga. Na západě hraničí s údolím Oljokmy.\n\nV horách jsou naleziště železné rudy, mědi, zlata, černého uhlí, slídy.\n\nNejvětší sídla v oblasti jsou Aldan na severu a Čulman na jihu.\n"}
{"id": "1121886", "url": "https://cs.wikipedia.org/wiki?curid=1121886", "title": "Katedrála Nanebevzetí Panny Marie (Rožňava)", "text": "Katedrála Nanebevzetí Panny Marie (Rožňava)\n\nKatedrála Nanebevzetí Panny Marie je katedrála v Rožňavě a sídlo Rožňavské diecéze.\n\nKostel byl dokončen v roce 1304. Na přelomu 15. a 16. století byla provedena rozsáhlá přestavba. Během 16. a 17. století kostel střídavě vlastnili katolíci a evangelíci.\n\nSe zřízením biskupského sídla v Rožňavě se kostel stal katedrálním. Následně byly provedeny rozsáhlé úpravy interiéru. V roce 1836 byla jižní boční loď upravená na Kapli svatého Neita, jehož relikvie sem byly přineseny z Říma. Kostel byl původně bez věže, která je z 19. století a je samostatně stojící zvonicí.\n\nV barokní zvonici vedle katedrály se nacházejí 3 zvony.\n\n"}
{"id": "1121888", "url": "https://cs.wikipedia.org/wiki?curid=1121888", "title": "Katedrála svatého Šebastiána (Bratislava)", "text": "Katedrála svatého Šebastiána (Bratislava)\n\nKatedrála svatého Šebastiána v Bratislavě-Krasňanech je hlavním chrámem ordinariátu Ozbrojených sil a Ozbrojených sborů Slovenské republiky.\n\nNově postavený chrám v Bratislavě-Krasňanech byl v roce 2009 povýšen na katedrální chrám vojenského ordináře. Do té doby (v letech 2003–2009) byl dočasným hlavním chrámem ordinariátu Kostel svatého Jana z Mathy (Bratislava).\n\nKatedrála je zasvěcena sv. Šebastianovi, který je i patronem ordinariátu.\n\nAutorem projektu je Ing. arch. Ladislav Bánhegyi.\n\n"}
{"id": "1121889", "url": "https://cs.wikipedia.org/wiki?curid=1121889", "title": "Československá extraliga družstev žen", "text": "Československá extraliga družstev žen\n\nČeskoslovenská extraliga družstev žen je nejvyšší mistrovská šachová soutěž družstev žen v České republice a na Slovensku. Hraje se od roku 2009 pravidelně každý rok na jednom místě střídavě v České republice a na Slovensku. Právo účasti mají družstva ze šachových oddílů registrovaných v Šachovém svazu České republiky nebo ve Slovenském šachovém zväzu. Turnaj se hraje na 7 kol švýcarským systémem. V případě menšího počtu zúčastněných družstev systémem každé s každým na jeden nebo dva zápasy. Družstva mají právo nastoupit ve třech hráčkách, na soupisce může mít družstvo hráčky čtyři. V každém zápase může za družstvo nastoupit kromě jeho vlastních hráček jedna hráčka hostující nebo jedna cizinka. Za remízu družstva se uděluje 1 zápasový bod a za výhru tři body. Kromě tří nejlepších celků každého ročníku je vždy vyhlášen i nejlepší celek z každé ze dvou zúčastněných zemí.\n\n"}
{"id": "1121890", "url": "https://cs.wikipedia.org/wiki?curid=1121890", "title": "KONE", "text": "KONE\n\nKONE je mezinárodní servisní společnost sídlící ve městě Espoo ve Finsku. Byla založena v roce 1910 a v současnosti je jedním z největších výrobců výtahů a eskalátorů na světě. Zaměstnává téměř 43 000 zaměstnanců, kteří se starají o výrobu, údržbu a modernizaci zařízení. Dalším odvětvím, na které se KONE specializuje, je výroba a správa automatických dveří a vrat. KONE spolupracuje a navrhuje řešení především v kruzích stavitelů, architektů a projektantů v 1000 kancelářích v 50 zemích světa.\n\nOd roku 1924 patřilo KONE jedné z nejbohatších rodin ve Finsku, rodině Herlinových. Harald Herlin společnost odkoupil a byl jejím předsedou až do roku 1941, kdy po něm převzal předsednictví jeho syn Heikki H. Herlin, a ten řídil společnost až do roku 1987. Rodinný podnik se převáděl z generace na generaci. Posledním úřadujícím předsedou byl do roku 2003 Antti Herlin, vnuk Heikki H. Herlina.\n\nFirma KONE (známá jako osakeyhtiö Kone Aktiebolag) byla založena v roce 1910 jako dceřiná společnost \"Gottfr. Strömberg Oy\". Na začátku roku 1918 byla KONE společnost s 50 zaměstnanci, která začala vyrábět a instalovat vlastní výtahy. Společnost byla umístěna v bývalé továrně na margarín v Helsinkách. Později byla továrna odkoupena a kompletně přizpůsobena na výrobní linku pro výtahové zařízení.\n\nPo druhé světové válce byla společnost KONE požádána finskou vládou o pomoc s reparací poválečného Finska. Firma přispěla například elektrickými kladkostroji a jeřáby. Výroba musela být rozšířena a zrychlena a tím byla firma KONE posunuta na přední příčku. V roce 1950 představila společnost první automatické dveře a hydraulické výtahy.\n\nV roce 1966 otevřela firma KONE první účelovou továrnu ve městě Hyvinkää. Následující rok byla KONE uvedena na burze v Helsinkách a zahájila svoji mezinárodní expanzi prostřednictvím akvizice švédského \"Asea-Graham\" a jeho norské a dánské pobočky.\nKONE dále rozšiřovala svou obchodní působnost do celého světa a stala se jedním z největších světových výrobců zdvihacích zařízení.\n\nV roce 1981 KONE vstoupila na americký trh konkrétně v New Yorku a rozšířila svou výrobu do lodního, nákladního a výkladního průmyslu.\n\nV roce 1990 se společnost KONE vzdala vedlejších průmyslových aktivit, jako byl nákladní průmysl, lodní doprava a zůstala pouze u výroby výtahů, eskalátorů a automatických dveří. V roce 1998 investovala společnost 29 000 000 $ do výstavby továrny na výrobu výtahů v Číně.\n\n"}
{"id": "1121892", "url": "https://cs.wikipedia.org/wiki?curid=1121892", "title": "Étienne de La Boétie", "text": "Étienne de La Boétie\n\nÉtienne de La Boétie (1. listopad 1530, Sarlat-la-Canéda - 18. srpen 1563, Bordeaux) byl francouzský právník, humanista a politický filozof.\nNarodil se ve šlechtické rodině. Vystudoval práva na univerzitě v Orléansu (1553). Poté, i přes nízký věk, získal pozici poradce v bordeauxském parlamentu. Z této pozice se snažil podporovat tolerantní náboženskou politiku kancléře Michela de l'Hôpital. Pozici v parlamentu zastával až do své smrti ve 33 letech. Proslavilo ho přátelství s filozofem Michelem de Montaigne, s nímž se setkal právě v bordeauxském parlamentu, a který právě o něm napsal esej o přátelství.\n\nPodle Montaignova svědectví byl Boétie \"marrano\" (pokřtěný žid), a když mu kněz chtěl dát poslední pomazání, odmítl s tím, že chce zemřít ve víře Mojžíšově.\n\nJeho nejvýznamnějším dílem je esej \"Rozprava o dobrovolném otroctví\" (\"Discours de la servitude volontaire\"). V něm dochází Boétie k závěru, že moc vládců vyplývá jen z toho, že lidé chtějí být ovládáni. Při odvržení této touhy nemůže obstát žádná moc nad lidmi.\n\nExistují však pochybnosti, že autorem textu je Boétie. Ty vyplývají především z toho, že spis byl publikován až roku 1576, tedy dlouho po autorově smrti. Text nechal publikovat Michel de Montaigne, a někteří historici se tudíž domnívají, že Montaigne původní text obohatil svými myšlenkami, nebo dokonce že je sám autorem. Montaigne tvrdil, že Boétie spis napsal v pouhých šestnácti nebo osmnácti letech.\n\nEsej měl značný vliv na libertariánství (zejm. Murraye Rothbarda) a také anarchistické hnutí.\n\nDo francouzštiny Boétie přeložil díla Xenofónova a Plútarchova. Psal též verše a měl blízko k literární skupině Plejáda.\n"}
{"id": "1121893", "url": "https://cs.wikipedia.org/wiki?curid=1121893", "title": "Sakrakopec", "text": "Sakrakopec\n\nSakrakopec je místo nedaleko bratislavské městské části Rača patřící do katastru města Svätý Jur. V roce 1966 se zde stala největší letecká tragédie v historii Slovenska i České republiky.\n\n24. listopadu 1966 o cca 16:30 se zde zřítilo bulharské letadlo. Na palubě zahynulo všech 82 lidí - 74 cestujících a 8 členů posádky, 63 mužů, 18 žen a třináctiletý chlapec.\n\nVětšina cestujících, 37, (mezi nimi otec a syn a také jeden manželský pár) tak i celá posádka letadla (8), byla z Bulharska, ale na palubě byli i občané Maďarska (16), Československa (5, všichni české národnosti), Německa (5), Brazílie (3), Chile (2), Argentiny (1), Hondurasu (1), Japonska (1), Švýcarska (1), Tuniska (1) a Velké Británie (1, Joseph Mark, narozený v roce 1913 v Medzilaborcích).\n\nLetadlo Iljušin Il-18 směřovalo ze Sofie přes Budapešť a Prahu do Berlína, ale pro špatné počasí v Praze se nad Brnem obrátilo a přistálo na oběd v Bratislavě na letišti v Ivance pri Dunaji. Po zlepšení povětrnostních podmínek nad Prahou dostalo o 16:20 povolení ke startu. Pár minut nato zachytilo vrcholky stromů a narazilo do Sakrakopce.\n\n\"\"Na místě byli lidé z Rače už půl hodiny po pádu, ale záchranáři přišli až po jedné a půl hodině ...\"\" tvrdí pamětník největší letecké tragédie na Slovensku, Viktor Musil. Svědci tehdy našli oběti zasypané sněhem a rozptýlené v okruhu několika set metrů. Zahynula tam i tehdejší operní hvězda Jekatěrina Popova a bulharský velvyslanec v Berlíně Ivan Byčarov. Právě z důvodu jeho úmrtí se objevila konspirační teorie, že \"havárii mají na svědomí agenti tajných služeb\". Jiná verze hovořila o oslavách Kateřiny, která měla na druhý den svátek. \"\"Oficiální zpráva vyšetřovací komise jednoznačně neurčila příčinu neštěstí, ale odborníci předpokládali i vysokou turbulenci\"\", vzpomíná pan Musil.\n\nTragédie bulharského letadla rychle upadla do zapomnění. Média tehdejšího komunistického státu neštěstí velmi nerozšiřovala ani později nepřipomínala. Pár měsíců po havárii vysadila skupina nadšenců na místě tragédie 82 bříz. Za každou oběť jednu. Na místě byl postaven dřevěný dvouramenný kříž, na stromě byl vyříznut nápis s počtem obětí, k místu tragédie navigovalo návštěvníky několik do stromů vyřezaných značek.\n\n8. května 2010 spolek Istropolitan postavil na místě neštěstí za účasti pozůstalých obětí a bulharského popa menší kamenný památník se stručným popisem tragédie.\n\nV roce 2011 spolek Istropolitan místo označil značkami z Vajnorské doliny a Bieleho kríže. Podařilo se ho zaznamenat i do více turistických map.\n\nV roce 2012 na místě tragédie přibyla informační tabule, kterou připravil spolek Istropolitan. Obsahuje stručný popis tragédie v češtině, bulharštině a angličtině, technické parametry letadla a kompletní seznam jmen obětí.\n\n"}
{"id": "1121895", "url": "https://cs.wikipedia.org/wiki?curid=1121895", "title": "Moschus moschiferus sachalinensis", "text": "Moschus moschiferus sachalinensis\n\nMoschus moschiferus sachalinensis je kriticky ohrožený poddruh kabara pižmového, který je endemitem ruského ostrova Sachalin. Jeho populace je odhadována na 500 až 600 jedinců a stále klesá. Na Červeném seznamu Ruské federace je zapsán v kategorii I (kriticky ohrožený).\n"}
{"id": "1121896", "url": "https://cs.wikipedia.org/wiki?curid=1121896", "title": "Slovenská Grafia", "text": "Slovenská Grafia\n\nSlovenská Grafia je tiskárna nacházející se v bratislavských Krasňanech, kde sídlí od roku 1971.\n\nVznikla však (pod současným názvem) již v roce 1921 jako první tiskárna na Slovensku, jejím spoluzakladatelem byl známý politik Milan Hodža. V roce 1935 v ní vznikla první barevná publikace pro Matici slovenskou. O rok později byla zavedena hlubotisková technika a v roce 1938 ofsetový tisk. Tradice rotačního tisku se datuje rokem 1956, kdy byly instalovány první hlubotiskové a ofsetové rotačky a začala výroba barevných časopisů. Od roku 1997 je zavedena technologie bezfilmového zhotovení tiskové formy v hlubotisku – tzv. CTG a od roku 2000 i pro ofset – CTP.\n\nJako jediná tiskárna na Slovensku má potenciální okamžitou hodinovou kapacitu 8 milionů stran A4 za hodinu, což ji řadí mezi evropskou špičku.\n\nZa socialismu (od roku 1955) nesla název \"Polygrafické závody (Krasňany) n.p.\" a byla součástí trustu Slovenská polygrafie. Současným majoritním akcionářem je Grafobal Group.\n\n"}
{"id": "1121897", "url": "https://cs.wikipedia.org/wiki?curid=1121897", "title": "Posel z Prahy", "text": "Posel z Prahy\n\nPosel z Prahy byl český časopis vydávaný v letech 1857-1883 nakladatelem Františkem Šimáčkem.\n\nČasopis, později deník \"Posel z Prahy\" v roce 1857 založil a do roku 1862 i redigoval František Šimáček, zpočátku pod svým pseudonymem Vojtěch Bělák. V letech 1863-1883 pak \"Posla z Prahy\" řídili různí redaktoři, Šimáček ale zůstával jeho vlastníkem.\n\nList s podtitulem \"Spis užitečný, zábavně poučný, pro město i ves\" a s nakladatelskou podporou Josefa Vilímka zpočátku vycházel desetkrát ročně, v pětitýdenních lhůtách, a formálně byl vydáván jako mnohadílná kniha (pět čísel tvořilo jeden díl knihy), aby nebylo nutné žádat o úřední povolení, potřebné pro periodické noviny. Věnoval se osvětě, historii slovanských národů (zejména českého), zpravodajství z Prahy, hospodářským, kulturním a politickým otázkám. Například 4.1.1858 otiskl \"Posel z Prahy\" nekrolog Boženy Němcové od J. Franty Šumavského a v následujícím čísle její povídku. V čísle z 30.11.1858 byla obšírně popsána slavnost odhalení pomníku J.V. Radeckého. Roku 1859 zde uveřejnila Karolina Světlá svoji první ještědskou povídku \"Lesní panna, Sefka\".)\nOd 25. 11. 1868 do 15. 6. 1869 časopis vycházel pod názvem \"Občan\", pak je znovu užíván název \"Posel z Prahy\".\n\n12. července 1879 oznamuje Šimáček v úvodníku \"Posla z Prahy\", že \"...postižen katastrofou rodinnou... se na nějaký čas... vzdává řízení listu...\" a předává ho do rukou družstva svých přátel. Od následujícího čísla roku 1879 až do roku 1883 se tedy název změnil na \"České noviny\" s podtitulem \"dříve Posel z Prahy\" a řízení listu se ujalo \"Družstvo politických přátel Českých novin\"; František Šimáček je ovšem až ukončení vydávání v roce 1883 nadále uváděn jako majitel.\n\nVedoucím redaktorem \"Českých novin (Posel z Prahy)\" byl v těto poslední etapě František Sudík. Ukončení vydávání \"Českých novin (Posla z Prahy)\" pak majitel František Šimáček oznamuje v posledním čísle roku 1883.\n\n\"Posel z Prahy\" byl v letech 1870-1875 také název Šimáčkova vydavatelství.\n\n\nPod podobným názvem vycházela v 19. století ještě tato periodika:\n\nTaké název \"České noviny\" je po roce 1883 užíván jinými vydavateli.\n\nNa mnoha webových stránkách se uvádí, že Josef Kajetán Tyl (1808-1856), redigoval \"Posla z Prahy\". Jedná se o záměnu s titulem \"Pražský posel\".\n\n\n"}
{"id": "1121899", "url": "https://cs.wikipedia.org/wiki?curid=1121899", "title": "Litevské jméno", "text": "Litevské jméno\n\nJméno osob v litevštině se podobně jako ve většině evropských zemí skládá ze dvou částí: rodného jména (\"vardas\") a příjmení (\"pavardė\"). Individuální preference v užívání jmen v Litvě se podřizují třem hlavním faktorům: občanskému právu, kánonickému právu a tradici. \n\nDěti v Litvě zpravidla dostávají jedno či dvě rodná jména (nedědičné osobní jméno), přičemž v běžném životě se druhé rodné jméno užívá jen zřídka; to nejčastěji v případech, kdy rodiče chtějí dát dítěti i jméno, které není akceptováno církevní obcí.\n\nDo christianizace Litvy, která se udála až na konci 14. století (1387), byla pro Litevce příznačná (litevská) národní jména, průběžně a později se stávala postupně stále populárnějšími křesťanská jména hebrejského, řeckého, latinského, germánského, slovanského a jiného původu, až od 17. století začala tato původně cizí osobní jména převažovat. Od 20. století jsou litevská jména velmi různá:\n\nNejstarší jména mají indoevropský původ. Často jsou vzniklá spojením dvou kořenů. Taková jsou např. \"Vy-tautas\" (\"vyd\" + \"tauta\" - \"uviděl národ\"; jiný výklad: \"vyti\" + \"tauta\", tj. \"záštita\"/\"ochránce/vůdce národa\"), \"Jo-gaila\" (\"jo-jikas\" - jezdec + \"gailus\" - silný/zdatný, tj. \"silný jezdec\"). Některá z těchto jmen se dochovala dodnes jako příjmení, např. \"Goš-tautas\" (od \"gostis\" - probrat se / \"goš\" - bude burcovat + \"tauta\" národ, tj. \"ten, kdo burcuje národ\"), \"Kęsgaila\" (\"kęsti\", \"kantrus\" - trpělivý + \"gailus\" - silný/zdatný, tj. \"[vůdce], silný\"/\"vynikající svou trpělivostí\"), \"Gedi-minas\" (\"gedėti\" - truchlit a postrádat + \"minėti\" - [často] zmiňovat/vzpomínat, tj. \"často vzpomínaný\"), \"Al-girdas\" (\"aliai vieno\" - do jednoho, všechny + \"girdėti\" - slyšet, tj. \"ten, který všechny slyší/vyslyší\"), \"Žygi-mantas\" (\"žygis\" - tažení/pochod + \"mantus\" - schopný koncipovat, tj. \"ten, který plánuje/promýšlí [nová vojenská] tažení\") apod.\n\nDo obliby se tato jména vrátila zejména v období mezi světovými válkami. Část těchto dávných rodných jmen je oblíbená, protože je nosili významní historičtí panovníci, např. Vytautas, Gediminas, Algirdas nebo Žygimantas. Ženská jména z prehistorické doby v podsatě nejsou doložena, a tak byla v pozdější době rekonstruována z mužských jmen. Výjimkou jsou historická jména \"Bir-ut-ė\" (\"birti/berti\" - sypat (se), [v dávných časech] rodit + \"-ut-\" - přípona pro zdrobněliny t.j. \"[rodička, která] sype děti [zdrobněle]\"), Aldona, Rimgailė.\n\nPo přijetí křesťanství se rozšířila křesťanská jména, a to už od 11. století, kdy šlo nejprve o jména z byzantské či slovanské křesťanské tradice. Příklady těchto jmen jsou \"Antanas\" (sv. Antonín), \"Povilas\" nebo \"Paulius\" (sv. Pavel), \"Andrius\" (sv. Ondřej) a \"Jurgis\" (sv. Jiří). Po uzákonění křesťanství jako státního náboženství v roce 1387 přibyla další jména, tentokrát spíš pod polským vlivem \"Jonas\" (sv. Jan), \"Vladislovas\"/\"Vladas\" (sv. Ladislav), \"Kazimieras\"/\"Kazys\" (sv. Kazimír) ad.\n\nNěkterá jména vznikla podle jmen nebeských těles (\"Saulė\" – Slunce, \"Aušrinė\" – Venuše), přírodních dějů (\"Audra\" – bouře, \"Aušra\" – úsvit, \"Rasa\" – rosa, \"Vėjas\" – vítr, \"Aidas\" – ozvěna), rostlin (\"Linas\"/\"Lina\" – len, \"Eglė\" – smrk) nebo řek (\"Ūla\", \"Vilija\" podle řeky Neris).\n\nNěkterá jména jsou vytvořena uměle autory uměleckých děl a jako taková se rozšířila mezi veřejnost. Jsou to například \"Gražina\", \"Živilė\" z děl Adama Mickiewicze, \"Daiva\" z děl Vydūnase, \"Šarūnas\" od Vincase Krėvė-Mickevičiuse a další.\n\nNěkolik oblíbených jmen pochází i od jmen bohů a bohyň litevské mytologie. Byly to například bohyně štěstí \"Laima\", bohyně země \"Žemyna\", bohyně ohně \"Gabija, \"bohyně moří \"Jūratė\", rybář \"Kastytis\", kterého Jūratė zachránila před bouří, nebo hadí princ \"Žilvinas\".\n\nČást jmen má německý původ, a to v oblasti Malé Litvy, která byla součástí Východního Pruska. I tato jména ale získala litevskou formu, jako jsou \"Ansas\" (původně Hans), \"Grėtė\" (Gretchen), \"Vilius\" (Wilhelm).\n\nNěkterá jména jsou homografní, mají totožný způsob zápisu, ale různou etymologii (\"Saulius\", \"Bartas\", \"Dovydas\", \"Ieva\", \"Arvydas\").\n\nMužská a ženská jména se liší po gramatické stránce. Naprostá většina litevských ženských jmen končí na samohlásky \"-a\" nebo \"-ė\", zatímco mužská končí na \"-s \"a jen zřídka na \"-a\". Na \"-ė \"končí všechna ženská jména, která jsou odvozená od mužských jmen končících na \"-a\" (např. \"Jogaila\" – \"Jogailė\") anebo jsou vzniklá ze dvou kořenů.\n\nLitevská příjmení se jako ve většině Evropy dědí po otcovské linii, tedy z otce na děti.\n\nVdaná žena zpravidla přejímá příjmení svého manžela. Existují ale i výjimky. Vdaná žena si může ponechat své příjmení za svobodna (\"mergautinė pavardė\") nebo přidat příjmení po manželovi ke svému příjmení za svobodna. Zřídka se pak stává, že manžel převezme příjmení své manželky a doplní ho ke svému.\n\nPodle původu je možné rozdělit litevská příjmení následovně:\n\nCognominální příjmení se odvozují od cognomena, přezdívky, obvykle popisující fyzickou nebo charakterovou vlastnost nositele. Např.: \"Naujokas\", \"Naujokaitis \"– z \"naujas\", nový; \"Kairys\", \"Kairelis \"– levák, z \"kairė\", levá strana.\n\nPříkladem je \"Kalvis\", \"Kalvelis\", \"Kalvaitis \"– z \"kalvis\", kovář.\n\nToponymická příjmení jsou odvozená od obcí nebo přírodních útvarů. Příklady: \"Užgiris\" – ten, kdo bydlí za lesem (\"už girios\"); Kalnietis – z hor (\"kalnai\") [česká obdoba: Horák].\n\nPatronymická příjmení poukazují na vztah syna nějakého otce, např.: \"Jonaitis\", \"Janavičius\", \"Januitis \"– Janův (od \"Jonas\"); \"Adomaitis, Adamonis\", \"Adamkus\" – Adamův (od \"Adomas\"); \"Lukauskis\", \"Lukša\", \"Lukošius\", \"Lukoševičius \"– Lukášův (od \"Lukas\").\n\nČást těchto jmen nese stopy slovanského, zejména polského původu. Jde o jména končící \"-avičius\" (z původního \"-owicz\") a \"-auskas\" (z \"-owski\"), zejména: Jankauskas (z Jankowski), Adamkevičius (z Adamkowicz), Lukoševičius (z Lukaszewicz).\n\nVětší množství litevských příjmení vzniklo jako zdrobněliny oblíbených křestních jmen, např.: \"Butkus\" z \"Butkintas\", \"Minkus\" z \"Minkantas\", \"Norkus\" z \"Norkantas\" nebo \"Rimkus\" z \"Rimkantas\".\n\nLitevština užívá přechylování pro odlišení mužských a ženských příjmení. Mužská příjmení zpravidla končí na \"-as\", \"-ys\", \"-is\" nebo \"-us\" (zakončení typická pro rod mužský); případně na -a nebo -ė (zakončení typická pro rod ženský, v příjmeních však vnímána jako příjmení rodu mužského). Jejich ženské ekvivalenty končí \"-ienė\" (nebo u jmen odvozovaných od mužských příjmení končících \"-us\": \"-uvienė\") pro vdané ženy a \"-aitė\", \"-utė\", \"-iūtė\" nebo \"-ytė\" pro svobodné ženy.\n\nPoznámka: u příjmení v mužském tvaru zakončených na -us se u příjmení provdaných žen vsouvá vsuvka -uv-. Toto pravidlo se někdy neuplatňuje, jeho neuplatňování je nejčastější v Žemaitsku/Žemaitii. Předposlední dva příklady jsou případy, kdy tvar mužského příjmení je ve tvaru rodu pseudoženského, podobně jako v češtině předseda nebo soudce. Poslední tvar je obdobou českého Janů (přivlastňovací pád) a tudíž se - stejně jako v češtině - dále neskloňuje ani nepřechyluje. Máme-li příjmení Kazlauskienė: její manžel může být: a) Kazlauskas, b) Kazlauskis, c) Kazlauskus, d) Kazlauskys bebo e) Kazlauska, tedy z většiny litevských příjmení vdaných žen nelze zpětně odvodit příjmení mužského protějšku bez znalosti konkrétních, s danou osobou souvisejících dat. \n\nNejnovější litevský zákon umožnil ženám užívat i kratší formu příjmení, která neodhaluje její rodinný stav. Nejčastěji užívají kratší příponu \"-ė\" místo \"-ienė\"/\"-aitė\": \"Adamkus\" – \"Adamkė\"), v jiných případech používají tvar shodný s příjmením mužského protějšku. Podle litevského statistického úřadu jsou nejoblíbenější ženská příjmení (vdané ženy):\n\nJelikož litevština užívá stejně jako čeština latinku, je možné v českých textech psát litevská rodná jména a příjmení – stejně jako jiná litevská vlastní jména – beze změn, jen v případě typografické potřeby nahradit litevská diakritická znaménka českými.\n\nMužská příjmení se píší v češtině beze změny. Skloňují se zpravidla celá jména (\"Antanas Baranauskas\" – \"Antanase Baranauskase\"), skloňování pouze kořene příjmení se považuje za nesprávné, ale zejména ve starších nebo některých odborných, zejména historiografických textech se může objevit. Ve starých českých textech se může pouze kořen mužských jmen objevit dokonce i v prvním pádě, tak například František Palacký nazývá knížete Gediminase v prvním pádě Gedimin.\n\nSložitější situace je u ženských příjmení, která již nesou informaci o rodu, a dokonce o rodinném stavu nositelky. Pro přechylování by se podle českých zásad mělo používat příjmení muže, od kterého je v původním jazyce ženské jméno odvozeno (přechýleno), v některých případech je však možné přechylovat i od ženské formy příjmení. Obě varianty je možné použít i u litevských příjmení, přičemž každá má své výhody a své nevýhody. Pro první způsob je třeba přesně znát původní mužské příjmení, které přitom není možné vždy bezpečně z ženské podoby odvodit; při používání druhého způsobu vznikají tvary, které dle lingvisty Jana Petra mohou působit nepřirozeně.\nV moderní době se také rozšiřuje praxe ženská litevská příjmení v češtině vůbec nepřechylovat.\n\n\n"}
{"id": "1121902", "url": "https://cs.wikipedia.org/wiki?curid=1121902", "title": "Vetešníkův jasan v Perninku", "text": "Vetešníkův jasan v Perninku\n\nVetešníkův jasan v Perninku je památný strom v krušnohorské obci Pernink. Dominantní jasan ztepilý (\"Fraxinus excelsior\") roste ve středu obce v rohu zahrady před čp. 205. Strom byl pojmenován podle vlastníka pozemku Ladislava Vetešníka.\n\nNápadný kostrbatý kmen má měřený obvod 371 cm, koruna stromu dosahuje výšky 24 m (měření 2014).\nStrom je chráněn od roku 2011 jako esteticky a historicky významný strom a jako hraniční strom.\n\n"}
{"id": "1121903", "url": "https://cs.wikipedia.org/wiki?curid=1121903", "title": "Inflační svatí", "text": "Inflační svatí\n\nInflační svatí (přibližně 1920-1924) byl fenomén poválečné Výmarské republiky, kdy se v době hyperinflace vyrojila řada potulných kazatelů, proroků, spasitelů a samozvaných znovuvzkříšených Kristů.\nNěmecko po vypuknutí první světové války omezilo konvertibilitu marky k zlatu a válku financovalo úpisy válečných dluhopisů a vydáváním státních pokladničních poukázek. Marka ztratila během války hodnotu. Po listopadové revoluci roku 1918 a vzniku Výmarské republiky (1919) zavázala Versailleská smlouva Německo k platbě válečných reparací, které zvýšily tlak na měnu. Důsledky války trpěly i ostatní země a v letech 1920-1921 došlo ke globálnímu hospodářskému poklesu. Po okupaci Porúří začal stát masivně tisknout nekryté peníze a vyvolal hyperinflaci, která vrcholila v roce 1923 a vedla ke kolapsu ekonomiky a bankovního systému. Na návrh USA byl proto vytvořen Dawesův plán, který inflaci roku 1924 zastavil.\nPředchůdcem tzv. inflace svatých byl \"přírodní Prorok\" Gusto Gräser jehož obec Monte Verita v Asconě tvořila jedno z nejdůležitějších center hnutí, a také Gustav Nagel a dadaista Johannes Baader. Jako spasitelé vystupovali Ludwig Christian Haeusser, \"Mesiáš Durynska\" Friedrich Muck-Lamberty a jeho skupina \"\"Junge Schar\"\". Kromě toho Max Schulze-Sölde, známý jako \"„Johannes der Jugend“\", Emil Leibold - \"„Heiland vom Horeb“\", Theodor Plievier (\"\"Action Weltenwende\"\"), Otto \"Kristus\" Suhr \" [6] a Haeusserovi následovníci Leonhard Stark a Franz Kaiser a reformní průkopník Carl Strünckmann.\n\nProhraná válka byla živnou půdou pro vznik nejrůznějších reformních hnutí od anarchistů a nacionálně orientovaných socialistů po náboženské kulty orientované na spásu duše. Kromě postavy Krista a proroků, kteří se prohlašovali za znovuvzkříšeného Spasitele byli do obnovy společnosti zapojeni nejrůznější guru hlásající návrat k přírodě, vegetariánství, kult slunce, nudismus apod. Po ukončení inflace roku 1924 poklesl počet příznivců těchto proroků a reformátorů a ke krátkému oživení došlo počátkem hospodářské krize 30. let. Po válce se stal potulným kazatelem v 50.-60. letech jezuitský kněz Johannes Leppich.\nGusto Gräser byl přítelem Hermanna Hesse a jako Leo je ústřední postavou románu Cesta na východ. \n\nJeden z prvních proroků návratu k přírodě, Karl Wilhelm Diefenbach, vytvořil komunu, kde se inspiroval Gusto Gräser, malíři Fidus, Konstantinos Parthenis, Anton Faistauer, krátce zde pobyl František Kupka a také Kupkův a Schieleho přítel, kritik umění Arthur Roessler. Častým tématem Schieleho obrazů se stal \"umělec jako trýzněný prorok\".\n\nDo kruhu Diefenbachových přátel patřila pacifistka Bertha von Suttner a publicista Michael Georg Conrad.\n\n\n"}
{"id": "1121904", "url": "https://cs.wikipedia.org/wiki?curid=1121904", "title": "100. peruť (Izrael)", "text": "100. peruť (Izrael)\n\n100. peruť () Izraelského vojenského letectva, také známá jako Létající velbloud, je lehkou transportní a spojovací leteckou jednotkou, vybavenou letouny Beech 200, dislokovanou na letišti Sde Dov.\n"}
{"id": "1121905", "url": "https://cs.wikipedia.org/wiki?curid=1121905", "title": "IDAS", "text": "IDAS\n\nIDAS (\"Interactive Defence and Attack System\") je typ z ponorkových torpédometů vypouštěné lehké výčeúčelové a po kabelu naváděné řízené střely. Střelu vyvíjí německé konsorcium vedené společnostmi Diehl BGT Defense a ThyssenKrupp Marine Systems.\n\nStřely mají vylepšit obranné možnosti ponořených ponorek. Jsou určeny proti vzdušným cílům (primárním cílem jsou protiponorkové vrtulníky), malým a středním hladinovým lodím a pozemním cílům na pobřeží. Na vývoji střel se podílí několik firem. Společnost Diehl BGT Defense vyvíjí naváděcí systém a zajistí sériovou výrobu, ThyssenKrupp Marine Systems vyvíjí vypouštěcí kontejner střely a zajistí její integraci si systémů ponorek, turecká společnost Rocketsan vyvíjí bojovou hlavici a testovací systém střel a norská společnost Nammo zajišťuje vývoj a výrobu raketových motorů.\n\nK prvnímu zkušebnímu podhladinovému odpalu prototypu střely došlo v roce 2006. První zkušební odpal střely IDAS z ponořené ponorky typu 212 U-33 úspěšně proběhl 29. května 2008. Začátek sériové výroby střel se očekává v roce 2016.\n\nV červnu 2016 bylo zveřejněno, že došlo k  prvnímu zkušebnímu odpalu z ponořené norské ponorky \"Uredd\" třídy \"Ula\".\n\nStřela je vypouštěna z kontejneru, který je vložen do torpédometu ponorky. Jeden kontejneer obsahuje celkem čtyři střely. Střela má čtyři skládací křídla. Je vybavena bojovou hlavicí o hmotnosti 20 kg. Pohání ji jednostupňový raketový motor na tuhé pohonné hmoty. Střela je na cíl naváděna pomocí infračerveného čidla, přičemž po celou dobu letu pomocí optického kabelu pod dohledem operátora na palubě ponorky, který může například změnit cíl střely, nebo útok zcela zrušit.\n\n"}
{"id": "1121909", "url": "https://cs.wikipedia.org/wiki?curid=1121909", "title": "Slídiči, retrívři a vodní psi", "text": "Slídiči, retrívři a vodní psi\n\nSlídiči, retrívři a vodní psi je skupina psích plemen dle FCI s pořadovým číslem osm. Tato skupina nemá příliš zástupců, přesto je zde několik známých plemen; zlatý retrívr, labradorský retrívr, anglický a americký kokršpaněl... Všechna tato plemena jsou původně lovecká, dnes jsou ale z většiny z nich společníci. Obecně mají povahu přátelskou a milou a jsou to dobří aportéři. Někteří se cvičí i jako asistenční psi. Vzhledově jsou různorodí, ale až na výjimky se jedná o střední a velké psy. Jelikož ale většina z nich pracovala hlavně ve vodě, mají pokožku dobře chráněnou srstí. Obecně jsou to všechno snadně vycvičitelní psi, hodící se pro začínající chovatele. Tato skupina má tři sekce: \"Retrívři, Slídiči\" a \"Vodní psi\". Bez podsekcí.\n\nČeská i Slovenská republika nemají v této skupině žádné zástupce, to se ale nedá říct o Německu, kteří zde mají německého křepeláka. Avšak největší počet zástupců zde má Velká Británie, odkud pochází většina retrívrů i slídičů. Své plemeno tu má i Španělsko (španělský vodní pes) a Nizozemsko (kooikerhondje).\n\nKdyž se mluví o slídičích, jedná se většinou o španěly. Až na dvě výjimky pochází všechna tato plemena z Velké Británie. Zde najdeme i malá psí plemena; clumber a sussex španěla. Spojuje je nekonfliktní a přátelská povaha a také dobrý vztah k vodě. Ti se využívali hlavně k nahánění zvěře v hustých podrostech, kam se velcí honiči nedostali. Hodí se pro aktivní lidi, kteří se budou svému psu věnovat.\n\nÚkolem retrívrů (někdy zvaní také jako přinašeči) vždy bylo aportovat lovci ulovenou kořist, nejčastěji se jednalo o kachny divoké, jiné vodní ptáky nebo menší savce. Mnohým z nich tato vlastnost zůstala dodnes, proto se stále využívají ke svým původním účelům. Ale prosluli i jako dobří společenští psi. Obecně nejznámějším plemenem je labradorský a zlatý retrívr, krom nich jsou tu ale další čtyři plemena; Curly coated retrívr, flat coated retrívr, chesapeake bay retrívr a nova Scotia duck tolling retrívr.\n\nVodní psi jsou, stejně jako ostatní sekce z této skupiny, sekcí psů-milovníků vody. I oni byli využívání jako aportéři z vody. Nachází se zde i dvě nejstarší plemena ze skupiny slídiči, retrívři a vodní psi; barbet a španělský vodní pes . Přesto je asi nejznámějším portugalský vodní pes, ten se ale dostal do povědomí veřejnosti až v době, kdy si jej koupil Barack Obama.\n\n\n"}
{"id": "1121911", "url": "https://cs.wikipedia.org/wiki?curid=1121911", "title": "Jilm v Perninku", "text": "Jilm v Perninku\n\nJilm v Perninku je památný strom v krušnohorské obci Pernink. Nízký solitérní stromek jilm horský (\"Ulmus glabra\") roste ve veřejném parku, v bývalé církevní zahradě, u silnice do Horní Blatné. Jedná se o převislou formu jilmu, který má vzhled větší bonsaje. Díky této formě a početným boulím na kmeni vyvolává dojem velmi starého stromu. Nízký kmen má měřený obvod 137 cm. Deštníkovitá koruna tvořená dvěma silnými a pokroucenými větvemi sahá do výšky 3,5 m (měření 2014). Strom je nejmenším památným stromem Karlovarského kraje.\n\nStrom je chráněn od roku 2008 jako esteticky zajímavý strom s významným habitem a jako součást kulturní památky.\n\n"}
{"id": "1121914", "url": "https://cs.wikipedia.org/wiki?curid=1121914", "title": "Národní centrum tkání a buněk", "text": "Národní centrum tkání a buněk\n\nNárodní centrum tkání a buněk a.s. je společnost, která sídlí v brněnských Bohunicích, zaměřená na vývoj a výrobu léčivých přípravků využívajících autologní lidské buňky. Laboratoře Národního centra tkání a buněk byly dokončeny ve druhé polovině roku 2011. Součástí centra je také banka pupečníkové krve a zpracování lidských tkání využívaných převážně v ortopedii, chirurgii a očním lékařství. V současné době spolupracuje s téměř 90 zdravotnickými zařízeními v České republice a zahraničí, především v oblastech regenerativní medicíny, buněčné terapie a tkáňového inženýrství.\n\nNárodní centrum tkání a buněk bylo založeno v roce 2009. Následně Rozhodnutím vlády České republiky č. 617/2009 nabyl stát dne 29. 6. 2009 prostřednictvím Ministerstva zdravotnictví ČR akcie společnosti ve výši 24 %, za které zaplatil nominální hodnotu 3 360 000 Kč. Hlavním důvodem vzniku společnosti byla potřeba udržet soběstačnost České republiky v oblasti tkání a buněk na špičkové úrovni v souladu s platnou evropskou legislativou a nutnost dále rozvíjet léčivé přípravky pro moderní terapii. Tato spolupráce vyústila ve vybudování špičkových výrobních laboratoří, které se řadí mezi světovou špičku.\n\nCentrum vzniklo v těsné blízkosti Univerzitního kampusu Masarykovy univerzity v Brně a je první biotechnologickou společností se sídlem v jihomoravské metropoli. Svým působením pomáhá prokázat schopnost nejen města Brna, ale celého Jihomoravského kraje, realizovat rozsáhlé projekty vědy, výzkumu a inovací mezi vysokými školami a nemocnicemi na straně jedné a soukromými společnostmi na straně druhé. Dne 28. 6. 2011 společnost zkolaudovala nové laboratorní prostory v Campus Science Park v Brně-Bohunicích. Pro svou činnost využívá společnost špičkové zázemí v podobě moderních laboratoří a přístrojového vybavení nové generace (izolátorové technologie, superčisté prostory, nanotechnologické pracoviště). Veškeré provozy, zařízení a technologie byly designovány a zprovozněny týmem specialistů Národního centra tkání a buněk. Ten se sestává z 35 klíčových kmenových specialistů a dalších zhruba 600 osob spolupracujících s laboratořemi externě.\n\nV listopadu 2011 společnost absolvovala náročné inspekce ze strany Státního ústavu pro kontrolu léčiv, na jejichž základě pak získala Certifikát pro výrobu léčivých přípravků (GMP certifikát, Certifikát Správné výrobní praxe) a také Povolení k činnosti tkáňového zařízení. V současné době spolupracuje s téměř 90 zdravotnickými zařízeními v České republice a zahraničí, především v oblastech regenerativní medicíny, buněčné terapie a tkáňového inženýrství.\n\nNárodní centrum tkání a buněk a.s. je akciovou společností řízenou představenstvem společnosti a kontrolovanou dozorčí radou. Nejvyšším orgánem společnosti je valná hromada, kterou tvoří akcionáři (PrimeCell Therapeutics a.s. a Ministerstvo zdravotnictví České republiky).\n\nCentrum je rozděleno do čtyř oddělení, které se zaměřují na jednotlivé specializace: oddělení moderní terapie, oddělení buněčné terapie (oddělení pro pupečníkovou krev), oddělení tkáňového inženýrství a oddělení materiálového inženýrství. V každém oddělení pracují odborníci se speciálním vzděláním, specifickým zaměřením a dlouholetými zkušenostmi v daném oboru. Spolupráce jednotlivých úseků zabezpečuje vysokou kvalitu a bezpečnost výsledných produktů – buněk, tkání a léčivých přípravků pro oblast regenerativní medicíny.\n\nNárodní centrum tkání a buněk se zabývá výzkumem a vývojem nových produktů ve všech oblastech svého zaměření. Předností Národního centra tkání a buněk je důraz na transfer technologií z oblasti vědy a výzkumu do praxe.\n\n\n\n"}
{"id": "1121915", "url": "https://cs.wikipedia.org/wiki?curid=1121915", "title": "Gap Mangione", "text": "Gap Mangione\n\nGap Mangione (* 31. července 1938) je americký jazzový klavírista. Narodil se a vyrůstal v Rochesteru ve státě New York po boku svého bratra Chucka, který se později rovněž stal jazzovým hudebníkem. Bratři začali v roce 1958 vystupovat společně pod názvem a v letech 1960 až 1961 nahráli tři alba pro nahrávací společnost Riverside Records. Své první sólové album, které dostalo název \"Diana in the Autumn Wind\", klavírista vydal v roce 1968 a následovala řada dalších. Během své kariéry spolupracoval s mnoha dalšími hudebníky, mezi které patří například Steve Gadd a Dizzy Gillespie. V roce 2015 byl uveden do Rochesterské hudební síně slávy. Jeho manželkou je výtvarnice Janet Mangione.\n\n"}
{"id": "1121919", "url": "https://cs.wikipedia.org/wiki?curid=1121919", "title": "Společenská plemena", "text": "Společenská plemena\n\nSpolečenská plemena je skupina psích plemen dle FCI s pořadovým číslem devět. Jedná se o plemena vyšlechtěná speciálně k tomu, aby dělali společnost lidem. Některá z nich jsou stará i přes tisíc let, příkladem je čivava. Čivava je pravděpodobně i nejznámějším zástupcem této skupiny, ale krom ní je zde i pekingský palácový psík, mops, papillon nebo pudlové. Vesměs se jedná a drobné a miniaturní psy klidné a přátelské povahy. Tato skupina je poměrně početná a má mnoho sekcí: \"Bišonci a příbuzná plemena, Pudl, Malý kontinentální španěl, Belgičtí psíci, Naháči, Tibetská plemena, Čivava, Angličtí společenští španělé a ruský toy španěl, Japan-chin a pekingský palácový psík, Kromfohrländer\" a \"Malí molossoidní psi\". Hodí se pro chov do bytu a přestože se zdají jako křehcí psi, umí to být i mrštní sportovci.\n\nČesko ani Slovensko nemá v této skupině žádné zástupce, avšak pokud se dočká uznání FCI pražský krysařík, bude patřit právě do této skupiny.\n\nArcheologické nálezy z Číny a Evropy dokládají, že miniaturní společenská plemena zde byla již velmi dlouhou dobu . Jednalo se o malé psy s širokou lebkou a krátkýma nohama, kteří jsou předky mnoha dnešních plemen; jezevčíků, basetů... Pravděpodobně nejstarším zástupcem této skupiny je přes 2 000 let staré plemeno jménem pekingský palácový psík, který byl společníkem prvních čínských císařoven . Ten je příbuzný s několika tibetskými plemeny, shih-tzu a tibetským španělem. Ne vždy se ale jednalo o čistě společenská plemena. Právě tibetský španěl kutálel v tibetských klášterech posvátné mlýnky s modlitbami . A pudlové původně byli aportéry ulovené zvěře. Nejen v Asii ale byla šlechtěna společenská plemena, stejně tak byli ve Velké Británii vyšlechtěni kavalíři king charles španělové a king charles španělové.\n\nMezi novější společenská plemena patří třeba holandský markiesje (neuznán FCI) nebo ruský toy španěl.\n\n\n\n\n\n\n\n\n\n"}
{"id": "1121923", "url": "https://cs.wikipedia.org/wiki?curid=1121923", "title": "Leonhard Stark", "text": "Leonhard Stark\n\nLeonhard Stark (3. listopadu 1894, Schamhaupten / Oberpfalz – po roce 1982, Stockholm) byl původně učitelem a ve 20. letech putovním kazatelem, jedním z Inflačních svatých.\n\nPřed válkou působil jako učitel základní školy. Jako voják v První světové válce simuloval onemocnění, strávil ji v pomocných jednotkách a vrátil se s narušeným sebevědomím. Roku 1918 se oženil s dcerou obchodníka a roku 1920 se mu narodila dcera.\n\nRozhodujícím pro jeho další život bylo setkání s Ludwigem Christianem Haeusserem v srpnu 1919, po kterém opustil zaměstnání i rodinu, odešel za Haeusserem do Mnichova a stal se jedním z potulných kazatelů. Prohlásil se za \"Diktátora vlády Krista v Německu\" („Diktator der Christusregierung Deutschlands“) a podobně jako ostatní se střídavě přirovnával ke Kristu, Nietzschemu, Lao-c’ a uctíval básníka Thákura. Svá vystoupení oznamoval velikášskými plakáty, hlásajícími \"Loupežnou vraždu temných sil ve světě\", požadoval sexuální oddanost svých stoupenkyň a poté, co utratil veškerý rodinný majetek, opustil manželku, která se s ním následně rozvedla (1923). Od roku 1922 žil s Charlotte Schlicht, se kterou měl syna a roku 1927 se s ní oženil.\n\nOd počátku Starkovy kazatelské činnosti byly jeho proslovy zakazovány, byl opakovaně vyhoštěn z Bavorska a vyšetřován na psychiatrii a několikrát vězněn pro urážky úřadů. Hledal podporu na všech stranách a jeho časopis \"\"Stark\"\" zdobily na přední straně symboly srpu a kladiva společně s hákovým křížem. Starkova kandidatura do Říšského sněmu a na prezidenta nezískaly veřejnou podporu, příjmy vyschly a byl krátce vězněn. Pokus vytvořit komunu na venkově (1925) spolu s Franzem Kaiserem ani převzetí vedení „Haeusser-Bundes“ po Haeusserově smrti roku 1927 se nezdařily. Opustil dráhu kazatele a odešel za manželkou do Mnichova, od roku 1930 pracoval jako novinář v Hamburgu, ale v roce 1934 přišel o místo a emigroval nejprve sám do Holandska a pak s celou rodinou do Švédska. Sepsal zde základy tzv. \"Druhé reformace\", ale v poválečném Německu nenašel stoupence.\n\nVe svých nepublikovaných memoárech přirovnával své působení v meziválečném Německu k revoltě mládeže roku 1968, ale historiky je hodnocen spíše jako \"symptom nemocné doby\" než jako vzpurný představitel mládeže.. Ve 20. letech se od něj distancovalo i mládežnické hnutí \"Wandervogel\", které ho považovalo za nebezpečného blázna. \n\n\n\n\n"}
{"id": "1121931", "url": "https://cs.wikipedia.org/wiki?curid=1121931", "title": "Miroslav Lidinský", "text": "Miroslav Lidinský\n\nMiroslav Lidinský (* 23. září 1972 Chlum u Třeboně) je bývalý český policista (kapitán v záloze) a příslušník Útvaru speciálních operací Vojenské policie (poručík ve výslužbě). Reprezentant ČR v paragolfu a alpském lyžování, v letech 2015 až 2017 předseda hnutí Úsvit - Národní koalice.\n\nPo studiu průmyslovky v Praze (1989) pracoval jako technolog. Později nastoupil základní vojenskou službu (1991) u Pohraniční strážie, která se transformovala v Pohraniční policii a následně byla začleněna do Policie ČR. Právě k Policii ČR v roce 1993 nastoupil jako profesionál. Nejdříve působil jako řadový policista na Oddělení pohraniční policie v rodném Chlumu u Třeboně. V roce 1996 přestoupil k Zásahové jednotce v Českých Budějovicích. Tam strávil deset let a v průběhu doby vystudoval Pedagogickou fakultu Jihočeské univerzity v Českých Budějovicích a následně Vysokou vojenskou školu pozemního vojska ve Vyškově, katedru průzkumu s titulem Ing. Jako externista začal učit na Jihočeské univerzitě v Českých Budějovicích aplikovanou tělesnou výchovu pro zdravotnické záchranáře. Během profesní kariéry u ozbrojených složek získal specializace potápěč, pyrotechnik, letecký záchranář, instruktor pro práci ve výškách a nad volnou hloubkou, policejní vyjednavač a lektor taktické a střelecké přípravy.\n\nV listopadu 2006 nastoupil k Útvaru speciálních operací Vojenské policie – SOG (Special Operations Group), speciálně připravované jednotce na boj proti terorismu doma i ve světě. V roce 2007 byl vyslán do Afghánistánu plnit v rámci bojového nasazení SOG speciální úkoly přímo pro britské koaliční jednotky. Dne 28. července 2007 byl v provincii Helmand těžce raněn (v té době v hodnosti praporčíka), když ho během protiteroristické operace zasáhl bojovník Tálibánu protitankovou střelu RPG 7. Raketa dopadla přímo pod jeho nohy a utrhla levý kotník. V roce 2009 mu musela být v důsledku traumatických komplikací amputována noha pod kolenem.\n\nV době po úraze hledal sportovní alternativu. Tu nalezl v paragolfu a lyžování. Postupně se stal českým špičkovým handicapovaným sportovcem. Od roku 2012 působí jako prezident České golfové asociace hendikepovaných (CZDGA) a je členem A reprezentace ČR v golfu hendikepovaných. V letech 2010 až 2015 se stal šestkrát vítězem Evropského poháru EDGA (European Disabled Golf Association) ve třech kategoriích. Je vicemistrem Evropy v golfu hendikepovaných z roku 2010 a šestinásobným mistrem ČR v golfu hendikepovaných v letech 2013 až 2017. V roce 2015 a 2018 se stal mistrem ČR v obřím slalomu a slalomu speciál. V současné době reprezentuje ČR ve světovém poháru v alpských disciplínách. Jako reprezentant ČR v lyžování se zúčastnil Zimních Paralympijských her 2018 v Koreji.\n\nJe držitelem \"Medaile Karla Kramáře za hrdiství\" (2008), stříbrného a bronzového \"Záslužného kříže ministryně obrany\" (2009, 2008) a dalších 10 vyznamenání.\n\nMiroslav Lidinský je od roku 2008 rozvedený, s bývalou manželkou má dceru Kláru. Žije v Novém Kníně na Příbramsku.\n\nVe volbách do Senátu PČR v roce 2014 kandidoval jako nestraník za Občanskou konzervativní stranu (O.K. stranu) v obvodu č. 15 – Pelhřimov. Získal 2,82 % hlasů a skončil tak na 8. místě.\n\nV roce 2015 se stal členem hnutí Úsvit přímé demokracie, v červenci téhož roku ho navrhl předseda Poslaneckého klubu Úsvitu Marek Černoch do čela hnutí, na volební konferenci v srpnu 2015 byl zvolen předsedou hnutí, které změnilo název na \"Úsvit – národní koalice\". V listopadu 2016 funkci předsedy na volebním sněmu obhájil. V červenci 2017 však dobrovolně rezignoval na všechny funkce v hnutí, jelikož Úsvit změnil své směřování. Sám se pak přestal politicky angažovat.\n"}
{"id": "1121932", "url": "https://cs.wikipedia.org/wiki?curid=1121932", "title": "Pustoryl nevonný", "text": "Pustoryl nevonný\n\nPustoryl nevonný (\"Philadelphus inodorus\") je opadavý keř z čeledi hortenziovité. Vyznačuje se poměrně velkými, bílými, čtyřčetnými květy. Pochází z jihovýchodu USA. V České republice je poměrně zřídka pěstován jako okrasný keř.\n\nPustoryl nevonný je opadavý rozkladitý keř s obloukovitými větvemi, dorůstající výšky 1 až 3 metry. Letorosty jsou lysé, jednoleté větévky jsou hnědé, s papírovitě odlupčivou kůrou. Listy jsou eliptické až vejčitě eliptické, 5 až 9 cm dlouhé a 2 až 3,5 cm široké, celokrajné nebo na okraji oddáleně pilovité, na bázi klínovité až tupé, na vrcholu krátce zašpičatělé. Na líci jsou tmavozelené, lesklé, řídce přitiskle chlupaté světlými chlupy nebo výjimečně téměř lysé, na rubu jsou lysé s výjimkou chomáčků chlupů v paždí žilek. Květy jsou jednotlivé nebo po 3 (výjimečně po více) ve vrcholících, bílé, 4 až 5 cm široké, nevonné, s lysými stopkami. Kalich je lysý. Tyčinek je 60 až 90. Čnělka dosahuje délky nejdelších tyčinek. Plodem je elipsoidní, 8 mm dlouhá a 7 mm široká tobolka. V kultuře kvete v červnu, v přírodních populacích již od poloviny dubna.\n\nPustoryl nevonný je rozšířen v jihovýchodních a východních oblastech USA. Roste zejména na strmých lesnatých svazích, na skalnatých březích vodních toků a skalních útesech.\n\nDruh je charakterizován převážně jednotlivými, velkými, nevonnými květy. Od ostatních pěstovaných druhů pustorylů s velkými květy (nad 4 cm v průměru) se dále odlišuje lysým kalichem květů (pustoryl květnatý i pustoryl panenský mají kalichy chlupaté) a oděním listů.\n\nDruh popsal Carl Linné již v roce 1753. Je poměrně varibilní, a to zejména ve tvaru listů a květů. Jsou rozlišovány 4 variety:\n\n\nDruh je pěstován jako okrasný keř, významný velkými, avšak nevonnými květy. V České republice se pěstuje celkem zřídka. Nejsou uváděny žádné zahradní kultivary ani kříženci. Je vysazen např. v Dendrologické zahradě v Průhonicích, Pražské botanické zahradě v Tróji a v Průhonickém parku. Pěstované rostliny náležejí vesměs varietě \"grandiflorus\".\n"}
{"id": "1121934", "url": "https://cs.wikipedia.org/wiki?curid=1121934", "title": "Velkorojický rybník", "text": "Velkorojický rybník\n\nVelkorojický rybník je svou rozlohou 61 ha druhý největší v okrese Strakonice. Leží na Brložském potoce těsně u Rojic a po jeho hrázi prochází silnice II/173. Byl založen ve druhé polovině 16. století rodem Šternberků a slouží k chovu ryb. Jeho maximální hloubka je asi 4 m. V roce 2006 zde byl zaznamenán výskyt kriticky ohroženého orla mořského.\n\n\n"}
{"id": "1121937", "url": "https://cs.wikipedia.org/wiki?curid=1121937", "title": "Rada vlády pro udržitelný rozvoj", "text": "Rada vlády pro udržitelný rozvoj\n\nRada vlády pro udržitelný rozvoj (RVUR) je poradním orgánem vlády České republiky ve věcech strategického plánování a udržitelného rozvoje. Ve své činnosti pak: \"iniciuje, koncipuje, koordinuje, sleduje, vyhodnocuje a podporuje strategické dimenze v řízení státu.\"\n\nRada byla založena necelý rok po Světovém summitu o udržitelném rozvoji v Johannesburgu. Jednalo se o reakci na mezinárodní aktivity v oblasti udržitelného rozvoje. Vznikla usnesením vlády ČR č. 778 ze dne 30. července 2003. Usnesením č. 836 ze dne 6. srpna 2003 byl pak schválen statut Rady, který ji v úvodu definuje jako stálý poradní, iniciační a koordinační orgán vlády pro oblast udržitelného rozvoje a strategického řízení. Zároveň jí bylo uloženo připravit první Strategii udržitelného rozvoje (SUR ČR), kterou ale posléze nahradil Strategický rámec udržitelného rozvoje České republiky. V roce 2006 byly, z důvodů změny politické situace, činnosti spojené s fungováním Rady převedeny z Úřadu vlády na Ministerstvo životního prostředí. To znamenalo postupný útlum činnosti a téměř i její zánik. Rekonstrukci Rady schválila vláda rozhodnutím 9. června 2014. Zároveň došlo ke schválení nového statusu a jejímu přesunu z MŽP opět na Úřad vlády.\n\n\"Činnost Rady se v současnosti zaměřuje především na:\"\n\nOdbor pro udržitelný rozvoj byl ustaven na Úřadě vlády České republiky jako technické a administrativní zázemí pro Radu vlády pro udržitelný výbor. Jeho vedoucí je PhDr. Anna Kárníková, která je zároveň tajemnicí Rady vlády pro udržitelný rozvoj. Jedním z podstatných úkolů odboru je koordinace činností a jednání Rady a jejích sedmi výborů (tj. výbor pro: socio-ekonomický rozvoj; strategické řízení, analýzy a implementace principů udržitelného rozvoje; krajinu, vodu a biodiverzitu; udržitelnou energetiku; udržitelné municipality; udržitelnou dopravu; vzdělávání k udržitelnému rozvoji; koordinaci pozic ČR k udržitelnému rozvoji).\n\nČinnost oddělení je postavena na několika principech. Základním principem je rovnováha všech pilířů udržitelného rozvoje, tedy podpora nejen environmentálního, ale i sociálního a ekonomického pilíře. Dalším důležitým principem je zaměření se na procesy řízení, tedy schopnost komunikace nejen s politiky, ale i se strategickými útvary ministerstev, a využití evropských fondů. Důležitým bodem je také veřejné působení, tedy komunikace s veřejností. Za tímto účelem došlo také k obnově Fóra pro udržitelný rozvoj, které se bude konat každoročně jako centrální událost komunity, která existuje kolem udržitelného rozvoje. Jedním z podstatných cílů Oddělení je pak posílení mezinárodní spolupráce a mezinárodních vazeb na OECD, OSN, popř. další organizace, a výměna znalostí a komunikace s dalšími resorty. Oddělení a RVUR mají ambici stát se něčím na způsob určitého gravitačního centra udržitelného rozvoje, které bude propojovat všechny druhy aktérů \"(dle slov Anny Kárníkové).\"\n\nFórum udržitelného rozvoje Rady vlády pro udržitelný rozvoj (FUR RVUR) je příležitostné setkání, které Rada pořádá za účelem vytvoření veřejného prostoru pro diskuzi o jednotlivých aspektech, cílech a principech udržitelného rozvoje a jeho implementaci v České republice. Činnost FUR RVUR byla od začátku silně provázána s činností Rady vlády pro udržitelný rozvoj. U jeho zrodu pak stál český ekolog a politik Ivan Rynda a další zástupci RVUR, environmentálních organizací (např. Společnosti pro trvale udržitelný život) i akademické sféry (např. Centra pro otázky životního prostředí Univerzity Karlovy).\n\nEvropský týden udržitelného rozvoje - ETUR \"(anglicky European Sustainable Development Week - ESDW)\" je pravidelnou akcí, jež se koná v rámci jednotlivých regionů (států) Evropské unie, která zviditelňuje projekty a aktivity různých organizací, které propagují udržitelný rozvoj, jeho premisy, zásady a principy. V České republice nad projektem převzal záštitu Úřad vlády České republiky a koordinuje jej prostřednictvím Oddělení pro udržitelný rozvoj.\n\nRada krátce po svém znovuobnovení začala pracovat na přípravě strategického dokument Česká republika 2030, jež navazuje na předchozí strategický rámec. Česká republika 2030 je strategický rámec stanovující dlouhodobé priority rozvoje České republiky, které pomohou zvýšit kvalitu života v ČR pro současné i budoucí generace. Dokument, který vláda schválila 19. dubna 2017, navazuje na Strategický rámec udržitelného rozvoje České republiky z roku 2010.\n\nDokument v šesti klíčových oblastech shrnuje, kam rozvoj České republiky dospěl, jakým čelí rizikům a jaké ho čekají příležitosti. Pro každou oblast formuluje strategické i specifické cíle. Klíčové oblasti se kromě tradičních tří pilířů rozvoje (sociálního, environmentálního a ekonomického) věnují životu v regionech a obcích, českému příspěvku k rozvoji na globální úrovni a dobrému vládnutí. Rozdělení strategického dokumentu do šesti kapitol vychází z expertního vyhodnocení tezí, které reagovaly na výzvu předsedy vlády a předsedy Rady vlády pro udržitelný rozvoj adresovanou všem poradním orgánům vlády a sítím neziskových organizací.\n\nStrategický dokument Česká republika 2030 plní především tyto funkce:\n\n\n\n\n\n\n\n"}
{"id": "1121938", "url": "https://cs.wikipedia.org/wiki?curid=1121938", "title": "Kunhuta Štýrská", "text": "Kunhuta Štýrská\n\nKunhuta Štýrská († 20. července 1161) byla hraběnka z Trixenu a Mariboru.\n\nNarodila se jako dcera štýrského markraběte Otakara II. a jeho druhé choti Alžběty, dcery rakouského markraběte Leopolda II. Blíže neznámého roku se provdala za Bernarda z Trixenu. Společně s manželem roku 1142 založili cisterciácký klášter Viktring. Bernard i přes pokročilý věk společně se synovci istrijským markrabětem Engelbertem III. a štýrským markrabětem Otakarem III. vyslyšel volání křížové výpravy a roku 1147 padl u Laodicey. Jeho majetky zdědil synovec Otakar. Kunhuta svého muže přežila, zemřela v létě 1161.\n"}
{"id": "1121939", "url": "https://cs.wikipedia.org/wiki?curid=1121939", "title": "Železniční nehoda ve Studénce 2015", "text": "Železniční nehoda ve Studénce 2015\n\nŽelezniční nehoda ve Studénce se udála 22. července 2015 v 7.43 hodin na trati č. 270. Vlak SC 512 Pendolino jedoucí na trase Bohumín – Františkovy Lázně se na železničním přejezdu srazil s kamionem. Zemřeli 3 cestující a 25 dalších lidí bylo zraněno. Událost se stala asi 1,5 km od místa železniční nehody ze srpna 2008, při níž zahynulo 8 osob.\n\nVe středu 22. července projížděl polský kamion přes železniční přejezd v železniční stanici Studénka, mezi ulicemi Nádražní a 2. května. Železniční přejezd byl zabezpečen světelnou signalizací a závorami. Podle prvních zpráv padesátiletý polský řidič navzdory světelné signalizaci vjel na přejezd a po stažení závor zastavil na kolejích. Ke stažení závor došlo přibližně 45 sekund po zahájení světelné signalizace. Kamion byl naložen plechy. V 7.43 hodin přijel ve směru od Ostravy vlak SC 512 Pendolino (jednotka 680.003) a do kamionu v rychlosti 142 km/h narazil. Kamion zůstal na trati před nárazem stát asi 20 sekund. V tomto úseku byla povolená rychlost až 160 km/h. Ve vlaku cestovalo 145 osob, z toho 31 v prvním, nejpoškozenějším voze. Vlak po srážce před sebou tlačil některé části kamionu, které začaly hořet, cestou postupně odpadávaly (motor byl nalezen cca 200 metrů od místa nárazu) a zraňovaly lidi okolo trati. Vlaková souprava zastavila asi po 500 metrech. Kabina kamionu se po nárazu odtrhla od zbytku vozidla a zůstala téměř nepoškozena. Řidič z ní v šoku vystoupil až po srážce. Podle policie neřídil pod vlivem alkoholu, srážkou nebyl zraněn a policisté jej zadrželi.\n\nNa místě zahynul jeden cestující, druhý zemřel po příjezdu záchranářů. Jednalo se o dva muže ve věku 39 a 49 let. Třetí cestující zemřel pozdě večer v nemocnici. Zraněno bylo 25 lidí (tři z nich byli ve velmi vážném stavu, včetně strojvedoucího), kteří byli rozvezeni do Fakultní nemocnice v Ostravě a nemocnic v Novém Jičíně a Bílovci. Mezi nimi bylo i pět drážních zaměstnanců, kteří v době nehody byli v areálu stanice.\n\nMateriální škody byly prvně odhadnuty na 157,7 milionů korun, z toho 150 milionů na vlakové soupravě, 4 miliony na kamionu a jeho nákladu a 3,7 milionu na železničním svršku. Doprava na trati byla zastavena a zavedena náhradní autobusová přeprava. V opačném směru po trati cestovali v době nehody v jiném pendolinu někteří členové vlády České republiky na výjezdní zasedání vlády v Ostravě. Premiér a ministři zdravotnictví, vnitra a dopravy místo nehody navštívili. Kvůli zastavené dopravě na trati museli být i členové vlády přepraveni (samostatným) autobusem.\n\nDruhý den po nehodě policie obvinila polského řidiče kamionu z obecného ohrožení z nedbalosti. O den později soudce Okresního soudu v Novém Jičíně Radim Švec na řidiče uvalil vazbu. Obviněnému hrozila trestní sazba v rozsahu tří až deseti let vězení. Policie zároveň potvrdila, že dle kamerového záznamu vjel kamion na přejezd v době, kdy červená výstražná světla již blikala. Řidič z povolání převážel náklad 17 tun plechu z Polska do Maďarska. Do České republiky přijel přes hraniční přechod Chałupki, vyhýbal se placeným úsekům a v těchto místech zabloudil. Soudce sdělil, že s využitím placených silnic by k nehodě nedošlo a řidič celé události litoval.\n\nNa místě bylo zajištěno záznamové zařízení v zadní části vlaku, z něhož byla zjištěna nárazová rychlost. Poničené pendolino bylo nejprve odtaženo do Bohumína a 26. července do domovského depa v Praze. Nejprve však muselo být otočeno na trianglu u Dětmarovic. Přejezd z Bohumína do Prahy trval přes 31 hodin. Souprava se mohla pohybovat pouze rychlostí 40 km/h a v České Třebové musela několik hodin čekat, aby nenarušovala běžný provoz na železnici. V Praze měla být následně podrobena technické kontrole a zbavena poškozených částí. Zde ji chtěli asi 14 dní po nehodě prohlédnout také zástupci výrobce pendolina \"Alstom Ferroviaria\" z italského Savigliana. Při prohlídce v pražském depu bylo 29. července nalezeno druhé záznamové zařízení, které mělo také objasnit, zda se strojvůdci před kolizí podařilo soupravu zpomalit pomocí rychlobrzdy. Vedoucí provozu Depa kolejových vozidel Praha Václav Sosna sdělil, že strojvůdce Jan Černý skutečně soupravu zbrzdil a zachránil tak pravděpodobně několik životů. České dráhy uvedly, že budou oběti odškodňovat podle evropské legislativy a pozůstalí po zemřelých dostanou 21 000 eur. Částku následně chtěly vymáhat po viníkovi nehody.\n\nV únoru 2016 Okresní soud v Novém Jičíně udělil řidiči kamionu Slawomiru Sondajovi trest odnětí svobody na 8,5 roku a zákaz řízení vozidla na 10 let (zákaz ovšem platí jen na území ČR ). Žalující státní zástupce Aleš Boháč i odsouzený se vzdali práva na odvolání. Žalobce nepožadoval nejvyšší možný trest 10 let vězení s ohledem na to, že řidič dosud nebyl trestně stíhaný, ačkoli má za sebou celou řadu dopravních nehod a v posledních letech byl celkem 16× přistižen při spáchání přestupku. Soudce obžalovanému přičetl k tíži, že hrubě porušil předpisy a navíc u soudu přiznal, že je ani nezná. Podle obhajoby se řidiči stalo poprvé, aby mezi závorami uvízl, světelné i zvukové znamení na přejezdu přehlédl a přeslechl.\n\nKamion byl zcela zničen. Stejně tak byl zničen čelní vůz 682.003 vlakové soupravy, do kterého vlétly dvoutunové palety plechových desek. Ve voze byla kompletně zničena kabina strojvedoucího a prostor za ní v délce šesti řad sedadel. Po podrobném ohledání zástupci provozovatele Českých drah, pojišťovny a výrobce Alstom byla odhadnuta škoda na 150 milionů Kč. Později Alstom požadovanou cenu za opravu vozu navýšil na 7,79 milionů eur, v přepočtu 210 milionů Kč. K opravě vlaku bude potřeba vyrobit celý nový čelní vůz soupravy kromě jeho podvozku a Alstom drahám předloží kalkulaci. Větším škodám na majetku i životech zabránil podle vrchního přednosty Depa kolejových vozidel Praha Miroslava Kupce strojvedoucí vlakové soupravy tím, že spustil brzdu a snížil tak rychlost ze 160 na 142 km/h v době nárazu. Tím přispěl k tomu, aby vlak nevykolejil, což by škody ještě zvýšilo. Sám ale při nehodě přišel o nohu a zranil si páteř. Začátkem března 2016, po vleklých potížích, přišel i o pravou nohu . Kolegové pro něj krátce po nehodě vyhlásili sbírku. Ta vynesla 3,7 milionu korun, na začátku roku 2016 byla uzavřena a celá částka byla převedena na účet zraněného strojvedoucího .\n\nInkriminovaný čtyřkolejný železniční přejezd P6501 je křížením silnice III/46427 (propojuje ulice 2. května a Nádražní) a východního zhlaví stanice Studénka. Délka přejezdu spolu s nutným vyklízecím časem má za důsledek, že závory začnou klesat až 44 sekund od začátku světelné signalizace. Někteří neukáznění řidiči zkoušejí přejet přejezd v tomto mezičase. V 80. letech 20. století se uvažovalo o stavbě nadjezdu z důvodu bezpečnosti.\n\nDne 3. srpna 1990 se na tomto přejezdu odehrála téměř stejná nehoda. Na přejezdu probíhaly stavební úpravy a přes přísné technologické postupy na něj vjel silniční válec zrovna ve chvíli, kdy měl projíždět rychlík z Ostravy do Prahy. Následná srážka způsobila, že ve stavebním stroji, který se vzňal, uhořel jeho řidič a prvních několik vagonů vlaku vykolejilo a zpřelámalo sloupy v okolí. Jeden z vagonů zůstal ležet kolmo k trati a ve vlaku bylo mnoho zraněných a mnohamilionová škoda. Tento přejezd má tak bilanci dvou velmi vážných nehod, což ho řadí k nejnebezpečnějším v zemi.\n\nJeště během zimy 2015/2016 se poškozené Pendolino 003 vrátilo – alespoň částečně – na koleje. České dráhy (ČD) opravily 5 nejméně poškozených vozů soupravy tak, aby mohly být opět vráceny do provozu. Omezí se tak nutnost provozu náhradních souprav po dobu tzv. vyvazovacích oprav, které probíhají jednou za dva roky (resp. po ujetí 900 000 kilometrů). Co se týče čelního motorového a vloženého vozu, které byly srážkou nejvíce poškozeny, tak ČD již podepsaly smlouvu s výrobcem vlaků – italskou společností Alstom – na výrobu nových vozových skříní v celkové ceně 7,8 milionu Euro (přibližně 210 milionů korun) a celá souprava 003 by se na koleje měla vrátit koncem roku 2017. Délka opravy je způsobena faktem, že na českých kolejích jezdí Pendolina, která se již běžně nevyrábějí a jejich výrobu je tedy nutné řešit individuálně.\n\nStrojvedoucí Jan Černý také 21. července 2016 poprvé s médii (v rozhovoru s Českou televizí, Českým rozhlasem s Mladou frontou DNES) otevřeně promluvil o osudném střetu ve Studénce a o tom, co se u něj během uplynulého roku od nehody odehrálo. Začíná se již pomalu vracet do co nejběžnějšího života  - ač do vlakové kabiny se jako strojvedoucí již neposadí. V současné době (od dubna 2016) podstupuje rehabilitaci v centru v Kladrubech, kde se učí si vystačit s rukama a chodit s protézami . Takřka po roce také poprvé řídil auto, a jak sám uvedl: „Všechno jsem zvládl, bylo mi krásně. Jako nové Vánoce!“\n\n\n"}
{"id": "1121940", "url": "https://cs.wikipedia.org/wiki?curid=1121940", "title": "James Mtume", "text": "James Mtume\n\nJames Mtume, vlastním jménem James Forman (* 27. září 1946) je americký hudebník, hudební producent a skladatel. Narodil se ve Filadelfii jako syn jazzového saxofonisty Jimmyho Heatha. V letech 1971 až 1975 spolupracoval s trumpetistou Milesem Davisem, hrál například na jeho albech \"On the Corner\" (1972) a \"Get Up with It\" (1974). Ve druhé polovině sedmdesátých let založil kapelu Mtume, se kterou nahrál například hitový singl „Juicy Fruit“. Během své kariéry spolupracoval s mnoha dalšími hudebníky, mezi které patří například Harold Land, Azar Lawrence, Mary J. Blige a Art Farmer.\n"}
{"id": "1121942", "url": "https://cs.wikipedia.org/wiki?curid=1121942", "title": "Pytilia", "text": "Pytilia\n\nPytilia (Swainson, 1837) je rod z čeledi astrildovitých a jedná se o exotické ptáky menšího vzrůstu, kteří se chovají i jako okrasní. Chovatele těchto drobným ptáků najdeme i v České republice. Tento rod je poměrně málopočetný; má jen čtyři zástupce, přičemž asi nejznámější je astrild pestrý. Obývají mírně zalesněné plochy především v Africe. Co se vzhledu týče, pak je spojuje především jejich velikost a pestré zbarvení. Živí se semeny trav, bobulemi nebo malým hmyzem. Obecně platí, že se jedná o dobré rodiče, kteří se o ptáčata umějí postarat.\n\n"}
{"id": "1121943", "url": "https://cs.wikipedia.org/wiki?curid=1121943", "title": "Nepřítomen (film)", "text": "Nepřítomen (film)\n\nNepřítomen (\"Ausente\") je argentinský hraný film z roku 2011, který režíroval Marco Berger podle vlastního scénáře. Film popisuje vztah mezi homosexuálním studentem a heterosexuálním učitelem. Snímek měl světovou premiéru na Mezinárodním filmovém festivalu Berlinale 13. února 2011, kde získal cenu \"Teddy Award\". V ČR byl uveden v roce 2011 na filmovém festivalu Febiofest.\n\n16letý středoškolák Martín je tajně zamilovaný do svého učitele plavání Sebastiána. Jednoho dne díky sérii drobných lží dosáhne toho, že ho učitel nechá přespat ve svém bytě. Sebastián posléze prohlédne Martínovu hru a je konfrontován s vlastními pocity.\n\n"}
{"id": "1121947", "url": "https://cs.wikipedia.org/wiki?curid=1121947", "title": "Kabelíkův mlýn", "text": "Kabelíkův mlýn\n\nKabelíkův mlýn nebo jen krátce Kabelík je vodní kolový mlýn na Brložském potoce asi 2 km jižně od Sedlice v okrese Strakonice. Vznikl v roce 1680 přestavbou panského dvora, který získal ve druhé polovině 16. století Jakub Krčín z Jelčan a Sedlčan jako odměnu za vybudování nátokové stoky k rybníku Milavy, a fungoval až do roku 1924. Nyní stavba, na jejíž fasádě se zachovaly zbytky renesančních psaníčkových sgrafit, slouží k rekreaci. V areálu se nachází také dochovaný špýchar s kamenným tesaným portálem z roku 1687 a vysokým štítem se znakem Krčínů z Jelčan a letopočtem 1680.\n\n"}
{"id": "1121955", "url": "https://cs.wikipedia.org/wiki?curid=1121955", "title": "Občina Slovenska Bistrica", "text": "Občina Slovenska Bistrica\n\nObčina Slovenska Bistrica je jednou z 212 občin ve Slovinsku. Nachází se na severovýchodě státu v Podrávském regionu. Dělí se na 79 sídel, její celková rozloha je 260,1 km² a k 1. lednu 2017 zde žilo 25 468 obyvatel. Správním střediskem občiny je město Slovenska Bistrica.\n\nObčina leží v historickém území Dolní Štýrsko, zároveň je jednou z 41 občin Podrávského regionu. Svou plochou patří k největším občinám ve Slovinsku.\n\nV letech 1994–2004 byl a od roku 2010 znovu je županem Dr. Ivan Žagar (*1962 Maribor).\n\nObčinu tvoří 79 sídel: Bojtina, Brezje pri Slovenski Bistrici, Bukovec, Cezlak, Cigonca, Devina, Dolgi Vrh, Drumlažno, Črešnjevec, Farovec, Fošt, Frajhajm, Gabernik, Gaj, Gladomes, Hošnica, Ješovec, Jurišna vas, Kalše, Kebelj, Klopce, Kočno ob Ložnici, Kočno pri Polskavi, Korplje, Kostanjevec, Kot na Pohorju, Kovača vas, Križni Vrh, Laporje, Leskovec, Levič, Lokanja vas, Lukanja, Malo Tinje, Modrič, Nadgrad, Nova Gora nad Slovensko Bistrico, Ogljenšak, Ošelj, Planina pod Šumikom, Podgrad na Pohorju, Pokoše, Pragersko, Preloge, Prepuž, Pretrež, Razgor pri Žabljeku, Rep, Ritoznoj, Sele pri Polskavi, Sevec, Slovenska Bistrica, Smrečno, Spodnja Ložnica, Spodnja Nova vas, Spodnja Polskava, Spodnje Prebukovje, Stari Log, Šentovec, Tinjska Gora, Trnovec pri Slovenski Bistrici, Turiška vas na Pohorju, Urh, Veliko Tinje, Videž, Vinarje, Visole, Vrhloga, Vrhole pri Laporju, Vrhole pri Slovenskih Konjicah, Zgornja Bistrica, Zgornja Brežnica, Zgornja Ložnica, Zgornja Nova vas, Zgornja Polskava, Zgornje Prebukovje, Šmartno na Pohorju, Žabljek.\n\nSousedními občinami jsou: Ruše na severu, Hoče-Slivnica na severovýchodě, Rače-Fram, Kidričevo a Majšperk na východě, Makole na jihovýchodě, Poljčane na jihu, Slovenske Konjice na jihozápadě, Oplotnica a Zreče na západě a Lovrenc na Pohorju na severozápadě.\n\n\n"}
{"id": "1121956", "url": "https://cs.wikipedia.org/wiki?curid=1121956", "title": "Hvězdárna v Banské Bystrici", "text": "Hvězdárna v Banské Bystrici\n\nHvězdárna v Banské Bystrici je „specializované kulturně-vzdělávací zařízení, jehož cílem je šířit a propagovat astronomii a příbuzné přírodní a technické vědy mezi širokou veřejností, s důrazem na děti a mládež.“ V roce 2005 se stala organizační součástí Krajské hvězdárny a planetária Maxmiliána Hella v Žiaru nad Hronom. Svou činnost vyvíjí na pozorovatelně Vartovka, ale i jinde.\n\nHorní kupole pozorovatelny obsahuje hlavní teleskop Celestron 1400 XLT na CGE montáži, dolní dalekohled Coudé s refraktorem 150/2250. V rámci odborné činnosti jsou realizována pozorování Slunce, zákrytů nebeských těles, zatmění Měsíce a Slunce, pozorování meteorů a meziplanetární hmoty, pozorování nevšedních astronomických a meteorologických úkazů a astrofotografie. Pracovníci hvězdárny se také účastní mezinárodních expedic.\n\nPrvní meteorologická a astronomická pozorování se v Banské Bystrici uskutečnila v roce 1855, kdy byla fyzikem a astrofyzikem Karlem Zengerem založena meteorologická stanice. První astronomický kroužek byl založen v roce 1946 při Gymnáziu Andreje Sládkoviče. \n\nV letech 1952 až 1972 fungoval při národním podniku Smrečina ve městě druhý astronomický kroužek. Třetí kroužek byl založen v roce 1972 v budově Vyšší pedagogické školy. Jeho cílem byl vznik Lidové hvězdárny. V roce 1956 místní propagátor vědy a pedagog František Longauer, tajemník kroužku, navrhl použití chátrající strážní věže k výstavbě hvězdárny. Strážní věž byla vybudována v roce 1584 na kopci nad Banskou Bystricí. Měla plnit obrannou funkci při vpádech Osmanské říše. Přestavba začala v roce 1958. 1. ledna 1961 oficiálně vznikla Lidová hvězdárna v Banské Bystrici, její pozorovatelna byla oficiálně otevřena 2. května toho roku. Dvě pracovnice postupně připravily provoz pozorovatelny. Prvních 10 let své existence měla sice krajskou působnost, ale byla řízena Okresním národním výborem. V roce 1971 přešla pod Krajský národní výbor Středoslovenského kraje. Během následujících let přibylo návštěvníků a přibyly také nové prostory: přednášková místnost, audiovizuální učebna, knihovna a další zázemí. V roce 1991 byla hvězdárna organizačně přesunuta pod Ministerstvo kultury. V roce 1995 byla zahájena výstavba druhé kupole. V roce 1996 se hvězdárna stala znovu krajskou, patřila pod Krajský úřad Banská Bystrica, spolu se svými složkami Hvězdárna v Rimavské Sobotě a Hvězdárna a planetárium M. Hella v Žiaru nad Hronom. V roce 2002 hvězdárnu převzal Banskobystrický samosprávný kraj a v roce 2005 se spolu s rimavskosobotskou hvězdárnou stala součástí Krajské hvězdárny a planetária Maxmiliána Hella v Žiaru nad Hronom.\n\n"}
{"id": "1121959", "url": "https://cs.wikipedia.org/wiki?curid=1121959", "title": "Pomněnkovec velkolistý", "text": "Pomněnkovec velkolistý\n\nPomněnkovec velkolistý (\"Brunnera macrophylla\") je vytrvalá, nízká, modře kvetoucí rostlina vysazována do venkovních květinových záhonů. Je jedním z nejčastěji pěstovaných druhů nevelkého rodu pomněnkovec.\n\nDruh pochází z oblastí okolo Kavkazu a z přilehlého území v Turecku, je považován za kolchidský element. Jeho domovinou jsou opadavé listnaté lesy montánního a subalpínského vegetačního stupně a je vysazován v rozlehlém euroasijském mírném pásu. Ojediněle zplaňuje do volné přírody, v České republice byl prvně pozorován v roce 1965.\n\nTato nenáročná a dlouhověká rostlina sice preferuje polostín, ale může růst i ve stínu. Nejlépe ji svědčí hluboká humózní nebo hlinitá, nevysychavá půda. Za předpokladu, že má průběžně dostatek vláhy, poroste i na plném slunci. Na vyschnutí reaguje povadlými listy, po zavlažení rychle regeneruje. Rostlina začíná rašit počátkem dubna, na podzim zatahuje a přečká zimu jako hemikryptofyt. Je bez problémů mrazuvzdorná do −40 °C.\n\nVytrvalá bylina se vzpřímenými lodyhami vysokými 20 až 50 cm. Vyrůstají z tmavého, vřetenovitého kořene s 2 cm hrubým, šupinatým oddenkem dlouhými až 15 cm. Jednoduché, drsně chlupaté lodyhy se větví až v květenstvích. Přízemní listy vyrůstají v trsu a řapíky mají 5 až 25 cm dlouhé. Srdčité čepele jsou na bázi hluboce vykrojené, na vrcholu protáhle do špičky a mohou být veliké až 10 × 13 cm. Tvarově podobné, málo početné, střídavě vyrůstající lodyžní listy jsou drobnější, směrem vzhůru se jejich velikost i délka řapíku zkracuje a stávají se přisedlými. Všechny listy jsou vrásčité a porostlé tuhými chloupky.\n\nKvěty s krátkými stopkami bývají 4 mm velké a rostou v řídkých vijanech s dlouhými vřeteny. Oboupohlavné, pětičetné květy mají vytrvalý kalich s kopinatými lístky nahoře zahrocenými. Modrá až modrofialová, široce kolovitá koruna je v ústi korunní trubky žlutá a má bílou šupinatou pakorunku. Tyčinky s prašníky nevyčnívají z korunní trubky a jsou s ní v polovině srostlé. Spodní semeník má jednu čnělku s bliznou. Rostliny kvetou v dubnu a květnu, opylovány jsou hmyzem. Květ vzhledem připomíná květ pomněnky, odtud i jeho české rodové jméno.\n\nPlody jsou tvrdky rozpadávají na čtyři jednosemenné vejčité plůdky podélně vroubkované.\n\nRostlina se samovolně rozmnožuje semeny a pomoci pupenů na šupinatých oddencích. V zahradnictví se k řízenému množení používají semena vysévána brzy po dozrání, mnohem častěji je však rozmnožována vegetativně, dělením trsů, při kterém se spolehlivě zachovávají vlastnosti mateřské rostliny.\n\nPomněnkovec velkolistý je řazen mezi trvalky záhonového charakteru, které nejsou náročné na kvalitu půdy, údržbu ani množství slunečního svitu. Používá se v zahradní a krajinářské architektuře hlavně v místech, která jsou různě intenzívně zastíněná a je na nich dostatečně vlhko. Také se vysazuje, i když nepříliš často, okolo zahradních jezírek nebo ve skupinách stínomilných rostlin. Rostliny téměř netrpí nemocemi nebo živočišnými škůdci.\n\nBrzy z jara jsou vítána jeho jemná, modrá květenství připomínající drobné pomněnky a po celé vegetační období je atraktivní svými bazálními listy. Byly také vyšlechtěny mnohé kultivary odlišující se velikosti a vybarvením listů a některé i s bílými květy, např. 'Mr. Morse'.\n"}
{"id": "1121962", "url": "https://cs.wikipedia.org/wiki?curid=1121962", "title": "Kursalón", "text": "Kursalón\n\nKursalón je kulturně-historická stavební památka ve Sklených Teplicích na Slovensku, v okrese Žiar nad Hronom.\n\nV červnu 1836 přišel nový nájemce lázní ve Sklených Teplicích Jozef Lentz (bývá uváděn i jako Lenz) s návrhem vybudovat „konverzační sál“ ze dřeva, kde by se mohli shromažďovat lázeňští hosté. Výstavba měla začít následující jaro, v roce 1837. Lentz se nabídl částečně hradit stavbu ročním zvýšením nájmu. Návrh nájemce Lentze poslala důlní komora Dvorské komoře v Budíně. Navržený rozpočet prozkoumal Ferdinand Divald a náklady vypočetl na 540 zlatých 51 ½ groše v hotovosti a 130 zlatých 28 grošů „v robotách“. V listopadu požádala Dvorská komora i o zaslání příčného řezu stavby (nákresy ani plány stavebního objektu se nezachovaly) a potvrzení stavebního materiálu a denní mzdy pro dělníky prostřednictvím báňského soudu. Dvorská komora 18. dubna 1837 definitivně povolila výstavbu sálu.\n\nPřípravy na výstavbu sálu začaly v roce 1837 a stavba samotná začala na jaře 1838. Při výstavbě se ukázalo několik nedostatků, jako například příliš široká kulatá střecha, ze které při deštivém počasí tekly proudy vody do okolí. Také nevhodně použité stavební dřevo způsobilo, že desky vyskakovaly a vícekrát musel stavbu opravovat tesař a truhlář, čímž se stavba jen prodražila. Ze zmíněných důvodů byla stavba opatřena měděnými žlaby a natřena fermeží.\n\nV červenci 1839 oznámil „hlavnímu komorskému grófovi“ polesný Emil Rombauer ukončení prací na „konverzačním salonu“ do konce měsíce. Dne 31. června 1839 ho měl převzít do své správy nájemce Lentz a úředníci komorského panství Šášov.\n\nPo dlouhých letech chátrání byla stavba zrekonstruována v roce 2007. Zrekonstruovaný \"Kursalon\" se nyní nachází o 15 metrů dál než před opravou. Způsobila to narušená statika, která neumožnila zrekonstruovat jej na původním místě. Z původní budovy se zachovaly vnější sloupy a okna. Někdejší základy Kursalónu nyní zdobí sloupy se sochami znázorňující čtyři roční období. Rekonstrukci projektoval Ing. Arch. Peter Podoba.\n\n"}
{"id": "1121964", "url": "https://cs.wikipedia.org/wiki?curid=1121964", "title": "Maxův javor u Kozího potoka", "text": "Maxův javor u Kozího potoka\n\nMaxův javor u Kozího potoka je rodový památný strom v osadě Stráň, místní části obce Potůčky. Roste vedle horské chalupy čp. 6 v údolí po pravém břehu Kozího potoka. Strom je zdaleka viditelný a s chalupou vytváří malebný celek. Strom se vzpamatoval ze škod, které utrpěl při požáru stavení v roce 1997. V anketě Strom roku 2005 byl vyhlášen čtvrtým nejsympatičtějším stromem České republiky. Kmen má měřený obvod 506 cm, bohatá koruna sahá do výšky 27 m (měření 2014).\n\nStrom je chráněn od roku 2004 jako esteticky zajímavý strom, významný stářím a vzrůstem.\n\n\n"}
{"id": "1121965", "url": "https://cs.wikipedia.org/wiki?curid=1121965", "title": "Martina Marková", "text": "Martina Marková\n\nMartina Marková (*1992 Praha) je profesionální tanečnice, se specializací na latinskoamerické tance. V roce 2006 absolvovala přípravu na baletní konzervatoř v Praze. Tři roky trénovala v Rusku, kde úzce spolupracovala s trenéry jazzu, hip hopu a profesionálního pilates. V roce 2009 reprezentovala Českou republiku na slavnostním zahájení předsednictví v Radě EU v Bruselu. Martina je pětinásobná mistryně České republiky ve všech věkových kategoriích. Je také nejmladším mistryní v historii vůbec. Také byla 2. v profesionální kategorii v Polsku. Nyní je držitelkou mezinárodní trenérské a porotcovské licence v obou disciplínách. Jejími tanečními partnery byli její starší bratr Tomáš Marek a polský několikanásobný mistr Przemek Łowicki. Školila a účastnila se tanečních show a soutěží po celém světě v zemích, jako je Honkong, Indonésie, Malajsie, USA, Rusko, Anglie, Itálie, Španělsko atd.\n\nMartina absolvovala jazykové zkoušky English Language Assessment, což jsou mezinárodně nejprestižnější jazykovou kvalifikací, s tlumočnickým oprávněním.\n\nV roce 2015 se Martina objevila také v divácky oblíbeném pořadu StarDance ...když hvězdy tančí , kde ztvárnila pár se známým hercem a dabérem Markem Taclíkem. Ve stejném roce pak účinkovala ve filmu s písničkami Michala Davida, Decibely lásky.\n\nV roce 2016 se zúčastnila Fitness soutěže za reprezentace Slovenské Republiky.\n\nV tomto roce také složila úspěšně zkoušky z pedagogiky a psycholigie.\n\nMartina Marková je také zakladatelkou firmy a online tréninkového programu BodyHunters.\n\nV roce 2018 byl úspěšně dokončen další dokument ČT o životě Martiny.\n\nMartina je sponzorovaným atletem a ambassadorem známé doplňkové firmy Prom-in.\n\nMartina nyní působí jako interní trenérka tance v jedné z největších tanečních škol v Praze.\n\nJe také možné využít její služby fitness trenérky a certifikované poradkyně jak osobně v Praze nebo prostřednictvím online coachingu.\n\nV roce 2018 Martina vydala svou vlastní kolekci sportovního oblečení ve spolupráci s Exaltedstore.com.\n\nV roce 2019 se Martina stala také redaktorkou časopisu Fitness\n\n\n\n\n\n\n\n\n\n\n\"tyto mezinárodní zkušenosti využívá v každodenním tréninku profesionálních tanečních párů.\"\n\n"}
{"id": "1121966", "url": "https://cs.wikipedia.org/wiki?curid=1121966", "title": "Pustoryl Lemoineův", "text": "Pustoryl Lemoineův\n\nPustoryl Lemoineův (\"Philadelphus\" × \"lemoinei\"), alternativně též pustoryl Lemoinův, je opadavý keř z čeledi hortenziovité. Je to kulturní kříženec, vyšlechtěný v roce 1884 zkřížením pustorylu věncového a pustorylu malolistého. Vyznačuje se drobnými listy i květy, kompaktním vzrůstem a jemným větvením. Pěstuje se v různých kultivarech jako okrasný keř.\n\nPustoryl Lemoineův je opadavý, hustě větvený keř dorůstající výšky 0,7 až 1,5 metru. Letorosty jsou tenké, hnědavé, borka je odlupčivá. Listy jsou úzce až kopinatě vejčité, 1,5 až 2,5 (výjimečně až 6) cm dlouhé a 7 až 12 mm široké. Na vrcholu jsou krátce zašpičatělé, na bázi tupé až zaokrouhlené, na líci lysé, na rubu šedozelené a drsně chlupaté. Na každé straně listu jsou 2 až 3 hrubé zuby. Květy jsou bílé, silně vonné, 2,5 až 3 cm široké, jednotlivé či v květenství po 3, zřídka až po 7. Kalich i češule jsou lysé. Korunní lístky jsou postavené do kříže a na vrcholu jsou vykrajované. Čnělka je dělená téměř až k bázi. Kvete v červnu.\n\nTento pustoryl byl vyšlechtěn Victorem Lemoinem v roce 1884, a to opylením zahradní formy pustorylu věncového pylem pustorylu malolistého. Později byly vyšlechtěny další kultivary.\n\nTento druh pustorylu je pěstován v řadě kultivarů. Z českých botanických zahrad jsou uváděny tyto (často jako \"Philadelphus hybr.\" + název kultivaru), v závorce je uveden rok vzniku či popisu:\n\n\nPustoryl Lemoinův posloužil při šlechtění dalších nových kříženců, jako je např. pustoryl panenský (\"P.\" × \"virginalis\").\n\nPustoryl Lemoineův je pěstován v různých kultivarech jako okrasný keř, zvláště vhodný pro solitérní umístění. Oproti celé řadě jiných druhů se vyznačuje kompaktním vzrůstem, jemným hustým větvením a drobnými listy i květy, které poněkud připomínají květy trojpuku. Kultivar 'Innocence' má žlutě variegátní listy. Některé kultivary mají pomnožené korunní lístky a poloplné (např. 'Innocence') či plné ('Manteau d'Hermine') květy.\n\nTento pustoryl je podobně jako jiné druhy málo náročný na půdu. Stanoviště by mělo být slunné a ne příliš suché. Prořezává se prosvětlovacím řezem, při kterém se u země odstraňují nejstarší větve. Množí se nejlépe zelenými letními řízky.\n"}
{"id": "1121969", "url": "https://cs.wikipedia.org/wiki?curid=1121969", "title": "Friedrich Muck-Lamberty", "text": "Friedrich Muck-Lamberty\n\nFriedrich Lamberty, známý jako Muck-Lamberty (14. července 1891, Štrasburk – 7. ledna 1984, Oberlahr) byl německý mládežnický vůdce, zastánce reformy života (Lebensreform) a jeden z hlavních Inflačních svatých.\nPocházel ze čtrnáctičlenné rodiny obchodníka. Ve 14 letech odešel z domova, přišel do kontaktu se společenskými reformátory a živil se jako prodavač zdravé výživy v Brně a ve Stuttgartu, kde roku 1907 potkal \"apoštola přírody Gusto Gräsera. Putoval po Německu, Rakousku a Švýcarsku a kreslil, do roku 1913 patřil k okruhu přispěvatelů časopisu Předvoj („Der Vortrupp“). Jako člen mládežnického hnutí, jehož hlavním spolkem byli \"Stěhovaví ptáci\" (\"Wandervogel\") roku 1913 na \"Prvním dnu svobodné německé mládeže\" spolu s Hansem Paasche založil kroužek přátel Gusto Gräsera („Freundeskreis für Gusto Gräser“).\n\nPo vypuknutí První světové války byl jako dobrovolník s dalšími mladými lidmi umístěn na Helgoland jako součást experimentální vegetariánské námořní jednotky. Stal se členem pravicové \"Deutschen Vaterlandspartei\", která se zasazovala o pokračování války všemi prostředky. Revoluce roku 1918 pro něj znamenala příležitost k etnickému znovuzrození Německa. Její součástí byl vznik různých chiliastických a soteriologických sekt a tzv. Inflačních proroků. Pro své příznivce se Lamberty stal průkopníkem nové éry a kazatelem.\n\nV květnu 1920 vedl skupinu mládeže z Hartensteinu na letniční slavnosti v Kronachu a vytvořil z nich základ skupiny \"Neue Schar\" (Nový dav), se kterou putoval městy. Kázal program \"Revoluce duše\" (Revolution der Seele), zpíval a tančil na melodie lidových písní se stovkami mladých, kteří ho následovali. V Erfurtu už bylo v tančícím davu přes 10 000 lidí. Hermann Hesse ve své \"Cestě na východ\" popisuje tuto cestu dětí zdevastovaných válkou a zklamaných zdánlivou marností krvavých obětí. Proto je přitahovaly bakchantské tance i radikální anabaptismus.\n\nV Jeně se k nim připojil Gusto Gräser a později také Theodor Pliever. Koncem roku se skupina mladých usadila v nedostavěné ubytovně v Leuchtenburgu. Lamberty prosazoval vegetariánství, abstinenci a nekuřáctví a \"očistu duše\". Jako kazatel věřil ve zrod nového spasitele a pokusil se zplodit \"novou rasu žijící v Kristu\", ale jedna z žen, které s ním sdílely lože ho ze žárlivosti udala. Lamberty byl vyslýchán a musel Leuchtenburg opustit. Vzpomněl si na své předválečné plány vytvořit dřevoobráběcí řemeslnou dílnu a počátkem roku 1921 s částí skupiny odešel do Naumburgu, kde jím založená rukodělná výroba „Naumburger Werkschar“ brzy prosperovala. Lamberty se v roce 1922 oženil a skandál postupně uhasl.\n\nZa velké hospodářské krize ve 30. letech byl znovu aktivní, promluvil na Náboženském týdnu organizovaném Maxem Schulze-Söldem a navázal kontakty s křesťanským mládežnickým spolkem na levém křídle NSDAP. Nakonec odmítl masovou ideologii a udržel si odstup.\n\nV roce 1947 obnovil svou dílnu pod názvem „Holzwaren für Haus und Wirtschaft“, zaměstnal až 100 lidí a byl vyznamenán ministrem. Po problémech se sovětskou okupační mocí roku 1951 uprchl během Lipského veletrhu do Západního Německa. Nadále udržoval víru ve Krista Spasitele, ale vítal politický vývoj v Číně a na Kubě. Stejně tak vnímal studenské bouře v 60. letech jako nové probuzení vzpurného ducha mládí.\n\n\n"}
{"id": "1121971", "url": "https://cs.wikipedia.org/wiki?curid=1121971", "title": "Náměstí SNP (Banská Bystrica)", "text": "Náměstí SNP (Banská Bystrica)\n\nNáměstí SNP je centrální náměstí v Banské Bystrici. Je podlouhlého tvaru, orientované víceméně východo-západním směrem.\n\nNáměstí vzniklo počátkem 16. století. V roce 1526 bylo náměstí centrem hornického povstání. 30. října 1944 na náměstí vyznamenal tehdejší prezident Jozef Tiso německé vojáky, kteří se zúčastnili potlačení Slovenského národního povstání. Při této příležitosti uskutečnil i projev. Náměstí bylo zrekonstruováno v roce 1994. Přibylo nové osvětlení a dlažba. Náměstí se také stalo pěší zónou. Na přelomu let 2012 a 2013 byla připravována další rekonstrukce náměstí.\n\nNa náměstí stojí několik hodnotných budov a domů. Nejstarší z nich byly postaveny v 15. století. Z tohoto období pochází „Pribicierov dom“. Na přelomu 15. a 16. století vznikly („Ebnerov dom“ (č. 22) a Císařský dům (č. 20). Hodinová věž je z poloviny 16. století. V podobné době vznikl i tzv. „Krebsový dom“ (také nazývaný „u Raka“, č. 18). Benického dům (č. 16) pochází z přestavby v polovině 17. století.\n\nNa náměstí se také nachází stará radnice, původně „Mühlsteinův dům“ a biskupský palác z roku 1787.\n\nV domě zvaném „Kammerhof“ sídlil mezi lety 1450 až 1870 jeden ze tří pivovarů ve městě. Už v 14. století patřil rodině Karlovců, podle níž je pojmenována městská část Karlovo. Později patřil Barboře Edelpöckové, milence krále Matyáše. Od roku 1871 v něm sídlí státní lesnické organizace, pod současným názvem Lesy Slovenské republiky.\n\nV měšťanském domě na Náměstí SNP č. 14 v době SNP sídlil hlavní partyzánský štáb. V Ebnerově domě se dnes nachází sídlo Banskobystrického samosprávného kraje.\n\nNa náměstí stojí barokní mariánský sloup z roku 1719, obelisk na památku vojáků Rudé a Rumunské armády a kašna s předchůdci z 16. století.\n"}
{"id": "1121975", "url": "https://cs.wikipedia.org/wiki?curid=1121975", "title": "Pomník Johanna Nepomuka Hummela", "text": "Pomník Johanna Nepomuka Hummela\n\nPomník Johanna Nepomuka Hummela je národní kulturní památka Slovenské republiky, nacházející se v bratislavské městské části Staré Mesto na Hviezdoslavově náměstí před velvyslanectvím Spolkové republiky Německo.\nPomník, který pochází z roku 1887, je věnován rakouskému skladateli Johannu Nepomuku Hummelovi (1778 - 1837), který se narodil v Bratislavě. Odhalili ho při příležitosti 50. výročí jeho úmrtí. Autorem pomníku je bratislavský sochař Viktor Tilgner.\nByl vyroben z kararského mramoru, na jeho vrcholu se nachází bronzová busta v nadživotní velikosti a postaven je v realistickém stylu. Prostředky potřebné na jeho zhotovení se podařilo získat díky bratislavskému archiváři Johannu Batkovi mladšímu, který na tento účel zorganizoval několik benefičních koncertů a různých výstav.\nPomník se v průběhu času několikrát stěhoval - původně stál před dnešním Slovenským národním divadlem naproti fontáně, v roce 1904 byl přestěhován do parku před kostel kanonistek Notre Dame. Po roce 1945 musel uvolnit místo pomníku osvoboditelů a tak ho přemístili na Rybné náměstí před Neszterův palác, kde v současnosti sídlí velvyslanectví Spolkové republiky Německo. Dalším místem pobytu pomníku byla zahrada za Grasalkovičovým palácem. Po poslední rekonstrukci byl přestěhován zpět před budovu německého velvyslanectví.\n\nV roce 2002 prošel pomník výraznou rekonstrukcí, neboť byl v dost dezolátním stavu, na němž se kromě času podepsali i vandalové.\n\n"}
{"id": "1121977", "url": "https://cs.wikipedia.org/wiki?curid=1121977", "title": "Pomník Oľgy Trebitschové", "text": "Pomník Oľgy Trebitschové\n\nPomník Oľgy Trebitschové je národní kulturní památka Slovenské republiky, nacházející se v bratislavské městské části Staré Mesto na ulici Panenská č. 11 na nádvoří Georgievitsova paláce.\n\nZa národní kulturní památku byl vyhlášen 23. října 1963. Pomník dal postavit bankéř Dionýz Trebitsch na památku své manželky, operní zpěvačky Oľgy Trebitschové (1887 – 1919) po její smrti. Byl postaven v roce 1921 nebo 1922 a jeho autorem je bratislavský sochař Alojz Rigele. Pomník zobrazující operní zpěvačku v životní velikosti je vyroben z bílého mramoru. Po bocích jsou umístěny dva sloupy s reliéfními vyobrazeními alegorií zpěvu a hudby, na jejich vrcholu se nacházejí nádobky na květiny.\n\nOd roku 1931 patří pomník městu Bratislava, v tomto roce ho totiž městu daroval sám manžel Olgy Trebitschové. Město následně přemístilo pomník z Panenské ulice do sadu Janka Kráľa v Petržalce. V roce 2002 ho však museli odstranit – byl totiž značně zničen, na jeho špatném stavu se podepsali vandalové. Po zrestaurování byl umístěn na své původní místo na Panenské ulici.\n"}
{"id": "1121978", "url": "https://cs.wikipedia.org/wiki?curid=1121978", "title": "Karl Wilhelm Diefenbach", "text": "Karl Wilhelm Diefenbach\n\nKarl Wilhelm Diefenbach (21. února 1851, Hadamar, Hesensko – 15. prosince 1913, Capri, Itálie) byl německý symbolistický malíř a předchůdce sociálního reformního hnutí (\"Lebensreform\").\n\nKarl Wilhelm Diefenbach byl synem malíře a učitele kreslení Leonharda Diefenbacha. Byl velmi nadaným kreslířem, již od 13 let zastupoval svého otce jako učitel a v 17 letech dostal nabídku převzít učitelské místo na škole v Hadamaru. Nabídku odmítl a od roku 1870 pracoval jako projektant železniční společnosti, a pak ve fotografických salonech ve Frankfurtu a Koblenzi. V 19 letech se vrátil domů a opravoval akvarely svého otce určené k prodeji, kreslil a maloval, mimo jiné církevní obrazy v gotickém stylu. Roku 1872 dostal práci u mnichovského dvorního fotografa Josefa Alberta, získal řadu významných společenských kontaktů a udělal přijímací zkoušky na Akademii, kde uznali jeho talent a odpustili mu školné. Získal také finanční podporu ministerstva a vévody z Nassau. Během studia pracoval jako retušér v mnichovské fotografické a litografické dílně Franze Hanfstaengla a již 21 letech byl úspěšným malířem a prodával svá díla. Byl inspirován Arnoldem Böcklinem a Franz von Stuckem. \n\nRoku 1873 onemocněl tyfem a po operaci vředů v podpaží mu částečně ochrnula pravá ruka. Pod vlivem lékaře a zastánce přírodní léčby, Arnolda Rikliho, a propagátora vegetariánství, teologa Eduarda Baltzera, uvěřil že se uzdraví vegetariánskou stravou a změnou životního stylu. Po zotavení se vrátil aby dokončil studia v Mnichově, ale školu brzy opustil a v letech 1874-76 vydělával nejprve jako ilustrátor dětských knih a kopista obrazů, později se stal uznávaným tvůrcem portrétů. Roku 1882 dostal zakázku na portrét Richarda Wagnera určenou pro bavorského krále Ludvíka II.\n\nJeho příklon k alternativnímu životnímu stylu se odehrál postupně. Roku 1875 zemřeli oba rodiče a Karl žil nějaký čas se svou mladší sestrou Elisabeth, se kterou si nerozuměl a postupně se odklonil od církve i společnosti. Podle Heckera mohla být příčinou změny jeho duševního stavu syfilis, kterou lékaři léčili rtutí.\nOženil se se sestrou, která se o něj starala během nemoci, a ve svatební den 10. února 1882 se odešel modlit při západu slunce na horu Hohenpeißenberg, kde zažil zjevení, které změnilo jeho život.\n\nV osobním manifestu \"Sonnen-Aufgang\" pak Diefenbach popisuje \"základní zlo\" své doby: chamtivost, zaslepenost kněží, lékařskou praxi, spěch. Domníval se, že lidstvo ničí sebe i zemi, odmítl Boha a požadoval návrat zpět k \"Božské matce přírodě\". Oblékl si roucho a sandály a stal se apoštolem reforem, které zahrnovaly život v harmonii s přírodou, odklon od jakéhokoli náboženství, pacifismus, nudismus, vegetariánství a odmítnutí monogamie. Své teze představil nejprve v Mnichově, kde vystupoval nahý a byl dvakrát vězněn a pokutován. Policie jeho shromáždění zakázala a přiměla ho, aby se přestěhoval se do opuštěného domku v lomu u Höllriegelskreuth (vídeňský okrsek Ober Sankt Veit). Diefenbach se stal prvním německým umělcem - prorokem. \n\nDieffenbach byl nejpozději od roku 1881 obeznámen s panteistickou filosofií teologa, zastánce vegetariánství a prvního prezidenta otevřených náboženských komunit Eduarda Baltzera a také s filozofií zakladatele německého hnutí volnomyšlenkářů Carl Scholla. Jeho prvním žákem a následovníkem se stal mladý malíř Hugo Höppener, kterému dal jméno Fidus. V roce jejich společné práce vznikl rozměrný vlys \"Per aspera ad astra\". Fidus publikoval kresby v časopisu \"Die Schönheit\", který se stal ikonou hnutí naturistů. Roku 1889 byl Diefenbach pozván do Monaka a uspořádal zde výstavu, která sklidila nadšené kritiky. Koncem roku se ale jeho manželka, utrápená životem v Höllriegelskreuth, pokusila ho otrávit a odešla od něj s dětmi. Malíř pak s pomocí kruhu přátel, k nimž patřili pacifistka Bertha von Suttner a publicista Michael Georg Conrad odešel do Walfrathausen poblíž Dorfen, kde v prázdné vile založil komunu nazvanou \"Humanitas - dílna pro víru, umění a vědu\" \nV ní se postupně vystřídalo asi 24 osob, včetně Gusto Gräsera. Později byla modelem pro Gräserovo sídlo Monte Verità u Ascony. V komuně žil několik měsíců i František Kupka, jeho přítel a propagátor Egona Schieleho, kritik umění Arthur Roessler nebo německý spisovatel a bojovník za práva zvířat Magnus Schwantje.\n\nV roce 1892 uspořádal Diefenbach velkou výstavu svých obrazů ve Vídni, která mu zajistila slávu, pochvalné kritiky a vysokou návštěvu, a také pozvání ke dvoru císaře Františka Josefa. Pro neshody s vedením rakouského Kunstvereinu o své obrazy přišel. Roku 1895 odcestoval k Lago di Garda a odtud do Egypta, kde kreslil chrámy a egyptské památky. Roku 1897 se vrátil do Vídně, aby získal zpět své obrazy a v následujícím roce (1898) uspořádal výstavu v Monaku. Ve Vídni se Diefenbach seznámil s Jörgem Lanzem von Liebenfels, ředitelem časopisu \"Ostara\" a stal se jedním ze služebníků \"Řádu Nových templářů\".\nPo čase byl vystaven útokům tisku a pronásledování ze strany úřadů a roku 1899 se rozhodl vrátit do Egypta. Bez finančních prostředků uvázl v opuštěné pevnosti v Terstu, kde vytvořil 70metrový vlys pro transoceánský parník Franz Ferdinand Este. Nakonec roku 1900 definitivně přesídlil na Capri. Zde roku 1913 zemřel ve věku 62 let.\n\nJednou z příčin nezdaru Dieffenbachova společenství byl jeho vztah k ženám a odmítání monogamie. Žil celkem třikrát v bigamii a působil tak četná vnitřní napětí. K ostatním členům se ale choval autoritářsky. Komuna se nakonec rozpadla a skončila v dluzích.\n\nMalíř v Německu upadl v zapomnění a obrazy ponechané v jeho ateliéru na Capri byly až roku 1931 přemístěny do Certosa di San Giacomo di Capri, kde byly v následujících letech poškozeny a zčásti rozkradeny. Od roku 1960 se o jeho pozůstalost staral vnuk Fridolin von Spaun (1901–2004) a inicioval vznik Diefenbachových muzeí v Hadamaru a na Capri (1974) nebo výstavu díla v Mnichově (2009–2010).\n\n\n\n\n\n"}
{"id": "1121979", "url": "https://cs.wikipedia.org/wiki?curid=1121979", "title": "Mirnyj", "text": "Mirnyj\n\nMirnyj může být:\n"}
{"id": "1122002", "url": "https://cs.wikipedia.org/wiki?curid=1122002", "title": "Mistrovství Evropy juniorů v atletice 2015", "text": "Mistrovství Evropy juniorů v atletice 2015\n\n23. Mistrovství Evropy juniorů v atletice – sportovní závod organizovaný EAA se konal v švédském městě Eskilstuna. Závod se odehrál od 16. července – 19. července 2015. \n"}
{"id": "1122003", "url": "https://cs.wikipedia.org/wiki?curid=1122003", "title": "Aldabry", "text": "Aldabry\n\nAldabry jsou souostroví čtyř ostrovů v Indickém oceánu přibližně 360 kilometrů severně od Madagaskaru. Patří do Vnějších Seychel. Jedná se o atoly Aldabra a Cosmoledo a ostrovy Assomption a Astove.\n\nJejich celková plocha je 175,91 čtverečních kilometrů a jsou v podstatě neobydlené. Na Aldabře funguje vědecká stanice a na Assomptionu je vzletová a přistávací dráha a další zázemí z doby těžby guána. Seychely v roce 2015 souhlasily s pronájmem Assomptionu Indii, oficiálně pro turistiku, ale spekuluje se i o zpravodajském využití.\n\n"}
{"id": "1122004", "url": "https://cs.wikipedia.org/wiki?curid=1122004", "title": "Rosengarten", "text": "Rosengarten\n\nHorská skupina Rosengarten, obvykle prostě jen Rosengarten (italsky Catinaccio, Ladinsky Ciadenac, Ciadenáze), je pohoří Dolomit v Jižním Tyrolsku a provincii Trentino (Itálie). Od roku 2003 je jižní tyrolská část součástí Přírodního parku Schlern-Rosengarten, od roku 2009 je skupina Rosengarten vedle osmi dalších teritorií Dolomit zapsána do seznamu světového přírodního dědictví UNESCO.\nRosengarten se nachází mezi údolími Tierstal s obcí Tiers a údolím Eggental s obcí Welschnofen na západě a údolím Fassa na východní straně. Rozkládá se ve severojižním směru od horské skupiny Schlern na severu k jihu horskému sedlu Karerpass v délce 8 km.\n\nNejvyšším vvrcholem je Kesselkogel (ital. Catinaccio d'Antermoia) s výškou 3004 m. Dostupný je z průsmyku Grasleitenpass nebo z údolí Antermoia po zajištěných stezkách. Prvovýstup provedli v roce 1873 Britové C. Comyn Tucker a T. H. Carson s vůdcem A. Bernardem.\n\nDruhým nejvyšším vrcholem skupiny Rosengarten je Rosengartenspitze. Je 2981 m vysoká a nalézá se ve středu masivu Rosengarten, normální přístupová cesta na vrchol má obtížnost druhý stupeň UIAA. Provovýstup provedli rovněž C. Comyn Tucker a T. H. Carson s vůdcem Francoisem Devouassoudem 31. srpna 1874.\n\nOstatní vrcholy:\n\n\n\n"}
{"id": "1122008", "url": "https://cs.wikipedia.org/wiki?curid=1122008", "title": "Rekordy mistrovství světa v atletice", "text": "Rekordy mistrovství světa v atletice\n\nWR = \"\"world record\"\" (angl.) = světový rekord\n\nWR = \"\"world record\"\" (angl.) = světový rekord\n\n\n"}
{"id": "1122009", "url": "https://cs.wikipedia.org/wiki?curid=1122009", "title": "Rekordy halového mistrovství světa v atletice", "text": "Rekordy halového mistrovství světa v atletice\n\n"}
{"id": "1122010", "url": "https://cs.wikipedia.org/wiki?curid=1122010", "title": "Rekordy mistrovství Evropy v atletice", "text": "Rekordy mistrovství Evropy v atletice\n\nWR = \"\"world record\"\" (angl.) = světový rekord\n\n"}
{"id": "1122012", "url": "https://cs.wikipedia.org/wiki?curid=1122012", "title": "Rekordy halového mistrovství Evropy v atletice", "text": "Rekordy halového mistrovství Evropy v atletice\n\nBěh na 200 metrů se naposledy na HME konal v roce 2005 a chodecké disciplíny prodělaly derniéru na HME v roce 1994.\n\n\n"}
{"id": "1122013", "url": "https://cs.wikipedia.org/wiki?curid=1122013", "title": "Grasleitenpasshütte", "text": "Grasleitenpasshütte\n\nGrasleitenpasshütte (italsky Rifugio Passo Principe) je horská chata na hranici mezi italskými provinciemi Jižní Tyrolsko a Trentino v Trentino-Alto Adige, v horské skupině Rosengarten, na hranici přírodního parku Schlern-Rosengarten (světové dědictví Dolomity). Chata se nachází v nadmořské výšce 2601 m na stejnojmenném průsmyku oddělujícícm Rosengartenspitze a Kesselkogel (nejvyšší vrcholek skupiny Rosengarten).\n\nNedaleko od chaty se nalézají další turistické chaty – Grasleitenhütte, Tierser-Alpl-Hütte a Vajolethütte (Vigo di Fassa).\n\nGrasleitenpasshütte byla postavena Franzem Koflerem v roce 1952. V roce 2005 ji koupili Sergio a Daniele Rosi. Noví majitelé v letech 2006 – 2007 původní padesát let starou dřevěnou konstrukci chaty zbourali a na stejném místě postavili novou chatu. \n\nGrasleitenpasshütte je otevřená v zimě o víkendech v březnu a dubnu, kdy je lavinové nebezpečí nízké nebo střední. V letních měsících je otevřena od konce května do konce října, když sníh neblokuje přístupové cesty.\n"}
{"id": "1122015", "url": "https://cs.wikipedia.org/wiki?curid=1122015", "title": "Plemena ovčácká, pastevecká a honácká", "text": "Plemena ovčácká, pastevecká a honácká\n\nPlemena ovčácká, pastevecká a honácká jsou skupinou psích plemen dle FCI s pořadovým číslem jedna. Jedná se o rozsáhlou a početnou skupinu psů se dvěma sekcemi: \"Ovčácká a pastevecká plemena\" a \"Honácká plemena\". Jsou to středně velcí až velcí psi (až na pár výjimek jako jsou velškorgi pembroke a cardian) různých barev a povah. Nejznámějším zástupcem je německý ovčák, spolehlivé pracovní plemeno, využívané i policií nebo záchranáři. Dalším známým zástupcem je i border kolie. Z honáckých plemen je to australský honácký pes.\n\nObecně se o této skupině psů říká, že se jedná o lehce cvičitelné psy a přesto dobré hlídače. Jedná se většinou o střední a velké psy, . Zajímavým plemenem je třeba komodor, která má hustou šňůrovitou srst.\n\nS rostoucím počtem dobytka a rozšiřování stád vznikala i nová plemena se speciálním účelem. Byli zde malí hlasití psi, kteří zaháněli ztracené kusy zpátky do stáda . A pak tu byli větší honáčtí psi, které pastevci používali k přesouvání stád z místa na místo . Další skupinou psů byli i ti, kteří stáda hlídali před šelmami, ale protože se jednalo převážně o mastify, řadí se dnes do skupiny \"Pinčové, knírači, plemena molossoidní a švýcarští salašničtí psi\".\n\nVětšina zemí v dřívějších i dnešních dobách měla své vlastní a specifické ovčáky; Austrálie má kelpie a australské ovčáky. Anglie zase staroanglické ovčáky. Francie flanderského bouviera a Německo středního knírače. Zajímavostí jsou bílá evropská plemena; čuvač, kuvasz, maremmansko-abruzzský pastevecký pes a podhalaňský ovčák. Ti sloužili k hlídání a hnaní stád a byli vyšlechtěni pouze v bílé barvě proto, aby byli lehce odlišitelní od vlků .\n\n\n\n\n\n\n"}
{"id": "1122016", "url": "https://cs.wikipedia.org/wiki?curid=1122016", "title": "Kesselkogel", "text": "Kesselkogel\n\nKesselkogel (italsky Catinaccio d'Antermoia) je se svými 3004 metry nejvyšším vrcholem horské skupiny Rosengarten v Dolomitech. Hora se tyčí asi 20 km východně od města Bolzano, v blízkosti hranic s provincií Trentino, svým vrcholem však leží úplně v oblasti Jižního Tyrolska. Hora je součástí Přírodního parku Schlern-Rosengarten.\n\nVýstup na Kesselkogel je nejsnadnější z jihu a východu: z údolí Vajolettal přes Grasleitenhütte (2601 m), nebo z údolí Donatal přes průsmyk Donapass (2500 m). Přístup ze severozápadu z údolí Tschamintal vede také přes Grasleitenhütte. Skála je obvykle křehká. Prostřednictvím zajištěných cest – ferrat přes západní a východní stranu je Kesselkogel jedním z nejnavštěvovanějších vrcholů skupiny Rosengarten. Z vrcholu Kesselkogelu je jeden z nejkrásnějších pohledů v Dolomitech.\n\n"}
{"id": "1122020", "url": "https://cs.wikipedia.org/wiki?curid=1122020", "title": "Kingston Town", "text": "Kingston Town\n\nKingston Town je píseň britské hudební skupiny UB40. Původní autor, od kterého byla píseň převzata je Lord Creator. V podání UB40 se poprvé objevila na albu Labour of Love II z roku 1989. V britské hitparádě UK Singles Chart se píseň dostala nejvýše na 4. místo.\n\nVe Francii byla píseň na prvním místě hitparády 3 týdny od 20. října do 3. listopadu 1990 a byla oceněna zlatou deskou od SNEP. Odhaduje se, že jde o 426. nejprodávanější singl všech dob ve Francii s 581 000 prodanými kopiemi.\n\nPíseň byla také nazpívána jamajskou skupinou The Mighty Red.\n"}
{"id": "1122022", "url": "https://cs.wikipedia.org/wiki?curid=1122022", "title": "Jan Václav Peter", "text": "Jan Václav Peter\n\nJan Václav Peter \"něm. Johann Wenzel Peter\" (8. září 1745 v Karlových Varech - 28. prosince 1829 v Římě) byl v Římě pracující česko-rakouský malíř zvířat.\n\nNarodil se jako syn karlovarského puškaře Jana Jiřího Petera a začínal jako rytec. Byl zaměstnán v puškařské dílně. Díky podpoře hraběte Josepha von Kaunitze, císařského rakouského velvyslance u papežského dvora, přišel do Říma studovat sochařství. Ale brzy projevil větší zájem o malování a specializoval se na malování zvířat.\n\nJeho další mecenáš, princ Marcantonio Borghese, mu pomohl ke vstupu do kruhu římských umělců. Jeho obrazy zvířat se pak dostaly do uměleckých sbírek v Německu, Čechách, Francii, Španělsku a Rusku. Jan Václav Peter byl jmenován profesorem na Akademii svatého Lukáše v Římě.\n\nPapež Řehoř XVI. koupil jedenáct obrazů pro papežské sbírky ve vatikánských muzeích, včetně monumentální \"\"Rajské zahrady\"\" s prezentací více než dvou set zvířat. Tyto obrazy tvoří největší souvislou sbírku Peterovych děl.\n\n"}
{"id": "1122029", "url": "https://cs.wikipedia.org/wiki?curid=1122029", "title": "Ivan Honta", "text": "Ivan Honta\n\nIvan Honta, též Gonta (asi 1740-1768) byl společně s Maksymem Zalizňakem hlavní vůdce kozáckého povstání proti polské nadvládě na Ukrajině známého jako \"Kolijivščyna\".\nHonta pocházel z vesnického prostředí v Braclavském vojvodství, rok jeho narození je nejistý. Po roce 1760 sloužil v polském vojsku. Vše se změnilo počátkem roku 1768, kdy byl polský král Stanislav August Poniatowski pod ruským tlakem přinucen zrovnoprávnit pravoslavnou církev s katolíky a uniaty. Část polské šlechty, uskupená v tzv. Barské konfederaci se rozhodně postavila porti ruskému vměšování a nerespektovala požadavky pravoslavné církve. V oblastech ovládaných Barskou konfederací, zcláště na Pravobřežní Ukrjině, dokonce zesílil útlak pravoslavných věřících katolíky.\n\nPrávě náboženský útlak byl hlavní příšinou vypuknutí povstání mezi kozáky a rolnickým obyvatelstevm Ukrajiny a části dnešního Moldavska v květnu roku 1768. Do čela povstalců, kteří se sami nazývali \"Hajdamaci\", se postavil kozácký velitel Ivan Honta a pravoslavný mnich Maksym Zalizňak, který však před vstupem do kláštera také žil mezi kozáky. Povstání se rozhořelo hlavně v oblasti Podolí na jihozápadě Ukrajiny. Nejvíc byla zpustošena oblast kolem kolem města Umaně, kde došlo i k neblaze proslulé \"Umaňské řezi\", při níž rebelové zmasakrovali asi 20.000 polských a židovských obyvatel města včetně žen a dětí. Cílem \"Hajdamaků\" bylo obnovit samostatný kozácký stát na Ukrajině, jako tomu bylo o století dříve za Bohdana Chmelnického. Tažení se však rychle zvrhlo v pusté vyvražďování Poláků, Židů a uniatů. O brutalitě povstání svědčí svědectví přeživších. \"Hajdamaci\" své oběti často barbarsky mučili a naráželi na kůly, pro jejich povstání se proto vžil název \"Kolijivščyna\", odvozený od narážení na kůly (někdy se však tvrdí, že tento název pochází z ukrajinského zvolání \"koli! koli!\" - \"zabíjej!\" nebo od slova \"kolij\", což je nářeční ukrajinské slovo pro řezníka).\n\nŽivelné, nesmírně brutální a špatně organizované povstání \"hajdamaků\" bylo poměrně rychle potlačeno společnými silami královských oddílů a Barské konfederace. K potlačení povstání napomohli též Rusové, carevna Kateřina II. Veliká na Ukrajinu vyslala oddíl donských kozáků. Těm se část rebelů pod vedením Honty vzdala. Honta byl pak vydán polskému veliteli Franciszkovi Branickému, který ho odsoudil k smrti za vlastizradu. Honta měl být stažen z kůže a rozčtvrcen, ale na popravišti projevil takovou odvahu a pohrdání smrtí, že Branicki povolil, aby byl \"pouze\" sťat, což bylo vykonáno ve vesnici Serby, nazývané dnes Hontivka. Zalizňak nebyl jakožto pravoslavný duchovní Polákům vydán, ruský soud jej odsoudil k vyhnanství na Sibiři, což byl vzhledem k jeho provinění poměrně mírný trest. Povstání dohasínalo ještě po zajetí Hoty a Zalizňaka, ale do konce roku 1769 se ho podarilo zcela potlačiit. Počet obětí zmasakrovaných během hajdamackého povsání se odhaduje nejméně na 200.000, ztráty povstalců nejsou známy, mnoho z nich však bylo zastřelenoo nebo oběšeno během následujících represí polskými i ruskými vojáky.\n\nHonta a Zelizňak se stali hrdiny ukrajinského folklóru. Jsou také hlavními postavami známé poemy Tarase Ševčenka \"Hajdamáci\" z roku 1841, na Ukrajině jsou oba vůdci povstání přes svou kontroverní historickou roli dodnes vnímáni jako národní hrdinové.\n\n"}
{"id": "1122034", "url": "https://cs.wikipedia.org/wiki?curid=1122034", "title": "Giovanni Maria Sabino", "text": "Giovanni Maria Sabino\n\nGiovanni Maria Sabino (30. června 1588 Turi, Apulia – duben 1649 Neapol) byl italský varhaník, hudební skladatel a pedagog.\n\nSabino se narodil v Turi v regionu Apulia. Základní hudební vzdělání získal v rodině, neboť jeho bratr Antonio a strýc Francesco byli rovněž hudebníky a skladateli. Ve 14 letech odjel studovat do Neapole k Prosperu Testovi. V roce 1610 se vrátil do Turi a působil jako varhaník a skladatel chrámové hudby. V roce 1622 byl jmenován pedagogem na neapolské konzervatoři \"Conservatorio della Pietà dei Turchini\", kde učil až do roku 1626. V následujícím roce se stal kapelníkem v paláci Maschio Angioino (Castel Nuovo). Mezi roky 1630 a 1634 byl varhaníkem v \"Oratorio di San Filippo\" a posléze varhaníkem a kapelníkem v chrámu \"Santa Casa dell'Annunziata\".\n\nSabino byl prvním neapolským skladatelem, který použil v motetech housle.\n\n\n"}
{"id": "1122036", "url": "https://cs.wikipedia.org/wiki?curid=1122036", "title": "Pinčové, knírači, plemena molossoidní a švýcarští salašničtí psi", "text": "Pinčové, knírači, plemena molossoidní a švýcarští salašničtí psi\n\nPinčové, knírači, plemena molossoidní a švýcarští salašničtí psi je rozsáhlá skupina psů dle FCI s pořadovým číslem dva. Najdeme zde drobné pinče, ale zároveň i největší plemena psů na světě: dogy.\n\nPojem „molossoidní“ označuje těžká a velká plemena psů, jako jsou dogy a mastifové. Tato skupina má celkem tři sekce: \"Pinčové a knírači; Molossoidní plemena (dogovití psi)\" a \"Švýcarští salašničtí psi. Sekce\" \"Molossoidní plemena\" se dále dělí na dvě podsekce: \"Molossoidní plemena typu mastifa\" a \"Molossoidní plemena horského typu\". Celkově se tato skupina dá považovat za různorodou, jsou to psi různých povah, velikosti i barev. Z molossoidních plemen je asi nejznámější německá doga, z dalších sekcí je to knírač.\n\nČeská republika zde žádného zástupce nemá, ale najdeme zde německá plemena: dogu a knírače.\n\nPinčové většinou vznikali jako lovci malých hlodavců, především na farmách, ale časem je nahradili živější a aktivnější teriéři. Jejich historie nesahá příliš do hloubky a obecně se jedná o malá psí plemena s lehkou kostrou a tvrdohlavou povahou. Avšak jsou zde i výjimky, třeba dobrman je velké psí plemeno a přesto se řadí mezi pinče. Dnes již tito psi zastávají pouze funkce domácích mazlíčků. Díky své mrštnosti se ale hodí i pro psí sporty.\n\nKnírač je pes na tři způsoby; může být malý, střední i velký. Dělí se i dle zbarvení, jedním z nich je například pepř a sůl. Jedná se o psí plemena výhradně z Německa a až na malého knírače byli vyšlechtěni pro lov hlodavců a menších savců. Malý knírač vznikal jako společenský pes a zmenšenina středního knírače. Dnes se využívají jako společníci do rodiny a psí sportovci. Můžeme je ale vidět jako záchranáře.\n\nO většině molossoidních plemen se dá říct, že jsou starobylá. Už ve starověku byli obří psi využíváni tlupami lidí při bojích o území. Známy jsou i případy obrovských psů, kteří doprovázeli římská vojska do bitev. Podobné to bylo i za první a druhé světové války. Díky nim vzniklo i několik plemen, avšak jejich osud nebyl příliš slavný. Např. moskevský strážní pes, sic je neuznán FCI, je molossoidní pes který vznikl a rozšířil se i díky druhé světové válce. Jeho úkolem bylo se s bombou na zádech vrhat pod nepřátelské tanky pro maso, které mu tam hodil psovod. Avšak jakmile anténka bomby zavadila o nárazník tanku, vybuchla. Předci těchto velkých a obřích psů jsou neznámí, ale za jejich rozvoj mohou Féničané, kteří je převáželi na lodích do Evropy.\n\nŠvýcarští salašničtí psi jsou velcí s typickým zbarvením; mají tříbarevné znaky, přičemž většina těla je černá, obličejová maska a náprsenka mohou být bílé a místa na nohou jsou hnědá. Krom malých rozdílů ve výšce se moc neliší. Povahově jsou to klidní a přátelští psi vhodní k dětem, kteří sice imponují velikostí, ale nejsou to dobří hlídači.\n\nMolossoidní plemena typu mastifa\nMolossoidní plemena horského typu\n\n\n"}
{"id": "1122042", "url": "https://cs.wikipedia.org/wiki?curid=1122042", "title": "Seznam plemen psů", "text": "Seznam plemen psů\n\n\n"}
{"id": "1122043", "url": "https://cs.wikipedia.org/wiki?curid=1122043", "title": "Rosengartenspitze", "text": "Rosengartenspitze\n\nRosengartenspitze (italsky Cima Catinaccio, Ladinsky Ciadenac) je svými 2981 m nadmořské výšky druhým nejvyšším, ale zároveň zdaleka nejprominentnějším vrcholem skupiny Rosengarten v Dolomitech. Je součástí Přírodního parku Schlern-Rosengarten.\n\nSamotný hřeben Rosengartenspitze dosahuje délky asi 1 km, a sestává ze severního vrcholu (2919 m n. m.), hlavního vrcholu (2981 m n. m.) a jižního vrcholu (2913 m n. m.). Nejpůsobivější je až 600 m vysoká východní stěna.\n\nPrvovýstup Rosengartenspitze provedli dne 31. srpna 1874 Britové Charles Comyn Tucker a T. H. Carson s vůdcem Francoisem Devouassoudem (některé zdroje uvádějí jméno vůdce Louis Bernard) dnešní běžnou trasu po západní straně a severním hřebenem. Přístup na normální trasu je v současnosti nejsnadnější od západu od Kölner Hütte zajištěnou cestou - ferátou od chaty Santnerpasshütte z průsmyku Santnerpass nebo z východu dlouhým údolím Vajolet.\n\n600 metrů vysoká, hladká východní stěna Rosengartenspitze byla slezena poprvé v létě 1886 (podle jiných zdrojů na 28. srpna 1896) britskými horolezci A. G. S. Raynorem a J. S. Phillimorem spolu s horskými vůdci Antoniem Dimaiem a Luigim Rizzim.\n\n"}
{"id": "1122045", "url": "https://cs.wikipedia.org/wiki?curid=1122045", "title": "Bellandur", "text": "Bellandur\n\nBellandur je jezero, které se nachází jihovýchodně od šestimilionového města Bengalúru v indickém státě Karnátaka. Rozkládá se na ploše necelých čtyř kilometrů čtverečních. Extrémně znečištěná voda v jezeře se postupně pokryla několik desítek centimetrů vysokou vrstvou toxické pěny, která se v květnu 2015 několikrát rozhořela.\n\nJezero podle odborníků obsahuje splašky a dále směs chemických látek včetně fosforu, která pochází z nečištěných odpadů továren. Kvůli tomuto složení je obsah jezera náchylný k samovznícení. Bílá toxická pěna zdálky vypadá jako sněhová pokrývka.\n\nV minulosti pomáhaly čištění vody v jezeře blízké mokřiny, které však pohltila nová zástavba.\n\nPožár jezera produkující mračna kouře vedl k uvolňování toxických látek do ovzduší, a tím k výraznému zhoršení životního prostředí u Bengalúru, které je třetím největším městem v Indii. U místních obyvatel vyvolává život u jezera alergické reakce včetně pálení kůže. Problémem je nejen výrazný zápach, ale také kusy pěny, které vítr roznáší vzduchem. Nejnáročnější je zde období monzunových dešťů, kdy kontaminovaná voda z jezera zalije blízké okolí.\n"}
{"id": "1122046", "url": "https://cs.wikipedia.org/wiki?curid=1122046", "title": "Pavel Červinka (zpěvák)", "text": "Pavel Červinka (zpěvák)\n\nPavel Červinka (9. března 1940 Pardubice – 16. července 2015 Praha) byl operní zpěvák, baryton, člen Národního divadla v Praze.\n\nPo maturitě na jedenáctileté střední škole studoval zpěv na Státní konzervatoři v Praze, kde byl žákem profesorů Jana Berlíka a Teodora Šrubaře. V roce 1963 se stal sólistou opery Divadla F. X. Šaldy v Liberci. O devět let později odešel z Liberce do ostravské opery, ale v Liberci i nadále hostoval. Členem opery Národního divadla v Praze se stal v roce 1981. Po rozdělení opery na dva samostatné soubory přešel do nově budované Státní opery Praha, aby se v roce 1997 vrátil zpět do Národního divadla, kde působil až do 31. prosince 2007.\n\nZa téměř padesát let aktivní činnosti vytvořil na 130 rolí. Patří mezi ně např. Čajkovského Evžen Oněgin, Bohuš z Harasova z Dvořákova Jakobína, Verdiho Rigoletto, Kníže Jeleckij z Čajkovského Pikové dámy, Jiří Germont z Verdiho La traviaty a mnoho dalších. Byl častým hostem zahraničních operních scén. Vystupoval v Německu, Rakousku, Finsku, Polsku, Itálii a Švýcarsku.\n\nKromě operního repertoáru se věnoval koncertní činnosti u nás i v zahraničí. Spolupracoval se symfonickými orchestry, rozhlasem i televizí.\n\n"}
{"id": "1122047", "url": "https://cs.wikipedia.org/wiki?curid=1122047", "title": "Mad Magazine", "text": "Mad Magazine\n\nMad Magazine (\"Bláznivý časopis\") je humoristický a satirický časopis vydávaný v New Yorku. Založili ho v roce 1952 Harvey Kurtzman a William Gaines. Původně vycházel jako komiksový sešit, v roce 1955 přešel na formát časopisu s pravidelnými rubrikami. Od roku 1956 byl šéfredaktorem Al Feldstein. Vydavatelem byla firma EC Comics do roku 1960, kdy se stala pobočkou koncernu Warner Bros.. Původně vycházel nepravidelně, později se stal měsíčníkem, od roku 2010 vychází jednou za dva měsíce.\n\nObsahem časopisu jsou ironické komentáře k aktuálnímu dění v americké politice a popkultuře. Působí v něm významní karikaturisté jako Sergio Aragonés nebo Al Jaffee. V dobách největší slávy v sedmdesátých letech měl náklad přes dva miliony výtisků, který do roku 2014 klesl na necelých sto čtyřicet tisíc. Časopis vycházel kromě Spojených států v dalších sedmnácti zemích, udržela se pouze mutace v němčině, portugalštině a španělštině. V šedesátých letech existovala i scénická podoba časopisu, tzv. \"The Mad Show\", uváděná v newyorském divadle New Theatre.\n\nSymbolem časopisu je maskot jménem Alfred E. Neumann: postavička zrzavého chlapce s odstávajícíma ušima a chybějícím předním zubem.\n\nČasopis je často zmiňován v seriálu \"Simpsonovi\", v českém překladu bývá označován jako \"Cvok\".\n\n"}
{"id": "1122048", "url": "https://cs.wikipedia.org/wiki?curid=1122048", "title": "Rocky Mountain High", "text": "Rocky Mountain High\n\nRocky Mountain High je folkrocková píseň, kterou napsali John Denver a Mike Taylor. V písni se zpívá o americkém státě Colorado, je to dokonce jedna ze dvou jeho státních písní.\n\nPíseň vznikla v roce 1972 a roku 1973 se dostala na 9. místo americké hitparády Billboard Hot 100. V polovině 70. let Denver říkal publiku, že složení písně trvalo neobvykle dlouho, devět měsíců. \n\nPíseň Rocky Mountain High byla inspirována přestěhováním Johna Denvera do Aspenu v Coloradu tři roky před jejím vznikem a jeho láskou k tomuto státu. V sedmé sloce se zpívá o ničení krásy hor komerčním turismem. Píseň byla považována za významnou část popkultury 70. let a stala se dobře známou součástí historie Colorada.\n\n12. března 2007 rozhodlo Valné shromáždění státu Colorado, že se Rocky Mountain High stane, společně s písní \"Where the Columbines Grow\", stane státní písní Colorada.\n\nČeská hudební skupina Fešáci nahrála v roce 1980 na své album \"Fešáci 2000\" píseň \"Paní má se má\", jež je coververzí \"Rocky Mountain High\".\n\n"}
{"id": "1122052", "url": "https://cs.wikipedia.org/wiki?curid=1122052", "title": "Vajolethütte", "text": "Vajolethütte\n\nVajolethütte (italsky rifugio Vajolet) je horská chata nacházející se v nadmořské výšce 2243 m v údolí Vajolettal na území obce Vigo di Fassa.\n\nPrvní stavba na tomto místě se datuje do roku 1897, kdy zde lipská pobočka Německého a rakouského alpského spolku postavila budovu chaty, ke které se později připojily i další budovy. V roce 1923 se majitelem chaty stal Italský alpský spolek, pobočka Trentino.\n\nVajolethütte se nachází v lokalitě zvané \"Porte Neigre\", pod Vajolet-Türme, v místě, které je ideálním výchozím bodem pro mnoho pěších túr do okolí a pro horolezectví na zdejší okolní dvoutisícovky.\n\nJe otevřena od poloviny června do konce září s dostupností 130 lůžek.\n\nKousek od Vajolethütte, na skalním výchozu nad údolím Vajolet, leží malá chata Preusshütte.\n\n"}
{"id": "1122056", "url": "https://cs.wikipedia.org/wiki?curid=1122056", "title": "Thomas Cole", "text": "Thomas Cole\n\nThomas Cole (1. únor 1801, Bolton-le-Moors (Lancashire) – 11. února 1848, Catskills (New York)) byl anglicko-americký malíř. Představitel romantismu, proslul jako krajinář.\n\nCole se narodil v Anglii, v hrabství Lancashire, ale již v jeho sedmnácti letech rodina odešla do USA (1818). Zde se roku 1823 zapsal na \"Academy of Art\" ve Filadelfii, ale školu nedokončil, protože o rok později se rodina přestěhovala do městečka Steubenville v Ohiu. Zde si jeho otec zřídil továrnu na tapety a Cole pro něj navrhoval vzory na tyto tapety. V té době také začal malovat první krajiny.\n\nPoté se přestěhoval do Pittsburghu, kde jeho městské krajinky slavily úspěch. Cole se proto začal věnovat výhradně jim. Jako vzory si určil Thomase Doughtyho a Thomase Birche, jejichž díla pečlivě studoval. Později se usadil v Catskills na řece Hudson, kde již působila malířská skupina, tzv. Hudson River School, k níž se volně přičlenil. Nádherná příroda umožnila začít malovat monumentální plátna krajin. Ta nadchla newyorskou kritiku a zejména obchodníka Lumana Reeda, který je začal skupovat.\n\nPrvně nakrátko v roce 1829, a později v letech 1841-1842, cestoval po Evropě. Pobyt ho velmi ovlivnil. Jednak si prostudoval krajinářskou techniku starých evropských mistrů, ale zážitky z Evropy také změnily tematiku jeho obrazů – začal malovat výjevy z antiky a z Bible, přidal rovněž mystickou symboliku.\n\nJeho žáky byli Asher B. Durand a Frederick E. Church.\n\nPsal též básně a eseje.\n\n"}
{"id": "1122058", "url": "https://cs.wikipedia.org/wiki?curid=1122058", "title": "Ikat", "text": "Ikat\n\nIkat (z malajštiny: \"mengikat\" = vázat, ovíjet) je pestrobarevná tkanina s neostrými konturami ve vzorování. Vzory vznikají tak, že vybrané části osnovních nebo útkových nití se před barvením ovinou nebo přikryjí, aby do skrytých míst nemohla vniknout barva.\nVýroba ikatové tkaniny je velmi pracná a náročná na odborné zkušenosti, zčásti je považována za umělecké řemeslo.\nVe všech stupních se jedná o ruční výrobu s celou řadou regionálních variant v technických detailech.\nVšeobecně se rozeznávají tři druhy ikatu: osnovní, útkový a (úplný) ikat z obarvených osnovních i útkových nití.\n\nPřed barvením se svazuje několik nití do provazce a vybraná místa se ovinují např. stébly trávy nebo překrývají např. vrstvou vosku. Provazce se protahují nádobami (většinou) s několika barvami za sebou a navlékají do rámu k sušení.\n\nKe tkaní se používají (regionálně odlišné) různé pomůcky – od jednoduchých rámů (\"back strap loom\") přes zvlášť upravené dřevěné stojany (viz snímek \"tanta\") až po člunkové stavy.\n\nNejstarší dochované zbytky ikatové tkaniny byly nalezeny v oblasti Blízkého východu v 10. století, nákresy ikatu v jedné indické jeskyni vznikly však už v 7. století. Původ techniky ikatu není jednoznačně dokázán, její používání se do dnešní doby rozšířilo od Japonska přes Asii a Afriku až do Jižní Ameriky. (V Evropě je známá výroba ikatu jen na Mallorce). \n\nRozsah výroby ikatu není ani regionálně ani celosvětově evidován.\n\n"}
{"id": "1122061", "url": "https://cs.wikipedia.org/wiki?curid=1122061", "title": "Interstitial", "text": "Interstitial\n\nInterstitial (v českém překladu „vsunutá stránka“) je formát internetové reklamy, který se zobrazuje přes většinu plochy webové stránky na 5 až maximálně 18 sekund před načtením nové požadované stránky. Po několika sekundách automaticky zmizí. Musí obsahovat tlačítko „Zavřít“ a odkaz „Přeskočit reklamu“, tzv. funkce skip.\n\nInterstitial tvoří kreativa, buď flashová nebo statický grafický formát (SWF, GIF, PNG, JPG). Datová velikost je do 100 kB. Obsah načítané stránky je na pár sekund překryt bílou plochou, na níž se objeví banner s kreativou, který vlastně naruší plynulý pohyb po webu.\n\nTento reklamní formát je považován za dosti agresivní, je velmi drahý a vyznačuje se špatným poměrem mezi cenou a výkonem. Přesto se stále využívá, zejména nadnárodními společnostmi a velkými korporacemi při uvádění nových produktů na trh, kampaních podporujících značku a dalších akcích.\n\n"}
{"id": "1122064", "url": "https://cs.wikipedia.org/wiki?curid=1122064", "title": "Leaving on a Jet Plane", "text": "Leaving on a Jet Plane\n\nLeaving on a Jet Plane je píseň napsaná Johnem Denverem v roce 1966, kterou nejvíce proslavili Peter, Paul and Mary. Původní název byl \"Baby, I Hate to Go\", ovšem Denverův producent Milt Okun jej přesvědčil o změně názvu.\n\nV roce vzniku Denver vybral tuto píseň společně s dalšími patnácti a na vlastní náklady nahrál 250 kopií na vinylové desky. Kopie poslal svým přátelům a rodině. Peter, Paul and Mary byli tak zaujati, že se rozhodli ji nahrát a vydat v roce 1967 na albu Album 1700, ovšem nebyl to hit, dokud jej roku 1969 nevydali jako singl.\n\nJohn Denver píseň zařadil na své první album Rhymes & Reasons a znovu ji nahrál roku 1973 na kompilační album John Denver's Greatest Hits.\n\nPíseň \"Leaving on a Jet Plane\" se stala největším hitem skupiny Peter, Paul and Mary a jejich jediným, který se dostal na první místo americké hitparády Billboard Hot 100.\n\nV roce 1998, 10 měsíců po smrti Johna Denvera, nazpívala tuto píseň Chantal Kreviazuk pro film Armageddon.\n\nV češtině tuto píseň jako první nazpívali Spirituál kvintet, s textem Dušana Vančury, pod názvem Spinkej a vydali ji poprvé na siglu v roce 1971. O rok později vyšla nahrávka skupiny Jezinky, s textem Zdeňka Rytíře Už chvíli hlásí tvůj let. V roce 1975 vyšla nahrávka Zdeňky Lorencové s vlastním textem Zpívej a povídej. Další česká verze se objevila v roce 1993, text Wabiho Ryvoly Čekej na můj Jumbo Jet nazpívala Hana Lounová, nahrávka vyšla na prvním albu skupiny Schovanky. V roce 2002 nazpíval Jakub Smolík verzi s textem Pánbůh řekl vraťte se.\n\nV polovině devadesátých let 20. století vytvořila plzeňská kapela Semtex parodii \"Pytlík\", kterou zvěčnili na albu Eklhaft II. Live.\n"}
{"id": "1122068", "url": "https://cs.wikipedia.org/wiki?curid=1122068", "title": "Ugni molinae", "text": "Ugni molinae\n\nUgni molinae (též myrta ugni, \"Myrtus ugni\", \"Eugenia ugni\") je keřík z čeledi myrtovité. Listy má elipčité, na rubu bělošedé barvy, má drobné hnědočervené bobule s chutí lesních jahod. Původem je z Chile. Zahradnicky se rostlina začala pěstovat ve Velké Británii a byla oblíbeným ovocem královny Viktorie.\n\n"}
{"id": "1122072", "url": "https://cs.wikipedia.org/wiki?curid=1122072", "title": "John Tusa", "text": "John Tusa\n\nSir John Tusa junior (česky Jan Tůša) (* 2. března 1936 Zlín, Československo) je česko-britský historik, novinář a administrátor umění. V roce 1939 odešel s rodinou do Velké Británie, kde vystudoval historii a od roku 1960 pracoval v BBC, mimo jiné jako ředitel zahraničního vysílání (World Service). Od roku 1995 do roku 2007 byl výkonným ředitelem uměleckého centra Barbican v Londýně.\n\nPo roce 1939 odešel s rodinou do Spojeného království, kde jeho otec John Tusa pracoval jako výkonný a později generální ředitel britské pobočky firmy Baťa v East Tilbury v Essexu.\n\nJohn Tusa junior prožil mládí v sousední vesnici Horndon on the Hill. Vzdělání získal na školách St Faith's School, Gresham's School, Holt a na Trinity College na univerzitě v Cambridge, kde získal červený diplom v oboru Historie.\n\nV roce 1960 nastoupil jako nováček do BBC, kde uváděl pořady BBC´s Hours a Newsnight. V letech 1986 až 1993 pracoval jako výkonný ředitel BBC Word Service. Během devadesátých let uváděl zpravodajskou relaci BBC´s One O´Clock News. Měl na starosti zpravodajství BBC informující o předávání Hongkongu Číně v roce 1997.\n\nMimo své angažmá v BBC byl Tusa v roce 1993 prezidentem Wolfson College na univerzitě v Cambridge. Několik let byl předsedou rady Wigmore Hall v Londýně a v roce 2007 byl zvolen do předsednictva University of the Arts v Londýně. Rovněž přijal místo prezidenta Muzea Viktorie a Alberta, ale o měsíc později byl odvolán, jelikož byl jako ředitel \"University of the Arts\" v potenciálním střetu zájmů.\n\nTusa obdržel pamětní stříbrnou medaili Jana Masaryka během oslavy 100. výročí republiky od velvyslance České republiky 27. listopadu 2018 v Londýně.\n\n\n\n\n\n"}
{"id": "1122073", "url": "https://cs.wikipedia.org/wiki?curid=1122073", "title": "Edward Bulwer-Lytton", "text": "Edward Bulwer-Lytton\n\nEdward George Earle Bulwer-Lytton, 1st Baron Lytton of Knebworth (25. květen 1803, Londýn - 18. leden 1873, Torquay) byl anglický spisovatel a politik. Psal historické a okultní romány, detektivní příběhy, divadelní hry, poezii, romance, některé jeho texty lze dnes označit za fantasy či science fiction. Nejznámější z jeho asi dvou desítek románů jsou \"Paul Clifford\" (1830) o muži, který vede dvojí život - jako kriminálník a jako vysoce postavený gentleman, z klasických duchařských románů si zachovaly zájem \"Zanoni\" (1842) a \"Strašidelný dům\" (1859), nejslavnějším se však stala kniha \"The Coming Race\" (1871), sci-fi o podzemním světě obývaném vyšší rasou nadlidí, kteří své schopnosti získali díky okultnímu systému, tzv. Vrilu. Kniha je psána jako reportáž o výpravě do podzemního světa a mnozí čtenáři dokonce uvěřili, že jde o reportáž autentickou. Kniha inspirovala také některé okultistické kroužky. Literární kritika jeho doby bez milosti označila jeho tvorbu za brakovou a bezcennou (zejm. William Makepeace Thackeray) a jeho jméno na dlouho zapadlo. Nový zájem vzbudili až Jacques Bergier a Louis Pauwels svým záhadologickým bestsellerem \"Jitro kouzelníků\", kde upozornili, že představy okultistů 19. století typu Bulwer-Lyttona tvořily ideové podhoubí nacismu.\n\n"}
{"id": "1122079", "url": "https://cs.wikipedia.org/wiki?curid=1122079", "title": "Hladový buk u Dětřichovce", "text": "Hladový buk u Dětřichovce\n\nHladový buk u Dětřichovce je památný strom buku lesního (\"Fagus sylvatica\") rostoucí v lese u vesnice Dětřichovec, součásti Jindřichovic pod Smrkem, ve Frýdlantském výběžku na severu České republiky. Výška stromu dosahuje 32 metrů a obvod jeho kmene činí 532 centimetrů. K vyhlášení ochrany nad stromem došlo na základě rozhodnutí městského úřadu v Novém Městě pod Smrkem ze dne 24. srpna 1995, jenž nabyl účinnosti 14. září 1995. Název stromu pravděpodobně odkazuje na využití jeho plodů (bukvic) při obživě zdejšího obyvatelstva v dobách neúrody a hladu. Opražené bukvice se přidávaly do pečiva nebo sloužily k nahrazení kávy.\n\nStrom má svalcovitý kmen a mohutné kořenové náběhy. Některé z jeho větví dosahují až k zemi. Jeho koruna je rozsochatá a bohatě členěná. Někdy je tento jedinec označován jménem „Oslí buk“. To odkazovalo na sedmiletou válku, která probíhala v letech 1756 až 1763. Během ní roku 1758 v krvavém zápase zabil rakouský husar dva pruské kavaleristy. Tuto událost připomínal kříž, jenž na buku visíval. Pravděpodobně se však jedná o omyl, neboť Oslí buk je jiný památný strom, jenž se nachází nedaleko odtud, jihozápadně od Dětřichovce na lesním rozcestí pod Andělským vrchem při silničce do Nového Města pod Smrkem.\n\n"}
{"id": "1122086", "url": "https://cs.wikipedia.org/wiki?curid=1122086", "title": "Prydzův záliv", "text": "Prydzův záliv\n\nPrydzův záliv je přes 150 kilometrů hluboký záliv Jižního oceánu v Antarktidě. Leží na pobřeží východní Antarktidy mezi pobřežím Larse Christensena a pobřežím Ingrid Christensenové. Pobřeží zálivu tvoří Ameryho šelfový ledovec, ke kterému se na jihozápadě připojuje Lambertův ledovec.\n\nZálivu si poprvé všimli v únoru 1931 norští velrybáři a Britsko-australská novozélandská antarktická výzkumná expedice. V únoru 1935 záliv prozkoumal norský velrybář Klarius Mikkelsen a na přelomu let 1936/1937 expedice Larse Christensena, která zde prováděla i letecké snímkování. Pojmenován byl po Olafu Prydzovi, řediteli velrybářské pojišťovny v Sandefjordu v Norsku.\n\nNa jihovýchodním pobřeží Prydzova zálivu v zemi princezny Alžběty sídlí několik polárních stanic:\n"}
{"id": "1122087", "url": "https://cs.wikipedia.org/wiki?curid=1122087", "title": "Občina Šmarje pri Jelšah", "text": "Občina Šmarje pri Jelšah\n\nObčina Šmarje pri Jelšah je jednou z 212 občin ve Slovinsku. Nachází se na východě státu v Savinjském regionu. Občinu tvoří 77 sídel, její celková rozloha je 107,7 km² a k 1. lednu 2017 zde žilo 10 253 obyvatel. Správním střediskem občiny je Šmarje pri Jelšah.\n\nObčina leží na území historického Dolního Štýrska. Je jednou z 33 občin Savinjského regionu.\n\nObčinu tvoří 77 sídel: Babna Brda, Babna Gora, Babna Reka, Beli Potok pri Lembergu, Belo, Bezgovica, Bobovo pri Šmarju, Bodrež, Bodrišna vas, Brecljevo, Brezje pri Lekmarju, Bukovje v Babni Gori, Cerovec pri Šmarju, Dol pri Pristavi, Dol pri Šmarju, Dragomilo, Dvor, Gaj, Globoko pri Šmarju, Gornja vas, Grliče, Grobelce, Grobelno - del, Hajnsko, Jazbina, Jerovska vas, Ješovec pri Šmarju, Kamenik, Konuško, Koretno, Korpule, Kristan Vrh, Krtince, Laše, Lekmarje, Lemberg pri Šmarju, Lipovec, Mala Pristava, Mestinje, Močle, Nova vas pri Šmarju, Orehovec, Pečica, Pijovci, Platinovec, Polžanska Gorca, Polžanska vas, Predel, Predenca, Preloge pri Šmarju, Pustike, Rakovec, Senovica, Sladka Gora, Sotensko pri Šmarju, Spodnja Ponkvica, Spodnje Mestinje, Spodnje Selce, Spodnje Tinsko, Stranje, Strtenica, Sveti Štefan, Šentvid pri Grobelnem, Šerovo, Škofija, Šmarje pri Jelšah, Topolovec, Vinski Vrh pri Šmarju, Vodenovo, Vrh, Vršna vas, Zadrže, Zastranje, Završe pri Grobelnem, Zgornje Tinsko, Zibika, Zibiška vas.\n\nObčina Šmarje pri Jelšah sousedí s 5 občinami: Slovenske Konjice a Poljčane na severu, Rogaška Slatina na východě, Podčetrtek na jihovýchodě a Šentjur na jihu a západě.\n\n\n"}
{"id": "1122088", "url": "https://cs.wikipedia.org/wiki?curid=1122088", "title": "Východní Antarktida", "text": "Východní Antarktida\n\nVýchodní Antarktida, angl. \"East Antarctica\", je označení pro část oblasti Antarktidy východně od Weddellova moře a západně od Rossova moře, která je od zbylé zhruba třetiny kontinentu, Západní Antarktidy, oddělena Transantarktickým pohořím.\n\nNázev je odvozen od skutečnosti, že skoro celá leží na východní polokouli. Na západní polokouli z ní leží pouze Coatsova země a část země královny Maud západně od nultého poledníku. Část Rossova šelfového ledovce zasahující na východní polokouli se naopak do Východní Antarktidy už nepočítá. Další velké oblasti Východní Antarktidy jsou Enderbyova země, MacRobertsonova země, Americká vysočina, Wilkesova země, Adélina země a Viktoriina země.\n\nCelá Východní Antarktida má rozlohu přes osm miliónů čtvereční kilometrů.\n"}
{"id": "1122090", "url": "https://cs.wikipedia.org/wiki?curid=1122090", "title": "Hlupice", "text": "Hlupice\n\nHlupice jsou vesnice, součást obce Lovečkovice v okresu Litoměřice. Nachází se 3,2 km západně od Lovečkovic. Hlupice leží ve stejnojmenném katastrálním území o výměře 1,57 km².\n\n"}
{"id": "1122094", "url": "https://cs.wikipedia.org/wiki?curid=1122094", "title": "VR6", "text": "VR6\n\nVolkswagen VR6, později varianta VR5, je série spalovacích motorů vyznačující se úzkým úhlem válců vidlice (10,5° nebo 15°). Koncernem Volkswagen byla vyvinuta v osmdesátých letech.\n\nBlok válců šestiválcového VR6 motoru se skládá ze dvou řad válců (\"levá\": 1-3-5, \"pravá\": 2-4-6), ale ma pouze jednu hlavu válců, která je společná pro obě řady válců.\n\nNázev VR6 pochází z kombinace zkratky pro vidlicový motor (\"V-Motor\") a německého slova „Reihenmotor“ (česky \"řadový motor\") – čili \"VR-Motor\". Motor VR6 má zvláštní a jedinečný zvuk, kterým se liší od řadového nebo vidlicového motoru. V současné době je používán v různých modelech firmy Volkswagen jako např. Volkswagen Passat NMS.\n\nTento typ motoru se také ujal v motocyklu Horex VR6.\n\nVolkswagen VR6 byl speciálně vyvinut k příčným instalacím motorů ve vozidlech s pohonem předních kol. Malý úhel 15° je mezi dvěma „řadami“ v motoru VR6 kompaktnější než větší úhel motorů V6. Volkswagenu to umožnilo instalovat šestiválcové motory do stávajících čtyřválcových automobilů. Uspořádání motoru V6 s větším úhlem by vyžadovalo rozsáhlé překonstruování vozidel a zvětšení motorového prostoru.\n\nMalý úhel mezi válci dovoluje použití jen jedné hlavy válců. Pro větší úhel válců motory vyžadují dvě oddělené hlavy. Toto uspořádání také umožňuje použít dvě vačkové hřídele nad hlavou k pohonu všech ventilů. Zjednodušuje to konstrukci motoru a snižuje náklady. Ve 12ventilových motorech VR6 byly uloženy dvě vačkové hřídele s šesti vačkami na každé. Vačková hřídel má tři vačky pro sací ventily a tři pro výfukové ventily. Zadní vačková hřídel je určena ke stejné práci, ale ovládá ventily u zadních tří válců. Princip této konstrukce se nejvíce podobá rozvodu SOHC. Pozdější 24ventilový motor VR6 měl navíc také dvě vačkové hřídele, ale s 12 vačkami na každé. Nicméně funkce vačkových hřídelí ve 24ventilovém motoru se liší od funkce hřídelí ve 12ventilovém motoru v tom, že čelní vačková hřídel pracuje pouze se sacímy ventily a zadní vačková hřídel pracuje pouze s výfukovými ventily. Princip fungování této konstrukce se nejvíce podobá rozvodu DOHC.\n\nExistuje několik různých variant motoru VR6. Původní motor VR6 2,8 l měl 12 ventilů (dva ventily na válec). Tento motor dával výkon 128 kW (174 PS) a točivý moment 240 Nm.\n\nMotor Volkswagen VR6 je čtyřdobý o objemu 2,8 l. Průměr vrtání válce je 81,0 mm a zdvih pístu je 90,0 mm, i když v některých evropských motorech byl zdvihový objem 2,9 l. V takovém případě je průměr vrtání válce 82,0 mm a zdvih pístu 90,0 mm. Úhel mezi řadami je 15° a kompresní poměr 10:1.\n\nKliková hřídel z kované oceli je uložena v sedmi hlavních ložiskách na rozdíl od motoru V6, u kterého je uložena ve čtyřech hlavních ložiskách. Dvě vačkové hřídele mají hydraulické zdviháky ventilu, které podle pořadí otevřou a zavřou sací (vůle 39,0 mm) a výfukový ventil (vůle 34,3 mm). Vzhledem k tomu, že obě řady pístů a válců sdílí společnou hlavu válců a těsnění hlavy, je koruna pístu (horní povrch) nakloněna.\n\nVstřikovače paliva a řídicí jednotka motoru (ECU), kterou dodává Bosch Motronic, jsou umístěny za ohybem sacího potrubí. Motor VR6 také, kromě hlavního vodního čerpadla poháněného řemenem, používá další pomocné elektrické čerpadlo k cirkulaci chladicí kapaliny, zatímco je motor v chodu.\n\nStředové válce jsou odsazeny od středové osy klikové hřídele o 12,5 mm, což také umožňuje spalovací interval mezi válci 120°. Pořadí zapalování je: 1-5-3-6-2-4.\n\nMotor Volkswagen VR6 byl v Evropě představen v roce 1991 v modelech Passat a Corrado, v Severní Americe v následujícím roce. Passat, Passat Variant a americká verze modelu Corrado používaly motor 2,8 l a v evropské verzi dostaly Corrado a Passat 4wd Syncro verzi o 2,9 l a výkonu 140 kW (190 PS; 188 k). Tato verze měla i katalyzátor, ostřejší vačky, 4barový regulátor tlaku paliva, zvětšené sací potrubí a větší škrticí klapky.\n\nMotor o objemu 2,9 l určený pro Corrado byl původně navržen s proměnnou délkou sacího potrubí – tzv. SR („SaugRohr“) pro Volkswagen Motorsport. Toto sice poskytlo vysoký točivý moment, ale do výroby se motor z důvodů nákladů nedostal. Místo toho byl nabídnut trhu s náhradními díly. Později byl design prodán firmě Schrick, která ho přepracovala a nabídla ho jako Schrick VGI („Variable Geometry Intake“).\n\nV roce 1992 spolu se zavedením modelu Volkswagen Golf III byl poprvé k dispozici šestiválcový motor v nižší střední třídě a jako hatchback v Evropě. Severní Amerika čekala až do roku 1994. Ve stejnou dobu se v evropských modelech začaly používat verze s obsahem 2,9 l u modelu VR6 Syncro. Odpovídající verze Vento/Jetta VR6 se objevily ve stejném roce.\n\nDalší modifikace se objevily v roce 1999 se zavedením 24ventilového motoru VR6 o objemu 2,8 l. Tento motor poskytoval výkon 150 kW (204 PS, 201 k) a točivý moment 265 Nm. Nová verze byla k dispozici v modelu Passat. Zároveň byl představen Golf a Bora pro evropské trhy s kódem motoru AQP. Jméno VR6 bylo vynecháno jako obchodní označení a 4WD byl přejmenován na 4Motion. Stal se standardem V6 (VR6) v Evropě. 24ventil V6 (VR6) byl představen v Severní Americe v roce 2001 v modelu T4 Eurovan, posktující 150 kW (204 PS) a u GTI v roce 2002 (kde byl označen opět jako VR6).\n\nV roce 1999 byl představen zmodernizovaný 12ventilový motor VR6 pro severoamerický trh a určený pro platformu A4 a vozy Golf IV./GTI/Jetta. Tento nový motor má vyšší výkon díky novým vačkovým hřídelím, variabilní geometrii sacího potrubí a zvýšenému kompresnímu poměru (10,5:1). Výkon se zvýšil na 130 kW (177 PS) při 5800 otáčkách za minutu a točivý moment se zvýšil na 245 Nm při 3200 otáčkách za minutu. Nový motor splňuje přísnější emisní limity.\n\nV roce 2001 byl pro nový \"brouk\" s názvem Beetle RSi VR6 zvětšen objem na 3,2 l a výkon zvýšen na 168 kW (228 PS). Beetle RSi byl první tovární vůz, který disponoval 24ventilovým motorem VR6 o objemu 3,2 l. Později byl použit v modelu Golf IV R32 a byl také představen v původním Audi TT. Podle koncernu Volkswagen tyto varianty dávaly výkon 184 kW (250 PS) u Audi TT a 177 kW (241 PS, 237 k) u R32.\n\nPozději byl motor VR6 o objemu 3,2 litru použit v modelech Audi A3 a Golf V R32.\n\nVolkswagen Group také vyvinul řadu motorů, které kombinují dva bloky válců motoru VR6 rozevřených na 72°. Tyto agregáty jsou označovány jako „W“ motory. Výsledkem je konfigurace W12, která je výrazně kratší než klasický 90stupňový vidlicový motor V12, ale je nepatrně širší. Motory W8 a W16 jsou konstruovány podobným způsobem. Motor W8 o výkonu 202 kW (275 k) používá dva čtyřválcové „VR4“ bloky a motor W16 o výkonu 746,4 kW (1001 k) ve voze Bugatti Veyron 16.4 kombinuje dva „VR8“ bloky.\n"}
{"id": "1122095", "url": "https://cs.wikipedia.org/wiki?curid=1122095", "title": "Tenis na Letních olympijských hrách 2016", "text": "Tenis na Letních olympijských hrách 2016\n\nTenisový turnaj na Letních olympijských hrách 2016 probíhal v období od soboty 6. srpna do neděle 14. srpna 2016 na otevřených dvorcích v Olympijském tenisovém centru brazilského Ria de Janeira, součásti Olympijského parku Barra.\n\nOficiálními organizátory události se staly Brazilský olympijský výbor a Mezinárodní tenisová federace (ITF). Turnaj patřil do kalendáře profesionálních tenisových okruhů – mužského ATP World Tour i ženského WTA Tour. Do žebříčků se tenistům nezapočítaly žádné body. Pořadatelé zvolili tvrdý povrch GreenSet Grand Prix Cushion, namísto tradiční jihoamerické antuky, aby minimalizovali obtíže hráčů při přechodu mezi povrchy během probíhající letní sezóny na amerických betonech.\n\nTurnaj představoval patnáctý ročník řádného, oficiálního olympijského turnaje. Soutěže byly obsazeny 172 účastnickými místy v pěti kategoriích: mužské dvouhře a čtyřhře, ženské dvouhře a čtyřhře a také ve smíšené čtyřhře. Použito bylo okolo 32 tisíc míčů Wilson Australian Open.\n\nŘada elitních tenistů se před zahájením odhlásila, což v dějišti her kritizoval obhájce zlata a druhý hráč světa Andy Murray slovy: „\"Je to ostuda. Roger i Stan patří mezi hráče, kteří na takovém typu turnaje mají šanci uspět. Je nešťastné, že budou chybět\".“\n\nRiziko nákazy virem zika jako důvod neúčasti uvedli sedmý hráč žebříčku Milos Raonic a osmý Tomáš Berdych, třetí hráčka klasifikace Simona Halepová i sedmnáctka Karolína Plíšková. Do mužské čtyřhry pro dané riziko nezasáhli obhájci titulu Bob a Mike Bryanovi.\n\nZe zdravotních důvodů se omluvili třetí a čtvrtý muž pořadí Roger Federer a Stan Wawrinka. Mezi ženami pak světová jedenáctka Dominika Cibulková či šestnáctka Belinda Bencicová.\n\nOlympijská šampionka z mixu a bronzová singlistka z Londýnských her Viktoria Azarenková, figurující na sedmé příčce, v červenci 2016 přerušila kariéru pro těhotenství. Obhájkyně stříbrného kovu z dvouhry Maria Šarapovová byla v době konání suspenzována pro pozitivní dopingový nález s dvouletým zákazem startu. Rozhodnutí Mezinárodní sportovní arbitráže, ke které se odvolala, bylo plánováno na září 2016.\n\nNa rozdíl od Olympiády 2012, kde došlo k přidělení bodů do žebříčků ATP a WTA ve dvouhrách, nebyl riodejaneirský turnaj bodován v žádné ze soutěží, což také mohlo sehrát roli při rozhodování v účasti na hrách.\n\nPro účast na olympijských hrách byli všichni tenisté povinni být součástí nominace týmu alespoň ve třech mezistáních utkáních Davis Cupu či Fed Cupu olympijského cyklu 2012–2016, z toho minimálně v jednom ročníku mezi lety 2015–2016. Výjimkou se stali hráči a hráčky, jejichž družstvo odehrálo alespoň tři ze čtyř sezón v zonálních základních skupinách, tedy mimo dvě světové skupiny, nebo pokud byl tenista minimálně dvacetkrát v kariéře nominován v Davis Cupu či Fed Cupu. Pro tyto hráče se kritérium snížilo na dvě povinné nominace v letech 2012–2016.\n\nMezinárodní tenisová federace si ve výjimečných případech vyhradila uznat start i při nesplnění výše uvedených podmínek. Každý národní olympijský výbor (NOV) byl oprávněn nominovat maximálně šest tenistů a šest tenistek, z toho až čtyři jednotlivce do dvouhry a dva páry do každé soutěže čtyřhry.\n\nOznámení kvalifikovaných hráčů učinila Mezinárodní tenisová federace na základě 56 nejvýše postavených hráčů a hráček na žebříčcích ATP a WTA ve vydáních z pondělí 6. června 2016 (po dohrání French Open). Limitujícím kritériem byla účast maximálně čtyř olympioniků z jednoho státu, respektive národního olympijského výboru (NOV). Pokud byli mezi prvními padesáti šesti hráči žebříčku více než čtyři tenisté jednoho národního svazu, pak do turnaje nastoupili pouze čtyři nejvýše klasifikovaní. Místa tenistů z pátých a dalších pozic v redukovaných národních žebříčcích obsadili hráči umístění za 56. pozicí žebříčku, kteří současně splňovali podmínku figurovat do čtvrtého místa v redukované klasifikaci vlastního státu. Žádní tenisté z jedné výpravy nebyli nalosováni do stejné čtvrtiny pavouka (výjimkou se stali náhradníci).\n\nZbylých osm míst, do počtu 64 hráčů, bylo rozděleno ve formě divokých karet, z toho šest jich udělil Olympijský výbor ITF a dvě určila Tripartitní komise tenistům z malých států.\nDo soutěží mužské a ženské čtyřhry se automaticky kvalifikovalo deset nejvýše postavených hráčů mužského deblového žebříčku ATP a prvních deset hráček ženského deblového žebříčku WTA ve vydání 6. června 2016. Tito tenisté mohli zvolit svého spoluhráče-krajana, jenž také figuroval na žebříčku dvouhry či čtyřhry.\n\nPřímý postup si dále zajistilo minimálně čtrnáct dalších párů s nejnižším součtem v kombinovaném žebříčku z pondělní klasifikace 6. června 2016 s podmínkou maximálně dvou párů na jednu zemi (pár tvoří tenisté z jednoho národního olympijského výboru). Zbylých osm míst, do počtu 32 párů v soutěži, získá pozvání ve formě divokých karet od Olympijského výboru ITF.\nDo soutěže smíšené čtyřhry může národní olympijský výbor vyslat maximálně dvě dvojice, a v takovém případě každá z nich bude nalosována do jiné poloviny pavouka. Účastnit se soutěže mohou pouze tenisté, kteří již na olympiádě hráli dvouhru a/nebo čtyřhru. Dvanáct párů s nejnižším součtem v kombinovaném žebříčku, z vydání 6. června 2016, si zajistí přímou účast. Čtyři zbylá místa přidělí Olympijský výbor ITF ve formě divokých karet. Přihlášení párů do soutěže končí 9. srpna 2016 v 11:00 hodin místního času.\n\nDo žebříčku WTA nebyly hráčkám přiznány žádné body.\n\nVe věci mužské části zveřejnil 18. listopadu 2015 španělský deník \"Marca\" informaci od nově zvoleného prezidenta ITF Davida Haggertyho. Americký šéf Mezinárodní tenisové federace (ITF) uvedl, že pokud bude pokračovat neshoda mezi ITF a Asociací tenisových profesionálů (ATP), body do žebříčku ATP přiděleny nebudou. Původní dohoda o jejich distribuci byla podepsána 1. června 2011 a použita na LOH 2012 v Londýně. Vedení ITF však podle deníku odmítlo zaplatit kompenzace, zejména antukovým turnajům ATP, během konání olympiády, na kterých by nestartovali hráči účastnící se LOH v Riu de Janeiru. V reakci na to ATP odmítla obnovit dohodu z roku 2011 o přidělování bodů. Žádné bodové ohodnocení do klasifikace ATP tak přiděleno nebylo.\n\nVšechny soutěže se hrály ve formátu vyřazovacího systému. Do mužské a ženské dvouhry nastoupilo 64 hráčů, což představovalo šestikolový turnaj. Mužská a ženská čtyřhra zahrnovala 32 párů a smíšená čtyřhra pak 16 párů. Poražení semifinalisté odehráli zápas o bronzovou medaili.\n\nVšechny zápasy byly hrány na dvě vítězné sady vyjma finále mužské dvouhry, které se konalo na tři vítězné sady. Tiebreak poprvé v historii uzavíral všechny sety za stavu her 6–6. V rozhodující sadě utkání smíšené čtyřhry byl uplatněn tzv. supertiebreak, v němž zvítězil pár po dosažení 10 bodů za podmínky rozdílu alespoň dvou míčů.\n\nOlympijský turnaj probíhal od soboty 6. srpna do neděle 14. srpna 2016.\n\nMužskou dvouhru ovládl druhý hráč světa Andy Murray ze Spojeného království, jenž se tak stal prvním tenistou historie, který získal druhou zlatou olympijskou medaili ze soutěží dvouher. Do sbírky britských medailí přispěl sedmnáctým zlatem z tenisových soutěží.\n\nŽenskou dvouhru vyhrála 22letá Mónica Puigová, figurující na 34. příčce světové klasifikace. Stala se tak prvním portorickým reprezentantem, jenž vybojoval olympijské zlato, i první nenasazenou šampionkou singlové soutěže od znovuzařazení tenisu do olympijského programu v roce 1988.\n\nV mužské čtyřhře zvítězili Španělé Marc López s Rafaelem Nadalem. U druhého jmenovaného se jednalo o druhý zlatý kov, když triumfoval již v singlové soutěži Pekingských her 2008.\n\nŽenskou čtyřhru opanoval sedmý nasazený ruský pár Jekatěrina Makarovová a Jelena Vesninová.\n\nOlympijské vítězství ve smíšené čtyřhře si připsali Američané Bethanie Matteková-Sandsová a Jack Sock. Stříbrná medailistka Venus Williamsová se pátou olympijskou medailí stala druhým tenistou historie, jenž vybojoval rekordní počet pěti olympijských kovů. Na čele dané statistiky se zařadila po bok Britky Kathleen McKaneové Godfreeovéu.\n\n"}
{"id": "1122096", "url": "https://cs.wikipedia.org/wiki?curid=1122096", "title": "Reggie Lucas", "text": "Reggie Lucas\n\nReggie Lucas, rodným jménem Reginald Grant Lucas (25. února 1953 – 19. května 2018) byl americký kytarista a hudební producent. Svou kariéru zahájil počátkem sedmdesátých let, kdy například vystupoval se zpěvákem Billym Paulem. V letech 1972 až 1976 vystupoval s trumpetistou Milesem Davisem. Zde hrál také perkusionista James Mtume, se kterým Lucas později působil v kapele Mtume. V roce 1983 byl jedním z producentů debutového alba zpěvačky Madonny nazvaného \"Madonna\". Během své kariéry spolupracoval s mnoha dalšími hudebníky, mezi které patří například Stephanie Mills, Lou Rawls, Randy Crawford, Roberta Flack a Lonnie Liston Smith.\n\n"}
{"id": "1122098", "url": "https://cs.wikipedia.org/wiki?curid=1122098", "title": "Azar Lawrence", "text": "Azar Lawrence\n\nAzar Lawrence (* 3. listopadu 1952) je americký jazzový saxofonista. Narodil se v Los Angeles a svou kariéru zahájil na počátku sedmdesátých let. Brzy spolupracoval s trumpetistou Milesem Davisem. Své první sólové album nazvané \"Bridge into the New Age\" vydal již v roce 1974 na značce Prestige Records a následovala jej řada dalších. Během své kariéry spolupracoval s mnoha dalšími hudebníky, mezi které patří například McCoy Tyner, Elvin Jones, Freddie Hubbard a Woody Shaw.\n\n"}
{"id": "1122099", "url": "https://cs.wikipedia.org/wiki?curid=1122099", "title": "Lomy (Snědovice)", "text": "Lomy (Snědovice)\n\nLomy jsou vesnice, součást obce Snědovice v okresu Litoměřice. Nachází se 1,8 km svv od Snědovic.\n\nLomy leží v katastrálním území Strachaly o výměře 2,933 km.\n"}
{"id": "1122100", "url": "https://cs.wikipedia.org/wiki?curid=1122100", "title": "Cannes-Écluse", "text": "Cannes-Écluse\n\nCannes-Écluse je francouzská obec v departementu Seine-et-Marne v regionu Île-de-France. V roce 2012 zde žilo 2 550 obyvatel.\n\nLa Brosse-Montceaux, Esmans, Marolles-sur-Seine, Montereau-Fault-Yonne, Varennes-sur-Seine\n\n\"Počet obyvatel\"\n\n"}
{"id": "1122101", "url": "https://cs.wikipedia.org/wiki?curid=1122101", "title": "Cannes (rozcestník)", "text": "Cannes (rozcestník)\n\nCannes je název nebo součást názvu více míst ve Francii:\n\n"}
{"id": "1122102", "url": "https://cs.wikipedia.org/wiki?curid=1122102", "title": "Dominique Gaumont", "text": "Dominique Gaumont\n\nDominique Gaumont (8. ledna 1953 – 10. listopadu 1983) byl francouzský jazzový kytarista. Narodil se ve městě Saint-Mandé bývalému guyanskému politikovi Édouardu Gaumontovi. Po dokončení hudebních studií se počátkem sedmdesátých let začal hudbě věnovat profesionálně. V roce 1974 absolvoval koncertní turné s americkým trumpetistou Milesem Davisem (hrál také v několika skladbách z jeho alba \"Get Up with It\"). Společné koncertní nahrávky byly vydány na albu \"Dark Magus\". Později se vrátil zpět do Francie, kde vedl vlastní trio. Během své kariéry spolupracoval i s dalšími hudebníky, mezi které patří například Michel Portal a kapela Art Ensemble of Chicago. Zemřel na předávkování drogami ve věku třiceti let.\n"}
{"id": "1122103", "url": "https://cs.wikipedia.org/wiki?curid=1122103", "title": "Michael Henderson", "text": "Michael Henderson\n\nMichael Henderson (* 7. července 1951) je americký zpěvák, multiinstrumentalista, hudební producent a skladatel. Svou kariéru zahájil již v polovině šedesátých let, kdy hrál s různými hudebníky z vydavatelství Motown. V první polovině sedmdesátých let spolupracoval s trumpetistou Milesem Davisem (hrál například na albech \"A Tribute to Jack Johnson\" a \"On the Corner\"). Své první sólové album nazvané \"Solid\" vydal v roce 1977 na značce Buddah Records a následovala jej řada dalších. Během své kariéry spolupracoval s mnoha hudebníky, mezi které patří například Bobby Womack, Stevie Wonder a Cheryl Lynn.\n"}
{"id": "1122104", "url": "https://cs.wikipedia.org/wiki?curid=1122104", "title": "Rumpler Tropfenwagen", "text": "Rumpler Tropfenwagen\n\nRumpler Tropfenwagen (v překladu „Rumplerův vůz ve tvaru kapky“) byl německý automobil, který vyvinul v roce 1921 konstruktér rakouského původu Edmund Rumpler a představil ho na berlínském autosalonu téhož roku. Využil své zkušenosti z letecké továrny Rumpler Flugzeugwerke a navrhl zaoblenou karosérii aerodynamického tvaru. Součinitel odporu činil pouhých 0,28, čímž vůz výrazně předběhl svoji dobu. Díky tomu dosahoval rychlosti až 115 km/h. Automobil byl dlouhý čtyři a půl metru a vážil 1400 kg. Do přední části vozu se vešel pouze řidič, za ním byla ve dvou řadách umístěna sedadla pro čtyři pasažéry. Motor vyráběla firma Siemens. Měl šest válců uspořádaných do W a maximální výkon 26 kW. Zajímavostí byla dvojice světel umístěných nad sebou na úzké přídi a speciální zaoblená okna.\n\nKarl Benz se o Tropfenwagen zajímal jako o perspektivní závodní vůz, později však spolupráci s Rumplerem ukončil, protože automobil nebyl komerčně úspěšný. Důvodem byla nepříznivá ekonomická situace v poválečném Německu, nezvyklý vzhled vozidla, nedostatek úložného prostoru i poruchovost novátorského motoru. Vyrobilo se pouze okolo stovky vozů a v roce 1925 byl projekt zastaven. Vůz je známý také tím, že si zahrál ve filmu Fritze Langa \"Metropolis\". Zachovaly se pouze dva exempláře, které jsou vystaveny v automobilových muzeích v Mnichově a Berlíně.\n\n"}
{"id": "1122106", "url": "https://cs.wikipedia.org/wiki?curid=1122106", "title": "109. peruť (Izrael)", "text": "109. peruť (Izrael)\n\n109. peruť () Izraelského vojenského letectva, také známá jako Údolní peruť, vznikla v červenci 1951 jako peruť operující s letouny de Havilland Mosquito FB Mk.VI a PR Mk.XVI. V současné době provozuje stíhací stroje F-16C a D ze základny Ramat David.\n"}
{"id": "1122107", "url": "https://cs.wikipedia.org/wiki?curid=1122107", "title": "Lensk", "text": "Lensk\n\nLensk (, – \"Lenskej\") je město v Saše v Ruské federaci. Při sčítání lidu v roce 2010 mělo bezmála pětadvacet tisíc obyvatel.\n\nLensk leží na levém břehu Leny přibližně 840 kilometrů západně od hlavního města republiky, Jakutsku.\n\nSoučasné osídlení bylo založeno v roce 1663 ruskými kožešinovými lovci na místě staršího sídla Evenků. Jmenovalo se pak Muchtuja. Během Druhé kamčatské expedice Vituse Beringa v první polovině osmnáctého století zde byla zřízena poštovní stanice.\n\nV devatenáctém a na počátku dvacátého století sloužilo jako místo politického vyhnanství.\n\nVe dvacátém století se začalo rychle rozrůstat jako základna pro těžbu diamantů v povodí Viljuje. V roce 1956 byla postavena silnice spojující Muchtuju s Mirným a v roce 1963 se sídlo stalo městem a bylo přejmenováno na \"Lensk\".\n"}
{"id": "1122110", "url": "https://cs.wikipedia.org/wiki?curid=1122110", "title": "Jan Řežáb", "text": "Jan Řežáb\n\nJan Řežáb (12. ledna 1987 Plzeň) je český podnikatel, zakladatel a předseda dozorčí rady společnosti Socialbakers. Jeho prvním podnikatelským projektem byla společnost Redboss s.r.o. V letech 2016 až 2017 působil na pozici CEO pro digitální technologie v mezinárodní skupině Goodbaby International. V letech 2015 a 2016 jej časopis Forbes zařadil na seznam 30 podnikatelských osobností mladších 30 let v kategorii marketing.\n\nŘežáb studoval gymnázium v Plzni, avšak nedokončil ho. Jeho nejvyšší dosažené vzdělání je základní. V roce 2008 se oženil s Boženou Řežábovou s kterou má dva syny.\n\nVe dvanácti letech začal podnikat na živnostenský list svého otce. V této době studoval na soukromém gymnáziu z kterého následně odchází, aby se mohl plně věnovat podnikání. V roce 2000 zakládá portál Mobiles.zde.cz, který se věnuje prodeji obsahu pro mobilní telefony. Tento portál je v roce 2002 přesunut na novou doménu Redboss.cz. 24. května 2004 zakládá jeho otec Ing. Ladislav Řežáb společnost Redboss s.r.o., kterou následující rok převádí na Jana Řežába. Společnost se věnovala primárně vývoji java her a mezi nejúspěšnější tituly patří Strategy War, Slide-a-Lama či Paintball. V roce 2005 získává titul Začínající podnkatel roku. V roce 2006 je hostem televizního pořadu Uvolněte se, prosím a v roce 2007 pořadu Všechnopárty moderovaného Karlem Šípem. V roce 2007 se společnost dostala do finančních potíží a změnila svůj název na TECHNOLOGICO, s.r.o. Závazky po splatnosti v roce 2007 měly činit téměř 4 miliony korun. Mezi věřitele se počítal i portál Atlas.cz. Řežáb v roce 2007 oznámil fůzi společnosti Redboss s.r.o. se společností MLiven, což by mělo vyřešit problematické závazky po splatnosti. Ke sloučení společností ovšem nikdy nedošlo. V současnosti je Jan Řežáb stále jednatelem a jediným společníkem společnosti TECHNOLOGICO, s.r.o.\n\nV roce 2009 Řežáb oznamuje spuštění portálu Lokola.cz provozovaný nově vzniklou společnost LOKOLA s.r.o. V této společnosti je Jan Řežáb od roku 2010 jednatelem, ale nemá žádný obchodní podíl. Zakladateli jsou Jana Voříšková a Hubert Vassili Gaëtan le Moigne. Sídlem společnosti je Praha. Portál Lokola.cz je lokálním vyhledávačem služeb.\n\nV roce 2008 založil Jan Řežáb společně s Lukášem Maixnerem a Martinem Homolkou v Plzni společnost \"Candytech\", později přejmenovanou na \"Facebakers\" a poté na Socialbakers. Společnost se zabývá analytikou sociálních sítí. V roce 2016 Jan Řežáb oznámil svůj odchod z pozice CEO, v které ho nahradil Robert Lang.\n\nV letech 2016 až 2017 působil v představenstvu společnosti Goodbaby International na pozici CEO pro digitální technologie.\n\n\n"}
{"id": "1122111", "url": "https://cs.wikipedia.org/wiki?curid=1122111", "title": "Štětsko", "text": "Štětsko\n\nŠtětsko je označení regionu v okrese Litoměřice s centrem ve Štětí. \n\nNa rozdíl od jiných oblastí v Čechách je geografické vymezení celkem ustálené a sídla lze rozdělit do tří oblastí - sídla v bezprostřední blízkosti Štětí, která jsou součástí města: Stračí, Počeplice, Brocno, Radouň, Chcebuz, Veselí, Újezd, Čakovice, Hněvice, sídla v okolí Snědovic: Křešov, Lomy, Strachaly, Mošnice, Nová Ves, Střížovice, Sukorady, Velký Hubenov a na levém břehu Labe Račice .\n\n"}
{"id": "1122113", "url": "https://cs.wikipedia.org/wiki?curid=1122113", "title": "Česká šachová extraliga 2014/15", "text": "Česká šachová extraliga 2014/15\n\nČeská šachová extraliga 2014/15 byla nejvyšší šachovou soutěží v sezoně 2014/15 v Česku. Zúčastnilo se 12 družstev, přičemž nováčky byly AD Mahrla Praha, která se vrátila po jedné sezóně v 1. lize a 2222 ŠK Polabiny, která se vrátila po dvou sezónách v 1. lize. \n\nPrvních osm kol bylo odehráno formou dvoukol v sobotu a v neděli, kdy vždy 6 družstev hrálo toto dvoukolo doma a šest venku. Tato dvoukola se odehrála v termínech\n1./2. listopadu 2014, 29. listopadu/30. listopadu 2014, 10. ledna/11. ledna 2015 a 7. února/8. února 2015. V těchto čtyřech dvoukolech každý celek hrál dva víkendy doma a dva venku, ale domácí celek v zápisu utkání neodpovídá vždy celku, který utkání skutečně hostil. Všechna utkání závěrečných tří kol byla odehrána od pátku 27. března 2015 do neděle 29. března 2015 v Brně.\n\nPošesté v řadě zvítězil 1. Novoborský ŠK, přičemž vyhrál 10 zápasů a remizoval pouze se čtvrtým Labortechem Ostrava. Počtvrté v řadě obsadil 2. místo Rapid Pardubice a rozšířil tak svou medailovou bilanci na 11 cenných kovů. Na 3. místo dosáhlo poprvé v historii družstvo Výstaviště Lysá nad Labem. Z extraligy sestoupil po dvou sezónách tým ŠK Karviná a nováček 2222 ŠK Polabiny.\n\nDo bojů celkem zasáhlo ve 12 družstvech 143 hráčů, z toho ani jedna žena. Zastoupení jednotlivých šachových federací bylo následující: Česko 86, Polsko 29, Slovensko 9, Rusko, Ukrajina po 5, Bělorusko 3, Indie 2, Rumunsko, Lotyšsko, Německo, Arménie po 1. V následujícím seznamu jsou uvedeni hráči, kteří sehráli alespoň jednu partii. Počet sehraných partií je v závorce za jménem hráče. Vlajka označuje stát, v jehož národní federaci byl pro danou sezónu hráč registrován u FIDE.\n\n"}
{"id": "1122117", "url": "https://cs.wikipedia.org/wiki?curid=1122117", "title": "Anadolu Ajansı", "text": "Anadolu Ajansı\n\nAnadolu Ajansı, AA, je tisková agentura v Turecku.\n\nVelké národní shromáždění Turecka rozhodlo dne 6. dubna 1920 o zřízení agentury. Cílem bylo šíření zpráv o turecké válce za nezávislost doma i v zahraničí.\n\nAgentura má 75 poboček v Turecku a kanceláře ve 81 zemích. Centrála společnosti je v Ankaře.\n\nAnadolu Ajansı je členem:\n\n"}
{"id": "1122121", "url": "https://cs.wikipedia.org/wiki?curid=1122121", "title": "John Stubblefield", "text": "John Stubblefield\n\nJohn Stubblefield (4. února 1945 – 4. července 2005) byl americký jazzový saxofonista.\n\nNarodil se ve městě Little Rock v Arkansasu a v dětství se učil vedle saxofonu hrát ještě na klavír. Hudbu studoval na University of Arkansas ve Fayetteville. Později žil v Chicagu, kde spolupracoval s hudební organizací AACM, a roku 1971 se usadil v New Yorku. Během své kariéry spolupracoval s desítkami různých hudebníků, mezi které patří například Miles Davis, Abdullah Ibrahim, McCoy Tyner, Joseph Jarman či Anthony Braxton. Řadu let působil v kapele Mingus Big Band, kterou sestavila vdova po hudebníkovi Charlesi Mingusovi. Hudbě se věnoval také jako pedagog, přednášel například na Rutgers University a Wesleyan University.\n\nJeště v říjnu roku 2004, kdy již byl odkázán na invalidní vozík, dirigoval orchestr, se kterým nahrával své poslední album \"I Am Three\". Později však byl nucen zůstat v celodenní péči, v nemocnici jej však navštěvovali například komik Bill Cosby a v té době již bývalý americký prezident Bill Clinton. Zemřel na karcinom prostaty ve věku šedesáti let v nemocnici v newyorském Bronxu.\n"}
{"id": "1122123", "url": "https://cs.wikipedia.org/wiki?curid=1122123", "title": "Petr Žák", "text": "Petr Žák\n\nPetr \"Franky\" Žák (* 23. února 1983, Slaný) je český bubeník, který působí v punk rockové kapele Totální nasazení (hudební skupina) a folk rockové kapele Deratizéři.\n\nFranky začal hrát na bicí nástroje v šesti letech. Navštěvoval Základní uměleckou školu ve Slaném. Pod vedením Milana Macha se stal mistrem republiky ve hře na bicí nástroje (1997), dvakrát získal třetí místo (1994, 2000), přičemž první a druhá místa nebyla z finančních důvodů udělena. V rámci ZŠU doprovázel školní orchestr Beta po celé jižní Evropě.\n\nV \"Totáčích\" (Totální nasazení (hudební skupina)) poprvé zaskakoval v roce 1998, do roku 2008 pak ještě několikrát. Na konci roku 2008 odchází z Totálního nasazení dlouholetý bubeník Pípa a Franky tak nastupuje na jeho místo. Volba je to snadná, Franky spolu se Sváťou (Svatopluk Šváb) spolu hrají od roku 1999 ve folk rockovém projektu Deratizéři.\n\nMezi jeho vedlejší projekty lze zařadit kapelu Blueberry, se kterou natočil CD Slánské vánoční zpívání. Studiově se podílel i na desce Sváti a Martiny Spousta slánských pověstí. Mimo zmíněné kapely hostoval či hrál v několika dalších rockových a metalových skupinách, např.Doctor P.P., Oblomov, Wajgl, Bez súhlasu.\n\nFranky je firemním hráčem činelů Agean.\n\n\n\n\n"}
{"id": "1122127", "url": "https://cs.wikipedia.org/wiki?curid=1122127", "title": "Steve Gadd", "text": "Steve Gadd\n\nSteve Gadd (* 9. dubna 1945) je americký jazzový bubeník.\n\nNarodil se ve městě Irondequoit ve státě New York a hře na bicí se začal věnovat ve svých sedmi letech, kdy jej začal vyučovat jeho strýc, bubeník působící v americké armádě. Již v jedenácti vystupoval s trumpetistou Dizzym Gillespiem. Po dokončení středoškolského studia v rodném městě zahájil studium na Manhattan School of Music, odkud však po dvou letech odešel na Eastman School of Music do Rochesteru. Po dokončení studií vystupoval například s bratry Chuckem a Gapem Mangioneovými. Jeho vůbec první nahrávkou bylo album \"Diana in the Autumn Wind\" druhého jmenovaného. Později i on sám nastoupil do armády, kde strávil tři roky jako bubeník ve vojenské kapele. Později hrál v triu s Tonym Levinem a Mikem Holmesem a v roce 1973 krátce působil ve skupině Return to Forever. Během své kariéry spolupracoval s desítkami dalších hudebníků různých žánrů. Patří mezi ně například Paul Simon, Laurie Anderson, Paul McCartney, Eric Clapton nebo duo Kate & Anna McGarrigle.\n\n"}
{"id": "1122128", "url": "https://cs.wikipedia.org/wiki?curid=1122128", "title": "Hřbitov u Kozí brány", "text": "Hřbitov u Kozí brány\n\nHřbitov u Kozí brány (německy \"Gaistor-Friedhof\") je hřbitov v historické části Bratislavy. Jeho současnou polohu vymezují ulice Palisády, Šulekova a Bradlianská.\n\nEvangelický hřbitov, zapsaný do seznamu kulturních památek, patří k významným pietním místům v Bratislavě a je důležitým svědectvím slavné historie dnešního hlavního města Slovenska.\n\nV 40. letech 16. století se v Prešpurku upevnil protestantismus. Postupně získával stále více přívrženců a svůj největší rozmach dosáhl na přelomu 16. a 17. století. Vyvrcholením převahy vyznavačů Lutherova učení byl rok 1619, kdy se městský farní chrám – Dóm svatého Martina – stal na dva roky evangelickým kostelem.\n\nPříslušníci evangelické obce v Prešpurku původně pohřbívali své zesnulé na zde stávajících městských hřbitovech. Vlastní místo k pohřbívání mrtvých neměli. Městští radní proto hledali vhodné místo na vybudování hřbitova, který by sloužil pouze evangelíkům. Nakonec jim poskytly prostor před vnitřními městskými hradbami nedaleko Michalské brány. Vzhledem k počtu evangelických věřících se plocha hřbitova postupně rozšiřovala a zabírala parcely až na nynější Konventní ulici. Hřbitov byl obehnán pevnou kamennou zdí.\n\nPro další existenci evangelického hřbitova (stejně jako i ostatních míst na pohřbívání) měla zásadní dopad reforma císaře Josefa II., kterou nařídil uzavřít dosud používané hřbitovy uvnitř obydlených ploch a zřídit nové, ve větší vzdálenosti od lidských obydlí. Opatření vyvolané jako obrana proti často se vyskytujícím nákazám a epidemiím se dotklo i tehdejšího evangelického hřbitova v Prešpurku.\n\nV zájmu respektování císařova nařízení Prešporský evangelický církevní sbor musel hledat nové místo, kde by mohli být pohřbíváni jeho zesnulí. V roce 1783 koupil pozemek u silnice, která vedla z zde donedávna existující Kozí brány směrem na kopce Malých Karpat.\n\nI tento hřbitov se postupně rozrůstal o další pozemky. Vyvolala to potřeba nových ploch na pohřbívání. Ani toto opatření však časem nestačilo a proto musely být hrobová místa použita i několikrát. Nové pozemky se stavebními úpravami postupně slučovaly s již existujícími. K poslednímu významnému rozšíření hřbitova přišlo v 60. letech 19. století, když se plocha rozrostla o zahrady při ulici Palisády a dosáhla tak dnešní rozlohy.\n\nNa hřbitově, který se aktivně využíval až do roku 1950 (v tomto roce zde bylo pohřbívání ukončeno a hřbitov byl úředně zrušen), se dnes odhadem nachází asi čtyři tisíce hrobových míst a s přihlédnutím na způsob pohřbívání (některé hroby byly použity vícekrát) se předpokládá , že v období let 1783 až 1950 zde bylo pohřbeno asi dvacet tisíc zesnulých.\n\nHřbitov, přístupný jak ze strany Sulekova ulice (hlavní vchod), tak z ulice Palisády (vedlejší vchod), je dnes vizuálně rozdělen na několik sektorů. Jednotlivé hroby jsou poměrně chaoticky uspořádány, což souvisí s jeho vývojem a postupným rozšiřováním. I přesto, že hřbitov jako celek, jakož i několik náhrobků byly prohlášeny za kulturní památky, jejich stav je žalostný. Mnohé, často umělecky či historicky cenné náhrobníky, podléhají neúprosnému zubu času a o některých dnes víme pouze na základě archivních záznamů.\n\nNávštěvník se procházením jednotlivými sektory na náhrobcích seznamuje s více či méně známými jmény osobností, které spoluvytvářely společenský kolorit města a patřily často k jeho významným obyvatelům.\n\nKromě mnoha zajímavých náhrobků se na Hřbitově u Kozí brány nacházejí dvě významné stavby. Koncem 18. století v jihozápadní části hřbitova postavili arkádovou hrobku uherského šlechtice, barona Jana Jesenáka (János Jeszenák, 1800–1849). Bývalého nitranského župana, účastníka uherského odboje, po událostech v revolučních letech 1848–1849, v Pešti 10. října 1849 popravili. Zde také uložili jeho tělesné ostatky. Teprve na základě povolení je v roce 1867 exhumovali a převezli do baronovy vlasti. S úmyslem uložit je na důstojné místo (z někdejšího vlastizrádce se časem stal národní hrdina), u známého prešporského architekta a stavitele Ignáce Geiglera ml. objednali stavbu reprezentačního objektu, který měl zároveň sloužit jako místo uložení ostatků baronových příbuzných, pohřbených na starém hřbitově na Konventní ulici.\n\nDoširoka roztažené průčelí Jesenákovské hrobky v klasicistním stylu je charakteristické svými dvěma arkádovými křídly (každé se sedmi obloukovými poli) svírajícími mezi sebou na čtvercovém půdorysu postavenou ústřední halu zvanou \"mausoleum\", která z průčelí vystupuje jako rizalit. Halu, pod kterou se nachází baronova hrobka, završuje trojúhelníkový štít, ve spodní části doplněn maďarským nápisem sdělujícím účel stavby: \"KIRÁLYFAI Baro JESZENÁK JÁNOS CSALÁDJÁNAK SIRBOLTJA\" (\"Rodinná hrobka barona Jana Jesenáka\"). Vchod do této části je uzavřen symbolickou kovovou mříží. Na vnitřním zdi je umístěn bohatě umělecky ztvárněný reliéfní náhrobek z carrarského mramoru, na kterém anděl korunoval bustu zesnulého barona.\n\nArkády Jesenákovskej hrobky obsahují náhrobky osob, příp. rodin, které na výstavbu hrobky finančně přispěli, či si hrobová místa po baronově boku koupili.\n\nDruhou významnou stavbou na hřbitově je původně rozlučková kaple. Její neorománské průčelí obrácené do ulice Palisády svým vzhledem připomíná průčelí kapucínského Kostela svatého Štěpána. I tato stavba je dílem Ignáce Feiglera ml. a vznikla v roce 1868. Její jednoduchá fasáda členěná pilastry s výrazným rozetovým oknem nad portálem a bez věže odpovídala religiózním zásadám protestantské církve. V souvislosti s ukončením pohřbívání na hřbitově v roce 1950 se kaple využívala stále vzácněji. Proto, když v 60. letech 20. století asanovali původní baptistickou modlitebnu na Vysoké ulici, její představitelé v roce 1976 koupili někdejší kapli na Hřbitov u Kozí brány a přizpůsobili si ji svým náboženským potřebám. Patří jim dodnes.\n\nPo dostavbě rozlučkové kaple zbourali její starší předchůdkyni, která stála nalevo vedle nynějšího hlavního vstupu. Na uvolněném místě vybudovali – opět podle Feidlerovho projektu – přízemní budovu márnice. Vzhledem připomínala hrobku barona Jesenáka. V ústřední rizalitové části však byla uzavřena širokými proskleným dvoukřídlými dveřmi.\n\nDnes stavba márnice neexistuje. V 60. letech 20. století ji jako „bezcennou“ zbourali.\n\nNa hřbitově u Kozí brány našlo místo svého posledního odpočinku několik významných osobností kulturního, společenského ale i vědeckého, hospodářského a náboženského života Bratislavy. Jejich hroby zdobí náhrobky často vysoké umělecké či historické hodnoty od nejznámějších bratislavských umělců, např. Alojze Rigeleho, Fraňa Gibaly, Ladislava Majerského Ludwiga Macka a dalších.\n\nZe známějších osobností pohřbených na hřbitově si pozornost zaslouží např. hudební skladatel Ján Levoslav Bella, vynálezce Ján Bahýľ, divadelní režisér Miloš Pietor, architekti Christian Ludwig a Jindřich Merganc, pedagog Ján Pravdoľub Bella, právník a vlastenec Vendelín Bohboj Kutlík, historik Ján Kvačala, lékař, průkopník radioterapie na Slovensku Ľudovít Valach, významná historička Alžbeta Güntherová-Mayerová, umělecký fotograf Martin Martinček, najdeme zde rodové hrobky příslušníků aristokracie, předních bratislavských vinařských, obchodnických, řemeslnických rodin, evangelických duchovních, vojáků, purkmistrů, politiků a ministerských úředníků.\n\n"}
{"id": "1122130", "url": "https://cs.wikipedia.org/wiki?curid=1122130", "title": "Alexander Hoyos", "text": "Alexander Hoyos\n\nHrabě Alexander von Hoyos (13. května 1876 ve Fiume, dnes Rijeka – 20. října 1937 ve Schwertbergu, Horní Rakousy) byl před a během první světové války rakousko-uherským diplomatem.\n\nV roce 1911 koupil zámek Schwertberg se zříceninou hradu Windegg. V roce 1913 se oženil a s manželkou měli čtyři děti.\n\nVstoupil do diplomatických služeb a od roku 1900 byl atašé na velvyslanectví v Pekingu, Paříži, Bělehradu a v Berlíně. Od roku 1905 byl legačním radou ve Stuttgartu a následně na velvyslanectví v Londýně.\n\nV letech 1912 až 1917 byl legačním radou na c. a k. ministerstvu zahraničních věcí a šéfem kabinetu ministra zahraničí hraběte Leopolda Berchtolda. Před válkou byl zodpovědný za polské a ukrajinské záležitosti.\n\nBěhem červencové krize zajistil v Berlíně tzv. „bianco šek“ pro rakouskou diplomacii pro sepsání ultimáta a další postup proti Srbsku.\n\n"}
{"id": "1122132", "url": "https://cs.wikipedia.org/wiki?curid=1122132", "title": "Corn Du", "text": "Corn Du\n\nCorn Du je vrchol v pohoří Brecon Beacons na jihu Walesu, druhý nejvyšší vrchol této oblasti. Leží vedle nejvyššího vrcholu Pen y Fan a vede na něj stezka ze silnice A470, vedoucí z Cardiffu do Breconu. Pod vrcholem se nachází jezero Llyn Cwm Llwch. Vrchol hory se nachází ve výšce 873 m n. m. Na severozápadním hřebeni hory obelisk, připomínající pětiletého chlapce Tommyho Jonese, který zde zemřel v srpnu 1900 na vyčerpání a podchlazení.\n"}
{"id": "1122137", "url": "https://cs.wikipedia.org/wiki?curid=1122137", "title": "Fotky Google", "text": "Fotky Google\n\nFotky Google () je služba pro ukládání a sdílení fotografií a videí od Googlu. Služba byla oznámena v květnu 2015 na sociální síti Google+ a vydána byla 28. května 2015. Při jejím uvedení psali recenzenti, že služba je nejlepší svého druhu.\n\nFotky Google je služba pro ukládání a sdílení fotografií a videí od Googlu. Její hlavní funkce byly dříve součástí sociální sítě Google+. Nové Fotky Google zahrnují neomezený prostor pro ukládání fotografií a videí a aplikaci pro Android, iOS a prohlížeč. Uživatelé zálohují své fotografie do cloudové služby a stávají se přístupné na všech zařízeních propojených se službou.\n\nSlužba Fotky analyzuje a organizuje fotografie do skupin a může identifikovat předměty nebo místa jako pláže, nebe nebo „sněžná bouře v Torontu“. Ve vyhledávacím okně aplikace mohou uživatelé zobrazit potenciální vyhledávání pro skupiny fotografií ve třech hlavních kategoriích: lidé, místa a věci. Služba analyzuje fotografie s podobnými obličeji a seskupuje je do kategorie lidé. Může také seskupovat obličeje podle věku. Kategorie místa používá geotagging, ale může také určovat místa ve starších fotografiích prostřednictvím analýzy významných památek (např. fotografie obsahující Eiffelovu věž). Kategorie věci zpracovává fotografie podle jejich předmětu: narozeniny, budovy, kočky, koncerty, jídlo, promoce, plakáty, screenshoty atd. Uživatelé mohou manuálně odstranit kategorizační chyby.\n\nPříjemci sdílených obrázků mohou procházet galerie bez potřeby stažení aplikace. Uživatelé mohou přejetím prstů přes obrazovku upravit nastavení úpravy fotografií na rozdíl od dříve používaných posuvníků. Obrázky mohou být snadno sdíleny na sociálních sítích (Google+, Facebook, Twitter) a v dalších službách. Aplikace generuje internetové odkazy pro uživatele Fotek Google, ale přístup mohou mít i neuživatelé.\n\nNeomezené úložiště podporuje obrázky do 16 megapixelů a videa do 1080p, maximální rozlišení obrázků průměrných smartphonů v roce 2015. Větší soubory používají úložiště Disku Google. Větší fotografie, obvykle pořízené digitálními zrcadlovkami, mohou být nahrány přes internetový prohlížeč Google Chrome nebo použitím aplikace jako Syncdocs, která může přenést fotografie z paměťové karty fotoaparátu přímo do Fotek Google.\n\nFotky Google je samostatným nástupcem fotografických funkcí sociální sítě Google, Google+. Google spustil tuto sociální síť jako konkurenci ke funkcím Facebooku, ale služba se nikdy nestala stejně populární a Facebook zůstal preferovaným místem pro sdílení fotografií. Ačkoliv Google+ nabízel úložiště fotografií a nástroje pro organizaci, které překonávaly funkce Facebooku, Google+ postrádal uživatelskou základnu, která by je využívala. \"The Verge\" chválil funkce fotek Google+ především v porovnání s jinými fotografickými službami online. Osamostatnění fotografických funkcí Google+ do samostatné služby Fotky Google bylo oznámeno v květnu 2015 na konferenci Google I/O. Odstranění vztahu se sociální sítí se Fotky změnili z platformy pro sdílení na soukromou knihovnu.\n\nV červnu 2015, Jacky Alcine, 21letý afroamerický programátor zaznamenal, že aplikace Fotky Google obsahuje mnoho fotografií ho a jeho černošských přátel v automaticky generovaných fotoalbech pojmenovaných „“ (). Po oznámení Google odstranil kontroverzní „gorillas“ tag z aplikace a omluvil se.\n\nPři vydání Fotek Google v květnu 2015 psali recenzenti, že se jedná o nejlepší službu svého druhu. Walt Mossberg z \"Re/code\" prohlásil službu nejlepším cloudovým úložištěm fotografií nad konkurencí od Amazonu (Amazon Cloud Drive), Applu (iCloud), Dropboxu a Microsoftu (OneDrive). \"The Verge\" napsal, že vydáním Fotek se stal Google hlavním konkurentem ve fotografických úložištích a že jejich cenová struktura učinila myšlenku placení za úložiště fotografií zastaralou. \"CNET\" napsal, že aplikace pro mobilní telefony a tablety jsou obzvláště dobré. Dodal také, že Fotky Google mají rychlejší design než Flickr od Yahoo! a organizovanější funkce než iCloud od Applu.\n\nRecenzenti oceňují především vyhledávací funkce. \"The Verge\" upozornil na rychlost a inteligenci služby, především na jeho schopnost organizovat fotografie, stejně jako čas načítání fotografií, rychlost vyhledávání a jednoduchost nástroje na úpravy fotografií. \"The Verge\" také porovnává novou analýzu obrázků Fotek Google s technologií odhalenou Flickrem dříve ve stejném měsíci. Mossberg (\"Re/code\") si myslí, že sdružování obličejů ve skupinách je „pozoruhodně přesné“, ale více byl ohromen seskupováním věcí. Byl překvapen, že při vyhledávání slova () se zobrazily výsledky rybářských lodí v Cape Cod i benátských gondol, ale také poukázal na chyby jako řazení profesionálních fotografií mezi screenshoty.\n\nJohn C. Dvorak z \"PC Magazine\" se obává o soukromí služby Fotky. Především je znepokojený motivací Googlu pro budování služby, vztahu společnosti s existujícími vládami a potenciálními zákony, které by vyžadovali po Googlu poskytnout celou historii fotografií na požádání. Kritizuje synchronizační funkce služby a preferuje složky s obrázky nad neřazenou „plochou databází“. Dvorak také upozornil na špatný výběr fotografií pro animování a nedostatek záruk trvanlivosti služby s ohledem na náhlé zrušení Google Readeru. V konečném důsledku navrhuje, aby uživatelé namísto Fotek používali přenosný hard disk, který považuje za bezpečnější a méně nákladný.\n\n\"The Verge\" popisuje vydání služby v květnu 2015 jako důkaz toho, že Google vytahuje své nejlepší funkce ze své sociální sítě Google+. Fotky považují za osamostatněnou funkci sociální sítě. Walt Mossberg z \"Re/code\" popisuje vydání jako () pro fotografické služby, které byly „efektivně ukryté“ v „široce ignorované sociální síti“. Podle \"The Verge\" je strategií Google, aby byla veškerá data v jeho službách a mohlo by k nim být univerzálně přistupováno.\n\n"}
{"id": "1122139", "url": "https://cs.wikipedia.org/wiki?curid=1122139", "title": "Josef Jirsík", "text": "Josef Jirsík\n\nRNDr. Josef Jirsík (26. listopadu 1898 Praha – 30. prosince 1956 Teplice) byl český zoolog a ornitolog. Je považován za zakladatele seriózní a syntetizující faunistické ornitologie v Československu. Byl zakladatelem Kroužkovací stanice Národního muzea v Praze.\n\n\n"}
{"id": "1122145", "url": "https://cs.wikipedia.org/wiki?curid=1122145", "title": "Vodní park Čabárna", "text": "Vodní park Čabárna\n\nPřírodní vodní park Čabárna leží v těsné blízkosti Kladna, mezi Švermovem a Brandýskem a má rozlohu 3,5 ha. Jedná se o soustavu rybníků, která tvoří přírodní ekosystém na Týneckém potoce. V roce 1998 byl park prohlášen za významný krajinný prvek České republiky, jehož území je hojně navštěvované v rámci environmentální výchovy nebo prostého pobytu v přírodě.\n\nTento ekosystém pracuje na principu přírodní usazovací a kořenové čistírny, která přečišťuje vodu jdoucí z Týneckého potoka do soustavy jednoho hlavního rybníka a 5 dalších rybníčků. Tato biologicky pročištěná voda má poměrně dobrou kvalitu, o čemž svědčí i bohaté rostlinné a živočišné společenství. Vodní park se stal domovem pro mnohé druhy chráněných vodních živočichů, jako jsou: ropucha, skokan skřehotavý, čolek obecný, užovka obojková, slepýš křehký, ledňáček říční, významný je zde i výskyt netopýrů. Žijí tu také vzácné černé labutě, kterých je jen několik párů v celé republice. Další četnou faunu tvoří vodní ptáci, stříbrné nutrie, mýval, zakrslí králíci, liška obecná a další. Své si zde najdou i rybáři, chovatelé okrasných ryb, jako jsou japonští KOI kapři, jeseteři apod. \n\nV tomto ojedinělém krajinném prvku se hojně daří i floře. Od roku 1999 je zde úspěšně vysazena kriticky ohrožená rdestice hustolistá (\"Groenlandia densa\"), která roste mimo Čabárnu již pouze v jediné lokalitě České republiky a to v chráněném území – Národní přírodní památce Rybníčku u Hořan. Je zde skutečně bohatý zástup vodních rostlin – nejrozmanitější druhy leknínů, od původních bílých až po nejnovější kultivary rudých a plnokvětých studenovodních, či tropických, včetně trpasličích, jejichž květy dosahují průměru pouze několika málo centimetrů.\n\nČabárnu lemuje bezbariérová naučná stezka v délce jednoho kilometru, s maximálně využitým územím pro environmentální výuku mateřských, základních a středních škol. Převýšení hladiny nejvyššího a spodního velkého rybníku je 80 cm. Pozemek vodního parku Čabárna je dlouhý 0,5 km a široký 60 m. Z jedné strany je lemován silnicí a z druhé je obklopen strání. Čabárna leží nedaleko turistické stezky a je přímou součástí stezky cyklistické o celkové délce 35 km a stává se tak příjemnou a občerstvovací zastávkou mnoha turistů i cyklistů.\n\nV těsném sousedství se nachází i záchranná stanice občanského sdružení AVES. Stanice zajišťuje ochranu a pomoc zraněným a handicapovaným živočichům. Uzdravení jedinci jsou vraceni zpět do přírody.\n\nVodní park si nese své jméno díky nedaleké osadě Čabárna. Jeho současnou podobu mu vtiskl Vladimír Lážnovský st., který ho v první polovině devadesátých let koupil jako tři a půl hektaru mokřadu zdegradovaného zazemněním a znečištěním. Park funguje od roku 1997, ale oficiálně byl otevřen v roce 2000. Při ekologické havárii v roce 1998 došlo ke kontaminaci vody, při níž Čabárna utrpěla fatální škody. Do projektu vstoupilo i Ministerstvo životního prostředí, které vynaložilo prostředky na revitalizaci tohoto zničeného mokřadu. Hlavním smyslem provedené revitalizace byla obnova těžce narušeného území, zvýšení samočisticí schopnosti vodního toku a podpora vzniku nejpestřejšího společenstva původních druhů rostlin a živočichů. V současnosti se stal provozovatelem vodního parku Vladimír Lážnovský ml., který se svou rodinou a hrstkou nadšených milovníků přírody rozšířil potenciál Čabárny o kulturní a sportovní akce pro veřejnost. \n\n"}
{"id": "1122146", "url": "https://cs.wikipedia.org/wiki?curid=1122146", "title": "Agharta", "text": "Agharta\n\nAgharta je koncertní dvojalbum amerického jazzového trumpetisty Milese Davise. Vydalo jej v srpnu roku 1975 hudební vydavatelství CBS/Sony a jeho producentem byl Teo Macero. Záznam pochází z jednoho ze dvou koncertů, které Miles Davis se svou kapelou odehrál v koncertní síni v japonském městě Ósaka dne 1. února 1975. Tato deska vznikla při prvním vystoupení, které proběhlo odpoledne. Při večerním koncertu bylo nahráno album \"Pangaea\", jenž vyšlo následujícího roku.\n\nAutorem všech skladeb je Miles Davis.\n"}
{"id": "1122150", "url": "https://cs.wikipedia.org/wiki?curid=1122150", "title": "Ondřejský hřbitov", "text": "Ondřejský hřbitov\n\nOndřejský hřbitov je historický hřbitov nacházející se v bratislavském Starém městě na ulici 29. srpna. Patří k nejstarším bratislavským hřbitovům. Založen byl v roce 1784 a původně patřil městské farnosti svatého Martina. Pohřbívalo se na něm až do padesátých let 20. století, v současnosti se zde pohřbívají lidé jen výjimečně (např. herec Július Satinský). 8. prosince 1988 byl hřbitov prohlášen za národní kulturní památku.\nRozloha hřbitova je přibližně 6 ha.\n\nHřbitov byl založen jako náhrada původního staroondřejského hřbitova (\"Hřbitova svatého Ondřeje\"), který byl v té době už přeplněný. Tento starý hřbitov se nacházel na Heydukově a Hollého ulici v Bratislavě.\n\nV roce 1966 zde bylo evidováno 15 000 náhrobků. V dobách socialismu, tedy po roce 1948, však hřbitov začal postupně chátrat.\n\nV letech 1976 – 1980 se uskutečnila rekonstrukce hřbitova, jejímž cílem bylo přeměnit hřbitov na městský park, ale měla spíše negativní dopad. Při této rekonstrukci byl zmenšen počet náhrobních kamenů a krypt (mnohé z nich byly zničeny, včetně jejich podzemních částí), byl částečně zbourána obvodová zeď a na některých místech nahrazena betonovou zdí, ve které se nacházejí zamřížované otvory. Rekonstrukce se dotkla i rostlinstva na hřbitově – mnohé stromy a okrasné dřeviny byly poraženy. Následkem těchto úprav bylo to, že na hřbitov pronikal více dopravní hluk.\n\nNa území hřbitova se nachází řeckokatolický Chrám Povýšení vznešeného a životodárného kříže. Postavil ho v roce 1861 projektant I. Feigler ml. a původně to byla \"Kaple svatého Ondřeje\". Autorem mnoha náhrobků na hřbitově je sochař A. Rigel.\n\nArchitektonické provedení jednotlivých hrobů, krypt a náhrobků je odlišné. Část z nich byla postavena ve stylu novorenesančním, část ve stylu novogotickém a také zde najdeme i klasicistní prvky.\n\nNa hřbitově je pohřbeno mnoho významných lidí – nacházejí se zde hroby a krypty šlechtických rodů a měšťanů, představitelů vrchnosti města, světských i duchovních představitelů, obyvatel města, vojenských velitelů a uherských důstojníků, různých známých osobností města a také hodnostářů monarchie.\n\nSeznam některých významných a známých lidí, kteří zde jsou pohřbeni.\n"}
{"id": "1122153", "url": "https://cs.wikipedia.org/wiki?curid=1122153", "title": "Elektrifikace Sovětského svazu", "text": "Elektrifikace Sovětského svazu\n\nElektrifikace Sovětského svazu (v anglickém originále ) je opera ve dvou dějstvích britského skladatele Nigela Osborna na libreto Craiga Reina podle dvou autobiografických děl sovětského spisovatele Borise Pasternaka, prózy \"Povídka\" (\"Pověsť\", překládáno též jako \"Poslední léto\") a veršovaného románu \"Spektorskij\". Vznikla na zakázku BBC pro Glyndebournský operní festival a měla premiéru v budově festivalového divadla v Glyndebournu dne 5. října 1987.\n\nBritský skladatel Nigel Osborne (nar. 1948) napsal v hudebně-dramatickém oboru nejprve krátkou hudební hru \"Klec\" (\"The Cage\", na libreto Johna Whitinga o Ezrovi Poundovi), která měla premiéru roku 1981, a později začal pracovat na dvou ruských námětech, opeře podle Bulgakovova románu \"Mistr a Markétka\" a jiné opeře na námět textů Borise Pasternaka. Bulgakovovský námět však musel odložit a namísto něho napsal operu \"Pekelní andělé\" (\"Hell's Angels\", 1986) na libreto Davida Freemana – ta se však ukázala úplným fiaskem. Rovněž premiéra jeho třetí opery \"Elektrifikace Sovětského svazu\" byla plánována na roku 1986, nakonec se však konala o rok později. Vznikla na zakázku BBC a z iniciativy svého ředitele Anthonyho Whitwortha-Jonese se jí ujal soubor Glyndebourne Touring Opera, kočovná společnost fungující při Glyndebourském operním festivalu, která od počátku 80. let usiluje mimo jiné o šíření soudobé britské operní tvorby (Oliver Knussen, Michael Tippett, Harrison Birtwistle, Jonathan Dove…).\n\nO napsání libreta k této opeře na základě Pasternakova textu \"Povídka\" požádal Osborne svého přítele Craiga Raina; přitom ani nevěděl, že Rainova manželka Lee byla Pasternakovou vnučkou a dědičkou, což usnadnilo řešení autorských práv. Raine ve svém libretu zkombinoval povídku s námětově obdobnou Pasternakovou básní \"Spektorskij\". Přes značnou libretistovu snahu zůstaly patrné přednosti i slabiny předlohy (o níž Craig sám napsal: „Novela je komplikovaná retrospekcemi, neprůhledností, nedostatkem zápletky a přehršlí triviálních příhod.“). Craig vystihl velmi obrazný Pasternakův jazyk i kresbu hrdinů, děj však prakticky neobsahuje dramatické situace a postavy prakticky neprodělávají duševní vývoj.\n\nNázev opery odkazuje na Leninovo heslo z doby budování komunistického státu v Rusku: \"Komunismus = elektrifikace + vláda sovětů\". Nemá však přímý vztah k ději, ale pokazuje na bolševickou revoluci jako pozadí příběhu a současně na vzrůstající zanícenost a energičnost mladého básníka, protagonisty příběhu. Hlavním tématem opery jsou vnitřní boje hrdiny, Serjoži Spektatorského, ve dvou prolínajících se oblastech. Serjoža se jednak vyrovnává se s ruskou válkou a revolucí, v níž stojí nerozhodně mezi svou revolucionářskou sestrou a jejím přítelem, tvrdým a důsledným revolucionářem Lemochem (jeho předobrazem byl Vladimir Majakovskij) na jedné straně a na straně druhé uctívanou buržoazní rodinou Frestelnových, u níž je Serjoža zaměstnán. Druhým vnitřním konfliktem je jeho dvojí zamilovanost – idealizovaně platonická do nepřístupné guvernantky Anny a živočišně vášnivá do prostitutky Sašky.\n\nHudba opery je moderní, ale divácky přístupná, působivá zejména v charakterizaci emocí hrdinů. Kritik Konrad Heidkamp ji popisuje takto: „…filmová hudba, doprovodná hudba k operním výstupům… Příliv a odliv vedený harfou, zvukomalba, smyčcový orchestr jako basový doprovod, komorně hudební pasáže s břesknými dechovými apoteózami a zase hudební minimalismus ve stylu Gavina Bryarse a Michaela Nymana: britský humor na cestě k populární hudbě. Árie kolísají mezi líbezností \"Porgy a Bess\" a hudební svévolí, jsou komponovány s vědomým pousmáním. Avangarda si přivlastnila bulvární divadlo.“ Hudba však rovněž evokuje místo a dobu, kde se odehrává příběh, a používá postupů sovětské avantgardy 20. let 20. století (Šostakovič, Prokofjev), včetně „hudby strojů“. Mezi nejzajímavější části opery patří v zásadě lyrické, emocionálně vypjaté monology hlavních postav – Pasternaka v prologu a epilogu, Annino vzpomínání na mrtvého manžela, Serjožovo opěvování Saščina těla a jeho monolog o dražbě po vyznání lásky Anně. Opera trvá zhruba dvě hodiny.\n\nKritiky i divácký ohlas byly tentokrát příznivé (jen Sellarsova režie byla předmětem řady výtek). Glyndebourne Touring Opera představila \"Elektrifikaci Sovětského svazu\" po premiéře na několika místech Anglie (Oxford, Southampton, Manchester, Birmingham) a v Hebbel-Theater v Berlíně, jakož i v hlavním programu následující sezóny festivalu (1988). Vedle toho byl 2. prosince 1987 pořízen videozáznam opery pro televizi BBC. Roku 1989 nastudovalo operu divadlo ve Wuppertalu (v německém překladu Friedricha Spangemachera).\n\nPro novou inscenaci, která vznikla v koprodukci společností Opera Vest (Norsko), Music Theatre Wales (Spojené království) a Stichting Stadsschouwburg en Concertgebouw Haarlem (Nizozemsko) a hrála se v letech 2002–2003, upravil skladatel operu především tím způsobem, že zredukoval orchestraci na 14 nástrojů.\n\nDvě flétny (1. též pikola, 2. též altová flétna), dva hoboje (2. též anglický roh), 2 klarinety (2. též basklarinet), dva fagoty (2. též kontrafagot), tři lesní rohy, dvě trubky, dva pozouny, tuba, dvě bicí soupravy, harfa, klavír, šestery první a šestery druhé housle, čtyři violy, pět violoncell, tři kontrabasy, magnetofonová nahrávka.\n\nFlétna (též pikola nebo altová flétna), klarinet (též basklarinet), fagot, lesní roh, trubka, bicí souprava, harfa, troje housle, viola, dvě violoncella, kontrabas, magnetofonová nahrávka.\n\nDěj opery není chronologicky lineární, odehrává se ve třech prolínajících se časových rovinách: doba revoluce (1920/1921), zima 1916 a léto 1914. V prologu a epilogu vystupuje postava Borise Pasternaka, jejímž alter ego je vlastní hrdina opery, básník Serjoža Spektorskij; Pasternakova postava je přítomna celému ději.\n(1920) Pasternak zpívá paján na revoluci.\n\n(Zima 1916) Serjoža přijíždí vlakem do Usolje navštívit svou sestru Natašu. Voják Fardybasov vzpomíná na potopení své lodi. Nataša vypráví Serjožovi o svém příteli Lemochovi, revolucionáři, kterého pozvala na večeři. Serjoža usíná a vzpomíná na poslední léto před válkou.\n\n(Léto 1914) Serjoža pracuje jako domácí učitel v židovské měšťanské rodině Frestelnů v Moskvě. Nataša jej přijíždí navštívit a je městem nadšena. Serjoža se zamiluje do guvernantky u Frestelnů, Anny Arildové, která nenávidí svou zaměstnavatelku. Anna vzpomíná na smrt svého manžela a přemítá o tom, jak je nešťastná. Paní Frestelnová se začíná zajímat o to, kam Serjoža v noci chodí.\nSerjoža navštěvuje prostitutku Sašku, pro niž je „její nejoblíbenější hladový básník“. On ji zbožňuje a Saška přitom vzpomíná na svou první lásku. Do místnosti vrazí Saščin opilý manžel a Serjoža odchází. Sašku vzápětí zatýká policie.\n\nPaní Frestelnová chce opustit Moskvu a vadí se s Anou. Frestelnův sluha Serjožovi říká, že Anna jako jediná zůstává. Serjoža ji nachází prostřenou na lůžku a nejprve se domnívá, že je mrtva, ale Anna procitne a Serjoža ji požádá o ruku. Jeho spisovatelský blok konečně mizí a básník začíná psát fantastický text, ve kterém se umělec sám draží, aby získal peníze na spasení trpícího ženského pohlaví. Ani si přitom nevšímá, že Anna jeho nabídku odmítá a odchází.\n\nSerjoža vyprovází Frestelnovy na vlak. Průvodčí čte jeho myšlenky.\n\n(Zima 1916) Serjoža se probudí a Nataša mu představuje Lemocha. Serjoža mu odmítne stisknout ruku.\n\n(1920) Serjoža se vrací do opuštěného domu Frestelnů. Fardybasov je v Rudé armádě a na místě nachází Serjoža jen Annu, která je nyní stranickou funkcionářkou. Dům Frestelnových je vyklízen; původní majitelé, nepřátelé lidu, zde již nejsou. Anna naznačuje, že má důkazy o Serjožově dobrém vztahu s Frestelnovými, které by jej mohly kompromitovat jako nepřítele státu, ale rozhoduje se je nevyužít.\n\nPasternak opět zpívá svou revoluční píseň.\n"}
{"id": "1122157", "url": "https://cs.wikipedia.org/wiki?curid=1122157", "title": "Yosef Hayim Yerushalmi", "text": "Yosef Hayim Yerushalmi\n\nYosef Hayim Yerushalmi (20. května 1932, Bronx, New York − 8. prosince 2009, Manhattan, New York) byl americký historik a vysokoškolský pedagog, byl profesorem na Harvardově a Columbijské univerzitě.\n\nNarodil se roku 1932 v Bronxu jako syn učitele hebrejštiny. Rodiče byli imigranti z Ruska, hovořící jazykem jidiš, kteří se přistěhovali do USA. Byl v mládí studentem ješivy a v roce 1956 získal bakalářský titul na Yeshiva University v New Yorku. V roce 1957 byl ustanoven rabínem synagogy Beth Emeth v Larchmontu, kde pracoval rok. V roce 1966 získal doktorát na Columbijské univerzitě. V letech 1966−1980 byl řádným profesorem hebrejštiny a židovské historie na Harvardově univerzitě. V roce 1980 byl jmenován profesorem židovské historie, kultury a společnosti na Columbijské univerzitě, kde působil do roku 2008. Zemřel na rozedmu plic roku 2009 na Manhattanu v New Yorku.\n\nKromě jiných ocenění získal roku 1989 grant „Guggenheimovo stipendium“.\n\nV roce 1982 publikoval asi svou nejvlivnější práci s názvem (\"Zachor: Nezapomeňte! Židovská historie a židovská paměť\"), která vyšla roku 1988 i v němčině. Z jeho knih česky vyšla roku 2015 studie Freudovy knihy \"Muž Mojžíš a monoteistické náboženství\" pod názvem \"Freudův Mojžíš : Judaismus konečný a nekonečný\", která v roce 1992 získala National Yewish Book Award v kategorii židovské myšlení (toto ocenění uděluje od roku 1949 Yewish Book Council).\n\n\n\n"}
{"id": "1122160", "url": "https://cs.wikipedia.org/wiki?curid=1122160", "title": "Mistrovství světa juniorů v atletice 2014", "text": "Mistrovství světa juniorů v atletice 2014\n\n15. mistrovství světa juniorů v atletice se uskutečnilo ve dnech 22. – 27. července 2014 v USA městě Eugene.\n"}
{"id": "1122162", "url": "https://cs.wikipedia.org/wiki?curid=1122162", "title": "Juan Gelman", "text": "Juan Gelman\n\nJuan Gelman Burichson (3. květen 1930, Buenos Aires – 14. leden 2014, Ciudad de México) byl argentinský básník, novinář, levicový politický aktivista a nositel Cervantesovy ceny z roku 2007.\nNarodil se roku 1930 rodičům ukrajinského původu v Argentině. Byl silně politicky angažovaný, kritizoval režim argentinské vojenské junty, jež vládla v letech 1976-83. Již před nástupem junty byl často terčem paramilitárních jednotek Triple A, a proto již roku 1975 odešel do exilu. V nepřítomnosti byl odsouzen k smrti. Do vlasti se mohl vrátit až roku 1988. Dožil však v Mexiku. Exil se stal též velkým tématem jeho tvorby, zejména ve sbírkách \"Si dulcemente\" (\"Tak sladce\"), \"Citas y comentarios\" (\"Citace a komentáře\") či \"Exilios\", jejímž spoluautorem byl Osvaldo Bayer.\n\nGelman též zveřejnil případ své vnučky, která během vojenské diktatury zmizela. Nakonec se ukázalo, že po zmizení jejích rodičů (pravděpodobně zabitých v koncentračním táboře) byla ihned po narození předána rodině v Uruguayi. Gelman vnučku nakonec vypátral a roku 2000 se s ní setkal. Spolu s Marou Lamadridovou o tématu napsal knihu \"Ni el flaco perdón de Dios - Hijos de desaparecidos\" (\"Ani špetka Božího odpuštění - Děti zmizelých\").\n\nV roce 2005 obdržel ocenění 'Premio Reina Sofía de Poesía Iberoamericana'. Roku 2008 navštívil Prahu.\n\n\n"}
{"id": "1122163", "url": "https://cs.wikipedia.org/wiki?curid=1122163", "title": "Jaroslav Opat", "text": "Jaroslav Opat\n\nJaroslav Opat (11. dubna 1924, Vojnův Městec – 4. července 2015, Hodonín) byl český filozof a historik, autor prací o Tomáši Garriguovi Masarykovi. \n\nJaroslav Opat vystudoval v letech 1947-1951 Vysokou školu politickou a sociální, kde získal aj doktorát (1953). Mezi léty 1953–1961 učil dějiny dělnického hnutí a dějiny KSČ na Vysoké škole politické při ÚV KSČ. V roce 1961 byl z KSČ vyloučen a tři roky se živil jako horník. Mezi léty 1964–1970 pracoval na Ústavu dějin evropských socialistických zemí ČSAV. V době normalizace byl propuštěn a věnoval se dělnickým profesím. Byl signatářem Charty 77. V roce 1978 odešel do invalidního důchodu. Od té doby se intenzivněji věnoval studiu díla TGM, výsledkem byla monografie \"Filosof a politik T. G. Masaryk 1882-1893\", která poprvé vyšla v Kolíně nad Rýnem v roce 1987.\n\nPo roce 1989 znovuzakládal Ústav T. G. Masaryka, který později v letech 1990-1997 vedl. V roce 1998 byl za svou činnost oceněn Řádem Tomáše Garrigua Masaryka.\n\n\n \n"}
{"id": "1122170", "url": "https://cs.wikipedia.org/wiki?curid=1122170", "title": "Mileč (Kralovická pahorkatina)", "text": "Mileč (Kralovická pahorkatina)\n\nMileč \"(424 m n. m.)\" je vrch nacházející se asi 1 km jihovýchodně od obce Hřebečníky v okrese Rakovník.\n\nZalesněný vrch se nachází v katastrálním území obce Hřebečníky mezi stejnojmennou obcí Hřebečníky na severu, Šlovice na západě, Skryje na jihu a Týřovice na východě. Na jihu je masiv vrcholu ohraničen tokem řeky Berounky v západo-východním směru, na severu pak bezejmenným potokem, který se na východě stáčí tzv. Karáskovou roklí k jihu a tvoří i východní hranici masivu Mileče. Na západně je vrch ohraničen údolím Chmelnického potoka. Zatímco od severu jsou svahy vrchu spíše pozvolné, jižní svah prudce klesá o 170 metrů od hřebene táhnoucího se západo-východním směrem k řece Berounce. Celý vrch se nachází na území Chráněné krajinné oblasti Křivoklátsko. Na východní okraj masivu zasahuje i přírodní památka Skryjsko-týřovické kambrium. Na jihovýchodním úbočí na levém břehu Berounky se nachází chatová oblast. Na severním úbočí pak usedlost Karáskův mlýn.\n\nVrch Mileč je tvořen především neoproterozoickým bazaltem (spilitem) a dále pak četnými sedimenty slepenců bazálního kambria, které po výskytu na a v okolí vrchu Mileč jsou nazývány milečské slepence. Na vrchu se nacházejí jednak v podobě přirozených výchozů, ale i v podobě zaniklých lůmků, které byly zdrojem stavebního kamene například v obcích Hřebečníky či Skryje, ale i při výstavbě nedalekého silničního mostu přes řeku Berounku. Na některých místech se na jihovýchodních svazích nacházejí zachované brekciovité, variolitické i polštářovité typy spilitů.\n\nFauna i flóra víceméně odpovídá charakteru CHKO Křivoklátsko, na jehož území se vrchol nachází. Na jižním prudkém svahu vrchu, tvořenému místy suťovými poli, převládá habrový porost s místy se vyskytujícími se duby, lískou, borovicemi a hlohem, zatímco v horní části vrchu převládá borovice a kolem vrcholu buk.\n\nPodél jižního úbočí při břehu řeky Berounky vede zelená turistická trasa od rozcestí u skryjského mostu k obci Šlovice a dále. Od stejného místa vede nejprve Karáskovou roklí a pak při severním okraji masivu modrá turistická trasa k Hřebečníkům a pak dále. Vlastní lesní prostor vrchu je protkán řadou lesních cest. K vrcholu Mileče se lze dostat nejjednodušeji po modré turistické trase od Hřebečníků. V místech, kde se na louce trasa stáčí z jižního směru k východu, vede dále polní cesta směrem k lesu kde se stáčí jihovýchodu a stoupá až hřebeni, podél kterého pokračuje východním směrem. Vrchol Mileče se pak nachází asi po 100 metrech chůzí ve volném terénu severovýchodně od této cesty na hřebeni.\n\n\n"}
{"id": "1122182", "url": "https://cs.wikipedia.org/wiki?curid=1122182", "title": "Barry Flanagan", "text": "Barry Flanagan\n\nBarry Flanagan (11. ledna 1941 – 31. srpna 2009) byl velšský sochař.\n\nNarodil se ve městě Prestatyn na severu Walesu. Byl jedním ze čtyř dětí svého otce, který pracoval pro filmová studia Warner Bros. Barry Flanagan studoval nejprve architekturu na Birmingham School of Art. Podle vlastních slov se plnohodnotným sochařem stal ve svých sedmnácti letech. Následovalo tedy studium sochařství na londýnské Saint Martin's School of Art. Nejprve tvořil minimalistická díla z široce dostupných materiálů. Jedním z jeho minimalistických výtvorů byla také kupa písku, hromady složené pytloviny či desítky krátkých kusů silného lana rozloženého na podlaze.\n\nProslavil se však později sochami z bronzu, přičemž jeho objekty byla převážně zvířata (pumy, sloni, koně). Nejčastějším námětem byl zajíc zapojený do lidských aktivit, například hru na hudební nástroj, sport či tanec. V roce 1993 se dozvěděl o stížnosti, že jeho sochy postrádají náznaky sexuality. Flanagan v reakci na komentář vyrobil zajíce s erekcí (socha dostala název ). Jeho díla byla vystavována v mnoha zemích světa, vedle rodného Spojeného království například také ve Spojených státech amerických a Švýcarsku. V roce 1982 zastupoval Spojené království na Biennale di Venezia. Mimo aktivní sochařství se věnoval také pedagogické činnosti. V roce 1991 byl oceněn Řádem britského impéria. Zemřel na Ibize na onemocnění motorického neuronu ve věku 68 let.\n\n"}
{"id": "1122187", "url": "https://cs.wikipedia.org/wiki?curid=1122187", "title": "Oslí buk", "text": "Oslí buk\n\nOslí buk je památný strom buku lesního (\"\") rostoucího na lesním rozcestí pod Andělským vrchem, jižně od Dětřichovce při silničce do Nového Města pod Smrkem ve Frýdlantském výběžku na severu České republiky. Výška stromu dosahuje 29 metrů a obvod jeho kmene činí 350 centimetrů. Rozhodnutí o jeho ochraně vydal 4. září 2014 městský úřad v Novém Městě pod Smrkem, jež nabylo účinnosti k 23. září 2014.\n"}
{"id": "1122190", "url": "https://cs.wikipedia.org/wiki?curid=1122190", "title": "Joel Walker", "text": "Joel Walker\n\nJoel Walker (* 16. března 1994, Sheffield, Anglie) je profesionální hráč snookeru.\n\nWalker byl vítězem na English Under-14, 16 a 21 Championship a získal prestižní cenu Ronnieho O’Sullivana \"Star of the Future\" v roce 2010.\n\nSezóna 2012/2013\n\nJoel vstoupil na profesionální dráhu v roce 2012. Jeho první bodovaný turnaj byl Wuxi Classic v Číně, kde v last 96 vyhrál 5-4 nad Cao Yupengem, ale v další kole prohrál s Peterem Linesem těsně 4-5. Na PTC 1 v Gloucesteru skončil mezi last 64 po prohře s Andrewem Higginsonem 0-4. Na European Tour 1 Paul Hunter Classic taky skončil mezi last 64 po prohře s Markem Allenem 2-4. PTC v Belgii Antwerp Open to bylo opět v last 64, když prohrál s Paulem Davisonem 3-4. Jeho nejlepším výsledkem v této úvodní sezóně bylo last 32 na European Tour 5 ve Skotsku. V prvním kole porazil Andrewa Pagetta 4-1, v last 64 Stuarta Binghama 3-4 a v last 32 prohrál s Liangem Wenbem 2-4. V last 64 byl ještě na dalším European Tour v Německu, kde prohrál s Thanawatem Thirapongpaiboonem 2-4. Sezónu ukončil na 90. místě světového žebříčku.\n\nNejlepší výsledky měl Joel na European Tour 6 v Gloucesteru, kde skončil v last 16 po prohře s Markem Allenem 1-4. V Belgii na ET 7 Antwerp Open se probojoval do čtvrtfinále, když vyřadil Alexe Daviese, Jamieho Copa, Marka Kinga a Kurta Maflina. Ve čtvrtfinále prohrál s Benem Woollastonem 3-4. Walker vybojoval ještě jedno čtvrtfinále na bodovaném turnaji Welsh Open. Vyřadil Pankaje Advaniho, Marka Davise, Jamese Wattanu a v last 16 Stephena Maguireho 4-3. Ve čtvrtfinále ale prohrál s Dingem Junhuiem 4-5. Sezónu ukončil jako 80. hráč světa.\n\nTato sezóna nebyla pro Joela tak výrazná jako minulá. nejlepší umístění měl na UK Championship, kde ho v last 32 porazil Stuart Bingham 5-6. Na European Tour 5 v Portugalsku došel do last 16, kde prohrál s Markem Davisem 1-4. Nekvalifikoval se z prvního kola pro mistrovství světa a sezónu ukončil jako světová 87.\n\nJoel se kvalifikoval do Austrálie na Australian Goldfields Open, kde v prvním kole prohrál se Stephenem Maguirem 0-5.\n\nJoel Walker se ve svém volném čase věnuje hodně golfu a tráví čas s rodinou a přáteli.\n\n"}
{"id": "1122191", "url": "https://cs.wikipedia.org/wiki?curid=1122191", "title": "Milavy", "text": "Milavy\n\nMilavy, Milava nebo Milavý je rybník ležící asi 1,5 km severně od Velké Turné v okrese Strakonice. Slouží k chovu ryb, ale i k rekreaci, na jeho březích se nachází několik kempů. Má rozlohu 51,8 ha a je napájen nátokovou stokou z Brložského potoka, kterou vybudoval Jakub Krčín z Jelčan a Sedlčan ve druhé polovině 16. století; voda odsud odtéká přes Babák a Mošťanu do Mísníčku. Na jeho břehu byl zaznamenán výskyt kriticky ohrožené protěže žlutobílé.\n\n\n"}
{"id": "1122196", "url": "https://cs.wikipedia.org/wiki?curid=1122196", "title": "Mileč (rozcestník)", "text": "Mileč (rozcestník)\n\nMileč je název více míst: \n"}
{"id": "1122197", "url": "https://cs.wikipedia.org/wiki?curid=1122197", "title": "Opat (rozcestník)", "text": "Opat (rozcestník)\n\nOpat může znamenat: \n\n\n"}
{"id": "1122200", "url": "https://cs.wikipedia.org/wiki?curid=1122200", "title": "Křížová cesta (Pelhřimov)", "text": "Křížová cesta (Pelhřimov)\n\nKřížová cesta v Pelhřimově se nachází v centru města u kostela Nalezení svatého Kříže přibližně 300 metrů západě od Masarykova náměstí, na rohu ulic Krásovy domky – Vlásenická. Roku 2012 bylo rozhodnuto o její obnově.\n\nZastavení křížové cesty byla postavena oboustranně podél schodiště ke kostelu Nalezení svatého Kříže, zvaného též kaple Kalvárie. Jednalo se o čtrnáct pilířů s výklenkem a stříškou. Zřejmě v 60. letech 20. století byly pilíře odstraněny.\n\nRoku 2012 bylo rozhodnuto o obnově areálu. Práce zahrnovaly i kompletní obnovu schodiště včetně sloupků a zábradlí. Památka byla 27. října 2015 slavnostně otevřena.\n\nPelhřimovský měšťan a radní Jan Kryštof Blažejovský dal roku 1671 vybudovat nad městem kapli Božího hrobu podle jeruzalémského vzoru. Měla předsíň a vlastní Kristův hrob. Roku 1750 byla kaple rozšířena o přístavbu kostela s věží a uvnitř byla vyzdobena malovaným cyklem Kristova utrpení.\n\nPři josefinských reformách byla prodána do soukromých rukou, dál však chátrala nedostatečnou údržbou. Městská rada se roku 1865 usnesla, že ji zboří a vystaví kostel nový. Prostředky na něj sbíral již několik let pelhřimovský děkan P. Vojtěch Holý. Návrh místního stavitele Josefa Šlechty byl realizován v letech 1883 – 1886 a proveden v pseudogotickém slohu.\n\nKostel Nalezení svatého Kříže (\"kaple Kalvárie\") je chráněn jako nemovitá Kulturní památka České republiky.\n\n\n"}
{"id": "1122209", "url": "https://cs.wikipedia.org/wiki?curid=1122209", "title": "Císařské slavnosti", "text": "Císařské slavnosti\n\nCísařské slavnosti jsou poměrně novou společenskou akcí města Zákupy, která navazuje na historii zákupského zámku a mnohaletého pobytu excísaře Ferdinanda I. Dobrotivého. Zámek (po roce 1918 státní) patřil desítky let Habsburkům a hostil i další císaře a panovníky Evropy.\nV Zákupech existují od roku 1999 tradiční Zákupské slavnosti. Některé počáteční ročníky svou náplní navazovaly částí svého bohatého programu na historii zákupského panství a zdejšího zámku patřícího do roku 1918 Habsburkům. \nV roce 2011 byla založena společenská organizace, nyní zapsaný spolek, Kultura Zákupy, která se rozhodla věnovat se „císařské“ historii více a v roce 2012 uspořádala s pomocí města první Císařské slavnosti. Slavnosti se vyvedly, nicméně kvůli své náročnosti a dalším regionálním problémům v roce 2013 se druhý ročník nepořádal.\nTen se podařilo úspěšně zorganizovat v roce 2014 a o tradici lze hovořit po zdařilém třetím ročníku v červnu 2015. Velký podíl patří také vedení města, které akci dotuje a od roku 2014 vedení zámku, které se podílí nejen poskytnutím prostor zámeckého areálu (zámek, nádvoří, park), ale i programem. \n\nByl pořádán na náměstí a přilehlé Mimoňské ulici v sobotu 19. května. Na programu se podíleli mimo pořádající Kultury Zákupy město, zákupští chovatelé drobného zvířectva, hasiči z Nového Oldřichova, Klub vojenské historie Česká Lípa, zákupští baráčníci a DS Havlíček. Vystoupilo zde dětské divadlo Klubíčko z Cvikova, z Nového Boru divadlo Matýsek, Sklářská muzika a Ajeto dixilend, klub historických kol z Dubé a řada drobných atrakcí.\n\nDeštivé počasí slavnosti příliš nepřálo a část odpoledního programu byla zrušena, diváci odešli. Dopolední část byla podle připraveného programu, herci z DS Havlíček i starosta města vystoupili v císařských úborech, jely se závody historických kol, podíleli se baráčníci, KVH Česká Lípa a další. \n\nV sobotu 16. května byl program slavností připraven a uspořádán jednak na obou nádvořích zámku a v přilehlé anglické zahradě. Opět se jel závod historických velocipédů, vystoupilo divadlo pro děti Klubíčko ze Cvikova, vystoupili zde myslivci, kynologové, lukostřelci, hudební soubory Villanella z Liberce, DFXŠ Maestro z Jablonce, prezentoval se zde Klub vojenské historie. Vydařený program i díky příznivému počasí.\nSlavnosti byly ve dnech 12. až 14. května na zámku a v jeho parcích. Byly zahájeny přednáškou a koncertem k 700. výročí narození císaře Karla IV., hlavní program byl v sobotu věnován působení císaře Františka Josefa I. na zdejším zámku. Fanfáry, baráčníci, zpěv a tanec dětských souborů na nádvoří, odpoledne v parku jízda historických kol, lukostřelci a soutěž pro děti s jejich psy. \n\n"}
{"id": "1122213", "url": "https://cs.wikipedia.org/wiki?curid=1122213", "title": "Oljokminsk", "text": "Oljokminsk\n\nOljokminsk (, ) je město v Saše v Ruské federaci. Při sčítání lidu v roce 2010 mělo bezmála deset tisíc obyvatel.\n\nOljokminsk leží na levém břehu Leny několik kilometrů nad ústím jejího pravého přítoku Oljokmy. Od Jakutsku, hlavního města republiky, je vzdálen 650 kilometrů na jihozápad.\n\nOljokminsk založili v roce 1632 jako pevnůstku (ostrog) kozáci pod vedením Pjotra Ivanoviče Beketova, původně přímo naproti ústí Oljokmy, později se přesunul proti proudu na místo méně vystavené povodním. Díky své poloze na křižovatce plavebních cest po Leně a Oljokmě byl důležitým střediskem obchodu i další ruské expanze směre k Amuru. V roce 1783 se stal městem, v roce 1897 už měl 120 domů, 26 jurt, nemocnici a tři školy, z toho jednu církevní.\n"}
{"id": "1122215", "url": "https://cs.wikipedia.org/wiki?curid=1122215", "title": "Klejicha hedvábná", "text": "Klejicha hedvábná\n\nKlejicha hedvábná (\"Asclepias syriaca\") je vysoká, nenáročná, fialově kvetoucí a silně vonící bylina. Pochází ze Severní Ameriky a roste zdomácněle i v České republice. Je po staletí pěstována jako zahradní okrasná rostlina, leckde zplaněla do volné přírody a stal se z ní nevítaný plevel.\n\nPochází z teplých oblastí Severní Ameriky, odkud byla tato okrasná rostlina introdukována do mnoha zemí. Ve své domovině byla spíše využívána pro chmýří na semenech jako textilní rostlina, obdobně jako bavlník. Její druhové jméno \"syriaca\" chybně stanovil Linné domnívaje se, že rostlina pochází z oblastí okolo Sýrie.\n\nNa území dnešního Česka se pěstovala již v 18. století, např. rostla v zámeckém parku v Lánech. V současnosti se vyskytuje v teplejších oblastech Čech v Polabí a na Moravě na Hané a v okolí Znojma a Břeclavě. Je považována za potenciálně invazní rostlinu. Ve volné přírodě současné ČR byla prvně zaznamenána v roce 1901.\n\nKlejiše hedvábné nejlépe vyhovují teplejší a vlhčí stanoviště nacházející se na písčitých půdách a na místech pozměňovaných lidskou činností, na rumištích, okolo plotů, na železničních náspech, v příkopech podél cest i v polních kulturách. Během vegetace snáší i déletrvající sucho. Je silně konkurenčně schopnou rostlinou, tato vlastnost je umocněná vylučováním alelopatických látek které brzdí růst okolních rostlin. Vzchází poměrně pozdě na jaře, kvete v červnu až srpnu a semena dozrávají v srpnu a září.\n\nVytrvalá, opadavá, hluboko kořenící rostlina s přímou, nevětvenou lodyhu dorůstající do výše 1 až 2 m. Dutá lodyha, vyrůstající z plazivého oddenku, je téměř oblá, jemně chlupatá a porostlá protistojnými nebo přeslenitými listy s krátkými řapíky. Mají podlouhle vejčité čepele dlouhé 15 až 20 cm a široké 5 až 10 cm, na bázi okrouhlé, na vrcholu ostře zakončené a po obvodě celokrajné. Na horní straně jsou holé a na spodní jemně chlupaté. Při poranění rostlina bíle mléčí, uvolňuje latex.\n\nKvětenství jsou polokulovité, mírně svěšené lichookolíky vyrůstající z úžlabí listů. Okolíky mají stopky až 10 cm dlouhé, jejich obaly jsou trojúhelníkovité, vstřícně rostoucí listeny. Květenství se skládají z asi 30 stopkatých, oboupohlavných, pětičetných, voňavých květů. Kalich má srostlé, nazpět ohnuté, úzce kopinaté lístky asi 3 mm dlouhé. Koruna s kratičkou trubkou má podlouhle vejčité, nazpět sklopené lístky dlouhé asi 7 mm, které jsou růžové, nafialovělé nebo bílé. V květu je gynostegium vzniklé srůstem tyčinek se semeníkem, to má nápadně vztyčené a dužnaté výrůstky připomínající pakorunku. Mezi prašníky jsou hnědé žlázky spojující lepkavou hmotou dvě brylky ze sousedních prašníků. Květy rozkvétají v červnu a červenci a jsou oblíbených zdrojem nektaru pro včely a motýly.\n\nPlod je podlouhlý, vejčitý, zahrocený, vícesemenný měchýřek s nafouklým oplodím. Měchýřek, pokrytý ve více řadách krátkými a řídkými ostny, je asi 10 cm dlouhý a 3 cm široký a ve zralostí se otvírá břišním švem. Obsahuje světle hnědá, vejčitá, zploštělá, asi 8 mm velká křídlatá semena s olejnatým endospermem. Semena mají dlouhý a hustý chochol hedvábných chlupů, která usnadňují jejich roznášení větrem a šíření na větší vzdálenosti. K rozšiřování druhu do blízkého okolí slouží plazivé, dužnaté, asi 2 cm tlusté oddenky, jimiž klejicha hedvábná vytváří rozsáhle kolonie.\n\nDříve bývala tato rostlina v místech původu vysévána jako přadná, chmýr ze semen se používal jako náhrada bavlny, sloužil jako vycpávkový materiál do oblečení; měchýřky sloužily pro výrobu drobných ozdob. Byla také u včelařů oblíbenou medonosnou rostlinou. V současnosti je klejicha hedvábná pěstována hlavně pro voňavé květy, pro svou nenáročnost a vytrvalost je vysazována do parků a okrasných zahrad.\n\nNektar z květů tohoto druhu klejichy slouží jako potrava pro některé motýly a stejně tak i listy jsou spásány housenkami před zakuklením, nejznámější je monarcha stěhovavý. Obsažené toxické látky housenkám nevadí, ty jsou dokonce zabudovány i do těla dospělých motýlů, kteří varují před svými toxiny potenciální predátory pestrým zbarvením křídel.\n\nNadzemní části byliny a hlavně oddenky obsahují hořké jedovaté glykosidy asclepiadin a vincetoxin. V minulosti byl kořen v malých dávkách používán v léčitelství proti zahlenění průdušek, při nekontrolovaném požití ale může způsobit zvracení nebo průjmy. Škodlivé je i bílé mléko (obsahující 2 % kaučuku) vytékající z poraněné rostliny, po potřísnění kůže způsobuje u citlivých osob alergické reakce. Rostlina je toxická také pro zvířata, kterým po spasení většího množství může způsobit zažívací problémy až zadušení.\n\n\n \n"}
{"id": "1122217", "url": "https://cs.wikipedia.org/wiki?curid=1122217", "title": "Trjochgornyj", "text": "Trjochgornyj\n\nTrjochgornyj ( \"Трёхгорный\") je uzavřené město v Čeljabinské oblasti Ruské federace v podhůří Uralu, středisko jaderného výzkumu. Žije zde 33 000 obyvatel. Status města i jméno obdržel Trjochgornyj v roce 1993, do té doby sídlo neslo označení Zlatoust-20 (1955–1959), Zlatoust-36 (1967–1993). Město a celá uzavřená oblast je pod přímou správou Federální agentury pro atomovou energii Rosatom.\n\n"}
{"id": "1122220", "url": "https://cs.wikipedia.org/wiki?curid=1122220", "title": "Pomník Petra Michala Bohúňa", "text": "Pomník Petra Michala Bohúňa\n\nPomník Petra Michala Bohúňa je národní kulturní památka Slovenské republiky nacházející se v bratislavské městské části Staré Mesto na Rázusově nábřeží před Slovenskou národní galerií. Za národní kulturní památku byl vyhlášen 23. října 1963.\n\nPomník postavili v roce 1958 na památku slovenského malíře Petra Michala Bohúňa (1822–1879). Postaven je ve stylu realismu a jeho autorem je akademický sochař Fraňo Štefunko.\n"}
{"id": "1122221", "url": "https://cs.wikipedia.org/wiki?curid=1122221", "title": "Rázusovo nábřeží", "text": "Rázusovo nábřeží\n\nRázusovo nábřeží (dříve \"Graf Batthyány Lajos Quai\" nebo \"Batthyány Lajos part\") je nábřeží na levém břehu Dunaje v Bratislavě v městské části Staré Mesto.\n\nZačíná u Nového mostu a končí u \"Námestia Ľudovíta Štúra\", kde se napojuje na Vajanského nábřeží.\n\nStojí zde objekty luxusních hotelů, hotel Danube, hotel Devín a Slovenská národní galerie.\n\nNa Dunaji je přistaven Botel Gracia a loď Cirkus Barok, která slouží jako nástupní místo pro katamaran Twin City Liner. Naproti hotelu Danube je přistavena platforma na kotvení turistických a výletních lodí.\n"}
{"id": "1122222", "url": "https://cs.wikipedia.org/wiki?curid=1122222", "title": "Twin City Liner", "text": "Twin City Liner\n\nTwin City Liner je název lodní linky spojující metropole Bratislava a Vídeň, nejbližší hlavní města v Evropě, která pravidelně jezdí mezi těmito městy od 1. června roku 2006. Je realizována prostřednictvím katamaránu norské výroby, lehké rychlé lodě moderní konstrukce schopné dosáhnout plavební rychlost do 60 km/h. Cesta do Vídně nebo Bratislavy touto lodí trvá pouze kolem 75 minut. Katamarán je plně klimatizovaný a nabízí také restaurační služby.\n\nDruhý katamarán jezdí od konce května 2008.\n\nZa celý projekt odpovídá společnost Central-Danube-Gesellschaft, kterou tvoří Wien-Holding a Raiffeisenlandesbank Niederösterreich-Wien.\n\n"}
{"id": "1122224", "url": "https://cs.wikipedia.org/wiki?curid=1122224", "title": "Náměstí Ľudovíta Štúra", "text": "Náměstí Ľudovíta Štúra\n\nNáměstí Ľudovíta Štúra (dříve \"Krönungs-Hügel-Platz\" nebo \"Koronázási domb-tér\") je náměstí v Bratislavě v městské části Staré Mesto v blízkosti dunajského nábřeží. Nachází se mezi ulicemi Mostová, Rázusovo nábřeží a Vajanského nábřeží.\n\nMezi významné objekty patří sídlo Slovenské filharmonie Reduta, Esterháziho palác a Dessewffyho palác.\n"}
{"id": "1122225", "url": "https://cs.wikipedia.org/wiki?curid=1122225", "title": "Lanfranconiho palác", "text": "Lanfranconiho palác\n\nLanfranconiho palác nebo nesprávně Lafranconiho palác je palác v Bratislavě v městské části Staré Mesto, na rohu Náměstí Ľudovíta Štúra 1 a Vajanského nábřeží 1. Budova byla postavena v roce 1876 v novorenesančním stylu.\nDnes je v paláci sídlo \"Ministerstva životného prostredia Slovenskej republiky\".\n"}
{"id": "1122227", "url": "https://cs.wikipedia.org/wiki?curid=1122227", "title": "Pomník Sándora Petőfiho", "text": "Pomník Sándora Petőfiho\n\nPomník Sándora Petőfiho je národní kulturní památka Slovenské republiky, která se nachází v bratislavské Medické zahradě na Špitálské ulici. Pomník je zapsán v \"Ústrednom zoznamu pamiatkového fondu\" pod číslem 263/3. Za národní kulturní památku byl objekt prohlášen 23. října 1963.\n\nPůvodně měl pomník vyhotovit maďarský sochař pocházející z Bratislavy Ján Fadrusz, ale kvůli své předčasné smrti to nestihl. Práce na pomníku se nakonec ujal jeho student Béla Radnai, který zakázku získal ve veřejné soutěži.\n\nV roce 1911 tedy pomník vyhotovil a dne 8. září téhož roku byl slavnostně odhalen. Pomník tohoto známého maďarského básníka slovenského původu byl tehdy umístěn před Slovenské národní divadlo na Hviezdoslavově náměstí. Po první světové válce však bylo město nuceno pomník rozebrat a umístit do podzemí Grasalkovičova paláce.\n\nV roce 1956 byl pomník znovu poskládán a uložen do sadu Janka Kráľa – nejdříve stál v centru parku, ale později, po instalaci sochy Janka Kráľa, pomník přeložili, a to hned vedle veřejných toalet, kde stál mnoho let. Na tomto místě ho kromě povětrnostních podmínek roky ničili i vandalové.\n\nV roce 2002 se pomník dočkal rekonstrukce a také nového umístění – byl přeložen do Medické zahrady, kde stojí dodnes.\n\nNa základním podstavci pomníku je umístěn druhý, rozlohově menší podstavec, na něm je postavena vzpřímená socha básníka Sándora Petöfiho v nadživotní velikosti. Básník drží v levé ruce šavli. Po spisovatelova pravici stojí na základním podstavci socha múzy, tváří je otočena k básníkovi a v levé ruce drží palmovou ratolest, která se vine za básníkova záda.\n\nPomník je postaven z bílého mramoru.\n\n"}
{"id": "1122237", "url": "https://cs.wikipedia.org/wiki?curid=1122237", "title": "Olympijské tenisové centrum (Rio de Janeiro)", "text": "Olympijské tenisové centrum (Rio de Janeiro)\n\nOlympijské tenisové centrum (portugalsky: \"Centro Olímpico de Tênis\") je tenisový areál ležící v Barra da Tijuca, součásti západní zóny brazilského velkoměsta Rio de Janeiro. Nachází se v blízkosti olympijské vesnice a náleží do Olympijského parku Barra. \n\nVýstavba na ploše bývalého okruhu Formule 1 Jacarepaguá (Autodrome Internacional Nelson Piquet) započala v roce 2013 a k otevření došlo roku 2016.\n\nOlympijské centrum obsahuje hlavní stadion a dalších 15 otevřených dvorců na rozloze devíti hektarů. Položeným povrchem je tvrdý GreenSet Grand Prix Cushion, podobný řadě severoamerických turnajů, včetně US Open Series. \n\nKapacita centrálního kurtu činí 10 000 diváků. V prosinci 2015 byl pojmenován na počest bývalé brazilské tenistky a grandslamové vítězky Marie Esther Buenové, která se stala první ženou historie, jež triumfovala na všech ženských deblových grandslamech v jediném kalendářním roce. Dvorec č. 1 pojme 5 000 přihlížejících a do ochozů kurtu č. 2 se vtěsná 3 000 návštěvníků. Do každého ze zbylých soutěžních dvorců může zavítat až 250 diváků.\n\nAreál se v srpnu 2016 stal dějištěm tenisových turnajů Letních olympijských her 2016 a následně Letních paralympijských her 2016. Deset kurtů bylo soutěžních a šest sloužilo pro tréninkové účely. Po skončení těchto akcí mělo být devět dvorců zachováno pro tenisové účely.\n\nOlympijský vítěz z roku 2008, přezdívaný „antukový král“, Rafael Nadal byl překvapen volbou tvrdého povrchu pro olympijský turnaj 2016 namísto tradiční jihoamerické antuky, na níž se také odehrává profesionání turnaj Rio Open. Organizátoři volbu odůvodnili snahou umožnit hráčům plynulý přechod na grandslamový US Open, který se uskutečnil dva týdny po olympijském turnaji.\n\n"}
{"id": "1122241", "url": "https://cs.wikipedia.org/wiki?curid=1122241", "title": "Brazilský olympijský výbor", "text": "Brazilský olympijský výbor\n\nBrazilský olympijský výbor (portugalsky: \"Comitê Olímpico do Brasil\" – COB) je národní olympijský výbor založený 8. června 1914. V důsledku první světové války zahájil oficiální činnost až v roce 1935. Výbor vznikl v sídle Brazilské federace veslování (\"Federação Brasileira das Sociedades de Remo\") na popud Metropolitní ligy atletických sportů (\"Liga Metropolitana de Esportes Atléticos\").\n\nPředstavuje nejvyšší autoritu brazilského sportu a řídící organizaci národních olympijských aktivit. Zodpovídá za rozvoj a šíření olympijských ideálů, zastupuje a zabezpečuje účast Brazílie na letních i zimních olympijských hrách.\n\nPříjmy výboru pro financování aktivit plynou z více zdrojů. K hlavním se řadí 2% podíl ze zisku Brazilské národní loterie a příjmy z hazardních her. Od roku 1995 je prezidentem právník a bývalý volejbalový reprezentant Carlos Arthur Nuzman, jenž stál za iniciativou pořádání Letních olympijských her 2016 v Riu de Janeiru.\n\n"}
{"id": "1122244", "url": "https://cs.wikipedia.org/wiki?curid=1122244", "title": "Josef Ladislav Němec", "text": "Josef Ladislav Němec\n\nJosef Ladislav Němec (28. února 1871 Praha – 17. července 1943 Praha) byl český zlatník, šperkař a designér období secese a moderny, a pedagog.\n\nUčil se zlatníkem a stříbrníkem v Praze v závodě svého otce Václava Němce, poté absolvoval Uměleckoprůmyslovou školu. Ve studiích pokračoval v Paříži na École des arts décoratifs,kde se naučil mj. techniky emailu. Pět semestrů studia absolvoval na České technice.\n\nNa tříleté studijní cestě Evropou pobýval V Londýně, Bruselu, Drážďanech a v Antverpách. Roku 1896 se stal učitelem na Pokračovací škole pro zlatníky a příbuzná řemesla, na níž se roku 1903 stal ředitelem. Navrhoval předlohy pro šperkařství, klenotnictví i galanterii.\n\nV roce 1900 se zúčastnil úspěšné účasti Uměleckoprůmyslové školy na Světové výstavě v Paříži, kde žáci, absolventi i pedagogové vytvořili kompletní interiér s výrobky všech vyučovaných uměleckých řemesel, který byl oceněn Zlatou medailí. Od roku 1907 byl řádným pedagogem Uměleckoprůmyslové školy.\nV době živnostenské a politické kariéry svého otce Václava Němce 12 let vedl jeho stříbrnický závod a užíval otcův punc s iniciálami V.N v pravoúhlém štítku. \nJe pohřben na Olšanských hřbitovech. Jeho syn Vladimír Němec (1900–1948) byl varhaník, regenschori u Panny Marie před Týnem a pedagog na Konzervatoři v Praze.\n\nNavrhoval šperky, příbory, nádobí a vybavení interiérů. Je zastoupen ve sbírkách Uměleckoprůmyslového musea v Praze, Moravské galerie v Brně a dalších.\n\n\n"}
{"id": "1122255", "url": "https://cs.wikipedia.org/wiki?curid=1122255", "title": "Švejkovy lavičky", "text": "Švejkovy lavičky\n\nŠvejkovy lavičky jsou pomníky literárního hrdiny Josefa Švejka umístěné ve dvou městech v Podkarpatském vojvodství v Polsku – Sanoku a Přemyšli. V obou těchto městech se odehrály epizody románu Jaroslava Haška „Osudy dobrého vojáka Švejka za světové války“.\n\nŠvejkova lavička v Sanoku byla odhalena v pátek 6. června 2003. Ceremonie se zúčastnili mimo jiné vnuk spisovatele Richard Hašek a expert na českou literaturu, novinář Leszek Mazan. Autorem pomníku je sochař Adam Przybysz. Sochař byl inspirován postavou filmového herce Rudolfa Hrušínského. \n\nAutorem pomníku v Přemyšli je sochař Jacek Michał Szpak. Socha byla odlita z bronzu ve studiu prof. Karola Badyny v Krakově. Ukazuje vojáka sedícího na bedně munice, držíciho půllitr piva a fajfku. Nápis zní: \"Pomník je postaven úsilím Przemyského Sdružení přátel dobrého vojáka Švejka AD 2008\". \n\nV Přemyšli se v blízkosti Švejkova památníku konají každoročně, dne 19. března, oslavy (jmenin Josefa a Josefiny), tedy jmenovců vojáka. Události spojené s pomníkem byly certifikovány Polskou turistickou organizací jako „Švejky s Císařské a Královské Pevnosti Přemyšl“\n\n"}
{"id": "1122278", "url": "https://cs.wikipedia.org/wiki?curid=1122278", "title": "Tre Sassi", "text": "Tre Sassi\n\nTre Sassi (původní oficiální název Tra i Sassi, „Mezi kameny“, nakonec z neznámých důvodů známá převážně pod názvem Tre Sassi) je hraniční pevnost, která byla součástí rakousko-uherského opevnění hranic s Itálským královstvím.\n\nNachází se v blízkosti současné hranice provincií Trento a Belluno, severovýchodně od Col di Lana v průsmyku Valparola mezi vrcholy Hexenstein (, Ladinsky \"Sass de Stria\") a Piccolo Lagazuoi.\n\nÚkolem pevnosti bylo uzavřít přístup k průsmyku Falzarego a tím spojení mezi východem a západem - městečky Cortina d'Ampezzo a Arabba po Velké dolomitické cestě.\n\nPosádka pevnosti se skládala z jednoho důstojníka a 36 mužů.\n\nPevnost byla postavena v letech 1897-1900. Při začátku první světové války bylo zřejmé, že pevnost je zastaralá a nemůže vydržet přímý útok. Dne 5. července 1915 byla pevnost bombardována těžkým dělostřelectvem a rakouskouherská posádka ji opustila. Pro zmatení nepřítele však v pevnosti v noci svítili a Italové až do konce věřili, že pevnost je funkční.\n\nV současné době se v pevnosti nachází muzeum obsahující památky vztahující se k první světové válce v Dolomitech. Muzeum bylo založeno dne 27. září 2002 a otevřeno pro veřejnost dne 12. srpna 2003. Obsahuje historické artefakty světové války shromážděné rodinou Lancedelli. Muž, oblečený jako voják první světové války stojí stráž mimo zařízení. Exponáty byly shromažďovány po dobu 45 let a muzeum má údajně mít návštěvnost 20 000 návštěvníků ročně. Kasárna a zákopy byly znovu v blízkosti muzea obnoveny. Výlety na sněžnicích umožňují zimním návštěvníkům poznat, jaký byl život v zákopech první světové války v zimě.\n\n"}
{"id": "1122281", "url": "https://cs.wikipedia.org/wiki?curid=1122281", "title": "Vladimír Vyhlídka", "text": "Vladimír Vyhlídka\n\nVladimír Vyhlídka, publikující také pod pseudonymem Josef Maria (20. listopadu 1925 Chýnov – 23. dubna 2011 Praha-Vyšehrad), byl český římskokatolický kněz, překladatel, sekretář kardinála Tomáška, vyšehradský kanovník a papežský kaplan.\n\nVystudoval reálné gymnázium v Táboře a po maturitě v roce 1944 byl totálně nasazen, takže musel nuceně pracovat postupně v pražské Ruzyni, v Ostravě a v Havlíčkově Brodě, a to až do dubna 1945. Po druhé světové válce pracoval na ministerstvu zahraničního obchodu. Roku 1947 nastoupil základní vojenskou službu a v únoru 1948 byl pro své náboženské přesvědčení vyloučen ze školy důstojníků v záloze a převelen k pomocným technickým praporům do Hvězdova. Po propuštění do civilu vystřídal různá zaměstnání, například v mrazírenském průmyslu nebo v ČKD Sokolovo. Kolem roku 1951 žádal o přijetí do litoměřického kněžského semináře, avšak nebyl přijat, a proto se rozhodl studovat teologii v zahraničí. Možnost emigrovat se mu naskytla až v roce 1964, kdy mu bylo povoleno vycestovat na zájezd do Vídně. Odtamtud se s pomoci vídeňského arcibiskupství dostal do Itálie.\n\nJako alumnus Nepomucena vystudoval Papežskou lateránskou univerzitu a dne 20. prosince 1969 přijal v lateránské bazilice sv. Jana v Římě kněžské svěcení. Po jednání s československými úřady se v polovině května 1970 vrátil do Československa, kde byl dříve v nepřítomnosti odsouzen k jedenapůlletému vězení za to, že ilegálně zůstal v cizině. V Praze získal bydlení u svého přítele Vance, avšak nepodařilo se mu získat státní souhlas k výkonu duchovenské činnosti, a proto od srpna 1970 nastoupil jako sanitář na IV. interní klinice Všeobecné fakultní nemocnice v Praze. Teprve v listopadu 1973 se mohl stát kaplanem v Plzni, avšak už v lednu 1975 byl kvůli svým aktivitám s mládeží přeložen a ustanoven administrátorem v Krajkové, odkud excurrendo spravoval farnost Oloví a nějakou dobu také Habartov. Po dosažení důchodového věku odešel v roce 1986 do starobního důchodu a vrátil se do Prahy. \n\nOd roku 1988 pracoval jako neplacený soukromý sekretář pražského arcibiskupa ThDr. Františka kardinála Tomáška, jemuž pomáhal zejména s vyřizováním korespondence a organizováním setkání se zahraničními hosty a konzultací s představiteli českého disentu. Dne 17. září 1991 jej papež Jan Pavel II. jmenoval kaplanem Jeho Svatosti. Od 1. prosince 1991 byl Vladimír Vyhlídka ustanoven administrátorem v Táboře. Během svého táborského působení se zasloužil o opravu varhan a zvonů v kostele Proměnění Páně na hoře Tábor, táborské fary a střechy kostela Povýšení sv. Kříže v Sezimově Ústí. Poté, co se 28. září 1998 stal kanovníkem Královské kolegiátní kapituly sv. Petra a Pavla na Vyšehradě, odešel na konci října 1998 na pražský Vyšehrad. Roku 2010 byl emeritován a krátce předtím, než podlehl dlouhé těžké nemoci, přijal čestné občanství svého rodného města. Pohřben byl do rodinného hrobu na chýnovském hřbitově.\n\n\n\n"}
{"id": "1122283", "url": "https://cs.wikipedia.org/wiki?curid=1122283", "title": "Carlos Ascues", "text": "Carlos Ascues\n\nCarlos Antonio Ascues Ávila (* 19. června 1992, Caracas, Venezuela) je peruánský fotbalový záložník a reprezentant, od července 2015 působí v německém bundesligovém klubu VfL Wolfsburg.\nMimo Peru působil na klubové úrovni v Portugalsku, Řecku a Německu.\n\nSvoji profesionální fotbalovou kariéru začal v peruánském klubu Alianza Lima. Odtud v srpnu 2012 odešel do Benfiky Lisabon, kde se začlenil do rezervního týmu.\nO rok později v srpnu 2013 podepsal dvouletou smlouvu s řeckým týmem PAE Panaitolikos, odkud se v lednu 2014 vrátil do Peru na hostování do klubu Club Deportivo Universidad de San Martín de Porres. V únoru 2015 posílil peruánský prvoligový tým FBC Melgar. Avšak již v červenci 2015 se stěhoval zpět do Evropy, vyhlédl si jej za 1,5 milionu eur německý bundesligový klub VfL Wolfsburg. Hráč podepsal tříletý kontrakt.\n\nV A-mužstvu Peru debutoval v roce 2014.\n\n"}
{"id": "1122287", "url": "https://cs.wikipedia.org/wiki?curid=1122287", "title": "Astrild rudokřídlý", "text": "Astrild rudokřídlý\n\nAstrild rudokřídlý (\"Pytilia phoenicoptera\") je drobný exotický pták z čeledi astrildovitých, z rodu \"Pytilia\". Jedná se o pestré ptáky, kteří se často chovají i jako okrasní. Délka jejich těla se pohybuje okolo 110 mm.\n\nŽiví se semeny trav, bobulemi a malým hmyzem (mravenci, termiti), v zajetí je vhodné podávat krmné směsi pro krátkozobé exotické ptáky. \n\nŽijí v párech, výjimečně i v menších skupinkách. \n\nRozeznáváme dva poddruhy:\nDříve se jako poddruh uznávala i \"Pytilia phoenicoptera lineata\" (astrild rudokřídlý páskový), v současnosti se sem již neřadí.\n\nTito drobní exotičtí ptáci mají robustní, ale lehké tělo s krátkými zaoblenými křídly. Délkou těla a hmotností se od sebe pohlaví neliší, avšak mají rozdílná zbarvení, díky čemuž není těžké určit pohlaví u dospělých jedinců, mláďata se vybarvují až v pozdějším věku.\n\nCo se týče astrilda rudokřídlého západního (\"Pytilia phoenicoptera phoenicoptera)\", pak mají samci vrch hlavy a těla popelavě šedý, s načervenalým nádechem na zádech, vrch ocasu má červenou barvu. Prsa a vrchní část břicha jsou jasně šedé s drobným bílým příčným proužkováním, které na břiše a bocích vytváří širší pruhy. Křídla jsou cihlově červená, zobák černý. Samice mají šedé zbarvení, proužky na břiše jsou širší a všechny barvy jsou celkově matnější. Mláďata jsou podobná samicím, ale chybí proužkování.\n\nU \"Pytilia phoenicoptera emini\" je zbarvení víceméně shodné se západní formou. Základním rozlišovacím znakem je jasně červený zobák u tohoto poddruhu. I u mláďat \"Pytilia phoenicoptera emini\" platí, že jsou spíše podobná samici, pohlaví se u nich tedy dá rozeznat až v pozdějším věku, kdy se začnou vybarvovat.\n\nPoddruh astrild rudokřídlý západní je rozšířený ve východní Africe, především od jihovýchodního Súdánu až po Etiopii. \"Pytilia phoenicoptera emini\" se vyskytuje od severního Kamerunu, přes Středoafrickou republiku a jižní Súdán až po Demokratickou republiku Kongo. Co se národních parků týče, pak je můžeme hojně pozorovat v národním parku Garamba (Demokratická republika Kongo) a Kidepo Valley (Súdán).\n\nObecně se dá říct, že astrild rudokřídlý obývá řídce zalesněné savany v blízkosti zdroje vody. Jsou to denní tvorové, přes den shánějí potravu ve vysoké trávě nebo na keřích, v noci spí v keřích nebo v korunách nižších stromů.\n\nObdobí rozmnožování se odehrává během druhé poloviny období dešťů. Oba partneři pracují na budování hnízda, která se nachází v husté vegetaci a sestává z kulové struktury složené z trav a rostlinných vláken. Když je hnízdo dostavěno, snese dovnitř samice 4-5 vajec, přičemž se v jejich zahřívání střídá se samcem. Za několik dní se vylíhnou holá a slepá mláďata, která se většinou do tří týdnů plně opeří a za další dva týdny již vylétají z hnízda. Ale ani v dospělosti tito ptáci příliš necestují a udržují se v blízkosti rodného hnízda.\n\nChov astrilda rudokřídlého není levná záležitost, samotný pták stojí okolo 200 eur (což je přes 5,5 tisíce Kč) . Také voliéra či klec by měla být prostorná. Ta by měla být umístěna na slunném místě v teplé místnosti, kde není průvan ani vlhkost . Není vhodné umístit voliéru do venkovního prostředí. V zajetí je vhodné krmit astrildy rudokřídlé směsí pro krátkozobé exotické ptáky a v době hnízdění je možné přidat nějaký hmyz nebo larvy.\n"}
{"id": "1122290", "url": "https://cs.wikipedia.org/wiki?curid=1122290", "title": "Passo di Falzarego", "text": "Passo di Falzarego\n\nPrůsmyk Falzarego (italsky Passo Falzarego, německy Falzaregopass, ladinsky Jou Fauzare) je 2105 m vysoký horský průsmyk v italské provincii Belluno. Tento průsmyk propojuje horská údolí Fodom a dolní část údolí Cordevole s městečkem Cortina d'Ampezzo v údolí Valle del Boite, a přes průsmyk Valparola s městečkem Abtei v Jižním Tyrolsku. Za vhodných povětrnostních podmínek je silnice v průsmyku otevřená i v zimě.\n\nPrůsmyk Falzarego je široké, balvany poseté sedlo jižní části hlavního masivu Dolomit - Tofane. Průsmyk uzavírá vrchol Piccolo Lagazuoi (2762 m). Směrem na západ se otevírají pohledy na ledovci pokrytý masiv Marmolada, směrem a na jih vidíme vrchol Monte Averau (2649 m) ze skupiny Nuvolaugruppe a pět skalních věží skupiny Cinque Torri.\n\nV roce 1909 byla postavena silnice přes průsmyk a tím byl dokončen poslední technicky nejobtížnější úsek Velké Dolomitické silnice mezi městy Bolzano a Cortina d'Ampezzo.\n\nVýznam Passa Falzarega klesl v první světové válce. Frontová linie v letech 1915–1918 zde probíhala přes průsmyk Valparola, vrchol Piccolo Lagazuoi a Passo Falzarego. Hexenstein a rakouská pevnost (Werk Tre Sassi) uzavřela severozápadní Velkou Dolomitickou cestu. Přes mnohé útoky se Italům průsmyk dobýt nepodařilo a následně se zabarikádovali ve východní stěně Lagazuoi, kde v roce 1916 započali podminovací válku. V roce 1917 vybudovali Italové více než 1000 m dlouhou štolu pod rakouské pozice a dne 20. června 1917 se pokusili výbuchem 33 tun trhavin neúspěšně zničit rakouské pozice.\n\nOd konce první světové války patří průsmyk k provincii Belluno.\n\nV rámci rozvoje cestovního ruchu v oblasti od poloviny 20. století jsou vybudované štoly v oblasti Lagazuoi opět zpřístupněny. Menší pozice, zákopy, dělostřelecké bunkry byly opraveny a jsou částečně vybaveny osvětlením. V tomto ohledu má Lagazuoi charakter historického muzea pod širým nebem.\n\nHlavní turistickou atrakcí průsmyku je lanovka na Piccolo Lagazuoi, výstup pěšky je rovněž možný, a to buď s baterkou tunelem nebo jednoduše podél sjezdovky. Z vrcholu Lagazuoi jsou výhledy na východ na masiv Tofane, skupiny Sella a Marmolada na západě, Civetta a Monte Pelmo na jihu, Monte Cristallo, Sorapis a Antelao na východě a jihovýchodě.\n\n\n"}
{"id": "1122296", "url": "https://cs.wikipedia.org/wiki?curid=1122296", "title": "ŠK Rapid Pardubice", "text": "ŠK Rapid Pardubice\n\nŠK Rapid Pardubice je český šachový klub se sídlem v Pardubicích. Od roku 1996, kdy postoupil do Šachové extraligy, patří mezi nejlepší české kluby, když se v Extralize 11x umístil na stupních vítězů. Dvakrát se účastnil Evropského poháru klubů v šachu.\n\nPo dobu působení v Extralize klub celkem 4x změnil název. Postupně se jmenoval ŠK Infinity Pardubice, ŠK Bauset Pardubice, RC Sport Pardubice, ŠK Sagina Pardubice a konečně od roku 2010 ŠK Rapid Pardubice.\n\nV letech 2000 a 2006 klub účastnil Evropského poháru klubů. Obsadil 25. a 9. místo.\nZa šachový klub hráli Extraligu velmistři:\nmezinárodní mistři:\nmezinárodní velmistryně:\n\n"}
{"id": "1122298", "url": "https://cs.wikipedia.org/wiki?curid=1122298", "title": "Geotop", "text": "Geotop\n\nGeotop je základní geologická jednotka, která může být zároveň i biotopem (tzn. může být osídlena organismy) a zároveň je vědecky i geoturisticky významnou lokalitou. Příkladem může být jeskyně, vulkanický kráter, bludný balvan, skalní výchoz a další. Na zpřístupňování a popularizaci geotopů se v České republice podílejí tzv. národní geoparky pod patronací Ministerstva životního prostředí ČR.\n\n"}
{"id": "1122301", "url": "https://cs.wikipedia.org/wiki?curid=1122301", "title": "Pražský posel (Krameriovy noviny)", "text": "Pražský posel (Krameriovy noviny)\n\nPražský posel byl časopis, který vycházel v letech 1801–1803 jako příloha \"Krameriových c. k. vlasteneckých novin\".\n\nSoupis spisů Václava Matěje Krameria, uvedený na stranách 18–29 Databáze Národní knihovny České republiky v textu \"Upomínka na slavnost Krameriovu, konanou v Klatovech 28. dne září 1868\", uvádí jednotlivé publikace, jež byly postupně publikovány po číslech jako přílohy časopisu \"Pražský posel\":\n\nV. M. Kramerius vydal tyto publikace také samostatně, knižně. V této formě jsou vedeny v databázi Národní knihovny ČR.\n\n\n"}
{"id": "1122302", "url": "https://cs.wikipedia.org/wiki?curid=1122302", "title": "Lonchura", "text": "Lonchura\n\nLonchura (Sykes, 1832) je rod z čeledi astrildovitých a jde o malé exotické ptactvo, často chované jako okrasné. Je to rod poměrně početný s velkým množstvím druhů i poddruhů. Obecně se jim říká i panenky nebo stračky a vyskytují se v Asii (především JZ a JV) a v Austrálii. Živí se bobulemi a zrním z klasů obilí, výjimečně i hmyzem. Nechvalně známá je hlavně panenka hnědoprsá, která se mimo dobu hnízdění sdružuje do obrovských hejn, které působí velké ztráty na úrodě obilnin. Dalším známým a početným zástupcem je třeba panenka muškátová. Tito ptáci mají velké snůšky vajec, může jich být až deset, přičemž jiné druhy z čeledi astrildovitých snášejí vajec maximálně šest. Nejedná se o příliš pestré ptáky a pohlavní dimorfismus je nevýrazný.\n\nDo rodu \"Lonchura\" patří také oba druhy rýžovníků, které bývají někdy řazeny do samostatného rodu \"Padda.\"\nDo rodu \"Lonchura\" byly též řazeny stříbrozobka zpěvná (\"Euodice cantans\") a stříbrozobka malabarská (\"Euodice malabarica\"), nyní řazené do samostatného rodu \"Euodice\".\n\n"}
{"id": "1122314", "url": "https://cs.wikipedia.org/wiki?curid=1122314", "title": "Zikmund Rakowski", "text": "Zikmund Rakowski\n\nZikmund Rakowski (* 5. listopadu 1944, Hnojník) je český geolog a geotechnik \n\nV roce 1967 absolvoval VŠB Ostrava, obor geologie. Do roku 1982 pracoval v OKD, byl vedoucím odboru geomechaniky pro ostravsko-karvinský uhelný revír. Podílel se významně na zavedení systému prevence proti horským otřesům a erupcím uhlí a plynů v těchto dolech. V roce 1981 obhájil vědecký titul CSc. Spolu s kolektivem obdržel v roce 1982 státní cenu za nové poznatky o erupcích uhlí a plynů a výrazné snížení ohrožení zdraví a životu horníků v uhelných dolech. \n\nJe autorem řady publikací a také skript pro postgraduální inženýrské studium. V letech 1982-96 pracoval v Ústavu geoniky Akademie věd České republiky v Ostravě, nejprve jako vedoucí oddělení geomechaniky a pak jako zástupce ředitele ústavu. Je autorem definice geoniky, jako vědy zabývající se reakcemi horninového prostředí na antropogenní činnosti. Organizoval uznávané mezinárodní konference GEOMECHANICS 91, GEOMECHANICS 93, GEOMECHANICS 96, jejichž sborníky editoval a vydal ve vydavatelství BALKEMA Rotterdam. Od roku 1996 se zabývá technologiemi využití geomříží v geotechnice a dopravním stavitelství. Jako generální manažer firmy Tensar International se zasloužil o zavedení a rozšíření této technologie v celé východní Evropě. V současné době je expertem v ISO Technical Committee 221 a CEN Technical Committee 189 a členem International Geosynthetical Society Technical Committee Stabilisation. Publikuje na mezinárodních konferencích. \n\nV emeritním věku se věnuje problematice polské menšiny na Těšínsku. Je iniciátorem a hlavním autorem dokumentu Wizja 2035, která formuluje strategii rozvoje polské menšiny v následujících 20 letech, \n\n"}
{"id": "1122315", "url": "https://cs.wikipedia.org/wiki?curid=1122315", "title": "Cinque Torri", "text": "Cinque Torri\n\nCinque Torri je 2361 m vysoký skalní útvar v Dolomitech nalézající se mezi průsmykem Falzarego a městem Cortina d'Ampezzo.\n\nCinque Torri se skládá z pěti strmých věží, které původně tvořily jeden velký balvan. Pět hlavních věží je pojmenovaných Torre Grande, Torre seconda, Torre Latina, Torre Quarta a Torre Inglese. Nejvyšší z nich je 2361 m vysoká Torre Grande, mající kromě hlavního vrcholu Cima Nord i vedlejší vrcholy Cima Sud a Cima Ovest. Na začátku června 2004 se strmý, 50 m vysoký skalnatý vrchol s názvem Trephor zhroutil kvůli přirozené erozi.\n\nCinque Torri jsou oblíbenou destinací pro turisty a horolezce, kterým nabízí četné trasy až III. stupně obtížnosti UIAA. V okolí se nalézá několik horských chat, například Rifugio Cinque Torri (2137 m), a Rifugio Scoiattoli (2255 m).\n\nV bezprostředním okolí skalního útvaru se nalézá skanzen s rekonstruovanými palebnými pozicemi připomínajícími boje probíhající během první světové války pod Cinque Torri mezi Rakouskem a Itálií.\n\n"}
{"id": "1122324", "url": "https://cs.wikipedia.org/wiki?curid=1122324", "title": "Nová beseda", "text": "Nová beseda\n\nNová beseda je české nezávislé nakladatelství non-fikční literatury, které zkoumá a zviditelňuje souvislosti mezi specializovanými oblastmi poznání. Název odkazuje na české historické umělecké sdružení Umělecká beseda, což odráží interdisciplinární povahu vydávaných knih. První knihou vydanou v Nové besedě je Filmové právo advokáta a filmového vědce Ivana Davida.\n\n\"Nová beseda je nezávislé nakladatelství, které podporuje objevné autory a zvídavé čtenáře. Spojuje odborníky z humanitních, společenských a technických věd. Z pohybu na jejich pomezí vzcházejí ideje a interpretace, které přispívají k udržitelnější a odpovědnější společnosti. Fakty a věda se doplňují s uměním jakožto různá pojetí analýzy i reflexe každodennosti i dlouhodobé situace.\"\n\nNakladatelství založili Andrea Slováková, Dana Fajmonová, Ivana Lukeš Rybanská a Ľuboš Slovák. Výtvarným redaktorem je přední knižní grafik Jan Havel (Belavenir), s Novou besedou spolupracuje fotograf Karel Cudlín.\n\nProfilová edice nakladatelství se nazývá Co je nového?. V těchto útlých knížkách renomovaní autoři na méně než sto stranách shrnují stav přemýšlení, výzkumu a diskuse, paradigmata, aktuálně zkoumané otázky a myšlenkové proudy z nedávného vývoje ve svém oboru. Prvními vydanými knihami jsou Co je nového v biologii (autor Anton Markoš) a Co je nového ve vzdělávání (autor Tomáš Feřtek). Edice pokračuje knihami z dalších oborů. Doposud byly vydány knihy z oborů estetika, management, filmová věda, psychologie, umělá inteligence, lingvistika, logika, fyzika, hudba, filozofie, právo a počítačové hry.\n\n"}
{"id": "1122327", "url": "https://cs.wikipedia.org/wiki?curid=1122327", "title": "Tintinabulum (liturgie)", "text": "Tintinabulum (liturgie)\n\nTintin(n)abulum, někdy též \"cincinabulum\", je malý zvonek (či zvonky) v pozlaceném rámu upevněné na bidle vedle umbracula (žluto-červeně pruhované látkového stínidla ve tvaru kužele, zvaného též \"basilica\", či italsky \"padiglione\"), jedné z tradičních insignií \"basilicae minores\" (menších bazilik). \"Tintinnabulum\" se také může při procesích nést před stínidlem, přičemž zde slouží k ohlašování oltářní svátosti. Při slavnostnějších bohoslužbách může \"tintinabulum\" stát na někdejší epištolní straně oltáře.\n\n"}
{"id": "1122337", "url": "https://cs.wikipedia.org/wiki?curid=1122337", "title": "Black Lives Matter", "text": "Black Lives Matter\n\nBlack Lives Matter (BLM) je mezinárodní aktivistické hnutí, které vzniklo ve Spojených státech amerických v roce 2013. Upozorňuje na případy policejního násilí, které měly za následek úmrtí lidí černé pleti. K mediálně nejznámějším událostem, ve kterých se hnutí angažovalo, patří případ stát versus George Zimmerman z roku 2013. Floridský koordinátor místní milice Zimmerman tehdy zastřelil 17letého černocha Trayvona Martina. Další podnět a zvýšení povědomí o tomto hnutí následovalo po zastřelení Michaela Browna ve Fergusonu v roce 2014.\n\nV červenci 2015 došlo k více než 20 demonstracím, jež následovaly policejní zásahy končící fatálně pro občany tmavé pleti (jdoucí zpět až do roku 2009). Hnutí upozorňuje také na rasové profilování, které ústí v nepoměrně vyšší zastavování černochů a Latinoameričanů policisty v ulicích amerických měst, a obecně (podle jejích slov) dvojího metru, jenž je aplikován na Američany na základě barvy jejich kůže.\n\nV roce 2016 se uskutečnily demonstrace Black Lives Matter ve Velké Británii, v Německu, Kanadě a Nizozemí. V první polovině června 2016 došlo k demonstracím v nejméně 88 amerických městech.\n\nV říjnu 2015 podpořil demonstraci Black Lives Matter v New Yorku americký režisér Quentin Tarantino. Podporu jí v minulosti vyjádřili i Beyoncé, Snoop Dogg, Kanye West, Samuel L. Jackson nebo Stevie Wonder.\n\nBěhem předvolební kampaně v prezidentských volbách podpořila Black Lives Matter kandidátka Demokratické strany Hillary Clintonová. Po setkání s aktivisty z Black Lives Matter Clintonová prohlásila, že rasismus je „prvotním hříchem Ameriky“. Hnutí přitom proti Clintonové dlouhodobě vystupovalo.\n\nVlna kritiky se na Black Lives Matter snesla poté, co bylo na její demonstraci 7. července 2016 v Dallasu zastřeleno pět příslušníků policie. Představitelé hnutí útok odsoudili s tím, že jakékoliv spojování s Black Lives Matter odmítají.\n\n"}
{"id": "1122338", "url": "https://cs.wikipedia.org/wiki?curid=1122338", "title": "Monte Averau", "text": "Monte Averau\n\nMonte Averau je 2649 metrů vysoká hora ve stejnojmenné horské skupině v Ampezzanských Dolomitech. Vrchol se nalézá severozápadně od mírně nižších okolních vrcholů Monte Nuvolau a Monte Gusela. Horská skupina se nachází mezi průsmyky Falzarego a Giau na hranicích obcí Cortina d'Ampezzo a Selva di Cadore. Oběma průsmyky vedou silnice. Severovýchodně se nalézají Cinque Torri.\n\nJihovýchodně od vrcholu se nachází v nadmořské výšce 2416 m horská chata Rifugio Averau. Jak z jižní tak severní strany vedou k blízkosti vrcholu lanovky.\n\nZ vrcholu Monte Averau je kruhový rozhled - jihozápadně na ledovce masivu Marmolada, západně je vidět vrchol Col di Lana, severně skupiny Sella a Tofane. Na východě jsou viditelné skupiny Cristallo a Sorapis a na jihu Civetta. Panoramatický výhled na sever zasahuje do rakouských Alp hlavního hřebene. Vrcholu může být dosaženo v porovnání s jiným vrcholy snadně. Normální trasa vede od severního průsmyku Falzarego asi za dvě hodiny na vrchol. Začíná na parkovišti na Strada Statale 48 delle Dolomiti. Před vrcholem se nalézá \"krátká, středně náročná ferrata\".\n\nTuristická cesta Dolomiten hohenweg číslo 1, také známá jako klasická cesta, vystupuje na vrchol Monte Averau, cestou k chatě následuje sestup na východní straně hory a křížení s Via Ferrata na Monte Gusela.\n\n"}
{"id": "1122343", "url": "https://cs.wikipedia.org/wiki?curid=1122343", "title": "Jirsa", "text": "Jirsa\n\nPříjmení Jirsa může označovat:\n"}
{"id": "1122346", "url": "https://cs.wikipedia.org/wiki?curid=1122346", "title": "VFW-Fokker 614", "text": "VFW-Fokker 614\n\nVFW-Fokker 614 byl dvoumotorový proudový letoun z produkce NSR určený k nasazení v dopravní a transportní roli na velmi krátkých tratích, řešený jako samonosný celokovový dolnoplošník s jednoduchými ocasními plochami, zatahovacím podvozkem příďového typu a se dvěma turbodmychadlovými motory.\n\nPrvní vývojové práce na letounu byly zahájeny v roce 1962 pod označením E 614. Jednalo se o společný projekt organizace Entwicklungsring Nord (ERNO), jejímiž členy byly společnosti Focke-Wulf GmbH, Hamburger Flugzeugbau a Weser Flugzeugbau GmbH.\n\nZ důvodu hlavního postavení firmy Weser v organizaci ERNO byl v roce 1963 projekt dopravního letounu přeznačen na WFG 614 a předveden v maketě na Pařížském aerosalonu.\n\nV roce 1964 došlo ke spojení společností Weser, Focke-Wulf a Heinkel a koncern ERNO se v původní podobě rozpadl. Vznikl tak podnik VFW, kde došlo v roce 1965 k obnovení práce na letounu. Stroj byl v projektech zvětšen na kapacitu 44 cestujících a za pohonné jednotky byly vybrány Rolls-Royce/SNECMA M-45H-01-15 s tahem po 35,70 kN, umístěné na pylonech nad křídlem. Nosné a ocasní plochy dostaly v projektu šíp.\n\nV létě roku 1966 byl vývoj dokončen, chyběly však konkrétní objednávky a finanční krytí. V roce 1969 došlo ke spojení s holandskou firmou Fokker a po objednávce pěti kusů dánským dopravcem Sterling byla zahájena stavba prototypu.\n\nPremiérový let prototypu VFW-Fokker 614 (výr. č. G-1, imatrikulace D-BABA) byl proveden 14. července 1971 na letišti v Brémách osádkou Leif Nielsen a Hans Bardill. 14. ledna 1972 se k testům připojil i druhý prototyp VFW-Fokker 614 (G-2, D-BABB). 1. února 1972 došlo z důvodu třepetání výškovky k destrukci prvního vyrobeného letounu ve vzduchu poblíž továrního letiště v Brémách. Osádka stroj opustila na vystřelovacích sedačkách, kterými byly oba prototypy vybaveny. Pilot Nielsen a palubní technik Jürgen Hammer vyvázli bez zranění, druhý pilot Bardill, kterému se neotevřel padák, zahynul. Testy druhého prototypu byly do vyšetření příčiny zastaveny.\n\nObnovení zkušebních letů s prototypem G-2 započaly koncem roku 1972 a bylo oznámeno zahájení sériové výroby. V tomto období měl výrobce objednávky na 26 exemplářů od leteckých společností Sterling Airways, Filipinas Orient Airways, Bavaria Fluggesellschaft, General Air, Taba, Yemen Airlines, STA a od španělského ministerstva letectví.\n\nV roce 1973 byl na pařížském aerosalónu předváděn třetí vyrobený stroj (G-3, D-BABC), který poprvé vzlétl 10. října 1972. Po jeho ukončení G-3 přelétl do španělského Torrejónu ke zkouškám v horkém klimatu. Druhý prototyp byl testován na libyjských letištích Nafoora a Ghudomis, severské zkoušky proběhly na kamenitém povrchu islandského letiště Egilsstaðir. V květnu byl letoun G-2 předveden v Rumunsku představitelům státu a zástupcům leteckého průmyslu, kteří zvažovali licenční výrobu.\n\nZdlouhavý vývoj a testy vedly k postupnému rušení objednávek, mezi prvními od dánského Sterligu. V polovině roku 1974 byly zkoušky uzavřeny a letoun obdržel certifikaci západoněmeckého úřadu pro letectví a následně i Federal Aviation Administration. Poté se rozběhla sériová výroba 10 kusů s konečnou montáží v Brémách. Jednotlivé díly se vyráběly v pobočkách VFW-Fokker v obcích Brémy, Einswarden, Hoykenkamp, Speyer a Varel. Na produkci se podílely také MBB, belgická SABCA a Fairey a britské společnosti Rolls-Royce, Dowty-Rotol a Short.\n\nV prvním čtvrtletí roku 1975 byl dohotoven první sériový stroj (G-4, D-BABD), který přelétl na dánské letiště Sønderborg, kde byl v listopadu předán dopravci Cimber Air ke zkušebnímu provozu. Další kus (G-7, D-BABG) převzali zástupci francouzské regionální společnosti Touraine Air Transport ke zkušebnímu provozu na lince Paříž-St. Nazaire-Lannion.\nV roce 1976 firmě VFW-Fokker zůstaly objednávky na 19 letounů. Z nich bylo nakonec odebráno 5 kusů dopravní společností Cimber Air (G-8, OY-ASA, G-4, OY-TOR, G-9, D-BABI, G-10, D-BABJ a G-11, D-BABK), 3 kusy francouzskou Air Alsace (G-5, F-GATG, G-13, F-GATH a G-15, F-GATI) a 2 TAT (G-6, D-BABF a G-7, D-BABG). Zbylé stroje zůstaly ve výrobním závodě, odkud 3 převzala Deutsche Bundesluftwaffe v salónní úpravě pro speciální lety s vládními a vojenskými činiteli (17+01, 17+02 a 17+03). \n\nOd 1. ledna 1980 došlo vlivem špatné finanční situace a nedostatku pracovní náplně k rozpadu mezinárodního koncernu VFW-Fokker.\n\nPosledním provozovaným kusem byla létající zkušebna VFW-614 ATTAS (Advanced Technologies Testing Aircraft System). Sedmnáctý vyrobený exemplář byl zalétán 29. července 1978 s imatrikulací D-BABP a do roku 1985 byl používán výrobcem k letovému ověřování nových systémů a avioniky. Dne 26. září byl odprodán Středisku pro letectví a kosmonautiku (DLR) se sídlem v Braunschweigu. Od roku 1981 do roku 1986 podstoupil u společnosti MBB postupnou úpravu interiéru na létající laboratoř dle specifikací nového uživatele. Modifikace spočívala v odstranění mechanického ovládání ocasních ploch prvním pilotem, které bylo nahrazeno systémem Fly-by-wire, v instalaci šestidílných vztlakových klapek a v montáži digitální avioniky, rovněž pouze pro prvního pilota. Na příd stroje přibyla tyčová měřící trubice.\n\nÚdaje dle\n\n\n\n\n \n"}
{"id": "1122349", "url": "https://cs.wikipedia.org/wiki?curid=1122349", "title": "Apoštolský vikariát Severní Arábie", "text": "Apoštolský vikariát Severní Arábie\n\nApoštolský vikariát Severní Arábie je vikariát římskokatolické církve, nacházející se v Kuvajtu.\n\nApoštolský vikariát rozšiřuje svou jurisdikci nad katolickými věřícími na Arabském poloostrově: v Kuvajtu, Saúdské Arábii, Kataru a Bahrajnu.\n\nSídlem vikariátu je město Kuvajt, kde se nachází hlavní chrám vikariátu katedrála Svaté rodiny.\n\nRozděluje se do 7 farností: čtyři v Kuvajtu, dvě v Bahrajnu a jedna v Kataru. K roku 2010 měl 300 000 věřících, 6 diecézních kněží, 11 řeholních kněží, 1 stálého jáhna, 11 řeholníků a 12 řeholnic.\n\nDne 29. června 1953 byla bulou \"Quemadmodum dispensator\" papeže Pia XII. vytvořena apoštolská prefektura Kuvajt, a to získáním části území apoštolského vikariátu Arábie.\n\nDne 2. prosince 1954 byla prefektura bulou \"Quandoquidem Christi\" papeže Pia XII. povýšena na apoštolský vikariát.\n\nDne 27. ledna 1957 byl položen základní kámen katedrály a vysvěcena byla 16. března 1961.\n\nRoku 1973 byla založena farnost v byzantském ritu.\n\nDne 31. května 2011 byla vikariátu rozšířena jurisdikce nad Saúdskou Arábií, Katarem a Bahrajnem, která byla předmětem vikariátu Arábie a dekretem \"Bonum animarum\" Kongregace pro evangelizaci národů byl přejmenován na Apoštolský vikariát Severní Arábie.\n\nErb přijal apoštolský vikariát na jaře roku 2016. Autorem erbu je slovenský heraldik Marek Sobola. Blason erbu: stříbrným průběžným kapitálovým písmenem \"M\" dělený štít na pět barevných poli: od horního okraje zelené, červené a zelené, od dolního okraje fialové a černé. Nad štítem zlatá mitra se zlatými, červeně podšitými fanony, za štítem zlaté insignie - vpravo procesní kříž, vlevo berla. Vysvětlení erbu: barevností erb vychází z vlajek států, jejichž území vikariát spravuje. Bahrajn symbolizuje červená, Kuvajt černá, Katar fialová a Saúdskou Arábii zelená. Písmeno \"M\" je také mluvící symbol Panny Marie, protože Panna Maria Arabská (Our Lady of Arabia) je patronkou celého vikariátu a bude jí zasvěcena i nová katedrála, která se bude stavět v bahrajnské obci Avali a bude největší katedrálou vikariátu.\n\n"}
{"id": "1122351", "url": "https://cs.wikipedia.org/wiki?curid=1122351", "title": "Tintinabulum", "text": "Tintinabulum\n\nLatinský výraz tintin(n)abulum, jehož původní význam je „zvonek“, „rolnička“ apod., označuje:\n\n"}
{"id": "1122352", "url": "https://cs.wikipedia.org/wiki?curid=1122352", "title": "Tana horská", "text": "Tana horská\n\nTana horská (\"Tupaia montana\") je drobný savec z rodu tana (\"Tupaia\") a čeledi tanovití (\"Tupaiidae\").\n\nTana horská se vyskytuje na ostrově Borneo v oblastech Sarawak, Sabah a pravděpodobně i v indonéské části Bornea v nadmořské výšce 300 až 3 170 m n. m. K životu dává přednost horským lesům, může žít i v narušených stanovištích.\n\nTana horská měří 15-33 cm, ocas dosahuje délky 13 až 19 cm a má prošedivělé zbarvení, zespodu je olivový a má černou špičku. Srst na těle je rezavá, prošedivělá, s černou čárou podél hřbetu.\n\nV jejich přirozeném prostředí byly tany horské pozorovány především ve dne. Mezi padlými kládami a větvemi vybírají svou potravu - členovce. Žerou rovněž lesní plody, potravou s obsahem cukrů patrně doplňují nedostatek některých živin v jejich obvykle stravě. Mimo to se živí rovněž nektarem z víček některých druhů láčkovek (\"Nepenthes lowii\", \"Nepenthes macrophylla\" a \"Nepenthes rajah\"), s nimiž uzavírají mutualistický svazek; při krmení do rostliny kálí a tím jí poskytují živiny.\n\nVýsledky studie chování skupiny 21 tan horských ulovených ve volné přírodě a následně chovaných v zajetí ukázala, že žijí ve větších skupinách než ostatní druhy tan, většinou ji vedou dva samci. Estrální cyklus trvá okolo 12 dní, po 49 až 51 dní se samici narodí dvě mláďata.\n\nTana horská je Mezinárodním svazem ochrany přírody hodnocena jako málo dotčený druh a je zařazena na přílohu II Úmluvy o mezinárodním obchodu s ohroženými druhy volně žijících živočichů a rostlin. Obecně nebezpečí pro bornejské druhy představuje ničení přirozeného prostředí, ale tento druh je zde běžný a vyskytuje se v několika chráněných oblastech.\n\n"}
{"id": "1122353", "url": "https://cs.wikipedia.org/wiki?curid=1122353", "title": "Ekonomická univerzita v Bratislavě", "text": "Ekonomická univerzita v Bratislavě\n\nEkonomická univerzita v Bratislavě () je nejstarší vysoká škola ekonomického zaměření na Slovensku. Vznikla roku 1940 jako soukromá Vysoká obchodná škola v Bratislave (VOŠ). V roce 1945 byla škola zestátněna a přejmenovaná na Slovenskou vysokou školu obchodní. Od roku 1949 byl tento název změněn na Vysoká škola hospodárskych vied a od roku 1952 na Vysoká škola ekonomická (VŠE). Název Ekonomická univerzita v Bratislave byl stanoven na základě zákona č. 292/1992 Zb. SNR ze dne 28. dubna 1992.\n\nBěhem své existence vychovala více než 108 000 absolventů. V současnosti tu studuje více než 7 000 studentů. V rámci výchovně-vzdělávací činnosti Ekonomická univerzita organizuje vysokoškolské studium bakalářské, inženýrské, doktorandské a celoživotní vzdělávání občanů.\n\nPoskytuje vysokoškolské vzdělání v 18 akreditovaných studijních programech (1. bakalářského), v 31 studijních programech 2. (inženýrského) a v 16 studijních programech 3. (doktorandského) stupně studia na 6 fakultách v Bratislavě a na jedné fakultě v Košicích. EU nabízí možnost studovat vybrané předměty v cizích jazycích a to v rámci doplňkového germanofonního studia v spolupráci s Univerzitou Martina Luthera v Halle a částečně frankofonního studia ve spolupráci s Univerzitou Pierre Mendes France v Grenoblu s možností získat certifikát zahraniční univerzity. Kromě toho nabízí celouniverzitní studijní programy: na 1. stupni studia Cizí jazyky a interkulturní komunikace, na 2. stupni studia celouniverzitní studijní programy vyučované v cizích jazycích – Mezinárodní finanční management v němčině, Mezinárodní management v angličtině a Management prodeje ve francouzštině s možností získání dvojitého diplomu (ve studijních programech mezinárodní finanční management a management prodeje).\n\nV rámci spolupráce s European School of Management v Paříži studují vybraní studenti po skončení prvního stupně na této vysoké škole.\n\nStudenti mají možnost jako cizí jazyky studovat angličtinu, němčinu, francouzštinu, španělštinu, ruštinu a italštinu.\n\nEU administruje multiregionální programy v oblasti vysokého školství, jako je CEEPUS, ERASMUS, Letní škola Danubia a jiné. EU úspěšně absolvovala mezinárodní evaluaci, vykonanou Evropskou asociací univerzit (EUA).\n\n\nEkonomická univerzita v Bratislave má 7 fakult:\n\n"}
{"id": "1122358", "url": "https://cs.wikipedia.org/wiki?curid=1122358", "title": "Chrám na krvi", "text": "Chrám na krvi\n\nV ruské pravoslavné tradici jsou chrámy na krvi () takové kostely, které připomínají místa zavraždění členů panovnické rodiny. Existují celkem tři takové chrámy:\n\n"}
{"id": "1122360", "url": "https://cs.wikipedia.org/wiki?curid=1122360", "title": "Pokrovsk (Rusko)", "text": "Pokrovsk (Rusko)\n\nPokrovsk (, – \"Pokrovskaj\") je město v republice Sacha v Ruské federaci. Při sčítání lidu v roce 2010 mělo bezmála deset tisíc obyvatel.\n\nPokrovsk leží na jihu Středojakutské nížiny na levém břehu Leny. Od Jakutsku, hlavního města republiky, je vzdálen 75 kilometrů na jihozápad.\n\nPokrovsk založili v roce 1682 kozáci jako pevnůstku (ostrog) s jménem \"Karaulnyj Mys\" (), z které se později stala vesnice \"Pokrovskoje\" (). V roce 1941 byla povýšena na sídlo městského typu a zároveň přejmenována na \"Pokrovsk\". Městem se stal v roce 1998.\n"}
{"id": "1122361", "url": "https://cs.wikipedia.org/wiki?curid=1122361", "title": "Poison (píseň, Alice Cooper)", "text": "Poison (píseň, Alice Cooper)\n\n\"Poison\" je skladba amerického rockového zpěváka Alice Coopera, jejíž spoluskladateli byl Desmond Child a John McCurry. Producentem byl Desmond Child. V roce 1989 byla vydána jako singl a objevila se na Cooperově albu \"Trash\". V USA se stala jedním z Cooperových největších hitů, přičemž dosáhla 7. místo v žebříčku Billboard Hot 100 a 2. místo v britském žebříčku UK Singles Chart.\n\nSkupina Groove Coverage nahrála verzi skladby \"Poison\" v různých remixech.\n\n\n"}
{"id": "1122362", "url": "https://cs.wikipedia.org/wiki?curid=1122362", "title": "Pokrovsk", "text": "Pokrovsk\n\nPokrovsk může být:\n\n"}
{"id": "1122367", "url": "https://cs.wikipedia.org/wiki?curid=1122367", "title": "Chrám Všech svatých na krvi", "text": "Chrám Všech svatých na krvi\n\nChrám na krvi k poctě Všech svatých působících na Rusi (: \"Храм-на-Крови́ во и́мя Всех святы́х, в земле́ Росси́йской просия́вших\") je ruský pravoslavný chrám vystavěný na místě někdejšího Ipaťjevova domu v Jekatěrinburgu, místě, kde byli zavražděni členové ruské carské rodiny bolševiky v době občanské války v Rusku. Chrám je zároveň připomínkou blahořečení Romanovců.\n\nPo únorové revoluci, byl car se svou rodinou zatčen a držen jako vězeň. Car a jeho rodina byli drženi nejprve v Alexandrovském paláci v Carském Selu poblíž Petrohradu. Alexandr Kerenskij, předseda prozatímní vlády měl obavy o jejich bezpečnost a nechal je přestěhovat do bývalého gubernátorského sídla v Tobolsku. Později byli převezeni do Ipaťjevova domu v Jekatěrinburgu. \n\nS postupem Československé legie k Jekatěrinburgu, a ze strachu z možného pokusu o osvobození carské rodiny, místní vůdci bolševiků se po poradě s kremelským vedením v Moskvě rozhodli někdejší carskou rodinu odpravit. V časných ranních hodinách 17. července 1918, byla carská rodina, car Mikuláš Alexandrovič, carevna Alexandra Fjodorovna, velkokněžny Olga, Taťána, Marie, Anastázie a nejmladší carevič Alexej Nikolajevič odvedena do sklepa domu. Po zinscenovaném přečtení rozsudku byli všichni členové carské rodiny zastřeleni a spolu s nimi také několik členů služebnictva. Československé legie obsadily město necelý týden poté.\n\nIpaťjevův dům, postavený v 80. letech 19. století, byl poměrně rozsáhlou a moderní rezidencí, kterou vlastnil Nikolaj Ipaťjev. Uralský sovět mu dal dva dny na vyklizení domu. Poté, co byla budova vyklizena, sovět nechal dům obehnat vysokým dřevěným plotem. Mezi prvními do domu přijel Mikuláš, Alexandra Fjodorovna a jejich dcera Marie. Později je následovali Olga, Taťána, Anastasia a Alexej. Romanovovi poté byli drženi v domě 78 dnů. V roce 1974, byla budova označena za \"národní památník\", ovšem o tři roky později, 22. září 1977, na základě nařízení politbyra, nechal dům zdemolovat sverdlovský tehejší první tajemník sovětské komunistické strany Boris Jelcin. \n\n7. září, resp. 20. září 1990 sverdlovský sovět předal výzvu Ruské pravoslavné církvi k výstavbě vzpomínkové kaple. Po kanonizaci cara a jeho rodiny (stupeň strastotěrpěc), měla církev v plánu vystavět velkolepý památník věnovaný rodině Romanovových. Byl sestaven státní a architektonický výbor a byl vytvořen návrh na výstavbu, která započala v roce 2000.\n\nVýsledný stavební komplex zahrnuje dva chrámy, zvonici, a křídlo patriarchy, a také expozici věnovanou carské rodině. Oltář hlavního chrámu se nachází přímo nad místem, kde byli Romanovovi zavražděni. Komplex zaujímá celkovou rozlohu 2 760 m². \n\n16. června 2003 (j.k. 3. června), 85 let po zavraždění carské rodiny, byl vysvěcen hlavní chrám metropolitou Juvenalijem, pověřeným ruským patriarchou Alexijem II. (který byl v té době nemocen) za asistence pravoslavných duchovních z celé Ruské federace. Ve stejném roce se zde sešli prezident Vladimir Putin a německý kancléř Gerhard Schröder a navštívili kostel.\n\n"}
{"id": "1122368", "url": "https://cs.wikipedia.org/wiki?curid=1122368", "title": "Stig Blomqvist", "text": "Stig Blomqvist\n\nStig Lennart Blomqvist (* 29. července 1946 Örebro) je švédský jezdec rallye a rallycrossu. Je otcem závodníka Toma Blomqvista.\n\nNa přelomu 60. a 70. let 20. století se svým kamarádem Perem Eklundem absolvoval školu pro instruktory řízení dopravních prostředků \"Kvinnersta Folkhögskola\" u města Örebro. Nejdříve jezdil s vozy značek Saab a Talbot, proslavil se však až svou úspěšnou spoluprací s Audi. V roce 1984 se stal mistrem světa v rallye a o rok později získal titul vicemistra. Dohromady se zúčastnil 122 závodů rallye, v nichž 11 zvítězil.\n"}
{"id": "1122369", "url": "https://cs.wikipedia.org/wiki?curid=1122369", "title": "Míšek (příjmení)", "text": "Míšek (příjmení)\n\nPříjmení Míšek nosí více osob:\n\n"}
{"id": "1122373", "url": "https://cs.wikipedia.org/wiki?curid=1122373", "title": "Aleksander Gierymski", "text": "Aleksander Gierymski\n\nIgnacy Aleksander Gierymski (30. ledna 1850 Varšava – zemřel mezi 6. a 8. březnem 1901 Řím) byl polský malíř, představitel realismu, předchůdce polského impresionismu, mladší bratr malíře Maksymiliana Gierymskeho.\n\nAlexander Gierymski absolvoval třetí státní gymnázium ve Varšavě roku 1867, ve stejném roce začal také studovat na zdejší Akademii výtvarných umění (polsky \"Akademia Sztuk Pięknych w Warszawie\"). V letech 1868–1872 studoval na Akademii výtvarných umění v Mnichově, kde absolvoval se zlatou medailí. Ocenění získal za svou práci \"„Benátský kupec“\". V roce 1869 navštěvoval spolu se svým bratrem soukromý ateliér Františka Adama. Během tohoto období začal pracovat jako ilustrátor varšavských časopisů, později německých a rakouských. Doprovázel svého nemocného bratra během jeho pobytu v alpských lázeňských městech.\n\nV letech 1873–1874 pobýval v Itálii, a to hlavně v Římě. Tam vznikly dva z jeho prvních známých obrazů: \"„Římský hostinec“\" a \"„Hra o Mora“\". Oba obrazy upoutaly pozornost publika i kritiky. Od konce 1875 do 1879 byl umělec znovu v Římě. Intenzivně pracoval na dalším zlepšování svého řemesla, věnoval spoustu času studu italského malířství.\n\nVrcholné období tvořivosti Gierymskiho bylo v letech 1879–1888, které umělec strávil ve Varšavě. Během tohoto období se připojil ke skupině mladých spisovatelů a malířů ovlivněných pozitivismem, spjatýchs týdeníkem \"\"Wędrowiec\"\". Jeho nejlepší obrazy vytvořené ve Varšavě jsou \"„Židovská žena s pomeranči“\", \"„Brána na Starém Městě“\", \"„Marina na Solecu“\", \"„Svátek trumpet“\". Skvělá práce z varšavského období však nenalezla dostatečné pochopení v tehdejší polské společnosti. Umělec, nepochopený a nedoceněný, z Varšavy roku 1888 odešel. Pobýval pak především v Německu a Francii.\n\nKrátkodobý pobyt v Krakově v letech 1893–1895 způsobil novou vlnu zájmu o jeho dílo, namaloval tehdy \"„Vesnickou rakev“\".\n\nPoslední léta svého života prožil Gierymski v Itálii. Zemřel mezi 6. a 8. březnem 1901 v Římě, pohřben byl 10. března 1901 na hřbitově Campo Verano v Římě.\n\n"}
{"id": "1122375", "url": "https://cs.wikipedia.org/wiki?curid=1122375", "title": "Věž Hláska (Roudnice nad Labem)", "text": "Věž Hláska (Roudnice nad Labem)\n\nVěž Hláska je zděná věž v centru Roudnice nad Labem. Od roku 1964 je chráněna jako kulturní památka.\n\nTato věž je jediným dochovaným pozůstatkem původního městského opevnění. Byla vystavěna na vyvýšeném místě při přestavbě původní dřevěné hradby na zděnou hradbu s městskými branami po roce 1378. V rámci opevnění sloužila jako pozorovací a ohlašovací věž. Roku 1665 byla při velkém požáru města téměř zničena. V 18. století byla věž rekonstruována a sloužila jako vodárna.\n\nVěž je jedinou dochovanou součástí opevnění města Roudnice nad Labem. Z vrcholu věže lze vidět celé město včetně jeho dominanty – lobkovického zámku.\n"}
{"id": "1122378", "url": "https://cs.wikipedia.org/wiki?curid=1122378", "title": "StartupJobs.cz", "text": "StartupJobs.cz\n\nStartupJobs.cz je internetový portál práce v České republice byl spuštěn v roce 2012. Portál je zaměřen na nabídky od startupů. Uchazeči o práci zde mohou najít aktuální nabídky práce nebo znalostní testy. Uchazeč si může vytvořit životopis, čímž se dostane do databáze životopisů, která je přístupná personalistům inzerujících firem. Zájemci o práci i široká veřejnost mohou také využít znalostních testů z různých převážně technologických oborů (PHP, HTML, CSS...)\n\nProvozovatelem portálu StartupJobs.cz je společnost StartupJobs.com s.r.o.\n\n„StartupJobs vám pomůže najít práci, která vás bude bavit!\"\n\nPortál StartupJobs byl spuštěn 27.6.2012 a vznikl za účelem vytvořit místo pro pracovní nabídky pro startup firmy. V roce 2013 získává investici od společnosti MITON. V roce 2014 vytváří projekt StartupMap.cz, mapu českých startupů. Začátkem roku 2015 spouští společnost ve spolupráci se společností cut-e projekty Hiri.cz a Hiri PRO zaměřené na znalostní a psychometrické testování. V roce 2018 expanduje do Polska se StartupJobs.pl.\n\n2012 - pracovní portál StartupJobs.cz<br>\n2013 - spuštěno testování znalostí na StartupJobs.cz<br>\n2014 - mapa startupů StartupMap.cz<br>\n2015 - nástroj pro firmy pro znalostní a psychometrické testování Hiri PRO<br>\n2015 - nástroj pro zaměstnance a zájemce o práci Hiri.cz<br>\n2018 - spuštění polské verze StartupJobs.pl<br>\n2018 - akvizice domény StartupJobs.com\n\nStartupJobs.cz nabízí možnost testování znalostními testy. Testy jsou zaměřeny především na programovací jazyky (PHP, HTML, CSS a další.). Každý test trvá 20 minut a skládá se z 20 otázek a čtyř možností, které se pomocí generátoru položek náhodně generují pro každého testovaného. V roce 2014 se znalostními testy otestovalo 17.000 lidí\n"}
{"id": "1122379", "url": "https://cs.wikipedia.org/wiki?curid=1122379", "title": "Larvovaná deprese", "text": "Larvovaná deprese\n\nLarvovaná deprese je druh deprese, při kterém jsou tělesné symptomy zcela v popředí a maskují psychickou podstatu poruchy. Označuje se rovněž jako „maskovaná deprese“ nebo „deprese bez deprese“. Tato nosologická jednotka není uvedena v oficiálním seznamu depresí 10. revize mezinárodní klasifikace nemocí, ale byla dříve často používaná. Od klasické deprese se larvovaná forma liší tím, že se skrývá psychická porucha za tělesné symptomy, jako jsou například bolesti hlavy, zad nebo na hrudi, závrati, problémy se zažíváním, spánkem atd. Že jde o depresi se pozná tak, že pro tyto obtíže se nenajde biologický podklad a jejich příčina je v psychice. Protože psychické příznaky jsou velmi málo patrné, umožňuje jejich objevení pouze psychiatrické vyšetření, po kterém vyjde skrytá duševní porucha napovrch. Diagnostika maskované deprese se opírá o zjišťování přítomnosti afektivních poruch. Diferenciálně diagnosticky je nutné vyloučit jejich organickou příčinu nebo tělesnou chorobu. K léčbě larvované deprese se využívají antidepresiva.\n\n\n"}
{"id": "1122384", "url": "https://cs.wikipedia.org/wiki?curid=1122384", "title": "Hamilton Leithauser", "text": "Hamilton Leithauser\n\nHamilton Leithauser je americký zpěvák a kytarista. V roce 1996 založil kapelu The Recoys, se kterou vystupoval až do jejího rozpadu o tři roky později. V roce 2000 založil kapelu The Walkmen, se kterou v následujících letech nahrál řadu alb. Skupina přestala v roce 2013 vystupovat a Leithauser se vydal na sólovou dráhu. V červnu 2014 vydal své první album nazvané \"Black Hours\". Doprovázeli jej zde například Amber Coffman a Rostam Batmanglij. Roku 2015 přispěl písní „To Susan on the West Coast…“ na album \"\". Následujícího roku natočil společně album s Rostamem Batmanglijem nazvané \"I Had a Dream That You Were Mine\".\n"}
{"id": "1122392", "url": "https://cs.wikipedia.org/wiki?curid=1122392", "title": "Martin Severa", "text": "Martin Severa\n\nMartin Severa (* 10. února 1956 Velká nad Veličkou) je český novinář a televizní moderátor.\n\nVystudoval češtinu a tělesnou výchovu na Fakultě tělesné výchovy a sportu Univerzity Karlovy. Poté pracoval jako pedagog, učil též češtinu ve Francii. V roce 1992 začal pracovat v Československé a posléze v České televizi. Natáčel ze zpravodajské reportáže a uváděl pořady \"Deník\" a \"Deník plus\". Roku 1994 odešel do TV Nova, kde ve dvojici s Evou Jurinovou a později s Jitkou Obzinovou moderoval hlavní zpravodajskou relaci Televizní noviny. V roce 2000 z Novy odešel, krátce působil na téže pozici na TV3. V letech 2002 až 2005 zastával funkci tiskového mluvčího Ministerstva zemědělství České republiky. Roku 2007 moderoval relaci \"Krimi live\" na TV Prima. O rok později působil na Z1. V letech 2012–2013 provázel pořady \"Na vrcholu\" a \"Rozhovory po konci světa\" na Metropol TV/TV Pětka. V roce 2013 moderoval program \"Na vrcholu\" na TiP Rádiu.\n\nJe ženatý, má dvě děti.\n\n\n"}
{"id": "1122395", "url": "https://cs.wikipedia.org/wiki?curid=1122395", "title": "Santa Eulària des Riu", "text": "Santa Eulària des Riu\n\nSanta Eulària des Riu ( \"Santa Eulalia del Río\") je město na jihovýchodním pobřeží španělského ostrova Ibiza. K roku 2014 zde žilo 36 189 obyvatel. Jde o třetí největší město ostrova a do moře zde ústí jediná ostrovní řeka. Město leží patnáct kilometrů severovýchodně od správního města ostrova Ibiza. Západně od centra města se na kopci nazvaném Puig de Missa ve výšce 52 m n. m. nachází kostel zasvěcený svaté Eulalii.\n\n"}
{"id": "1122397", "url": "https://cs.wikipedia.org/wiki?curid=1122397", "title": "Torpex", "text": "Torpex\n\nTorpex je druhotná výbušnina, která je o 50 % silnější než TNT co se týče hmotnosti. Torpex se skládá ze 42 % RDX, 40 % TNT a 18 % práškového hliníku. Torpex se používal v druhé světové válce a jeho název je zkratkou pro 'Torpedo Explosive'. Původně byl určen pro použití v torpédech. Vyvinut byl ve Spojeném království. Je to typická výbušnina pro použití ve vodě, práškový hliník reaguje s produkty detonace výbušniny a vodou za cílem zvýšení objemu a rychlosti expanze bubliny plynů pod vodou. Torpex je velmi podobný výbušnině H-6.Dnes je již nahrazen jinými aluminizovanými výbušninami jako je PBXW-126 nebo PBXW-123.\n\n"}
{"id": "1122398", "url": "https://cs.wikipedia.org/wiki?curid=1122398", "title": "Élida (obec)", "text": "Élida (obec)\n\nÉlida, Élis, Ilia nebo Eleia (novořecky: Δήμος Ήλιδας) je moderní řecká obec, nacházející se na severozápadě poloostrova Peloponés a náležející k regionální jednotce Élida v kraji Západní Řecko. Má rozlohu 401,9 km². V roce 2011 v ní žilo 32 219 obyvatel. Hlavním městem je Amaliada. Na území regionální jednotky se nachází archeologické naleziště a vesnice Starověká Élida.\n\nObec Élida od roku 2011 zahrnuje 2 obecní jednotky. V závorkách je uveden počet obyvatel obecních jednotek a komunit.\n"}
{"id": "1122403", "url": "https://cs.wikipedia.org/wiki?curid=1122403", "title": "106. peruť (Izrael)", "text": "106. peruť (Izrael)\n\n106. peruť () Izraelského vojenského letectva, také známá jako Hrot oštěpu (), vznikla 13. června 1948 jako transportní jednotka. V jejím vybavení původně byly různé typy transportních letadel, jako C-46 Commando, Lockheed Constellation a C-54 Skymaster. Operovala pod krycím označením fiktivních aerolinek \"Lineas Aereas de Panama\". Podílela se na operaci Balak, ale v červnu 1949 byla rozpuštěna a její letadla předána společnosti Arkia.\nObnovena byla až v červnu 1982 kdy se zúčastnila libanonské války. Po válce v Libanonu bylo peruti mezi roky 1982 a 1985 přiznáno pět vzdušných vítězství.\nBěhem války v Zálivu se zúčastnila hlídkování které mělo předejít možným útokům Iráckého letectva.\nV současné době operuje s letouny F-15 B/C/D ze základny Tel Nof.\n\n"}
{"id": "1122406", "url": "https://cs.wikipedia.org/wiki?curid=1122406", "title": "Dana Verzichová", "text": "Dana Verzichová\n\nDana Verzichová (* 23. srpna 1977 Praha) je česká herečka.\n\nAbsolvovala gymnázium, během studia chodila do dramatického kroužku Dany Hlaváčové. Poté studovala rok anglický jazyk, následně se připravovala na soukromé herecké škole u Mileny Steinmasslové. Vystudovala činoherní herectví na DAMU. Během studia hostovala v Divadle pod Palmovkou, Národním a Stavovském divadle a divadle ABC. Od roku 2002 je v angažmá v Jihočeském divadle. V roce 2012 se dostala do širší nominace na cenu Thálie za roli Stelly ve hře Tennesseeho Williamse Tramvaj do stanice Touha.\n\nKromě herectví se také věnuje fotografování, ze své cesty po jižní Americe v roce 2013 uspořádala výstavu ve Výstavním prostoru Českého rozhlasu České Budějovice. Má dceru Bereniku.\n\n\n\n\n\n"}
{"id": "1122408", "url": "https://cs.wikipedia.org/wiki?curid=1122408", "title": "Nicanor Parra", "text": "Nicanor Parra\n\nNicanor Parra Sandoval (5. září 1914, San Fabián de Alico – 23. ledna 2018 Las Cruces, provincie San Antonio) byl chilský básník a matematik, nositel Cervantesovy ceny za rok 2011.\n\nV roce 1954 vydal sbírku \"Poemas y antipoemas\" (\"Básně a antibásně\"), kterou založil nový styl, jejž nazval \"antipoezie\". Ta se vyhraňuje vůči představě autora jako božského a výjimečného tvůrce napojeného na tajemné zdroje inspirace, která spojuje klasickou poezii romantickou i poezii avantgardní. Parra usiloval o poezii maximálně ironickou a civilní, byla proto také někdy nazývána \"konverzační\".\n\nCervantesovu cenu, nejprestižnější literární ocenění ve španělsky mluvícím světě, získal jako třetí Chilan (po Gonzalu Rojasovi (2003) a Jorgem Edwardsovi (1999)).\n\n\n\n"}
{"id": "1122410", "url": "https://cs.wikipedia.org/wiki?curid=1122410", "title": "Zemský okres Ostalb", "text": "Zemský okres Ostalb\n\nOstalbkreis je okres na východě Bádensko-Württemberska. Okres sousedí s Bavorskem. Vznikl v roce 1973. Jméno vzniklo podle pohoří Švábská Alba. Ost znamená v překladu na východ, alb dle jména pohoří a kreis znamená okres, tedy v doslovném překladu Východoalbský okres. Okresem také vedou všechny přítoky řeky Neckar. Okres má dobré vztahy s italskou provincií Ravenna a s finským krajem Oulu. Okresním městem je Aalen. Okres má přibližně 1 500 km² a žije v něm přes 300 000 obyvatel, což je 200 lidí na km².\n\n"}
{"id": "1122414", "url": "https://cs.wikipedia.org/wiki?curid=1122414", "title": "193. peruť (Izrael)", "text": "193. peruť (Izrael)\n\n193. peruť () Izraelského vojenského letectva, také známá jako Peruť námořních vrtulníků, je vrtulníkovou jednotkou určenou ke spolupráci s Izraelským námořnictvem. Dislokována je buď na základně Ramat David nebo Palmachim.\n"}
{"id": "1122417", "url": "https://cs.wikipedia.org/wiki?curid=1122417", "title": "Alcoa", "text": "Alcoa\n\nAlcoa (zkratka z Aluminium Company of America) je třetím největším světovým producentem hliníku se sídlem v New Yorku.\n\nSídlo firmy je v Pittsburghu, v Pensylvánii. Z hliníku vytváří i oxid hlinitý. Výrobky společnosti Alcoa jsou používány po celém světě v letadlech (a to různého typu), automobilech, baleních, ve stavebnictví, v těžebním průmyslu (obvzláště ropném), amerických armádních těžkých zbraních a v dalších složkách průmyslu. Ve firmě je přes 60 000 pracovníků. Vznikla v roce 1888 v Pittsburghu. Zakladatelem je Charles Martin Hall.\n\n"}
{"id": "1122418", "url": "https://cs.wikipedia.org/wiki?curid=1122418", "title": "Elmau (zámek)", "text": "Elmau (zámek)\n\nZámek Elmau, \"Schloss Elmau\" je zámek na náhorní plošině obklopené horami v jihoněmeckém v podhůří Elmauer Alpental v Bavorsku u Garmisch-Partenkirchenu. Leží v nadmořské výšce přes 1000 metrů.\n\nRočně zámek navštíví asi 80 000 návštěvníků. Nabízí služby jako kurzy jógy, tajči ad. Konají se zde koncerty a lze se zde setkat s hudebníky jako např. Gideon Kremer nebo Martha Argerichová, setkání literátů, dále politická setkání (Angela Merkelová). Také se zde konají mezinárodní jednání (7. - 8. června 2015 hostil zámek setkání skupiny zemí G7).\n\nNa zámek Elmau kromě pěších turistických cest vede pouze jedna silnice, kde se platí mýtné.\n\nHistorie zámku je spjata s bavorským protestantským teologem a filosofem Johannesem Müllerem, který pro něho nechala vystavět jeho donátorka, hraběnka Elsa z Waldersee v místě někdejšího hostince, v němž kdysi přenocoval i bavorský král Ludvík Bavorský cestou na svůj zámek Neuschwanstein. Pro duchovního Müllera a jeho nově vzniklý spolek příznivců německých asketických volnomyšlenkářů sloužil jako útočiště. Jelikož však byl Müller stoupencem nacismu, byl nucen podrobit se po druhé světové válce denacifikaci. Zámek byl zabaven americkou okupační mocí, poté ho od roku 1947 svobodný stát Bavorsko využívalo jako sanatorium. Počátkem 50. let 20. století byl zámek navrácen potomkům zakladatele a zařízen jako hotel.\n\nSvého času se zde konaly slavnostní německo-anglické hudební koncerty, jichž se často účastnil také Benjamin Britten se svým přítelem, tenoristou Peterem Pearsem.\n\nV roce 1997 se majitelem zámku stal vnuk zakladatele, Dietmar Müller-Elmau, který nechal zámek i bezprostřední okolí budovy nákladně zrenovovat, vybudoval zde lázně, obchody, knihovny a butiky. Kulturní program obohatil o setkání světové hudby, nové literatury, či politická a ekonomická setkání. Od té doby získal zámek řadu mezinárodních ocenění.\n\n"}
{"id": "1122425", "url": "https://cs.wikipedia.org/wiki?curid=1122425", "title": "Holly Woodlawn", "text": "Holly Woodlawn\n\nHolly Woodlawn, rodným jménem Haroldo Santiago Franceschi Rodriguez Danhakl (26. října 1946 – 6. prosince 2015) byla portorická transgender herečka. Narodila se ve městě Juana Díaz ve floridském městě Miami Beach. Později odjela na sever a usadila se v New Yorku. Zde se setkala s umělcem Andym Warholem a později hrála v jeho filmech \"Trash\" (1970) a \"Women in Revolt\" (1971). Hudebník Lou Reed, který rovněž s Warholem spolupracoval, její jméno zmiňuje ve své písni „Walk on the Wild Side“.\n"}
{"id": "1122433", "url": "https://cs.wikipedia.org/wiki?curid=1122433", "title": "Petrus van der Aa", "text": "Petrus van der Aa\n\nPetrus van der Aa nebo také Petrus Vanderanus (1530 Lovaň – 1594 Lucemburk) byl vlámský právník.\n\nNarodil se v Lovani, kde v roce 1559 dokončil studium a stal se doktorem práv. O tři roky později se stal profesorem, když se jeho předchůdce, Johannes Tack, odstěhoval do Francie. V letech 1565 až 1569 byl členem Suverénní rady (tj. nejvyššího soudu) Brabantského vévodství. V roce 1574 se stal předsedou vrchního zemského soudu Lucemburska a Chiny. Dne 30. října 1583 získal titul rytíře zlaté ostruhy. Ve funkci zemřel v roce 1594. Je autorem knihy \"Prochirion sive Enchiridion judiciarium\" (1558) s předmluvou \"De ordine judiciario apud veteres usitato\". Jeho nejvýznamnější dílo nese název \"Commentarius de privilegiis creditorum\" (1560).\n\n"}
{"id": "1122440", "url": "https://cs.wikipedia.org/wiki?curid=1122440", "title": "Oftering", "text": "Oftering\n\nOftering je obec v rakouské spolkové zemi Horní Rakousy, v okrese Linec-venkov.\nK 1. lednu 2015 zde žilo 2 008 obyvatel.\n\n"}
{"id": "1122443", "url": "https://cs.wikipedia.org/wiki?curid=1122443", "title": "Pokrovskoje", "text": "Pokrovskoje\n\nPokrovskoje může být:\n\n"}
{"id": "1122445", "url": "https://cs.wikipedia.org/wiki?curid=1122445", "title": "Riff Raff (rapper)", "text": "Riff Raff (rapper)\n\nRiff Raff, vlastním jménem Horst Christian Simco (* 29. ledna 1982) je americký rapper. Narodil se jako druhý ze čtyř sourozenců v Houstonu ve státě Texas do rodiny veterána z vietnamské války. Rapu se začal věnovat v roce 2005 a zpočátku nahrával svůj hlas na beaty jiných hudebníků. V roce 2012 vydal vlastním nákladem své první nezávislé album s názvem \"The Golden Alien\". První plnohodnotné album, které dostalo název \"Neon Icon\", mu vydalo vydavatelství Mad Decent v červnu roku 2014. Na albu se podíleli například Slim Thug a Amber Coffman. Své druhé album s názvem \"Peach Panther\" vydal roku 2016. Rovněž byl členem tria Three Loco.\n\n"}
{"id": "1122447", "url": "https://cs.wikipedia.org/wiki?curid=1122447", "title": "Astrild pestrý", "text": "Astrild pestrý\n\nAstrild pestrý (\"Pytilia melba\") je drobný pták z čeledi astrildovitých, z rodu \"Pytilia\". Obývá jižní Afriku, výjimečně (spíše jen sezónně) od Senegalu po Ghanu. Živí se semeny trav, bobulemi a hmyzem, např. termity a mravenci (hlavně v období hnízdění). Jedná se o denní ptáky, kteří přes den hledají potravu ve vysoké trávě a v noci spí převážně v keřích. Sdružují se do skupin, po období hnízdění je možné pozorovat i menší rodinné skupinky.\n\nDruh astrild pestrý poprvé popsal švédský biolog Carl Linné v desátém vydání své publikace \"Systema naturae\" (1758). Taxonomicky je zařazen se do rodu \"Pytilia\", do kterého patří další čtyři druhy: astrild Wienerův (\"Pytilia afra\"), rudočelý (\"Pytilia hypogrammica\") a rudokřídlý (\"Pytilia phoenicoptera)\" a méně známý \"Pytilia lineata\", který bývá často zaměňován s astrildem Wienerovým\".\" Právě astrild pestrý má ale nejširší oblast výskytu a je nejhojnější.\n\nNejblíže příbuzný tomuto druhu je astrild rudokřídlý. Oba druhy jsou též geneticky podobné jiným zástupcům čeledi astrildovitých, což znamená, že se od sebe oddělily v relativně nedávném čase.\n\nRozlišujeme několik poddruhů:\n\nAstrildové pestří jsou drobní, ale robustně vyhlížející ptáci s krátkými a zaoblenými křídly. Tělo dospělých měří 120–140 mm a má krátký ocas. Nohy jsou neopeřené, se středně dlouhými běháky; zobák je taktéž středně dlouhý. Samice jsou snadno odlišitelné od samců díky výrazným rozdílům ve zbarvení. Samec má tváře, bradu, čelo a hrdlo červené (některé poddruhy mají i uzdičku). Ostatní části hlavy, strany krku a záhlaví šedé. Hřbet olivově zelený. Vole a horní prsa žlutá (žlutá až červenooranžová – podle poddruhu). Břicho bíle zbarvené, příčně hnědo-černé pruhování. Vrch ocasu je jasně červený, spodek ocasu bílý. Zobák má červenou barvu.\n\nNaopak samice má hlavu šedou, krk bílý, vole a prsa světle šedá, příčně tmavě pruhovaná. Barvy jsou u samic mírně matnější. Mláďata jsou podobná samici, rozlišit pohlaví je možné až v době prvního přepeřování. Nejsnáze se pohlaví určuje podle hustoty a barvy pruhů na břiše.\n\nU dospělých probíhá přepeřování prakticky celoročně, záleží ale i na poddruhu.\n\nAstrild pestrý je hojně rozšířený na celém jihu Afriky a jeho populace jsou velké. Výjimečně, spíše jen sezónně, jej můžeme najít v Senegalu, Mali, Guineji, Togu. Některé poddruhy je možné najít i na severu Kamerunu. Obývá mírně zalesněné a převážně suché oblasti.. Potřebují ale pravidelný přísun vody, kvůli čemuž se vyhýbají extrémně suchým místům, jako je poušť Kalahari.\n\nDle Mezinárodního svazu ochrany přírody se jedná o nedotčený druh.\n\nAstrildové pestří jsou aktivní převážně ve dne.\n\nHnízdění většiny astrildů začíná během druhé poloviny období dešťů. Partneři společně postaví hnízdo, které je z trávy. Bývá umístěné ve vysoké trávě nebo v keřích. Samice poté naklade do hnízda 4 až 6 bílých vajíček. V inkubování vajec se střídají samec i samice a zatímco jeden zahřívá, druhý hledá potravu. Ptáčata se vylíhnou asi za 12 dní. Astrild pestrý je poměrně dobrý rodič, který se o svá mláďata stará dobře. Vylíhnutá ptáčata jsou krmena výhradně hmyzem, až ve vyšším věku jim rodiče začnou nosit i semena trav.\n\nAstrild pestrý nemá přirozené predátory, ale na jeho hnízdech často parazituje vdovka rajská. Vdovka rajská je hnízdní parazit typický pro většinu jižní Afriky a Súdán. Naklade svá vajíčka do cizího hnízda, ale na rozdíl od kukačky obecné se liší tím, že hostitelova vejce nevyhazuje.\n\nChov astrildů pestrých není náročný, ale vyžadují velkou voliéru, přičemž v jedné může být pouze jeden samec. Dva samci v jedné voliéře vůči sobě budou agresivní a budou bojovat o samičky. Jinak je možné chovat je i s jinými drobnými exotickými ptáky. Nicméně v době hnízdění je nutné jednotlivé páry rozdělit do vlastních voliér, samička astrilda pestrého se může klidně spářit i se samečkem astrilda rudokřídlého, přičemž ptáčata pak budou mít nežádoucí vzhled. Je vhodné podávat krmné směsi pro drobné exoty, popř. malý hmyz nebo larvy.\n\n"}
{"id": "1122449", "url": "https://cs.wikipedia.org/wiki?curid=1122449", "title": "Kanton Ailly-sur-Somme", "text": "Kanton Ailly-sur-Somme\n\nKanton Ailly-sur-Somme (fr. \"Canton d'Ailly-sur-Somme\") je francouzský kanton v departementu Somme v regionu Hauts-de-France. Tvoří ho 44 obcí. Zřízen byl v roce 2015.\n\n\n"}
{"id": "1122455", "url": "https://cs.wikipedia.org/wiki?curid=1122455", "title": "Kárie", "text": "Kárie\n\nKárie (řecky \"Καρία\") je historická země v jihozápadní Malé Asii. Zaujímala zhruba rozlohu dnešních tureckých provincií Muğla, Aydın a Denizli, hraničila na severu s Lýdií, na východě s Frýgií a Pisidií a na jihovýchodě s Lýkií. Její území je hornaté, s členitým pobřežím, protéká jím řeka Velký Menderes.\n\nNázev je odvozován z chetitského \"Karkisa\" — země srázů. Podle chetitských nápisů byla země součástí spolku Assuwa, s nímž Chetitská říše válčila na své západní hranici. Obyvateli země byli Kárové, kteří odvozovali svůj původ od mýtického hrdiny Kára, syna krále Atyse: jeho bratři Lýdus a Mýsus byli zakladateli národů Lýdů a Mýsů. Anglický historik John D. Ray rozborem zachovaných kárských textů dokázal, že kárština patřila mezi anatolské jazyky, obyvatelé tedy byli Indoevropané. Jako obyvatelé Kárie byli také uváděni Lelegové; není jisté, zda šlo o jiný název Kárů nebo o úplně jiné etnikum. Hérodotos soudí, že Lelegové byli původní obyvatelé oblasti, kteří byli podrobeni Káry přišlými z Egejských ostrovů a časem s nimi splynuli.\n\nHomér zmiňuje v \"Iliadě\" Kárii jako spojence Trójanů. Zhruba od 11. století př. n. l. začali na pobřeží Řekové zakládat města jako Milét, Priéné nebo Halikarnassos (dnešní Bodrum). Vnitrozemí obývali nadále Kárové, jejich významnými sídly byly Mylasa, Labranda a Harpasa. Kárové nikdy nevytvořili jednotný státní útvar. Řekové je pokládali za zaostalé barbary (udržely se zde dlouho archaické zvyky jako matriarchát, proto někteří autoři kladli do Kárie vlast Amazonek), oblast byla zdrojem levných otroků. Ekonomika byla založena na pastevectví ovcí a koz, pěstovala se vinná réva a fíky. Existují záznamy, že egyptští faraóni využívali námezdní vojáky z Kárie.\n\nV polovině 6. století př. n. l. připojil lýdský král Kroisos Kárii ke svým državám. Později ji ovládla Achaimenovská říše, ale místní satrapové si udrželi značnou míru nezávislosti. Nejznámějším je Mausólos, o jehož moci a bohatství svědčí Mauzoleum v Halikarnassu, řazené mezi sedm divů světa. Později Kárii dobyl Alexandr Veliký, Kárové postupně přijali jazyk a kulturu okupantů a zmizeli z dějin jako samostatný národ ještě před začátkem našeho letopočtu. Kárie pak byla součástí římské provincie Asie, byzantské a Osmanské říše, po první světové válce připadla Turecku, což vedlo k odchodu zbývajících řecky mluvících obyvatel.\n\nV Halikarnassu se narodil proslulý historik Hérodotos, dalšími rodáky byla královna a vojevůdkyně Artemisia, olympijský vítěz v pěstním zápase Melankomas nebo Hieroklés, milenec císaře Heliogabala.\n\n\n"}
{"id": "1122457", "url": "https://cs.wikipedia.org/wiki?curid=1122457", "title": "Henning Munk Jensen", "text": "Henning Munk Jensen\n\nHenning Munk Jensen (* 12. ledna 1947, Tønder, Dánsko) je bývalý dánský fotbalista v pozicích obránce. V roce 1968 a 1975 byl jmenován dánský fotbalista roku. V letech 1966 - 1978 uhrál rekordních 62 zápasů, z nichž byl u 24 kapitán, za Dánskou fotbalovou reprezentaci. V květnu 1978 zlomil rekord s 58 zápasy za Dánskou fotbalovou reprezentaci. Per Røntved zase zlomil ten jeho v srpnu 1981. Od roku 1981 ukončil kariéru.\n\n"}
{"id": "1122459", "url": "https://cs.wikipedia.org/wiki?curid=1122459", "title": "Bardsragujn chumb 2015/16", "text": "Bardsragujn chumb 2015/16\n\nSoutěžní ročník Bardsragujn chumb 2015/16 je 24. ročníkem nejvyšší arménské fotbalové ligy. Soutěž bude započata 1. srpna 2015 a poslední kolo se odehraje 28. května 2016.\n\nPřed zahájením jarní části odstoupil ze soutěže jerevanský klub Ulisses Jerevan FC z důvodu těžkých finančních potíží. Soutěž tak dohrává sedm celků, což je ovšem méně než je v pravidlech UEFA a ohrožuje to tak další existenci arménské nejvyšší soutěže (nejmíň má mít každá soutěž alespoň osm týmů).\n\n"}
{"id": "1122460", "url": "https://cs.wikipedia.org/wiki?curid=1122460", "title": "Grampiany", "text": "Grampiany\n\nGrampiany (anglicky \"Grampian Mountains\") je pohoří, které se nachází ve střední části Skotska, na severu Velké Británie. Jedná se o nejvyšší hornatinu Skotska i Velké Británie. Nejvyšší horou je Ben Nevis (1 344 m), druhou nejvyšší horou je \"Ben Mac\"dui (1 309 m). Pohoří se rozkládá od jihozápadu k severovýchodu, je součástí Skotské vysočiny.\n\nReliéf má středohorský charakter se zaoblenými vrcholy, místy ale velmi příkrými, skalnatými svahy. Vrcholy hor mají obvykle nadmořskou výšku okolo 1 000 m. Hranice lesa je v nadmořské výšce 400 až 500 m, les se tak objevuje pouze při úpatí hor. Výše se vyskytují křoviny, travnaté porosty, vřesoviště a rašeliniště. Podnebí je oceánské, s výraznými srážkami a vysokou vlhkostí vzduchu.\n"}
{"id": "1122462", "url": "https://cs.wikipedia.org/wiki?curid=1122462", "title": "Gustav Nagel", "text": "Gustav Nagel\n\nCarl Gustav Adolf Nagel, vystupující jako gustaf nagel (28. března 1874 Werben – 15. února 1952 Uchtspringe) byl jedním z potulných kazatelů v Německu na počátku 20. století a součástí hnutí označovaného jako Inflační svatí.\n\nNarodil se v rodině hostinského a v mládí se učil obchodníkem v Arendsee, ale pro onemocnění plic se roku 1892 stal vegetariánem, léčil se hydroterapií podle Sebastiana Kneippa a žil v zemljance. Nechal si narůst dlouhé vlasy, chodil bos a často pouze s bederní rouškou a během putování prodával pohlednice s vlastními portréty. Pohlednic po 10 fenicích prodal kolem 50 000 a mimo ně asi 12 000 pamfletů se svými texty. V Arendsee byl dočasně zbaven svéprávnosti.\n\nNa jaře 1902 se vydal na pouť od jezera Arendsee do Jeruzaléma a Palestiny. Cestou navštívil Gusto Gräsera v Monte Veritá (dorazil bos za sněhové bouře) a také Diefenbacha na Capri. Na zpáteční cestě potkal bývalou členku Diefenbachovy komuny Marii Annu Konhäuser se kterou se oženil (1904-1907) a měl syna Frederika. Dítě chtěl pokřtít v ledových vodách Arendsee a přitom ho neúmyslně usmrtil.\n\nJeho druhá žena Johanna Raith (1912-1926) mu porodila tři syny. Předváděl ji při hře na harmonium, když přitom pózoval jako Ježíšův věrozvěst v \"rajské zahradě\", kterou vybudoval u jezera na zakoupeném pozemku. Postupně zde vznikl malý areál staveb, jehož zbytky se zachovaly jako \"gustaf-nagel-Areal\" a jsou považovány za časný příklad \"organické architektury\".\n\nRoku 1920 byla jeho manželka na konci psychických sil a pokusila se utopit spolu s jejich nejmladším synem. Roku 1924 založil Nagel \"Deutsche kristliche Folkspartei\" a kandidoval ve všeobecných volbách, a roku 1928 do Reichstagu, ale získal jen nepatrný počet hlasů. Stále pěstoval svůj vzhled a pózoval pro návštěvníky ve svém chrámu jako Ježíšův posel. Jen roku 1927 se na něj přišlo podívat 10 000 lidí. Jeho třetí manželství s Eleonore Teichmann (1938-1941) bylo bezdětné.\n\nPo nástupu Hitlera roku 1933 kázal proti pronásledování Židů a nakonec byl roku 1943 poslán do koncentračního tábora Dachau a roku 1944 do psychiatrické léčebny Uchtspringe. Po skončení války byl z léčebny propuštěn, ale roku 1950 se tam vrátil a o dva roky později zde zemřel na selhání srdce.\n\nRoku 1996 byla v Arendsee založena „Arbeitsgruppe Gustav Nagel“, registrovaná jako spolek od roku 1999 („gustaf nagel - Förderverein“), která připomíná jeho literární odkaz, pořádá každoroční „gustaf nagel Tag“ a opatruje zbytky jeho staveb. Na plážové promenádě je pivnice \"U starého Gustafa\".\n\n"}
{"id": "1122463", "url": "https://cs.wikipedia.org/wiki?curid=1122463", "title": "Liseberg", "text": "Liseberg\n\nLiseberg je zábavní park ve švédské metropoli Göteborgu, k jehož otevření došlo v roce 1923. Představuje jeden z nejnavštěvovanějších parků ve Skandinávii, s roční návštěvností přibližně tří milionů příchozích. Mezi významné atrakce patří dřevěná horská dráha Balder, v letech 2003 a 2005 zvolená \"nejlepší dřevěnou kolejovou dráhou\" na světě. Časopis \"Forbes\" areál v roce 2005 zařadil na seznam deseti nejlepších zábavních parků na světě.\n\nVyjma letních měsíců je areál otevřen také v listopadu a prosinci, s menším počtem atrakcí a s probíhajícimi Vánočními trhy.\n\nOficiálními barvami liseberského parku jsou růžová a zelená, které se staly součástí loga vytvořeného v 80. letech dvacátého století.\n\nV lokalitě pozdějšího parku pojmenoval velkostatkář Johan Anders Lamberg roku 1752 pozemky po své ženě Elisabeth Söderbergové a nazval je „Lisino návrší“ (Lisas berg), z něhož se později stal Liseberg. V roce 1908 odkoupilo pozemky a budovy město Göteborg za 225 tisíc švédských korun. Při 300. výročí svého založení uspořádalo roku 1923 výstavu, jejíž součástí byl i odpočinkový park otevřený 8. května, kde se nacházely klouzačky a dřevěná lanovka Kanneworffska, navržená Dánem Waldemarem Lebechem.\n\nZábavní park byl původně zamýšlen jako dočasný, ovšem pro návštěvnost přesahující 800 tisíc lidí za měsíc, došlo k jeho ponechání i po oslavách. Výstavba na ploše 1,5 milionu m² dosáhla celkové částky 2,6 milionu švédských korun.\nMěstská rada rozhodla o nákupu Liseberského zábavního parku 24. listopadu 1924 za milion korun. Od roku 1925 jej spravuje městská společnost Liseberg AB. Prvním ředitelem se stal Herman Lindholm, který stál v čele mezi lety 1923–1942. Liseberský bazén o rozměrem 36x15 metrů byl otevřen 13. srpna 1935 a následně uzavřen v roce 1956.\n\nNejvětší taneční sál Rotundan s kapacitou 1 200 osob, od architekta Axela Jonsona, byl zprovozněn 10. ledna 1940. Náklady činily cca půl milionu korun. Ve druhém podlaží vznikl bar Uggleklubben. Při přestavbě roku 1956 došlo ke změně názvu na Rondo. Od roku 1947 je v areálu také Hotel Liseberg Heden. Během 90. letech dvacátého století prošel park rozšířením a zprovozněním nových atrakcí.\n\n\n\n"}
{"id": "1122464", "url": "https://cs.wikipedia.org/wiki?curid=1122464", "title": "К̆", "text": "К̆\n\nК̆ (minuskule к̆) je již běžně nepoužívané písmeno cyrilice, v minulosti bylo používáno v abcházštině. V poslední variantě abcházské azbuky mu odpovídá spřežka Кь.\n\nPísmeno bylo zavedeno komisí pro překlady jako náhrada za do té doby používanou spřežku Кј. V době, kdy byla abcházština zapisována gruzínským písmem, písmenu К̆ odpovídala spřežka კჲ, v latinské abecedě N. J. Marra písmenu К̆ odpovídalo písmeno ⱪ. V abecedě N. F. Jakovleva písmenu К̆ odpovídala spřežka ⱪı. Od znovuzavedení zápisu abcházštiny cyrilicí je místo písmena К̆ používána spřežka Кь.\n"}
{"id": "1122465", "url": "https://cs.wikipedia.org/wiki?curid=1122465", "title": "Vlaďka Erbová", "text": "Vlaďka Erbová\n\nVlaďka Erbová (celým jménem Vladimíra Řepková Bahenská, * 12. července 1981 Most) je česká modelka.\n\nVe čtrnácti letech vyhrála soutěž Miss Poupě a začala se věnovat modelingu. Ve 22 letech v roce 2003 se objevila na titulní straně časopisu Playboy a stala se playmate. Kromě modelingu se živila též jako manikérka. Pro svůj krátký sestřih je nazývána „českou Halle Berry“. V letech 2007–2011 byla vdaná za hokejistu Zdeňka Bahenského, se kterým má dceru Viktorii. V roce 2013 si vzala fotbalistu Tomáše Řepku, s nímž má syna Markuse (* 2012).\n\n"}
{"id": "1122468", "url": "https://cs.wikipedia.org/wiki?curid=1122468", "title": "La Brosse-Montceaux", "text": "La Brosse-Montceaux\n\nLa Brosse-Montceaux je francouzská obec v departementu Seine-et-Marne v regionu Île-de-France. V roce 2012 zde žilo 750 obyvatel.\n\nObec leží u hranic departementu Seine-et-Marne s departementem Yonne, tedy i u hranic regionu Île-de-France s regionem Burgundsko. Sousední obce jsou: Barbey, Cannes-Écluse, Diant, Esmans, Marolles-sur-Seine, Montmachoux a Villeneuve-la-Guyard (Yonne).\n\n\"Počet obyvatel\"\n"}
{"id": "1122470", "url": "https://cs.wikipedia.org/wiki?curid=1122470", "title": "O zvířatech a lidech", "text": "O zvířatech a lidech\n\nO zvířatech a lidech je česko-německý třináctidílný televizní seriál z roku 1994, natočený režisérem Hynkem Bočanem podle scénáře Jiřího Melíška.\n\nSeriál se odehrává na pražské veterinární klinice. Tu řídí doktor Hrubeš. Doktor Marat, který po zranění zůstal na vozíku, ze zvířecí nemocnice musí odejít, proto ředitel kliniky Hrubeš vypíše výběrové řízení. Do toho se přihlásí pracovník ministerstva doktor Mach a mladá veterinářka Olga, která se přijde na kliniku podívat nejprve jako klientka s kocourem. Hrubeš se vsadí s kolegou Součkem, že se s nevinnou Olgou do roka ožení. Proto si ji vybere v přijímacím řízení. Zároveň však přislíbí místo i doktoru Maratovi, který se chce pokusit o sebevraždu. Doktorce Hokové nadbíhá ošetřovatel Hanzel. Hrubeš na ministerstvu shání peníze na bezbariérový vstup na kliniku pro doktora Marata, přislíbí mu ji pouze Mach, ovšem výměnou chce místo na klinice.\n\nHanzel nedoslýchavou Hokovou přesvědčí k ušní operaci. Hrubeš Olgu pozve domů, kde obdivují jeho starožitnou komodu. Marat se vrátí na kliniku, ta však nedostane dotaci na stavební úpravy. Hrubeš se rozhodne vyřešit nedostatek finančních prostředků tím, že prodá svou komodu, tu ve starožitnictví objeví Olga a vykoupí ji. Doktor Mach by se stále chtěl dostat na kliniku, ale Hrubeš nemá zájem. Proto Mach na instituce pošle kontrolu, ta však žádné problémy nenajde. Marat zachrání koně Cortéze, který si při dostizích zlomil nohu.\n\nOlga udělá chybu a Dan, kterého kousl neevidovaný pes, musí být očkován proti vzteklině. Hrubeš ji potrestá tím, že ji převede do funkce asistentky doktora Marata. Olga se usmíří s Hrubešem, ten však její odborný článek prohlásí za plagiát. Chlapec Dan se stará o vystresovaného psa paní Reznicekové, ta se vrátí z Ameriky pro psa, však pozná, že pes si našel jiného pána a zvíře Danovi nechá. Doktor Souček odlétá na stáž do Afriky, v Praze nechá svou přítelkyni Janu, která s ním čeká dítě. Jana je bývalou milenkou Hrubeše. Olga na Vánoce zamíří domů, po cestě se stane svědkem nehody, při níž se zranil los. Hrubeš a Hanzal jí přijedou na pomoc, Hrubeš si při ošetřování zlomí roku. Původní majitel kliniky, pan Sádek, se znovu přihlásil o svá vlastnická práva. Sádek trvá na vyklizení budovy. Kůň Cortéz při tréninku kulhá, pak se uzdraví a opět se postaví na start závodů.\n\nDoktor Seslík se ve stuttgartské zoo seznámí s kolegyní Inge, plánuje se odstěhovat do Německa, ale nakonec se vrátí do Prahy. Souček se dozví o Janině těhotenství a předčasně se vrací z Afriky. Klinika jim vystrojila svatbu. Ošetřovatel Hanzel také maluje, Rezniceková mu chce zařídit výstavu v Americe.\n\n\n"}
{"id": "1122471", "url": "https://cs.wikipedia.org/wiki?curid=1122471", "title": "Montceaux (rozcestník)", "text": "Montceaux (rozcestník)\n\nMontceaux je název nebo součást názvu více obcí ve Francii:\n\n"}
{"id": "1122472", "url": "https://cs.wikipedia.org/wiki?curid=1122472", "title": "Josef Král (malíř)", "text": "Josef Král (malíř)\n\nJosef Jaroslav Král (24. května 1877 Rakovník – 19. února 1914 Rakovník) byl český malíř, krajinář, žák Julia Mařáka na malířské Akademii v Praze.\n\nJosef Jaroslav Král se narodil 24. května 1877 v Rakovníku. Jeho otec Josef Král byl ředitelem na rakovnické dívčí škole, ale zemřel ještě před synovým narozením. V letech 1889–1894 vystudoval reálku v Rakovníku a dál pokračoval v letech 1894–1895 ve studiu na uměleckoprůmyslové škole v Praze. V roce 1897 byl přijat k řádnému studiu do speciální krajinářské školy Julia Mařáka na pražské malířské Akademii. V roce 1899 Mařák zemřel a Král pokračoval ve studiu u prof. Rudolfa von Ottenfelda, kde také roku 1904 absolvoval. Po ukončení studia na Akademii pravidelně vystavoval.\n\nÚčastnil se výstav Krasoumné jednoty, Umělecké besedy a Jednoty umělců výtvarných. V letech 1906 a 1907 získal Hlávkovo absolventské cestovní stipendium, v roce 1907 podnikl studijní cestu po Německu. Maloval v Hamburku, Mnichově a zavítal i do Francie, kde navštívil Paříž. Ceněný je především pro své náladové výjevy večerních měst, soumračných přístavů a potemnělých nádraží, ve kterých dosáhl opravdového mistrovství. Jeho díla byla publikována ve \"Zlaté Praze\", ale i v jiných časopisech. V Dětském Máji publikuje symbolistní kresby Bludičky a Vodník. Je autorem opony divadla ve Velvarech (1899). V roce 1909 vystavoval svá díla na samostatné výstavě v pražském Rudolfinu.\n\nRok 1909 však také přinesl zásadní zlom do malířova života. Začala se u něj projevovat vážná duševní porucha. Vrátil se z Prahy domů, do rodného Rakovníka. V roce 1912 vystavoval v rakovnické dívčí škole téměř dvě stě obrazů a kreseb. Nemoc však neustupovala a 19. února 1914 akademický malíř Josef Král zemřel. Je pohřben na rakovnickém hřbitově. V roce 1919 se uskutečnila v pražském Rudolfinu posmrtná souborná výstava. Soubor obrazů a kreseb Josefa Krále se nachází ve sbírkách Rabasovy galerie v Rakovníku.\n\n"}
{"id": "1122478", "url": "https://cs.wikipedia.org/wiki?curid=1122478", "title": "Forges (Seine-et-Marne)", "text": "Forges (Seine-et-Marne)\n\nForges je francouzská obec v departementu Seine-et-Marne v regionu Île-de-France. V roce 2012 zde žilo 418 obyvatel.\n\nÉchouboulains, La Grande-Paroisse, Laval-en-Brie, Montereau-Fault-Yonne, Saint-Germain-Laval, Valence-en-Brie\n\n\"Počet obyvatel\"\n\n"}
{"id": "1122479", "url": "https://cs.wikipedia.org/wiki?curid=1122479", "title": "Twerk", "text": "Twerk\n\nTwerk je sexuálně provokativní taneční styl, při němž tanečník na populární hudbu třese a pohupuje hýžděmi.\n\nTwerkování bývá přirovnává k tradičním afrických tancům. V americké hip hopové subkultuře se začal používat v roce 1993. Na počátku 21. století si začal získávat na popularitě a bylo jej možné sledovat především v hudebních videích. V roce 2013 bylo slovo přijato do Oxfordského slovníku angličtiny poté, co jej zatančili hudebníci Miley Cyrus a Robin Thicke při svém kontroverzním vystoupení během předávání MTV Video Music Awards.\n\nPřesný původ pojmu je neznámý. Jedno z častých vysvětlení odkazuje na kontaminaci z anglických sloves „to twist“ (kroutit se) a „to jerk“ (trhat, škubat, cukat sebou). Podle blogu Oxfordského slovníku se jedná pravděpodobně o úpravu slovesa „to work“ (dělat) s možným vlivem sloves „to twist“ nebo „to twich“ (cukat se, kroutit se).\n"}
{"id": "1122480", "url": "https://cs.wikipedia.org/wiki?curid=1122480", "title": "Jean Ollivier", "text": "Jean Ollivier\n\nJean Ollivier (1925, Paimpol, Côtes-d'Armor – 30. prosince 2005) byl francouzský novinář a spisovatel, autor knih pro děti a mládež a scénářů pro komiksy.\n\nSvou novinářskou kariéru začal v měsíčníku \"Avant-garde\" spojeném s Hnutím francouzské komunistické mládeže (Mouvement Jeunes Communistes de France). Brzy ale začal pracovat pro komiksový časopis \"Vaillant\", jehož byl v letech 1949-1958 šéfredaktorem. Během existence časopisu (do konce roku 1992 včetně doby jeho přejmenování na \"Pif Gadget\") napsal scénáře pro celou řadu proslulých komiksových sérií. Pro komiks také adaptoval některá díla světové literatury (například Till Eulenspiegel, Knihy džunglí, Bílá velryba). Od roku 1978 spolupracoval na historických komiksech pro nakladatelství Éditions Larousse, jako je \"Histoire de France en Bandes Dessinées\" (1976-1978, Historie Francie v komiksu) nebo \"La Decouverte du Monde en Bandes Dessinées\" (1978-1980, Objevování světa v komiksu). Je rovněž autorem knih pro děti a mládež.\n\n"}
{"id": "1122481", "url": "https://cs.wikipedia.org/wiki?curid=1122481", "title": "Zámecký park Liblice", "text": "Zámecký park Liblice\n\nZámecký park Liblice je přírodní památka evidenční číslo 5685 v okrese Mělník. Nachází se v nadmořské výšce 179–183 m na jihozápadním okraji obce a svým rozsahem se přibližně shoduje s anglickým parkem zdejšího zámku. Chráněné území s rozlohou 33,48 ha bylo vyhlášeno 16. ledna 2012. Důvodem jeho zřízení je ochrana evropsky významné lokality s výskytem bezkolencových luk na vápnitých, rašelinných nebo hlinito-jílovitých půdách a smíšených lužních lesů, ve kterých roste dub letní, jilm vaz, jilm habrolistý nebo jasan ztepilý. Na tato stanoviště jsou dále vázány výskyty chráněných druhů rostlin a živočichů. Uvnitř přírodní památky se nachází další zvláště chráněné území: přírodní rezervace Slatinná louka u Liblic.\n\n"}
{"id": "1122482", "url": "https://cs.wikipedia.org/wiki?curid=1122482", "title": "Slaná louka u Újezdce", "text": "Slaná louka u Újezdce\n\nSlaná louka u Újezdce je přírodní památka evidenční číslo 5780 v okrese Mělník. Nachází se na východním okraji obce Újezdec v nadmořské výšce 168 m. Chráněné území s rozlohou 1,38 ha bylo vyhlášeno 19. dubna 2013. Důvodem jeho zřízení je ochrana evropsky významné lokality tvořené slanými loukami, polopřirozenými suchými trávníky a faciemi křovin na vápnitém podloží.\n\n"}
{"id": "1122484", "url": "https://cs.wikipedia.org/wiki?curid=1122484", "title": "Chimerica", "text": "Chimerica\n\nChimerica je neologismus, který vytvořili Niall Ferguson a Moritz Schularick. Popsali jím symbiotický vztah mezi Čínou (China) a Spojenými státy americkými (America). Výraz rovněž odkazuje na legendární Chiméru.\n\nPoprvé jej použili historik Niall Ferguson a ekonom Moritz Schularick v roce 2006, kdy tvrdili že spoření Číny a přílišné utrácení Američanů vedlo k neuvěřitelné době vytváření bohatství, která přispěla ke světové finanční krizi v letech 2007–2008. Po dlouhou dobu Čína hromadila velké měnové rezervy, které pak půjčovala Spojeným státům, čímž držela americké úrokové sazby uměle nízko. Ferguson popisuje Chimericu jako jednu ekonomiku, která čítá přes 13 % světové rozlohy, čtvrtinu populace a třetinu HDP a někde také více než polovinu globálního ekonomického růstu v posledních 6 letech.\n\nPojem se stal známým díky Fergusonově knize \"Vzestup peněz\" (\"The Ascent of Money\") a četným novinovým článkům. Ferguson je toho názoru, že lehký přístup amerických podniků a domácností k čínskému kapitálu byl zásadní příčinou rozmachu ekonomiky na počátku 21. století, protože hedge fondy a společnosti Private Equity tak mohly využívat většího pákového efektu. Zároveň čínská centrální banka držela kurz jüanu nízko díky rozsáhlým nákupům amerických státních dluhopisů, což pomáhalo čínskému exportně založenému hospodářství.\n"}
{"id": "1122485", "url": "https://cs.wikipedia.org/wiki?curid=1122485", "title": "Veltrusy (přírodní památka)", "text": "Veltrusy (přírodní památka)\n\nPřírodní památka Veltrusy se nachází v okrese Mělník ve Středočeském kraji, na pravém břehu Vltavy v nadmořské výšce 165–171 m, na severním okraji města Veltrusy poblíž stejnojmenného zámku. Chráněné území o rozloze 255,49 ha bylo vyhlášeno 22. června 2013 k ochraně biotopů v evropsky významné lokalitě s výskytem páchníka hnědého \"(Osmoderma eremita)\" a roháče obecného \"(Lucanus cervus)\".\n\nPřírodní památka se nachází v oblasti Dolního Povltaví mezi městem Veltrusy a obcí Všestudy. Jedná se o park anglického stylu s Veltruským zámkem nacházejícím se v jižní části. Park má tvar podkovy, která obepíná pole protnuté osovou alejí a třemi remízky. Celým parkem protéká Všestudský náhon, jehož přítok se nachází v jihozápadní části parku, kde je napájen Vltavou. Dále protéká zámeckou oborou v jihovýchodní části parku. Ve východní a severní části parku Všestudský náhon místy přechází z udržovaného toku do tůněk a mokřin.\n\nPodloží Veltruského parku je tvořeno pliocenními a pleistocenními říčními písky, jílovci, štěrky, proteozoickými břidlicemi a drobami se sprašovými překryvy. Toto podloží je překryto fluvizeměmi.\n\nPark je upravovaný tvrdý luh s některými vysazenými druhy. Převážně je tvořený bukem lesním \"(Fagus sylvatica)\"\",\" dubem letním \"(Qercus robur)\"\", habrem (Carpinus L.)\", javory \"(Acer)\"\",\" jilmy \"(Ulmus\"), jasany \"(Fraxinus)\"\",\" vrbami \"(Salix)\". Aleje jsou tvořeny lípami \"(Tillia)\" a v malé části i jírovci maďaly (\"Aesculus hippocastanum\").\n\nKromě již zmíněných druhů roháče obecného \"(Lucanus cervus)\" a páchníka hnědého \"(Osmoderma eremita)\" se na této lokalitě nachází světlušky \"(Lampyris)\"\",\" roháček kozlík (\"Dorcus parallelipipedus\")\",\" a velké množství druhů drabčíků \"(Staphylinidae)\"\".\" V pomalu tekoucí až stojaté vodě v severní části Všestudského potoka žije čolek obecný (\"Lissotriton vulgaris\"). Z ptactva se zde vyskytuje například ledňáček říční (\"Alcedo atthis\") a volavka popelavá (\"Ardea cinerea\"). V oboře je chován daněk evropský (\"Dama dama)\"\",\" jenž spásá mladé stromky a náletové dřeviny, čímž udržuje oboru prosvětlenou. V mnoha po parku rozmístěných altánech a pavilonech zimují netopýři.\n\nVeltruský park byl v průběhu historie mnohokrát zatopen při záplavách, naposledy v letech 2002 a 2013. Po nich bylo pokáceno velké množství stromů v rámci plošného pročišťování parku od poškozených a umírajících stromů, což může mít negativní dopad na populace roháče obecného \"(Lucanus cervus)\".\n\n\n"}
{"id": "1122487", "url": "https://cs.wikipedia.org/wiki?curid=1122487", "title": "In vino veritas", "text": "In vino veritas\n\nIn vino veritas je latinské přísloví, které znamená „Ve víně je pravda.“.\n\nToto přísloví spolu s řeckým „Ἐν οἴνῳ ἀλήθεια“ (\"En oinōi alētheia\"), bylo nalezeno v Erasmově spisu ' \"Adagia\", I.vii.17. Spis Plinia staršího \"Naturalis historia\" obsahuje zmínku o této frázi. Řecký překlad přísloví je možno dohledat v básni od Alkaia z Mytilené.\n\nV ruštině: «Что у трезвого на уме, то у пьяного на языке» („To, co má střízlivý muž na mysli, má opilý na jazyce.“). \n\nV perštině: مستی و راستی („S opilstvím přichází pravda.“).\n\nV čínštině: 酒後吐真言 („Po víně vypluje pravdivá řeč.“).\n"}
{"id": "1122488", "url": "https://cs.wikipedia.org/wiki?curid=1122488", "title": "Ledenec přímořský", "text": "Ledenec přímořský\n\nLedenec přímořský (\"Lotus maritimus\") je středně vysoká, jedovatá, vytrvalá, planě rostoucí rostlina. Podle starších taxonomických poznatků je druhem rodu ledenec (\"Tetragonolobus\"), podle novějších je pod vědeckým jménem \"Lotus maritimus \" přeřazen do rodu štírovník.\n\nBylina s převážně středoevropským a jihoevropským rozšířením, který ostrůvkovitě zasahuje do severozápadní Afriky, Malé Asie (Turecko) a na Kavkaz (Gruzie). Severní hranice souvislého výskytu je ohraničená jihem Skandinávského poloostrova, západní hranice východem Francie a východní západem Ukrajiny. Ve Velké Británii je považován za druhotně zavlečený druh.\n\nV České republice se vyskytuje roztroušeně až vzácně. Nachází se od nížin do podhůří (500 m n. m.) v teplejších lokalitách středních Čech a jižní Moravy. Pro svůj řídký výskyt je ledenec přímořský v ČR řazen mezi ohrožené druhy české flory.\n\nTento hemikryptofyt obvykle vyrůstá na rašeliništích, střídavě vlhkých loukách, pastvinách, travnatých okrajích cest, březích vodních nádrží nebo v příkopech kolem cest. Vyhovují mu i mírně zasolená místa která mohou být i střídavě pod vodou. Potřebuje těžší jílovité nebo slínovité půdy dostatečně zásobené minerály.\n\nDruh je v závislosti na stanovištních podmínkách velmi variabilní, hlavně co se týče velikosti rostliny a listů, méně již květů.\n\nVytrvalá, 25 až 40 cm vysoká bylina s poléhavou, vystoupavou nebo ve vyšším porostu i přímou lodyhou vyrůstající se šupinatého plazivého oddenku. Od spodu rozvětvená lodyha je porostlá trojčetnými, nasivělými, mírně dužnatými listy dlouhými 10 až 20 a širokými 7 až 10 cm s krátkými řapíky a vejčitými palisty delšími než řapíky. Boční lístky jsou obvejčité až podlouhlé, na bázi klínovité a na vrcholu krátce zahrocené, prostřední lístek je eliptický a na konci tupý nebo zakulacený. Lodyhy i listy jsou měkce chlupaté.\n\nKvěty na krátkých stopkách tvoří jedno nebo dvoukvětá okolíkatá květenství podepřená třemi kopinatými listeny. Souměrný, úzce trubkovitý kalich, dlouhý 15 mm, je zelený a má trojúhelníkovité zuby. Sírově žlutá koruna, dlouhá 22 mm, má jemně hnědě proužkovanou pavézu a při odkvětu často červená. V květu je deset dvoubratrých tyčinek, pět je jich delších. Rostlina vykvétá od května do července, opylována je hmyzem. Ploidie druhu je 2n = 14.\n\nPlodem je úzce válcovitý lusk se čtyřmi roztřepenými křídly a zobáčkem, bývá 6 cm dlouhý a 0,5 cm široký. Je šedohnědě zbarvený, lysý a obsahuje 10 až 25 semen. Ta jsou asi 2 mm velká, nepravidelně kulovitá a nahnědlá s černými skvrnkami.\n\nRostlina je jedovatá, obsahuje aminokyselinu kanavanin působí jako inhibitor proteinové syntézy. Na druhé straně obsahuje kumarin skopoletin (obdobně jako andělika lékařská) s mnoha zajímavými biologickými účinky, např. spasmolytickým, protizánětlivým, antioxidačním, antifungálním i antimutagenním.\n\nMnoho lokalit, na kterých ledenec přímořský v minulosti rostl, bylo vysušeno a přeměněno v ornou půdu. Počet míst kde roste se značně snížil a proto byl v “Červeném seznamu cévnatých rostlin České republiky“ zařazen mezi ohrožené druhy (C3).\n\n\n \n"}
{"id": "1122491", "url": "https://cs.wikipedia.org/wiki?curid=1122491", "title": "Torben Boye", "text": "Torben Boye\n\nTorben Boye (* 2. května 1966, Aalborg, Dánsko) je bývalý profesionální dánský hráč fotbalu. Začínal jako záložník, ale později skončil jako obránce. Jelikož hrál 560 zápasů za Aalborg BK, vybojoval si přezdívku Mr. AaB, v překladu pán nebo mistr Aab. Nikdy nebyl v Dánské fotbalové reprezentaci, ale byl velice blízko k umístění. Na jeho počest, když Boye odešel do důchodu, klub zastavil číslo 12, tudíž žádný nový hráč v týmu neměl na dresu dvanáctku.\n\n"}
{"id": "1122492", "url": "https://cs.wikipedia.org/wiki?curid=1122492", "title": "Tommot", "text": "Tommot\n\nTommot (, ) je město v Saše v Ruské federaci. Při sčítání lidu v roce 2010 mělo osm tisíc obyvatel.\n\nTommot leží na severu Aldanské vysočiny na řece Aldanu, pravém přítoku Leny. Od Jakutsku, hlavního města republiky, je vzdálen 390 kilometrů na jihozápad.\n\nVe městě je nádraží budované Amursko-jakutské magistrály, která se na jihu v Tyndě křižuje s Bajkalsko-amurskou magistrálou a na sever má vést až do Jakutsku. V letech 2004–2010 v Tommotu dočasně končila, v roce 2011 bylo dokončeno pokračování až do Nižného Besťachu, který leží od Jakutsku přes řeku Lenu.\n\nTommot byl založen ve dvacátých letech dvacátého století jako překladiště pro město Aldan ležící jižněji.\n"}
{"id": "1122501", "url": "https://cs.wikipedia.org/wiki?curid=1122501", "title": "Betty Black", "text": "Betty Black\n\nBetty Black (nebo také Sylvia Black, rodným jménem Sylvia Gordon) je americká zpěvačka, hudební producentka a skladatelka. Narodila se ve městě Opelika v Alabamě. Je dlouholetou členkou kapely KUDU, ve které s ní vystupují Deantoni Parks a Nick Kasper. S Parksem spolupracuje i na dalších projektech. Je například producentem některých jejích nahrávek a vytvořil remixy několika jejích písní. Betty Black také zpívala v písni „Dancin' Like a Feather“ z jeho sólového alba \"Touch But Don't Look\" (2012). Rovněž spolupracovala s francouzskou skupinou Télépopmusik (přispěla na EP \"Try Me Anyway / Fever\" z roku 2013). Během své kariéry spolupracovala i s dalšími hudebníky, mezi které patří například The Black Eyed Peas, Moby a William Orbit.\n\n\n"}
{"id": "1122504", "url": "https://cs.wikipedia.org/wiki?curid=1122504", "title": "Pavel Svoboda (moderátor)", "text": "Pavel Svoboda (moderátor)\n\nPavel Svoboda (* 16. února 1970 Litvínov) je český moderátor a podnikatel.\n\nOdmaturoval na gymnáziu v Českých Budějovicích. Studoval na Fakultě stavební ČVUT, ve 2. ročníku přestoupil na kulturologii na Filozofické fakultě Univerzity Karlovy, avšak studia nedokončil. S moderováním začínal v roce 1990 v českobudějovickém Rádiu Faktor, živil se také jako diskžokej. V letech 1992–2002 pracoval v rádiu Vox, poté dva roky působil na rádiu Frekvence 1. \n\nDo roku 1992 moderoval pořad Poker Music na třetím programu Československé televize OK3. Od roku 1994 působí na TV Nova, krátce moderoval pořad \"Riskuj!\". Od roku 1994 moderuje \"Snídani s Novou\", první uváděl na své narozeniny – 16. února 1994. Podniká ve stavebnictví.\n"}
{"id": "1122507", "url": "https://cs.wikipedia.org/wiki?curid=1122507", "title": "Marcelo Filippini", "text": "Marcelo Filippini\n\nMarcelo Filippini (* 4. srpna 1967 Montevideo) je bývalý uruguayský tenista, specialista na antukový povrch a vítěz turnaje Prague Open v roce 1989.\n\nVyhrál pět turnajů Asociace tenisových profesionálů ve dvouhře a tři ve čtyřhře. Nejlepším grandslamovým výsledkem bylo čtvrtfinále French Open 1999, kam postoupil nečekaně jako kvalifikant bez ztráty setu a prohrál s Andre Agassim. Byl uruguayským vlajkonošem na Letních olympijských hrách 1996, kde vypadl ve druhém kole.\n\nByl aktérem nejdelší hry v historii ATP: na turnaji v Casablance roku 1996 odehrál s Albertem Berasateguim třetí game druhé sady, v němž došlo dvacetkrát ke shodě a který trval 28 minut. Filippini při něm ztratil své podání a celkově prohrál 2:6, 3:6.\n\n\n\n"}
{"id": "1122511", "url": "https://cs.wikipedia.org/wiki?curid=1122511", "title": "Aasuvälja (Rägavere)", "text": "Aasuvälja (Rägavere)\n\nAasuvälja je vesnice u Rägavere, v kraji Lääne-Virumaa na severovýchodě Estonska. Je 14 kilometrů vzdálená od města Rakvere a na západ má poblíž město Ulvi. Ve vesnici žije pouhých 21 obyvatel. Je ohraničena řekou Kunda a do Tallinnu odsud vede železnice. Nejbližší železniční stanice je 4 km na severovýchod ve vesnici Viru-Kabala.\n\n"}
{"id": "1122514", "url": "https://cs.wikipedia.org/wiki?curid=1122514", "title": "Carl Diem", "text": "Carl Diem\n\nCarl Diem (24. června 1882, Würzburg – 17. prosince 1962, Kolín nad Rýnem) byl přední německý sportovní činovník, generální tajemník organizačního výboru Letních olympijských her 1936 v Berlíně.\n\nByl autorem myšlenky štafety s olympijským ohněm, kterou uspořádal jako akci k propagování berlínských her. Věnoval se také oblasti historie sportu, zejména olympijské historii.\n\nDiem se narodil do rodiny patřící do vyšší střední třídy. Jako mladík se věnoval atletice v bězích na střední a dlouhé vzdálenosti. Už v roce 1899 prokázal organizační talent založením svého prvního sportovního klubu \"Marcomannia\". Později se stal obchodníkem, ale také začal přispívat do novin. Ve věku 20 let získal zaměstnání v německém atletickém svazu (Deutsche Sportbehörde für Athletik, DSBfA) a o rok později se dostal do jeho správní rady. Od počátku Diem věřil, že olympijské ideály a mezinárodní sport mohou přispět k přátelství mezi národy. V tomto směru byl oddaným stoupencem zakladatele Mezinárodního olympijského výboru Pierra de Coubertina, otce moderních olympijských her.\n\nV roce 1906 začíná Diemova olympijská kariéra. Byl vedoucím německé výpravy na tzv. olympijských mezihrách v Aténách. V roce 1909 byl Diem ujištěn, že Berlín získá pořadatelství Letních olympijských her 1916. Diem se okamžitě pustil do příprav her. Mezitím, v roce 1912, inicioval vznik Německého sportovního odznaku po vzoru švédského národního ocenění udělovaného na hrách ve Stockholmu.\n\nHlavním Diemovým spolupracovníkem v přípravě berlínských her se stal Theodor Lewald, pozdější dlouholetý předseda Německého olympijského výboru. V létě roku 1914 ale vypukla první světová válka a hry byly odvolány. Diem nastoupil do armády a sloužil v Belgii a ve Francii. U St. Quentinu byl zraněn a po zotavení znovu bojoval v Champagne a v másko-argonské bitvě.\n\nCarl Diem se stal tajemníkem Německého říšského výboru pro tělesná cvičení (Deutscher Reichsausschuss für Leibesübungen, DRL). Tato celoněmecká sportovní organizace se později transformovala v Národně-socialistický říšský svaz pro tělesná cvičení (Nationalsozialistischer Reichsbund für Leibesübungen, NSRL), sportovní orgán Třetí říše.\n\nV květnu 1932 byl, zejména díky výborné pověsti Diema a Lewalda a díky jejich působení v Mezinárodním olympijském výboru, Berlín zvolen jako pořadatelské město Letních olympijských her 1936. Diem byl jmenován generálním tajemníkem jejich organizačního výboru. Navštívil proto i předchozí Letní olympijské hry 1932 v Los Angeles, kde sledoval způsob příprav města a zařízení. Jeho cílem bylo losangeleskou olympiádu za čtyři roky zastínit.\n\nDr. Theodor Lewald, Diemův nadřízený z pocize předsedy Německého olympijského výboru a člena Mezinárodního olympijského výboru, sestavil organizační výbor her jen pět dní před volbami, jejichž vítězem se stal Adolf Hitler. Hitlerův nástup na post říšského kancléře v roce 1933 zpočátku ohrožoval šance na to, že Berlín hry uspořádá. Nacistický nacionalismus neměl pochopení pro mezinárodní sportovní soutěžení a sám Hitler olympijské hry označil za projekt \"„Židů and svobodných zednářů“\". Pět dní poté, co se nový Hitlerův kabinet ujal funkce, navštívil ale Lewald ministra propagandy Josepha Goebbelse. Ten se nechal přesvědčit, že je to životní propagandistická příležitost. Goebbels pak přesvědčil Hitlera a ten hry začal podporovat. Během následujících šesti měsíců Hitler mj. navštěvoval výstavbu nových sportovišť a rozhodl o tom, že vláda uhradí veškeré náklady her. Byla vybudována nová sportoviště, linka podzemní dráhy byla prodloužena až k Říšskému sportovnímu poli. Organizační výbor se mohl přestat řídit původním vyrovnaným rozpočtem z konce roku 1932, náklady místo toho narostly zhruba dvacetkrát. Diem si svůj plat zčtyřnásobil.Navzdory podpoře nacistického režimu samotné Diemovo místo bylo ohroženo, a to z rasových důvodů. Diemova \"Hochschule\" zaměstnávala židovské pedagogy a jeho manželka Liselott byla židovského původu. Sám sebe z těchto důvodů označoval za \"„bílého Žida“\". Diem ale svou pozici udržel, on i Lewald ale museli dále nacházet způsob spolupráce s nacistickými činovníky – Hansem von Tschammer und Osten, který se stal novým předsedou německého Národního olympijského výboru, a s ministrem vnitra Wilhelmem Frickem.\n\nZároveň musel Diem zachraňovat hry před hrozbou bojkotu ze strany demokratických zemí. Americký člen Mezinárodního olympijského výboru generál Charles Sherrill navštívil Hitlera a jednal s ním o zajištění rovnoprávné účasti Židů v soutěžích her. Nacistický režim se rozhodl vyjít vstříc a zaručil možnost účasti „neárijských“ sportovců. Ve Spojených státech pak hnutí za bojkot her porazil Diemův dlouholetý přítel Avery Brundage, kterého Diem přesvědčil, že vše proběhne podle amerických požadavků. V září 1935 ale první Norimberské zákony vyloučily Židy z veřejného života, což mimo jiné znamenalo zákaz sportování. Pouze „poloviční Židé“ se mohli her zúčastnit, kupř. Lewald na slavnostním zahájení po boku Hitlera, hokejista Rudi Ball v turnaji v Garmisch-Partenkirchenu a Helene Mayerová v berlínském šermířském turnaji. Také Diem dělal Hitlerovi na Olympijském stadionu společnost, a když Hitler na stadion dorazil poprvé, malou dívkou, která ho přivítala kyticí květin, byla právě Diemova dcera Gudrun.\n\nExistují spory o to, kdo byl autorem myšlenky štafety s olympijským ohněm. Podle \"Oficiálního reportu\" byl autorem úředník ministerstva propagandy Häggert, Diem pak pracoval na detailech. Na druhou stranu Diem tvrdil, že na celou myšlenku přišel sám, a to za těchto okolností: V roce 1934, na olympijském kongresu v Aténách Diem a Lewald uvažovali o tom, že slavnostní převoz olympijského ohně z Řecka do Berlína by spojilo německé hry s řeckou tradicí. Diem při tom mohl využít své dlouholeté zkušenosti při pořádání dlouhých silničních štafetových běhů, které organizoval už od roku 1910.\n\nPrvní štafeta začala zapálením pochodně 30. června 1936 v Olympii, v ruinách Héřina chrámu. Poté byla přenesena na aténskou Akropoli a následně ji 3422 speciálně vybraných běžců, kteří museli vyhovovat ideálu árijské krásy, každý po úseku dlouhém jeden kilometr, doneslo až do Berlína. Trasa štafety vedla přes Bulharsko, Jugoslávii, Maďarsko, Rakousko a Československo. Poslední úsek absolvoval 1. srpna Fritz Schilgen.\n\nCarl Diem držel významné posty v NSRL i po skončení olympijských her, stál od roku 1939 v čele jejího zahraničního oddělení. V Mezinárodním olympijském výboru dokonce zajistil, že Německo na jaře roku 1939 dostalo přidělené Zimní olympijské hry 1940 znovu do Garmisch-Partenkirchenu, přestože už mezitím došlo k obsazení Československa nacistickou armádou a jeho rozbití. Ještě v březnu 1945 vystoupil Diem na Olympijském stadionu v Berlíně a shromáždění několika tisíc členů Hitlerjugend vyzval, aby obětovali své životy k obraně hlavního města po vzoru starých Sparťanů. Do kapitulace Německa při obraně Berlína zahynuly zhruba dva tisíce mladých Němců.\n\nPo skončení války byl ale Diem rychle rehabilitován. Stal se ředitelem oddělení tělesné výchovy na Berlínské univerzitě a v dubnu 1947 rektorem Německé vysoké sportovní škole (Deutsche Sporthochschule) v Kolíně nad Rýnem. Vrátil se tedy k profesi sportovního a olympijského historika.\n\nV roce 1948 se Diem po Lewaldově smrti pokusil stát členem Mezinárodního olympijského výboru. Byl ale odmítnut, protože podle standardů MOV nebyl „gentleman“, sportovní funkce totiž nikdy nevykonával jako čestné, ale vždy za úplatu.Na sklonku jeho života zasáhly Diema spory o jeho minulost za nacismu. Například v roce 1954 francouzské ministerstvo školství odložilo gymnastické představení za Diemovy přítomnosti, když studenti Diema označili za „nacistického generála“. O dva dny později se studenti omluvili s tím, že nemají pro svá obvinění žádný „formální důkaz“.\n\nV roce 1960 publikoval vysoce hodnocené obecné dějiny sportu. Když v roce 1962 v Kolíně zemřel, byl opět široce uznáván. Na jeho počest byl založen Diemův institut, který až do roku 1989 vedla jeho žena Liselott. Po její smrti v roce 1992 byl přejmenován na Archiv Carla a Liselott Diemových.\n\nDodnes Carl Diem zůstává jedním z nejvýznamnějších německých sportovních historiků.\n\nPovaha Diemova vztahu k nacismu a nacistickému aparátu je velmi složitá. Svou kariéru načal o několik desetiletí dřív, než nastoupili nacisté k moci, a také vedení organizace olympijských her v Berlíně se ujal již před tím, než Hitler změnil svůj postoj k olympijské myšlence. Ale jako mnoho kariérních profesionálů, kteří se rozhodli přijmout práci pro nacistický režim, i Diemovo dědictví tím bylo nezvratně poznamenáno. V jeho prvních pracích se nacionalistický či rasistický rozměr objevoval jen výjimečně, ale za války se Diem aktivně účastnil válečné propagandy. Richard Mandell, který napsal knihu \"The Nazi Olympics\" (1971), byl vůči Diemovi kritický; ve druhém vydání své knihy jeho pozici popsal slovy: \"„Nedávno někteří pečliví němečtí badatelé objevili dokumenty, které ukazují, že spojenectví Carla Diema s nacisty šlo za jeho přiznané využívání nacismu k propagaci sportu. S pomocí nacistických kontaktů brutálně vyřešil některé staré křivdy a zůstal s nacisty na stejných ideologických základech dlouho poté, co jejich zločiny byly odhaleny a co jejich cesta k porážce byla jasná každému.“\" Přesto ale Mandell nepopíral, že Diem byl \"„největším sportovním historikem a nejerudovanějším teoretikem sportovního vzdělávání“\" 20. století.\n\nV 90. letech 20. století se v Německu otevřela veřejná debata o Diemově dědictví a o tom, zda ulice, které nesou jeho jméno, mají být přejmenovány kvůli jeho činům za války.\n\n\n"}
{"id": "1122515", "url": "https://cs.wikipedia.org/wiki?curid=1122515", "title": "Palác prince Jindřicha", "text": "Palác prince Jindřicha\n\nPalác prince Jindřicha, \"Palais des Prinzen Heinrich\", je někdejší princovský palác v Berlíně v ulici Unter den Linden č. 6. a dnes je hlavní budovou Humboldtovy univerzity.\n\nBudova vznikla v letech 1748/49 pro mladšího bratra pruského krále Bedřicha II. Velikého, prince Jindřicha Ludvíka Pruského. Plány pozdně barokní stavby, které vypracoval Johann Boumann, se měly opírat o návrhy Georg Wenzeslaus von Knobelsdorff. Knobelsdorff měl v místě paláce vybudovat původně rezidenci pro Bedřicha II., jako součást většího komplexu, tzv. Forum Fridericianum. Stavební práce řídil nejprve Boumann sám, později vedení převzal Carl Ludwig Hildebrandt. Po přerušení stavebních prací v důsledku sedmileté války byla stavba dokončena teprve v roce 1766.\n\nKdyž byla roku 1809 založena Berlínská univerzita, věnoval tehdejší pruský král Bedřich Vilém III. budovu nové univerzitě. V letech 1836 až 1846 a 1892 byly interiéry paláce upraveny pro potřeby univerzity. V letech 1913 a 1920 rozšířil berlínský městký stavební rada Ludwig Hoffmann stavbu díky prodloužení obou postranních křídel severním směrem a postranním přístavbám, čímž se z tvar budovy z U změnil na dnešní tvar písmene H, přičemž zvenku není rozdíl patrný.\n\nZa druhé světové války byla značná část budovy zničena, zejména během náletů mezi 24. listopadem 1943 a 19. červencem 1944. Výuka byla obnovena v roce 1945 nejprve v některých provisorně upravených prostorách v západním traktu budovu. Následně byla budova ve dvou fázích znovupostavena podle původní předlohy: v letech 1947 až 1954 středový trakt, v letech 1958 až 1962 východní křídlo, v němž se dnes nachází Audimax. Z původního vybavení se zachovalo jen velmi málo, například schodiště ve východní části paláce. Od roku 1975 je budova památkové chráněna.\n\n\n"}
{"id": "1122518", "url": "https://cs.wikipedia.org/wiki?curid=1122518", "title": "Žofie Bavorská (1145)", "text": "Žofie Bavorská (1145)\n\nŽofie Bavorská († 10. června po 1147) byla vévodkyně ze Zähringenu a poté štýrská markraběnka z dynastie Welfů.\n\nNarodila se jako jedna ze čtyř dcer bavorského vévody Jindřicha IX. Poprvé byla provdána za Bertolda ze Zähringenu, který byl roku 1122 zavražděn. Krátce poté se provdala za štýrského markraběte Leopolda I. Leopold zemřel na podzim 1129, krátce po založení kláštera Rein, v jehož výstavbě pak pokračovala ovdovělá Žofie. Jediný syn Otakar byl teprve čtyřletý, jeho poručníky se stali strýc Bernard z Trixenu a matka Žofie až do doby, kdy v letech 1139/1140 dosáhl zletilosti. Žofie pak strávila závěr života v klášterním ústraní v Admontu.\n"}
{"id": "1122519", "url": "https://cs.wikipedia.org/wiki?curid=1122519", "title": "František Bělský", "text": "František Bělský\n\nFrantišek Bělský (též uváděn jako Franta Belsky, 6. dubna 1921 Brno – 5. července 2000 Abingdon-on-Thames, Spojené království) byl český sochař. V roce 1939 jeho rodina uprchla do Velké Británie. Po válce se vrátil do Čech, ale v roce 1948 odešel do Británie natrvalo. Stal se tam velmi uznávaným sochařem, jediným, který portrétoval příslušníky čtyř generací britské královské rodiny. \n\nFrantišek Bělský se narodil v Brně, dětství však prožil v Praze. V roce 1938 začal studovat na Rotterově škole užitého umění. \n\nPo okupaci v roce 1939 jeho rodina uprchla do Velké Británie. Po začátku války se zde dobrovolně přihlásil do čs. armády. Až v květnu 1940 se dostal do Francie. Sloužil u dělostřeleckého pluku. Po porážce Francie se vrátil do Británie. V dubnu 1941 zažil krátké setkání s britským premiérem Winstonem Churchillem, který spolu s prezidentem Edvardem Benešem navštívil čs. smíšenou brigádu v Leamingtonu. V květnu 1941 mu byla udělena studijní dovolená, pokračoval ve studiu na Royal College. \n\nPo válce se usadil i s manželkou v Praze. Tři roky zde pracoval jako nezávislý grafik a zároveň studoval na Akademii výtvarných umění u Otakara Španiela. Jeho poslední pražskou zakázkou byla v roce 1947 tvorba pamětní desky pro chrám sv. Cyrila a Metoděje, která připomíná parašutisty a kněží, kteří zemřeli v souvislosti s atentátem na Heydricha.\n\nV roce 1948 Bělský znovu emigroval a v Británii se dokázal velmi dobře prosadit. Stal se jediným sochařem, který ve svých dílech mohl zachytit příslušníky čtyř generací britské královské rodiny. Nejprve vytvořil v roce 1962 bustu Královny Matky, poté prince Andrewa, prince Philipa a nakonec i královny Alžběty II. V roce 1985 pak ztvárnil tříletého prince Williama.\n\nV roce 1971 dokončil sochu Winstona Churchilla, jehož podoba se mu vryla do paměti během krátkého setkání za války. Vytvořil ji pro univerzitu ve Fultonu, kde Churchill v roce 1946 pronesl slavný projev, díky němuž se začalo používat slovní spojení „železná opona“. Když bývalý americký prezident Harry S. Truman dostal návrh, aby některý americký sochař zhotovil jeho bustu, uvedl: \"„V žádném případě. Když vůbec budu někomu stát modelem, tak jedině tomu chlapíkovi, který udělal Winstona ve Fultonu!“\"\n\nV Londýně jsou dále k vidění Bělského díla věnovaná rytci Václavu Hollarovi nebo památce Jana Palacha. Po listopadu 1989 se vrátil do Prahy, pro kterou vytvořil bustu Churchilla umístěnou u britského velvyslanectví a památník čs. letcům působícím v Královském letectvu v Dejvicích.\n\nFrantišek Bělský zemřel na rakovinu v 79 letech.\n\nJeho manželkou se stala britská karikaturistka a autorka komiksů Margaret Constance Owen, která pak tvořila pod jménem \"Belsky\" (1919–1989). Sedm let po její smrti se oženil podruhé, a to s českou sochařkou žijící v Británii Irenou Sedleckou.\n\n"}
{"id": "1122520", "url": "https://cs.wikipedia.org/wiki?curid=1122520", "title": "Šoani", "text": "Šoani\n\nŠoani (; , , z vajnachského \"шен\" - \"ledovec\") je nejvyšší hora Ingušska na hranici s Gruzií. Nachází se na stejnojmenném hřbetu, který je součástí bočního kavkazského hřbetu v pohoří Velký Kavkaz mezi řekami Kistinka (na západě) a Šongon (na východě).\n\nNázev hory je společný s názvem ingušského tejpu Šoan-choj (), který obýval východní svah Šoani a údolí řeky Šongon do roku 1944, než se stal obětí sovětské deportace Čečenců a Ingušů v roce 1944, kterou 50 až 60% nepřežilo.\n\n"}
{"id": "1122521", "url": "https://cs.wikipedia.org/wiki?curid=1122521", "title": "Kunhuta z Vohburgu", "text": "Kunhuta z Vohburgu\n\nKunhuta z Vohburgu († 22. listopadu 1184, klášter Admont) byla štýrská markraběnka a regentka.\n\nNarodila se jako dcera Děpolta z Vohburgu. Před rokem 1146 byla provdána za štýrského markraběte Otakara III. Roku 1163 mu porodila vytouženého dědice, za což Otakar jako poděkování založil augustiniánský klášter Vorau. O rok později Kunhuta nečekaně ovdověla, když na cestě do Svaté země zemřel. Ročního následníka zastupovala regentská vláda v čele s Kunhutou až do roku 1175, kdy pravděpodobně osobně převzal vládu. Závěr života Kunhuta strávila v klášterním ústraní v Admontu, kde také na podzim 1184 zemřela.\n"}
{"id": "1122523", "url": "https://cs.wikipedia.org/wiki?curid=1122523", "title": "Národní parky ve Spojeném království", "text": "Národní parky ve Spojeném království\n\nVe Spojeném království Velké Británie a Severního Irska se nachází 15 národních parků. 10 v Anglii, 3 ve Walesu, 2 ve Skotsku a žádný v Severním Irsku.\n\n\n\n"}
{"id": "1122524", "url": "https://cs.wikipedia.org/wiki?curid=1122524", "title": "Gustav Gräser", "text": "Gustav Gräser\n\nGustav Arthur Gräser, známý jako Gusto Gräser (* 16. února 1879, Kronštadt (Transylvánie) – 27. října 1958 Mnichov) byl rakousko-německý malíř a básník, jeden ze zakladatelů reformních hnutí na počátku 20. století. Ovlivnil řadu významných evropských umělců a myslitelů.\nGräser navštěvoval gymnasium a roku 1896 obdržel zlatou medaili za řezbářství na Světové výstavě v Budapešti. Od roku 1897 studoval na Uměleckoprůmyslové škole ve Vídni, ale studií zanechal po návštěvě výstavy Karla Wilhelma Diefenbacha a ještě téhož roku se připojil k jeho komuně v Himmelhofu. Diefenbachův autoritativní způsob jednání mu ale nevyhovoval, proto se vrátil domů a tam namaloval svůj klíčový obraz jakéhosi pozemského ráje \"\"Der Liebe Macht\"\"\n\nV roce 1899 se vydal na osamělou pouť po Evropě, žil z milodarů a prodeje pohlednic, básní a krátkých pojednání a vyhledával umělce a filosofy, kteří s ním byli ochotni diskutovat. Setkal se s Rudolfem Steinerem, Gustavem Landauerem, Erichem Mühsamem, s filosofy Aloisem Riehlem, Ernstem Hornefferem, Gustavem Naumannem, s reformistou Ferdinandem Avenariem, Friedrichem Naumannem, Georgem Kerschensteinerem. Jako literární postava se objevuje v díle Johannese Schlafa, Hermanna Hesse nebo Gerharta Hauptmanna.\n\nRoku 1900 spolu se svým bratrem Karl Gräserem (1875–1920) založil uměleckou kolonii na Monte Veritá poblíž Ascony ve Švýcarsku. Odtud se později odstěhoval do jeskyně v blízké vesnici Arcegna, kde ho postupně navštěvovali reformátoři z celé Evropy. Roku 1907 se s ním seznámil Hermann Hesse a stal se jeho tajným žákem. Jiným žákem Gräsera, který pak ovlivnil další umělce v Paříži, včetně Gertrude Steinové, Picassa nebo Matisse byl Raymond Duncan, bratr tanečnice Isadory Duncan. Gräserův tanec v lese při svitu měsíce byl impulzem pro vznik moderního výrazového tance a choreograf Rudolf von Laban založil na Monte Veritá svou taneční školu, kde v letech 1913-1919 pořádal letní kursy a kde začínala např. Mary Wigman.\n\nPo tanečním představení a recitaci roku 1911 ve Schwabingu se Gräser s manželkou a šesti dětmi vydal ve vlastnoručně postaveném karavanu na cestu z Mnichova do Berlína a jako heslo pro nápravu světa si na auto napsal \"Raus! Raus! Raus!\" (ven!). Jeho názory nalezly ohlas zejména na levém pacifistickém křídle mládežnického hnutí \"Wandervogel\". V Německu byl v letech 1912 a 1913 opakovaně zatčen a roku 1915 vypovězen do Rakouska, kde byl jako odpůrce války nejprve odsouzen k trestu smrti a nakonec skončil v ústavu pro duševně choré. Po propuštění se vrátil na Monte Veritá a stal se vzorem pro pacifisty z celé Evropy. Kromě tanečníků von Labana a Wigmanové za ním přijeli filozof Ernst Bloch, dramatik Reinhard Göring, sochař Hans Arp, dadaisté Hugo Ball, Hans Richter, Marcel Janco a dále Otto Gross, Leonhard Frank, Franziska Countess zu Reventlow, Oskar Maria Graf, Marianne von Werefkinová, Alexej von Jawlensky, Paul Klee, a Ernst Toller.\n\nRoku 1919 byl Gräser vypovězen ze Švýcarska, pak z Bavorska a Badenska. V roce 1920 se připojil k „Neuen Schar“ Friedricha Muck-Lambertyho a zúčastnil se legendární \"\"křížové výpravy dětí\"\" (nebo také \"\"křížové výpravy lásky\"\") přes sever Bavorska a Durynsko, kterou literárně zpracoval Hermann Hesse v románu Cesta na východ. Po druhém vypovězení z Bavorska odešel roku 1927 do Berlína kde před Protiválečným muzeem (1923-1933) založeným anarchopacifistou Ernstem Friedrichem v blízkost náměstí Alexanderplatz pořádal veřejné diskuse.\n\nKolem roku 1930 žil v reformní komunitě Grünhorst v Berlíně a odtud putoval spolu se svým synem Otto Großöhmigem Německem. Po převzetí moci nacisty roku 1933 skončil nejprve v koncentračním táboře a pak byl několikrát vězněn. Nakonec v roce 1940 musel opustit i svůj hausbót na Seddinsee a uprchl do Mnichova, kde se po zbytek války skrýval u svých přátel. Zde vytvořil některá svá nejlepší díla (\"Siebenmah\", \"Wunderbar\"). Zemřel zcela osamělý roku 1958 v Mnichově. Jeho nepublikovaná díla byla zachráněna v poslední chvíli před zničením a jsou uchovávána v mnichovské Státní knihovně a Archivu v Monte Veritá.\n\nGräser byl znovuobjeven v 60. a 70. letech jako předchůdce hnutí Zelených a Hippies. Americký kulturní historik Martin Green ho vidí jako \" Gándhího Západu \".\n\n\n"}
{"id": "1122525", "url": "https://cs.wikipedia.org/wiki?curid=1122525", "title": "Renat Saidov", "text": "Renat Saidov\n\nRenat Saidov (: ), (* 29. září 1988 v Stavropolu, Sovětský svaz) je ruský zápasník – judista, lezginského původu.\n\nVyrůstal v Čerkesku, kde se v 7 letech začal věnovat bojovým sportům pod vedením Vjačeslava Pčelkina. Od roku 2009 se připravuje v Čeljabinsku pod vedením Alexandra Millera. S výškou 207cm patří mezi nejvyšší judisty vůbec a řadí se mezi přední evropské těžké váhy. Své vysoké nároky v ruské reprezentaci však nenaplňuje a místo ruské jedničky musí tvrdě hájit před Aslanem Kambijevem, Andrejem Volkovem a dalšími. V roce 2016 si vybojoval nominaci na olympijské hry v Riu a vypadl ve druhém kole s domácím Brazilcem Rafaelem Silvou na ippon technikou o-soto-gari.\n\n\n"}
{"id": "1122529", "url": "https://cs.wikipedia.org/wiki?curid=1122529", "title": "Helix (Liseberg)", "text": "Helix (Liseberg)\n\nHelix je ocelová horská dráha v göteborském zábavním parku Liseberg. Postavila ji německá společnost Mack Rides.\n\nPohonem vozíků horské dráhy jsou dva synchronní lineární elektromotory, které mohou vyvinout rychlost až 100 km/h. Dráha tak v tomto směru dosáhla na evropský primát. Pohyb se uskutečňuje na dvou kolejnicích, které na dráze opisují helikální trajektorii šroubovice, po níž získala atrakce název.\n\nDráha byla spuštěna 26. dubna 2014 v rámci otevíracího dne nové kalendářní sezóny. Řídící operační centrum se nachází u paty věžovité padací atrakce Atmosfear, kde nahradilo kino 3D filmů \"Maxxima\", fungující od roku 2001. Trať je dlouhá 1 381 metrů a zasazena do svahovitého terénu. Jízda obsahuje celkem sedm inverzí – dvě vývrtky, smyčky ve tvaru preclíku a cylindru, stejně jako otáčení vozíku kolem trajektorie přímky (in-line twist).\n\nProjekt Helix byl odhalen na podzim roku 2012 jako největší investice v historii zábavního parku Liseberg. Cena dosáhla přibližné částky 239 milionů švédských korun.\n\n"}
{"id": "1122534", "url": "https://cs.wikipedia.org/wiki?curid=1122534", "title": "Königstein (Saské Švýcarsko)", "text": "Königstein (Saské Švýcarsko)\n\nKönigstein (v překladu do češtiny \"Králův kámen\", jinak též \"Saský Královec\" či jen \"Královec\" ) je město ležící na řece Labi v jihovýchodním Sasku. Je součástí zemského okresu Saské Švýcarsko-Východní Krušné hory (\"Landkreis Sächsische Schweiz-Osterzgebirge\"). Dominantou je pevnost Königstein nacházející se na stejnojmenné stolové hoře (361 m n. m.). Má obyvatel.\n\nV písemných pramenech je Königstein poprvé zmiňován roku 1379. Vznik středověkého městečka předcházela stavba hradu, který byl původně českým lénem (název odkazuje na vlastnictví českým králem) a plnil funkci strážního hradu. Samotné město bylo založeno na soutoku říčky Biela (Bělá) a Labe. Jeho rozvoj byl v následujících staletích omezen polohou mezi pískovcovými skalami Saského Švýcarska.\n\nV roce 1961 byl v pískovcové oblasti u Königsteinu zahájen geologický průzkum a v roce 1963 bylo poblíž obce Leupoldishain, vzdálené cca 2 km vzdušnou čarou směrem na západ od königsteinské pevnosti objeveno ložisko uranové rudy. Těžba byla zahájena v roce 1967 a postupně zde v prostoru mezi městečkem Königstein a vesnicemi Struppen, Hütten, Langenhennersdorf  a Bielatal vzniklo velké těžební pole o rozloze 7,1 km². Do roku 1990 bylo z tohoto ložiska získáno 18 006 tun uranu.\n\n\n\n"}
{"id": "1122538", "url": "https://cs.wikipedia.org/wiki?curid=1122538", "title": "Beata Szydłová", "text": "Beata Szydłová\n\nBeata Szydłová, polsky Beata Szydło, rodným jménem Beata Maria Kusińska (* 15. dubna 1963 Osvětim), je polská politička, etnografka a od prosince 2017 vicepremiérka v Morawieckého kabinetu. Mezi lety 2015–2017 zastávala úřad předsedkyně vlády Polska, když jako lídryně dovedla Právo a spravedlnost k vítězství v říjnových parlamentních volbách 2015. Od roku 2005 je poslankyní Sejmu za volební obvod Chrzanów.\n\nBěhem jarních prezidentských voleb 2015 působila jako předsedkyně volební komise Andrzeje Dudy. Jarosław Kaczyński ji nominoval za kandidátku PiS na úřad předsedkyně vlády. \n\nDne 8. prosince 2017 podala do rukou polského prezidenta Andrzeje Dudy demisi na výkon svého úřadu a ten pak následně jmenoval Mateusze Morawieckého, jejího stranického kolegu, novým předsedou polské vlády. \n\nJe dcerou horníka. Beata Szydłová vystudovala etnografii na Jagellonské univerzitě v Krakově. V letech 1989–1995 byla doktorandem na Fakultě filozofie a historie téže univerzity. V roce 1997 absolvovala postgraduální kurz pro kulturní management na Warsaw Business School a roku 2001 na Vysoké škole ekonomické v Krakově.\n\nV letech 1987–1995 byla zaměstnána jako asistent v Historickém muzeu v Krakově, pak byla vedoucí oddělení v Kulturním centru v Libiąże v Malopolském vojvodství. V období 1998–2005 byla starostkou města Brzeszcze. V roce 2004 zde byla místopředsedkyní sboru dobrovolných hasičů v obci Brzeszcze.\n\nOd roku 2005 je členkou strany Právo a spravedlnost (PiS) a byla zvolena do polského Sejmu v 5. volebním období, a to s nejvyšším počtem hlasů ve volebním okrsku Chrzanów. Udržela svůj mandát také v 6. a 7. volebním období Sejmu. Od 24. července 2010 je místopředsedkyní PiS. Od září 2014 je na pozici pokladníka strany.\n\nBěhem prezidentských voleb v Polsku v roce 2015 byla vedoucí volebního štábu vítězného kandidáta na prezidentský úřad Andrzeje Dudy. Dne 20. června 2015 ji Jarosław Kaczyński navrhl za stranickou kandidátku do úřadu premiérky pro nadcházející parlamentní volby, konané v říjnu téhož roku. Po jejich vítězství vystřídala v úřadu dosavadní úřadující předsedkyni vlády Ewu Kopaczovou, volební lídryni druhé v pořadí Občanské platformy. Stala se tak třetí ženou v tomto úřadu.\n\nDne 7. prosince 2017 ustála hlasování o vyslovení nedůvěry vládě, avšak již následujícího dne odstoupila sama na základě podané demise do rukou polského prezidenta Dudy z výkonu jí svěřené funkce a ten ještě téhož dne jmenoval jejího stranického kolegu Mateusze Morawieckého, bývalého místopředsedu vlády a také ministra financí, novým polským předsedou vlády. \n\nOd roku 1987 je vdaná za Edwarda Szydła, s nímž má syny Tymoteusze (1992) a Błażeje (1994). Tymoteusz je katolickým knězem. \n\n\n\n"}
{"id": "1122557", "url": "https://cs.wikipedia.org/wiki?curid=1122557", "title": "Pustoryl Falconeriho", "text": "Pustoryl Falconeriho\n\nPustoryl Falconeriho (\"Philadelphus\" x \"falconeri\") je opadavý keř z čeledi hortenziovité. Je to kříženec neznámého původu, pěstovaný od 19. století. Vyznačuje se hvězdovitými květy se špičatými korunními lístky, uspořádanými v rozvolněných květenstvích. Jako okrasný keř je pěstován i v České republice.\n\nPustoryl Falconeriho je opadavý keř dorůstající výšky 1 až 2,5 metru, řidčeji více. Větve jsou štíhlé a převislé, letorosty lysé. Borka je papírovitě odlupčivá. Listy jsou vejčité až vejčitě kopinaté, 3 až 8 cm dlouhé a 1 až 2,5 cm široké. Na bázi jsou zaokrouhlené až tupé, na vrcholu zašpičatělé, okraji oddáleně jemně zubaté (na kvetoucích větévkách téměř celokrajné). Na rubu jsou na žilnatině řídce chlupaté. Květy jsou čistě bílé, jednoduché, jemně vonné, 3 až 4 cm široké, hvězdovitého tvaru. Jsou uspořádané po 3, 5 nebo až po 22 v rozvolněných složených vrcholících, stopky spodních květů jsou prodloužené. Kalich je lysý. Korunní lístky jsou eliptické, na vrcholu špičaté, na vnitřní straně chlupaté. Češule je lysá. Tyčinky jsou sterilní. Čnělka je neobvykle dlouhá, v poupěti je složená. Tobolky jsou elipsoidní, s vytrvalým kalichem.\n\nJedná se o křížence neznámého původu, který je znám pouze z kultury. Charles Sprague Sargent jej získal v roce 1881 z newyorské školky Parson's Nursery bez udání původu. Považoval jej za monstrózní formu pustorylu věncového. Dodnes není původ tohoto taxonu vyjasněn. Špičaté korunní lístky a charakter plodů upomínají na některé formy pustorylu Lewisova, tvar listů a typ květenství na pustoryl nevonný, chlupaté korunní lístky na \"Philadelphus mexicanus\". Všechny zmíněné druhy jsou americké. V minulosti byl pustoryl Falconeriho nabízen pod názvy \"Philadelphus cordifolius\" nebo také \"P. insignis\".\n\nPustoryl Falconeriho je význačný hvězdovitými květy se špičatými korunními lístky, které jsou u pustorylů neobvyklé.\n\nTento pustoryl je pěstován jako okrasný keř. Je vysazován i v České republice. Okrasné kultivary nejsou uváděny. V rámci českých botanických zahrad je uváděn např. z Dendrologické zahrady v Průhonicích, Pražské botanické zahrady v Tróji či z Průhonického parku.\n"}
{"id": "1122560", "url": "https://cs.wikipedia.org/wiki?curid=1122560", "title": "Kostel svatého Jakuba (Banská Bystrica)", "text": "Kostel svatého Jakuba (Banská Bystrica)\n\nKostel svatého Jakuba je římskokatolický kostel v Banské Bystrici v městské části Jakub.\n\nPrvní počátky kostela sv. Jakuba se datují již od poloviny 14. století. Stavba je nejstarším objektem Jakubské obce, která od nepaměti tvořila příměstskou část současného krajského města Banské Bystrica a je jí až do dnes. Celé okolí Banské Bystrice bylo ve středověku úzce spojeno s výskytem nerostného bohatství a jeho těžbou, město bylo dlouho velmi přitažlivou doménou místních, či zahraničních obchodníků, těžařů, kteří sem vysílali obyčejné lidi, dělníky za prací. Jelikož Bystrica neustále prosperovala, postupem času se stala významnou obchodní křižovatkou a s vývozem vytěženého materiálu a nerostných surovin, především mědi, hovoříme o tzv. frekventované důlní silnici táhnoucí se směrem na sever, napříč obcemi Jakub, Kostiviarska, Špania Dolina.\n\nVelký důraz na význam křesťanství ve středověku způsobil, že cestující, horníci a dělníci, putující napříč Bystricí měli tendenci během své cesty navštívit místní kaple, pomodlit se, prosit o ochranu. Jednou z těchto malých sakrálních staveb byl právě kostel sv. Jakuba nacházející se v obci Jakub vzdálené pár kilometrů od Banské Bystrice.\n\nSymbolika názvu stavby se spojuje se jménem apoštola Jakuba staršího (Zebedeova), Ježíšova důvěrníka. Jakub se narodil v izraelské Betsaidě v židovské zámožné rodině, živící se především rybolovem. V dětství dostal dobrou výchovu, na tehdejší dobu nadprůměrné vzdělání a znalost řemesla. Po následném povoláni samotným Ježíšem se z Jakuba stal jeho spolehlivý důvěrník a spoluputovník, za což byl však později pronásledován až do Jeruzaléma a popraven. Podle legendy cestou na popraviště vyléčil muže, který se svíjel v bolestech. Jeho skutek způsobil procitnutí u jednoho z katů, který si v tom momentě klekl na kolena, rozplakal se a vyznal z křesťanství. Na místě, kde byl popraven, křesťané vybudovali na jeho počest Chrám sv. Jakuba, který se tehdy stal na dlouhá století patronem a ochráncem, ke kterému směřovaly modlitby věřících.\n\nPrameny se zmiňují o kostele již v 20. letech 14. století, tedy přibližně v době založení samotné obce, která byla právě po zmiňovaném kostele pojmenovaná. Původní forma kostela se značně lišila od té současné, jelikož prošla několika zásahy jednak stavitelskými, ale také demoličními. Původní půdorys kostela ze 14. století tvořila loď ukončená čtvercovým presbytářem. Přibližně o půl století později se k moci v Zvolenské stolici dostal župan Donč, který se podílel na výstavbách a rekonstrukcích středoslovenských hradů. Dal presbytáři kostela současnou polygonální podobu opláštěného osmiúhelníku vyztuženého kamennými pilíři.\n\nZačátek další významnější a výraznější přestavby kostela se datuje na první polovinu 15. století, konkrétně do roku 1413, kdy Banskou Bystrici navštívil biskup Benedikt, vikář ostřihomského arcibiskupa Jana III., který udělil kostelu odpustky, a následně v roce 1473 jiný ostřihomský vikář Michal Milkoviensis, který obdařil kostel dalšími odpustky. Dotace a možnost přestavby kostela byly zajištěny celkovou prosperitou Bystrice díky těžebnímu průmyslu, t. j. založením Thurzovsko-fuggerovské společnosti. Na přestavbě se podílel hlavně Michal Konigsberg, štědrý donátor a těžař, pocházející přímo z Banské Bystrice, přičemž přestavba trvala až do roku 1516.\n\nSoučástí tehdejší podoby kostela byla předsíň připojena k jižní fasádě kostela, která pravděpodobně sloužila charitativním účelům.\n\nV 17. století, v době vzniku stavovských povstání proti centralizované moci Habsburků, do nichž byly zapojeny i četné výboje Turků, se Slovensko díky své poloze nevyhnulo nepokojům, právě naopak. Právě v té době byl kostel opevněn kamennou zdí s otvory pro střílny.\n\nV porovnání s jinými objekty ze stejného období stavbu objemově považujeme za malou. Její velikost je samozřejmě možné vysvětlit odvíjející se od funkce, nakolik obec Jakub nikdy nedisponovala velkým počtem obyvatelstva, a tedy jiný, větší rozměr objektu nebyl nutný.\n\nCo se týká umístění v rámci obce, kostel je situován přibližně v centru, což předpokládá dobrou dostupnost a přístup. Základním principem kostela je polygonální osmiúhelníková apsida orientovaná směrem na východ, připojená k hlavní lodi obdélníkového půdorysu.\n\nCentrální prostor kostela (loď) má dva vstupy, v západním a jižním průčelí. Portál na západní straně má tvar klasického pozdně lomeného oblouku. Je zdoben dvěma vyžlabenými pruty, překříženými v ose zalomení oblouku. V rámci materiálového řešení je využit kámen, tak jak je tomu i u jiných částí kostela.\n\nDruhý portál, zasazený v jižním průčelím, je také kamenný s hranolovitého tvaru se zaoblenými rohy, zdobený dvojicí prutů. Pruty, obíhající po jeho obvodu se v místě zaoblení základního tvaru větví na dvě části, které procházejí vodorovně s vrchním lemem portálu. Osově souměrně se zpětně setkávají v místě zaoblení. Pruty, lemující svislou hranu vstupu, jsou po zaoblení rámu přerušeny, následně se znovu objevují podle osové souměrnosti na druhé straně portálu, čímž je vytvořen souměrný hranolovitý výřez.\n\nHlavní loď, dlouhá přibližně 14 metrů a vysoká 8.6 m je podepřena 6 vnitřními a dvěma vnějšími pilíři, které plní statickou funkci přenosu zatížení klenutého stropu. Postupujíce směrem od západu, na severní stěně jsou klenbové žebra neseny profilovanými nábežníky, které jsou následně osazeny na zmiňovaným pilířích, přibližně ve výšce pěti metrů. Ve střední části lodi, kde se nacházejí dva vnitřní pilíře na každé straně, žebra navazují na pilířové nosný systém přibližně ve stejné výši, zmíněných, pěti metrů, bez nábežníků, přípor či konzolí. V místě ukončení lodě a napojení apsidy se opakuje řešení ze západní části a tedy, žebra jsou osazeny na nábežnících. Loď je zaklenuta charakteristickou hvězdicovitý síťovou klenbou s vloženými mezipolemi v trojité návaznosti. Klenbu tvoří žebra se dvěma typy profilů, jednoduchým hranolovitým a hranolovitá s dvojitým vyžlabením. Osvětlení centrálního prostoru je zajištěno sedmi okny, přičemž čtyři z nich z nich se nacházejí na západním průčelí nad, již zmíněným, lomeným obloukovitým portálem, ostatní tři jsou umístěny na jižní straně kostela.\n\nOkna jižního průčelí jsou umístěny rovnoměrně vzhledem na jižní fasádu lodi. Všechny tři mají tvar lomeného oblouku, přičemž špičky zalomení jsou v jedné vodorovné linii. Jejich dalším společným znakem je vnitřní struktura, t. j. členění prostřednictvím bifory a zdobnost kružbou. Při detailnějším prozkoumání zjišťujeme, že se však okna navzájem právě tímto dekorem jemně odlišují. Okno vsazené do zdi nejblíže západnímu průčelí zabírá nejmenší plochu, protože respektuje výšku kruchty, druhého podlaží, tedy je umístěno ve větší výšce. Kromě zmíněné bifory, v místě spoje na ose okna se nachází čtyřcípá hvězdice, ze které se vinou dva oblouky navzájem protínající se, a následně spojující se v zalomení oblouku.\n\nDruhé a třetí okno jsou rozměrově identické, obě s biforou, zatímco na druhém okně je nad trojlistem vsazen uzavřený kruh, jehož obloukovitý dekor je středově symetrický. Třetí okno má nad trojlistem čtyřcípou hvězdici, nad kterou se spojují laloky.\n\nCelá severní stěna lodi je plná, bez jakýchkoliv otvorů či oken.\n\nNa loď z východní strany navazuje presbytář, vysoký zhruba 8 metrů, s trojitým polygonálním závěrem, jehož průměr je o něco menší než šířka lodě. Navíc je konstrukčně oddělen, čímž se pomyslně uzavírá a chrání sakrální prostor s oltářem. Na presbytář je z vnější strany v místech styku jednotlivých polygonů napojených pět opěrních pilířů, do kterých je sveden tlak klenby. Hvězdicovitý klenbový vzorec je identický se vzorcem centrální části, poměr opakujících se jednotlivých polí klenby v apsidě vzhledem k loď je 1: 3.\n\nProstor presbytáře prosvětlují tři okna, umístěná na jižní straně, a tak jak si můžeme všimnout při struktuře lodi, severní strana zůstává plná.\n\nV porovnání s okny zmíněné lodě, okna jsou identické, význačná vertikalitou a větším poměrem výšky ke své šířce, plošně však jednoznačně menší. Posazené jsou v jedné horizontální linii, která se však nachází o něco niže než linie spodního lemu druhých dvou oken centrální lodě. Co se týče dekoru, jsou podstatně jednodušeji zdobené, což dokazuje, že presbytář pochází ze staršího období, než zbytek stavby. Tento fakt potvrzují také historické záznamy a písemné prameny. Okna nejsou osově členěna biforou,jsou zdobeny dvojitým půlobloukem, na který navazuje čistá, jednoduchá kulatá kružba bez dekoru.\n\nNa severní straně kněžiště, v části rovnoběžné se severní stěnou lodě se nachází vstup do sakristie.\n\nSakristie ma obdélníkový půdorys, je klenutá křížovou klenbou a v současnosti je zastřešená pultovou plechovou střechou, přičemž není přístupná jiným způsobem než ze zmiňované apsidy. Její jediný kontakt s exteriérem tvoří malé okénko tvaru lomeného oblouku s ostěním bez výrazného dekoru.\n\nKruchta, t. j. Chór, přistavěná k lodi kostela v pozdějším období, je přístupná z hlavní lodi původním točitým strmým kamenným schodištěm nacházejícím se v severním rohu západní stěny kostela. Plošně zabírá toto druhé podlaží zhruba třetinu plochy lodi a je neseno dvěma sloupy rovnoměrně rozmístěnými v pravoúhlém směru k její ose. Sloupy mají antikizujúci charakter, což dokazují proporce sloupů (jejich štíhlostí) a způsob vegetabilních dekorů hlavice, která silně připomíná korintský sloh. Sloupy mají kulatý průřez, jsou hladké bez kanelury, jejich hlavici tvoří tři řady zkroucených akantových listů a jsou ukončeny hranolovými profilovanými nábežníky. Při čelním pohledu směrem z apsidy, sloupy spolu s profilem konstrukce druhého podlaží tvoří antickou idylu sloupu nesoucího kladí. Bezpečnost pohybu na druhém podlaží vytváří pozdněgotické zábradlí se čtyřlistým dekorem, které je neseno dvěma sloupky, nacházejícími se v osách sloupů podpírajících kruchtu. V úrovni chóru, druhého podlaží se nachází okno posazené centrálně přesně na ose západního průčelí. Zajímavostí je že jako jediné nemá tvar lomeného oblouku. Osově je členěno úzkým sloupkem, čímž vzniká tzv. bifora, obě tyto části jsou ukončeny trojlisty v místě jejich střetu se na ose okna začíná svislým směrem nahoru vinout obloukovitý lalok, ukončený až při ostění, zdobený dvěma horizontálně posazenými půloblouky .\n\nVyše, asi 1,3 metru nad ním ve štítu sedlové střechy, prosvětlují úroveň konstrukce dřevěného krovu nad zaklenutým stropem, tři kulaté jednoduché okénka o průměru přibližně 40 cm, rozmístěné v jedné horizontální linii, symetricky vzhledem na šířku štítu. Právě z podkroví je přístupná hranolovitá dřevěná věž, sahající do výšky 13 metrů, zastřešená třístupňovou plechovou střechou.\n\nV kostele se nacházejí dva oltáře, oltář sv. Jakuba a oltář Panny Marie. Hlavní oltář sv. Jakuba je v místě presbytáře, vedlejší je otočený čelně k chóru, umístěný přímo před apsidou na severní straně lodi. Oba jsou však pouze replikami ze 20. let 19. století, zatímco originál oltáře sv. Jakuba byl převezeny do Ostřihomi a originál oltáře Panny Marie do Farského kostela v Banské Bystrici. Pohled na hlavní oltář vytváří dojem pohledu na zmenšeninu trojlodí katedrály. V každé ze tří lodí je umístěna plastika, přičemž v centrální části je zobrazen právě sv. Jakub. Nad ní je se nachází slepá kružba zdobená kraby, nad všemi třemi částmi jsou Fialy. Celý oltář je laděn do světlých barev, využívá jemný zlatý dekor.\n\nNa levoboku se nachází pozdněgotická dřevěná kazatelna, zdobená plastikami evangelistů, polychromovaná dřevořezbami a fiálami se zlacenými kraby na zvukové stříšce.\n\nV současnosti Kostel sv. Jakuba spadá pod farnost Uľanka. Kromě využití pro tradiční bohoslužebné a náboženské účely je také významnou kulturní-historickou a turisticky přitažlivou památkou.\n\n\n"}
{"id": "1122561", "url": "https://cs.wikipedia.org/wiki?curid=1122561", "title": "Jiří Veselý (překladatel)", "text": "Jiří Veselý (překladatel)\n\nJiří Veselý (30. května 1932 Stříbro – 27. února 2009) byl český germanista, literární historik a překladatel proslulý zejména aktivitou na poli šachovém jako novinář a spisovatel.\n\n"}
{"id": "1122563", "url": "https://cs.wikipedia.org/wiki?curid=1122563", "title": "Kostel svatého Jakuba (Trnava)", "text": "Kostel svatého Jakuba (Trnava)\n\nKostel svatého Jakuba nazývaný i Františkánský kostel je jednolodní barokní kostel s klášterním komplexem v Trnavě.\n\nStavět se začal v roce 1632 na místě starší gotické stavby. Konečnou podobu získal v roce 1712. Město dalo přistavět druhou polovinu uličního křídla v roce 1749. Kostel má délku 54,4 m, šířka hlavní lodi je 16,9 m a výška 16,8 m. Maximální šířka svatyně je 11,4 m a její výška je 15,3 m.\n\nPředpokládá se, že v první polovině 13. století, ještě před příchodem františkánů do Uher, stál na místě dnešních objektů klášter jiného řádu, pravděpodobně benediktinské opatství. Františkáni přišli do Trnavy někdy v 30. letech 13. století a pravděpodobně se usadili v menším domě u kostelíku sv. Heleny, kde stál městský špitál.\n\n"}
{"id": "1122564", "url": "https://cs.wikipedia.org/wiki?curid=1122564", "title": "Rifugio Preuss", "text": "Rifugio Preuss\n\nRifugio Preuss je malá horská chata se nachází v Dolomitech v horské skupině Rosengarten na území obce Vigo di Fassa ve výšce 2243 m nad mořem.. Cca 50 m vedle se nalézá horská chata Vajolethütte.\nChata byla postavena v 20. letech 20. století z iniciativy slavného vůdce a horolezce Tita Piaze, a je pojmenována po rakouském horolezci Paulu Preussovi.\n\nChata se nachází v lokalitě zvané \"Ponte Neigre\", pod Vajolet-Türme, na skalnatém výběžku s panoramatickým výhledem na údolí Vajolet a je ideálním výchozím bodem pro výlety a lezení v okolních horách. Je otevřena od poloviny června do konce září, s dostupností 8 lůžek.\n\n"}
{"id": "1122565", "url": "https://cs.wikipedia.org/wiki?curid=1122565", "title": "Milovan Kapor", "text": "Milovan Kapor\n\nMilovan Kapor (* 5. srpna 1991, Toronto, Ontario, Kanada) je kanadský fotbalový obránce srbského původu, který od léta 2015 působí v klubu FO ŽP ŠPORT Podbrezová. Jeho rodiče přišli do Kanady v 90. letech 20. století z Jugoslávie. Milovan vystudoval v USA vysokou školu, obor ekonomie.\n\nJeho oblíbeným hráčem je srbský stoper Nemanja Vidić, oblíbeným klubem anglický Manchester United FC.\n\nHrál s číslem 20 za univerzitní tým University of Maryland, Baltimore County (UMBC) v USA.\n\nNa jaře 2014 odešel do Evropy do španělského týmu Cádiz CF z nižší ligy.\nV létě 2014 absolvoval testy ve slovenském klubu FK Dukla Banská Bystrica, nicméně kvůli slabší fyzické kondici odešel hrát do třetiligového PFK Piešťany. V únoru 2015 se připojil k A-týmu Dukly.\n\nV červenci 2015 po sestupu Dukly Banská Bystrica do 2. ligy přestoupil do prvoligového FO ŽP ŠPORT Podbrezová, dalšího klubu z Banskobystrického kraje.\n\n\n"}
{"id": "1122566", "url": "https://cs.wikipedia.org/wiki?curid=1122566", "title": "Euarchontoglires", "text": "Euarchontoglires\n\nEuarchontoglires je linie placentálních savců. Do Euarchontoglires se řadí primáti (Primates), hlodavci (Rodentia), zajícovití (Lagomorpha), letuchy (Dermoptera) s kožovitou blánou na plachtění mezi stromy a drobní živočichové tany (Scandentia). Příbuznost byla určena koncem 20. století na základě zkoumání kyseliny deoxyribonukleové (DNA).\n\nNadřazeným taxonem je Boreotheria, sesterskou linií je Laurasiatheria, jež zahrnuje zbývající řády mimo chobotnatců (Proboscidea), sirén (Sirenia), hrabáčů (Tubulidentata), damanů (Hyracoidea) a chudozubých (Xenarthra).\n\n"}
{"id": "1122567", "url": "https://cs.wikipedia.org/wiki?curid=1122567", "title": "Snooker Shoot-Out", "text": "Snooker Shoot-Out\n\nSnooker Shoot-Out je pozvánkový turnaj ve snookeru, který se hraje v Blackpoolu ve Spojeném království.\n\nShoot-Out je inovativní turnaj, který se hrál poprvé v roce 1990. Má za úkol především pobavit. O titul soutěží 64 nejlepších hráčů. V letech 2011 a 2012 trval jeden frame 10 minut, z toho prvních pět minut bylo na strk 20 sekund a dalších pět minut 15 sekund. V roce 2013 se turnaj upravil tak, že prvních pět minut je na strk 15 sekund a dalších pět minut pouze 10 sekund na strk. Dvojice hráčů jsou určeny losem a hraje se jen jeden frame.\n\nTurnaj se vrátil v roce 2011 a jeho první ročník vyhrál Nigel Bond, který porazil ve finále na jeden frame Roberta Milkinse poměrem 58-24. V roce 2012 se stal vítězem Barry Hawkins, který vyhrál nad Graeme Dottem. V roce 2013 si odvezl trofej Martin Gould, když porazil Marka Allena. V roce 2014 získal titul Dominic Dale, když porazil ve finále Stuarta Binghama. Michael White byl ve finále v roce 2015 s Xiao Guodongem a je zatím posledním vítězem tohoto turnaje.\n"}
{"id": "1122568", "url": "https://cs.wikipedia.org/wiki?curid=1122568", "title": "KUDU", "text": "KUDU\n\nKUDU je americká hudební skupina. Vznikla v roce 2000 v New Yorku a tvoří ji zpěvačka a baskytaristka Sylvia Gordon, bubeník Deantoni Parks a klávesista Nick Kasper. Své první album nazvané \"Kudu\" skupině roku 2001 vydalo hudební vydavatelství Velour Recordings. Druhé s názvem \"Death of the Party\" vyšlo v roce 2006 u společnosti Nublu Records a vedle dvou členů kapely (bez Kaspera) se na něm podíleli například kytarista Ari Raskin, klavírista James Hurt (zde hrající na syntezátor) a hornista Clark Gayton. V roce 2008 skupina jako trio vydala kolekci remixů s názvem \"Back for More: A Remix Collection\". Kapela rovněž vydala několik singlů, často doplněných o remixované verze původních písní. Sylvia Gordon v roce 2015 prozradila, že skupina má nahrané album, které dosud nebylo vydáno.\n\n"}
{"id": "1122571", "url": "https://cs.wikipedia.org/wiki?curid=1122571", "title": "René Urtreger", "text": "René Urtreger\n\nRené Urtreger (* 6. července 1934) je francouzský jazzový klavírista. Narodil se v Paříži do rodiny polských přistěhovalců a na klavír začal hrát ve čtyřech letech. V roce 1953 vyhrál v amatérské soutěži pianistů a brzy poté se rozhodl stát se profesionálem. V letech 1955 až 1957 sloužil v armádě. Během své kariéry spolupracoval s mnoha hudebníky, mezi které patří například Don Byas, Lester Young, Lee Konitz a Buck Clayton. V roce 1957 hrál na albu \"Ascenseur pour l'échafaud\" amerického trumpetisty Milese Davise.\n\n"}
{"id": "1122573", "url": "https://cs.wikipedia.org/wiki?curid=1122573", "title": "Petr Jirát", "text": "Petr Jirát\n\nJUDr. Petr Jirát je český právník, státní zástupce středočeského krajského státního zastupitelství, který se specializuje na hospodářskou kriminalitu a korupci. Předlistopadový člen KSČ.\n\nPodílel se na řadě významných korupčních kauz, které se týkaly např. bývalého ministra financí Iva Svobody a jeho asistentky Barbory Snopkové, bývalého poslance Romana Pekárka nebo bývalého ministra zdravotnictví a hejtmana Davida Ratha.\n"}
{"id": "1122574", "url": "https://cs.wikipedia.org/wiki?curid=1122574", "title": "ISO 9", "text": "ISO 9\n\nISO 9 (anglicky \"Transliteration of Cyrillic characters into Latin characters – Slavic and non-Slavic languages\", v českém překladu \"Transliterace cyrilice do latinky – slovanské a neslovanské jazyky\") je mezinárodní standard ISO pro transliteraci cyrilice do latinky aktuálně ve vydání z roku 1995. V poslední verzi se jedná o důsledně bijektivní (tedy pro jeden znak původní abecedy je zaveden znak v transliterační latince) systém transliterace pro cyrilici všech jazyků, což je docíleno obohacením latinky o bohatý systém diakritiky.\n\nDůležité je přijetí standardu ISO 9 jako standard GOST 7.79 vytvářený Ruskem a přejímaný i dalšími státy, v kterých se používají jazyky zapisované cyrilicí (Společenství nezávislých států, tedy Arménie, Ázerbájdžán, Bělorusko, Kazachstán, Kyrgyzstán, Tádžikistán, Turkmenistán, Uzbekistán).\n\nPřijat byl i v jiných státech. V Německu je přijat systém DIN 1460:1982, což je adaptace ISO/R 9:1968 pro slovanské cyrilice a v roce 2010 byl standard doplněn a aktualizován DIN 1460-2:2010, který přejímá standard ISO 9:1995 pro neslovanské cyrilice.\n\nV Česku byl standard přijat roku 2003 jako ČSN ISO 9 (ČSN 01 0185:2002), ovšem knihovny tento systém nepoužívají a zůstaly u staré normy ČSN 01 0185:1977.\n\n"}
{"id": "1122577", "url": "https://cs.wikipedia.org/wiki?curid=1122577", "title": "Křížová cesta (Cheb)", "text": "Křížová cesta (Cheb)\n\nZaniklá Křížová cesta v Chebu vedla od bývalého hřbitova na Jánském náměstí k zaniklému kostelu v ulici Tršnická severovýchodně od centra města.\n\nKřížovou cestu tvořilo sedm větších zděných výklenkových kaplí s plastikou ze života Krista. Vedla od zaniklé kostnice svatého Michala na bývalém hřbitově ke špitálnímu kostelu svatého Jošta. Zanikla po roce 1945.\n\n\n\n"}
{"id": "1122581", "url": "https://cs.wikipedia.org/wiki?curid=1122581", "title": "Pierre Michelot", "text": "Pierre Michelot\n\nPierre Michelot [\"pjér mišlo\"] (3. března 1928 – 3. července 2005) byl francouzský jazzový kontrabasista. Narodil se v Saint-Denis a nejprve studoval hru na klavír. Ve svých šestnácti letech přešel ke kontrabasu. Během své kariéry spolupracoval s mnoha americkými hudebníky, mezi které patří například Dizzy Gillespie, Miles Davis, Clifford Brown a Don Byas, stejně jako s Francouzi, jako byli René Urtreger, Maurice Vander a Serge Gainsbourg. V roce 1963 získal cenu Django Reinhardta. Zemřel na Alzheimerovu chorobu ve věku 77 let.\n"}
{"id": "1122583", "url": "https://cs.wikipedia.org/wiki?curid=1122583", "title": "Josef Träger", "text": "Josef Träger\n\nJosef Träger (22. května 1904 Praha – 10. června 1971 Praha) byl český divadelní kritik a teoretik, redaktor a scenárista.\n\nNarodil se v Praze v úřednické rodině. Začal studovat na reálném gymnáziu v pražské Křemencově ulici a pokračoval na reálném gymnáziu v Českých Budějovicích, kde maturoval v roce 1923. Následně byl přijat na Filozofickou fakultu Univerzity Karlovy v Praze, obor moderní filologie (slovanská a románská) a dějiny moderních literatur, kterou absolvoval v roce 1929 a získal titul PhDr.\nZačal pracovat jako tajemník v nakladatelství \"Melantrich\". Během vojenské služby (1929–1931) působil nejdříve v Chomutově, později ve Vojenském vědeckém ústavu v Praze. Zde zůstal i po vojně až do roku 1933 jako knihovník a poté se vrátil do Melantrichu na funkci tajemníka ředitele a redaktor.\n\nJiž v roce 1939 se stal ředitelem nakladatelství \"Melantrich\" a působil zde do roku 1947. Za války umožnil vydávání děl umělců židovského původu (např. překlady německé barokní poezie Erika A. Saudka „Růže ran“, kryté vůči úřadům jménem Jana Reimosera) .\n\nOd roku 1948 byl dramaturgem Čs. statního filmu, od roku 1954 až do své smrti dramaturgem Studia kresleného, loutkového a dětského filmu .\n\nPo druhé světové válce redigoval \"Divadelní zápisník\" (1945–1948) a později také \"Divadelní noviny\" (1966–1968).\n\nNa počátku 30. let 20. století patřil spolu s A. M. Píšou, Karlem Schulzem a Otakarem Mrkvičkou do okruhu kritiků spřízněných s avantgardou, ale nikoliv komunistických .\n\nVe druhé polovině 30. let 20. století publikoval divadelní kritiky zvláště v deníku \"A-Zet\" a v \"Listech pro umění a kritiku\" a prosazoval zásadní změny ve vedení pražských oficiálních scén. Byl stoupencem divadla řízeného režisérskou osobností . Za války byl divadelním referentem v \"Českém slově\", po válce ve \"Svobodném slově\" , od roku 1947 v deníku \"Práce\", v roce 1952 v \"Literárních novinách\" a přispíval rovněž do dalších periodik.\n\nPoužíval šifry: t, R , dále také -Jtg-, jtg, t., T , tg, -er, -ger.\n\nV roce 1939 byl spoluzakladetem \"Kruhu přátel Divadla E. F. Buriana\" .\n\nZa druhé světové války (ve druhé polovině okupace), založil spolu s Jiřím Frejkou při výtvarném odboru pražské Umělecké besedy \"Sdružení pro divadelní tvorbu\", které se stalo významným centrem teatrologické aktivity pokrokového zaměření , . Sdružení uskutečňovalo v letech 1943–1944 cykly přednášek o rozmanitých divadelních problémech, J. Träger připravoval úvodní referáty přednášek, které byly po válce vydány souhrnně. Při Sdružení existovala teatrologická knižnice, edice „Divadelní perspektivy“, která vydala několik knih o divadle.\n\nV roce 1945 byl jmenován do \"Divadelní rady\" (předseda Jaroslav Kvapil), která byla uměleckým a kulturně politickým poradním sborem pro zásadní otázky v divadelnictví při ministerstvu informací, avšak existovala jen několik měsíců , v roce 1948 do \"Divadelní a dramaturgické rady\" (předseda Miroslav Kouřil), která byla poradním orgánem ministra školství pro věci divadla .\n\nV letech 1948–1955 býval členem či předsedou poroty soutěže divadel \"Divadelní žatva\". Pro Československou televizi připravil v letech 1954–1956 herecké medailony mj. o Zdeňce Baldové, Otylii Beníškové, Leopoldě Dostalové, Ladislavu Peškovi, Theodoru Pištěkovi, Františku Smolíkovi a Sašovi Rašilovovi .\n\nV letech 1947–1949 přednášel na DAMU dějiny českého dramatu a divadelní kritiky, v zimním semestru 1948/1949 také dějiny českého divadla na Filozofické fakultě Univerzity Karlovy .\n\n\n\n\n\n"}
{"id": "1122587", "url": "https://cs.wikipedia.org/wiki?curid=1122587", "title": "Kontusz", "text": "Kontusz\n\nKontusz byl tradičním pánským oblečením polské šlechty v 17. a 18. století. Byl to kabát sahající až k podlaze, bez rukávů nebo s dělícími rukávy, buď obrácenými, nebo volně visícími. S kontuszem nosili polští šlechtici kožešinovou čepici s chocholem a šavlí.\n\nMísto pásu se nosil 40 cm široký a do 4 m dlouhý hedvábný šátek se závěsnou šavlí. Oboustranný šátek byl složen dohromady. Nosil se ve všední dny řídce zdobenou stranou ven, v neděli bohatě zdobenou stranou. Šátky byly původně dovezeny z Turecka. Posléze se v Polsku objevili vlastní výrobci - nejslavnější ve Slucké manufaktuře.\n\nV zimě se kontusz nosil pod \"deliu\" z vlněné tkaniny, často s kožešinou. Pod kontusz se nosil \"żupan\" – dlouhé roucho z tenkých, bohatých tkanin.\n\nKontusz byl jedním z mnoha příkladů tureckého vlivu v Polsku. Když v 18. století přišla ze západní Evropy móda fraků, zůstal kontusz znakem polského vlastenectví. V Haliči v 19. století kontusz nosili polští hodnostáři při slavnostních příležitostech.\n\nPodle tohoto kabátu se nazývá alkoholický nápoj kontušovka.\n"}
{"id": "1122594", "url": "https://cs.wikipedia.org/wiki?curid=1122594", "title": "Marie Křivánková", "text": "Marie Křivánková\n\nMarie Křivánková, rozená Eretová, křtěná Kateřina Marie (14. dubna 1883 Dýšina, místní část Horomyslice (okres Plzeň) – 27. září 1936 Praha), byla česká designérka šperku a úřednice pražské zlatnické firmy období pozdní secese a moderny.\n\nJako absolventka obchodní akademie v Praze v letech 1911 – 1912 krátce studovala na Pokračovací škole pro zlatníky. Provdala se za architekta Křivánka. V letech 1911 – 1918 zastávala místo úřednice a pak návrhářky šperků v pražské zlatnické firmě Maxe Schobera. Po cestách střední Evropou, zejména do Vídně navrhovala šperky ve stylu pozdní secese vídeňských dílen \"Wiener Werkstätte\". Po velkém úspěchu svých prací se osamostatnila, ale její díla stále prováděli a značili jiní mistři, jako Roman Jankovský, Pavel Vávra, František Hladík nebo Javůrek-Vrabec. V luxusním interiéru v Lindtově pasáži na Václavském náměstí č. 4 úspěšně vedla svůj šperkařský, klenotnický a starožitnický obchod až do své předčasné smrti. \nZemřela bezdětná a byla pohřbena v Praze.\n\nNavrhovala zlaté nebo stříbrné šperky, charakteristické motivem spirály, technicky provedené filigránem či granulací. Oblíbila si výrazné drahokamy jako záhnědu nebo onyx. Častý byl také syntetický rubín červenofialového zbarvení. Je zastoupena zejména ve sbírkách Uměleckoprůmyslového musea v Praze a Moravské galerie v Brně.\n\n"}
{"id": "1122599", "url": "https://cs.wikipedia.org/wiki?curid=1122599", "title": "Křížová cesta (Dolní Žandov)", "text": "Křížová cesta (Dolní Žandov)\n\nZaniklá Křížová cesta v Dolním Žandově na Chebsku se nacházela na Křížovém vrchu severozápadně od obce.\n\nKřížová cesta se nacházela v okolí kaple Svatého Kříže na Křížovém vrchu. Vedla kolem vrcholu kopce.\n\nKaple z 19. století byla obdélná, zděná stavba na ploše 4,8 x 7,5 metru, se zvoničkou a jehlovou střechou, původně staršího založení upravená barokně. V blízkosti kaple na výrazném skalisku stál vysoký kříž. Vše zaniklo počátkem 20. století, zařízení kaple bylo přeneseno do kaplí v okolí.\n\n\n"}
{"id": "1122600", "url": "https://cs.wikipedia.org/wiki?curid=1122600", "title": "Opatství Keur Moussa", "text": "Opatství Keur Moussa\n\nOpatství Keur Moussa je benediktinský klášter kongregace Solesmes, nacházející se poblíž Dakaru hlavního města Senegalu. Založen byl roku 1961 a opatstvím se stal roku 1984. Roku 2000 měla klášter 26 mnichů, pod vedením opata Fr. Philippa Champetiera de Ribes Christofle.\n\nRoku 1961 devět francouzských mnichů z kláštera Solesmes odešlo do Senegalu, aby zde založili klášter. Ve středu převážně islámské země založili mniši komunitu, jejímžž cílem je umožnit křesťanům příležitost podílet se na benediktinském životě modlitby a práce.\n\nRoku 1984 klášter dosáhl plné autonomie a 30. ledna se stal opatstvím. Prvním opatem se stal otec Philippe Champetier de Ribes Christofle. O dva roky později byl vysvěcen klášterní kostel. V roce 2000 se novým opatem stal Ange-Marie Niouky, který vede klášter dodnes.\n\nMniši se primárně zabývají zemědělskou prací. Zavlažování umožnilo pěstování různých druhů ovoce (grapefruitů, pomerančů, citrónů, manga a banánů) a také zeleniny. Mniši se také živí výrobou kozího sýra, kory a CD nahrávek.\n\nOd založení jejich komunity podporují místní muslimskou populaci, poskytováním zdravotní péče a distribucí jídla potřebným.\n\nPůvodně bylo devět mnichů z Francie. Roku 1998 mělo asi 40 členů včetně noviců, postulantů a kandidátů.\n\nRoku 2000 měla komunita 26 mnichů a z toho 12 kněží.\n\n"}
{"id": "1122603", "url": "https://cs.wikipedia.org/wiki?curid=1122603", "title": "Helly Luv", "text": "Helly Luv\n\nHelan Abdulla, známá pod pseudonymem Helly Luv (* 16. listopadu 1988 Orumíje, Írán) je kurdská zpěvačka. Svou politicky angažovanou hudbou chce vybízet jednak k uvědomění, že boj proti Islámskému státu je záležitostí celého světa, jednak vyjádřit svou podporu nezávislému Kurdistánu.\n\nHelly Luv se narodila v Íránu. Po své matce a dědečkovi má blízko ke kurdským pešmergům.\n\nRodina nejprve emigrovala do Turecka, poté do Finska, kde Helly Luv vyrostla. V roce 2006 se přestěhovala do Los Angeles ve Spojených státech, kde se jí podařilo rozjet hudební kariéru.\nV roce 2013 nazpívala píseň \"Ris Kit All\", v níž vyjádřila svou podporu nezávislosti Kurdistánu. O dva roky později vydala klip \"Revolution\", věnovaný obětem násilí a terorismu. Vybízí v něm k boji proti Islámskému státu. Kvůli svým postojům už dostala několik výhrůžek smrtí, v roce 2014 se tři měsíce skrývala v iráckém Arbílu.\n"}
{"id": "1122605", "url": "https://cs.wikipedia.org/wiki?curid=1122605", "title": "Cadair Idris", "text": "Cadair Idris\n\n"}
{"id": "1122607", "url": "https://cs.wikipedia.org/wiki?curid=1122607", "title": "Jakiv Chammo", "text": "Jakiv Chammo\n\nJakiv (Jakov) Chammo (* 11. června 1994 Doněck, Ukrajina) je ukrajinský zápasník – judista.\n\nJeho rodina se hlásí k Asyřanům, kde lze vystopovat původ jeho příjmení. S judem začal v 8 letech v rodném Doněcku pod vedením Jevhena Podolijakina. Připravuje se v Kyjevě v tréninkovém centru v Konča-Zaspa pod vedením Sergeje Dubrovy a Viktora Koščavceva. Mezi absolutní světovou špičkou v těžké váze se pohybuje od roku 2015. Na těžkou váhu jde o mimořádně pohybově nadaného judistu (podobný typ jako Tamerlan Tmenov) se širokou škálou technik, které provádí zleva. V roce 2016 se kvalifikoval přímo na olympijské hry v Riu a skončil ve druhém kole. Jeho jednoznačná (ippon-wazari) porážka od Jurije Krakoveckiho z Kyrgyzstánu patřila k senzacím judistických soutěží.\n\n\n\n"}
{"id": "1122608", "url": "https://cs.wikipedia.org/wiki?curid=1122608", "title": "Chata na Dyleni", "text": "Chata na Dyleni\n\nChata na Dyleni (německy Tillenberg Schutzhaus) stávala přibližně půl kilometru na severozápad od druhé nejvyšší hory Českého lesa - Dyleně. Chatu postavil v roce 1926 Německý alpský spolek Cheb/Deutscher Alpenverein (DAV) Eger. Po druhé světové válce se Dyleň dostala do pro veřejnost zakázaného hraničního pásma a zdevastovanou chatu nechal stát v období let 1947–1948 strhnout. Vrchol kopce s původním sportovním a turistickým areálem obsadila armáda a Pohraniční stráž. Spolek Život na Dyleň, jehož zakladateli byli Ing. Petr Zítek a Ing. Jiří Maliňák, se snaží o obnovu turistické chaty na Dyleni na původním místě a v původním rozsahu. V roce 2013 vyčistili okolí chaty, zbytky zdiva a u chaty zabudovali turistický rozcestník. Na jaře 2014 se zde konalo turistické přeshraniční setkání.\n\nPo vzniku Československa a hlavně v poválečných ztížených finančních i politických podmínkách nebylo pro členy Německého alpského spolku Cheb a Chebsko/Deutscher Alpenverein Eger und Egerland jednoduché pokračovat v horské činnosti v Alpách. To byl také jeden z důvodů proč nasměřoval svou pracovní činnost do turistických a lyžařských oblastí v Čechách. V této době vznikla valná většina turistických značených cest na Chebsku a mnohé z nich procházely nebo přímo vycházely od vrcholu Dyleň.\n\nDne 24. června 1924 pořádal spolek na Dyleni první horskou slavnost, kterou pak v následujících letech pravidelně opakoval. V roce 1925 zakoupil na Dyleni pozemek o rozloze 2250 m² za 1500 Kč. Na mimořádném shromáždění 17. prosince 1925 výbor spolku prostudoval plány a rozhodl o výstavbě nové turistické chaty. Plánovaná výstavba nejen že oslovila chebskou veřejnost natolik, že během dobročinné sbírky na podporu stavebního fondu přispěla 76 391 Kč, ale v roce 1926 stoupla i členská základna na 246 osob. V březnu 1926 podepsala chebská firma Karel Jačík smlouvu na výstavbu kamenného soklu chaty a výstavbu dřevěné nástavby prováděla firma Josef Woisetschläger z Vyššího Brodu.\n\nDne 25. dubna 1926 proběhlo slavnostní položení základního kamene a již 3. října téhož roku spolek novou chatu slavnostně vysvětil. Slávy se účastnily spřátelené spolky a široká veřejnost. Promyšlená síť zimních i letních turistických cest po Českém lese se sbíhala přímo na vrcholu a tak od roku 1928 se mohly konat i zimní slavnosti. Turistickou chatu (díky nemalým finančním přínosům ze slavností) němečtí alpinisté dále vylepšovali. Na chatě přibyl Turnerský pokoj/Turnerzimmer (pojmenovaný po spolku Turnerů z Chebu), spolek zprovoznil chladicí zařízení, postranní terasy osadil lavicemi a sklopnými židlemi, vznikla 1,5 kilometru dlouhá silnička z Oldřichova a v roce 1931 se mu podařilo dokončit příjezdovou silnici. Vedle chaty spolek usadil oválný bazén s vodní kaskádou a malým vodotryskem, kam svedl vodu ze silného tzv. Granátového pramene nad chatou. Obliba chaty přinášela dostatek financí, takže spolek přikoupil kvůli pohodlí návštěvníků zimních slavností další pozemek o ploše 10 332 m².\n\nNěmecký alpský spolek Cheb a Chebsko investoval i do rozsáhlé reklamní kampaně. O turistické chatě „Tillenberg Schutzhaus” se čtenáři dovídali z četných novinových článků, po okolních lázeňských střediscích probíhala pravidelná inzerce a letáky směřovaly i do škol a ostatních sportovních spolků. Pro zimní sporty investovali alpinisté do výstavby lyžařského centra. Okolí chaty využívali zejména jako cvičný lyžařský prostor a pořádali zde lyžařské kurzy. Chata sloužila také jako základna při pořádání zimních lyžařských závodů. Například v roce 1931 se zde konaly lyžařské závody „Okolo Dyleně“ (Rund um den Tillen) a sjezdový závod s překážkami. Chatu v této době navštěvovalo ročně okolo 4000 osob. V roce 1934 byla na vrcholu v místě trigonometrického kamene, vystavěném rakouskými armádními geometry v roce 1865, postavena trigonometrická věž, která sloužila zároveň jako jednoduchá rozhledna (výhled: S – Slavkovský les, Sokolovská pánev, západní hřeben Krušných hor s Klínovcem, Smrčiny se Zelenou horou a Hájem, V – Slavkovský les, Tepelská vrchovina, J – příhraniční pás Českého lesa a Šumavy, výjimečně Alpy, Z – pás Smrčin se Schneebergem a jejich předhůří).\n\nPo druhé světové válce a odsunu německého obyvatelstva se dostala opuštěná chata do zakázaného hraničního pásma a po vyplundrování Pohraniční stráží byla v roce 1947 (či 1948) stržena. Odsunuté německé obyvatelstvo si za podpory Sudetoněmeckého krajanského sdružení/Sudetendeutsche Landsmannschaft zbudovalo na památku model původní chaty (v měřítku 1 : 6) v areálu rozhledny Grenzlandturm v nedalekém Neualbenreuthu v Bavorsku. Necelých dvacet metrů od hranic umístili také v roce 1985 repliku žulového trigonomického patníku s nápisem Mittelpunkt Europas/Střed Evropy. V 60. letech vznikl na vrcholu Dyleně rozsáhlý vojenský areál (průzkumné stanoviště rádiového a radiotechnického průzkumu, pozorovací hláska radiotechnického praporu Kříženec a rota Pohraniční stráže VÚ 7495 Dyleň). V 70. letech 20. století svedla armáda vyvěrající vodu z Granátového pramene do nového vodojemu, kterým zásobovala útvar Pohraniční stráže a strhla trigonometrickou věž. Armáda opustila Dyleň v roce 1992. Po roce 1989 bylo území krátce přístupné. V roce 1994 se však někdejší bývalý vojenský areál dostal do majetku firmy Radio Egrensis, která zde vybudovala vysílač. Areál je nadále oplocený a pro turisty nepřístupný.\n\nJedním ze stěžejních cílů spolku je výstavba zaniklé turistické chaty na Dyleni. V roce 2012 se spolku podařilo otevřít naučnou stezku „Stebnický potok“, která mapuje zapomenutá místa zaniklých vesnic, lidských sídel a staveb v daném území. Začíná v oblasti pramene Stebnického potoka na severozápadním svahu Dyleně a obnovované turistické chaty. Chata na Dyleni se tak má stát vyvrcholením a završením naučné stezky.\n\nPěšky je chata dostupná po turistických trasách:\n\n"}
{"id": "1122611", "url": "https://cs.wikipedia.org/wiki?curid=1122611", "title": "Mittal", "text": "Mittal\n\nPojem Mittal je nejednoznačný a může mít následující významy:\n\n\n"}
{"id": "1122616", "url": "https://cs.wikipedia.org/wiki?curid=1122616", "title": "10 Years (hudební skupina)", "text": "10 Years (hudební skupina)\n\n10 Years je americká rocková skupina, která vznikla v Knoxvillu v roce 1999. Skupina ještě existuje a hraje nadále. Kapela má tři důležité členy - Jesse Hasek, zpívá, Ryan Johnson, hraje na kytaru, a Briana Vodinha, který hraje na bicí. V roce 2001 odešel původní člen Mike Underdown a ve stejném roce ho nahradil Jesse Hasek. Kapela vydala šest alb za celou svojí existenci. Do kapely patřili také - Andy Parks (2001-2002), Matt Wantland (1999-2009) a Lewis „Big Lew“ Cosby (1999-2001, 2002-2012).\n\n\n"}
{"id": "1122617", "url": "https://cs.wikipedia.org/wiki?curid=1122617", "title": "Adrián Annus", "text": "Adrián Annus\n\nAdrián Annus ( * 28. června 1973 Szeged) je bývalý maďarský kladivář, mistr Evropy z roku 2002.\nTřikrát startoval na olympiádě – v roce 1996 a 2000 se nekvalifikoval do finále. V roce 2004 dosáhl ve finále nejlepší výkon 83,19 m, ale byl diskvalifikován za odmítnutí dodatečného dopingového testu po závodu, který vyhrál. Zvítězil v soutěži kladivářů na evropském šampionátu v roce 2002. O rok později získal stříbrnou medaili v této disciplíně na mistrovství světa. Z roku 2003 také pochází jeho osobní rekord 84,19 metru.\n"}
{"id": "1122618", "url": "https://cs.wikipedia.org/wiki?curid=1122618", "title": "Krystian Zimerman", "text": "Krystian Zimerman\n\nKrystian Zimerman (* 5. prosince 1956, Zabrze) je polský klavírista.\n\nKrystian Zimerman pochází ze slezského města Zabrze. Klavír studoval u Andrzeje Jasińského, zpočátku soukromě, později na Hudební akademii Karola Szymanovského v Katovicích. Již za studií byl úspěšným účastníkem klavírních soutěží, mimo jiné v roce 1973 vyhrál soutěž Beethovenův Hradec. Výrazně na sebe upozornil v roce 1975, kdy zvítězil na Chopinově mezinárodní klavírní soutěži, a to jako jeden z nejmladších účastníků. Toto vítězství stálo na počátku jeho bohaté koncertní kariéry, již následující rok hrál s Berlínskou filharmonií, v roce 1979 debutoval ve Spojených státech s Newyorskou filharmonií. \n\nV koncertování a nahrávání Zimerman pokračuje dodnes. Je známý především jako interpret hudby z období romantismu (Chopin, Schubert, Brahms, Rachmaninoff) a pozdního klasicismu (Beethoven), nicméně má ve svém repertoáru i mnoho skladeb z jiných období a je také propagátorem soudobé hudby: Witold Lutosławski napsal svůj Klavírní koncert právě pro něj.\n\nKrystian Zimerman je známý svým perfekcionismem při přípravě na koncerty, kterých pořádá relativně málo, kolem 40 až 50 ročně. Dříve si také na koncerty po celém světě vozil s sebou některý ze svých klavírů. Od toho však musel částečně upustit, protože převoz klavíru začaly po zpřísnění bezpečnostních opatření na letištích po teroristických útocích v roce 2001 provázet komplikace; jeden z jeho klavírů byl při bezpečnostní kontrole těžce poškozen a jiný dokonce zcela zničen. \n\nOd roku 1996 Zimerman také vyučuje klavír na akademii v Basileji, kde dlouhá léta žije. Se svou manželkou, houslistkou, má dvě dospělé děti.\n"}
{"id": "1122619", "url": "https://cs.wikipedia.org/wiki?curid=1122619", "title": "Most přes S'-tu-che", "text": "Most přes S'-tu-che\n\nMost přes řeku S'-tu-che (čínskými znaky 四渡河特大桥) je nejvyšším mostem na světě. Je součástí dálnice G50 z Šanghaje do Čchung-čchingu a vede přes řeku S'-tu-che (přítok řeky Čching Ťiang) v provincii Chu-pej. Visutý most je 1222 metrů dlouhý a 24 metrů široký, rozpětí hlavního pole činí 900 m. Maximální výška mostovky nad dnem údolí činí 496 metrů (podle čínských údajů dokonce až 550 metrů). Stavba mostu stála 720 milionů jüanů, otevřen byl 15. listopadu 2009.\n\n"}
{"id": "1122621", "url": "https://cs.wikipedia.org/wiki?curid=1122621", "title": "Čtvrtdolar 50 amerických států", "text": "Čtvrtdolar 50 amerických států\n\nProgramem 50 State Quarters byla mincovnou Spojených států vydána série oběžných pamětních mincí. V letech 1999 až 2008 byly představeny všechny z 50 států USA s unikátními vzory na rubu čtvrtdolarové mince.\n\nProgram 50 State Quarters byl zahájen jako podpora nové generace sběratelů mincí, a stal se nejúspěšnějším numismatickým programem v historii, kdy zhruba polovina populace spojených států sbírala tyto mince buď náhodně nebo s vážným zájmem. Americká federální vláda tak vytvořila dodatečný zisk 3 miliardy dolarů od sběratelů vyjmutím mincí z oběhu.\n\nPadesát státních čtvrťáků bylo vydáváno mincovnou Spojených států vždy pro pět států každý rok. Byly vydávány v tom samém pořadí, jak jednotlivé státy ratifikovaly Ústavu Spojených států. Každý z padesáti pamětních čtvrťáků má na lícní straně portrét prvního presidenta George Washingtona a na rubu mince je zobrazení jedinečné historie každého státu, jeho tradic a symbolů. Zamítnuto bylo zobrazování určitých elementů jako státních vlajek, žijících osob a portréty (hlava a poprsí) osob zemřelých.\n\nV roce 2009 začala mincovna Spojených států vydávat sérii District of Columbia and United States Territories Quarters, kde jsou představeny District of Columbia, Portoriko, Americká Samoa, Guam, Americké Panenské ostrovy a Mariany.\n\n"}
{"id": "1122622", "url": "https://cs.wikipedia.org/wiki?curid=1122622", "title": "Penniny", "text": "Penniny\n\nPenniny () je nízké pohoří a vrchovina ve střední části Velké Británie, na severu Anglie. Penniny se rozkládají ze severu k jihu, oddělují Severozápadní Anglii od hrabství Yorkshire a Severovýchodní Anglie. Nejvyšší bod je \"Cross Fell\" (893 m). V této řídce osídlené, významné rekreační oblastí, převažuje chov ovcí.\n\nPenniny mají průměrnou nadmořskou výšku okolo 500 metrů. Délka pohoří od severu k jihu je 150 kilometrů. Na severozápadě přiléhají k pohoří Kumbrické hory, na severu Cheviotské pohoří.\n\nNízké středohory jsou tvořeny převážně vápencem a pískovcem z období karbonu. Vápence jsou zkrasovělé a nachází se v celém pohoří. Pískovce se nachází v severní a jižní části pohoří. Zlomy horské soustavy v severojižním směru vznikly v průběhu variského vrásnění. V té době se také v pohoří vytvořila řada tektonických pánví, v nichž vzniklo černé uhlí.\n\nNachází se zde národní parky Peak District, Yorkshire Dales a částečně i Northumberland. Pohořím prochází nejstarší pěší dálková turistická trasa v Británii \"Pennine Way\" s délkou 429 km.\n"}
{"id": "1122623", "url": "https://cs.wikipedia.org/wiki?curid=1122623", "title": "Erik Bo Andersen", "text": "Erik Bo Andersen\n\nErik Bo Andersen (* 14. listopadu 1970, Dronningborg, Dánsko) je bývalý dánský fotbalový útočník.\n\nHrál v klubech AaB Fodbold, Rangers FC, Odds BK, MSV Duisburg, Odense BK a Vejle Boldklub. V roce 2005 pomohl s kampaní dánské středopravicové politické straně Venstre.\n\nV letech 1995–1996 odehrál 6 zápasů za dánský národní tým a také reprezentoval Dánsko na mistrovství Evropy v roce 1996.\n\n"}
{"id": "1122627", "url": "https://cs.wikipedia.org/wiki?curid=1122627", "title": "Konžská pánev", "text": "Konžská pánev\n\nKonžská pánev je mělká sníženina ve střední Africe. Odvodňuje ji řeka Kongo a její přítoky. Rozkládá se na území 3 miliony km². Zarovnané dno leží v nadmořské výšce 300–500 m. Území se nachází v rovníkovém podnebí. Krajina je řídce osídlena, sídla leží většinou podél toků řek. Území se rozkládá ve státech Demokratická republika Kongo, Republika Kongo, Středoafrická republika, Kamerun, Rovníková Guinea, Gabon, Angola, Burundi, Rwanda, Tanzanie a Zambie.\n\nPánev byla vytvořena v prvohorách. Během neogénu byla oblast rozlámána na kry, čímž centrum pánve kleslo a okolní pohoří a náhorní plošiny vystoupaly na úroveň 1000–1500 m n. m. Na dně se ve třetihorách nacházelo vnitroafrické jezero, na něž odkazují rozsáhlé bažiny a jezera (např. Mai Ndombe). Strany pánve tvoří náhorní plošiny a pohoří. Severozápadní část lemuje Adamauské pohoří (1 000–1 500 m n. m.), severní okraj tvoří náhorní plošina Azande (900 m), východ vytváření pohoří Mitumba a Monts Bleus (3 000 m n. m.). Na jihovýchodně Konžskou pánev ohraničuje plošina Katanga (1 000 m) a na jihu plošina Lunda (1 500 m). Západní část Konžské pánve obklopuje Dolnoguinejská vrchovina.\n\nZdejší říční síť je nejhustší v celé Africe, což je dáno velkým množstvím srážek. Řeka Kongo protéká východním okraje pánve, střední tok se nachází na severu pánve, kde tok tvoří oblouk a řeka se stáčí k jihozápadu a ústí do moře v jediném místě, kde se Konžská pánev stýká s mořem. Na řece se nacházejí Livingstonovy vodopády. Z jihu přitékají do Konga řeky Lomami, Ruki, Kwa (Kasai). Zprava se do řeky vlévá Ubangi. Vodní toky v Dolní Guineji a Lundě většinou ústí do Atlantiku (Sanaga, Cuanza a Ogooué). v Lundě pramení Zambezi i prameny Konga – Lualaba a Luapula.\n\nKonžskou pánev pokrývají deštné lesy, na středu dna rostou bažinné lesy. Plošiny a pohoří na okrajích pokrývají savany, podél řek rostou galeriové lesy.\n"}
{"id": "1122629", "url": "https://cs.wikipedia.org/wiki?curid=1122629", "title": "1. SK Prostějov 2015/2016", "text": "1. SK Prostějov 2015/2016\n\nTento článek se podrobně zabývá sestavou, zápasy a celkovým děním v klubu 1. SK Prostějov před a během sezony 2015/16. Zejména v „A-týmu“ klubu, působícím v Moravskoslezské fotbalové lize.\n\nProstějov se v předcházející sezoně umístil na 3. pozici. Před startem sezony došlo k několika změnám v kádru.\n\n\n\n (druhý kapitán)\n\nZákladní sestava\n\n \n\nZákladní sestava\n"}
{"id": "1122630", "url": "https://cs.wikipedia.org/wiki?curid=1122630", "title": "Philips van der Aa", "text": "Philips van der Aa\n\nPhilips van der Aa († 1586) byl nizozemský státník za osmdesátileté války. Narodil se v Mechelenu a roku 1564 se stal starostou tohoto města. Později však město dobyl španělský generál Fernando Álvarez de Toledo a van der Aa byl z města vyhnán. Následně se na straně Viléma I. Oranžského zapojil do osmdesátileté války. V roce 1572 se znovu zmocnil Mechelenu. Roku 1573 ho Vilém Oranžský jmenoval radním u soudu Dietricha Sonoye a o rok později velitelem vojska v Gorkumu.\n\n \n"}
{"id": "1122632", "url": "https://cs.wikipedia.org/wiki?curid=1122632", "title": "Pius Heinz", "text": "Pius Heinz\n\nPius Heinz (* 4. května 1989 Bonn) je německý profesionální hráč pokeru. V roce 2011 se stal vítězem hlavního turnaje Světové pokerové série (Main Event World Series of Poker – WSOP), kde vyhrál nad Čechem Martinem Staszkem. Byl členem týmu PokerStars.\n\nNarodil se v Bonn, ale vyrůstal ve vesnici Odendorf. V roce 2008 odmaturoval na státním gymnáziu v Rheinbachu. Poté absolvoval civilní službu. Studoval obchodní psychologii na Hochschule Fresenius v Kolíně nad Rýnem, ze které odešel v roce 2011, aby se mohl věnovat pokerové kariéře jako člen týmu Pokerstars. Žije ve Vídni.\n\nZačal hrát poker v 18 letech nejprve jako koníček poté, co se díval na přenosy z turnajů na německé televizi. Po několika hrách s přáteli se rozhodl, že poker je dovednostní hra a začal hru studovat. V létě 2011 se stal profesionálem, a do ledna 2013 členem týmu Pokerstars.\n\nV roce 2011 vyhrál hlavní turnaj Světové pokerové série, získal přibližně 8,7 milionů dolarů. Stal se prvním Němcem, který tento podnik vyhrál. O rok později obsadil 236. místo v sekci \"1500$-No-Limit-Hold’em\" a 43. místo v části \"2500$-No-Limit-Hold’em\". V roce 2013 se na WSOP umístil jako 112 v \"1500$-No-Limit-Hold’em\". V srpnu 2011 zvítězil v barcelonském Side-Event při EPT.\n\nV dubnu 2012 vydal společně se Stephanem Kalhamerem knihu \"Meine Hände auf dem Weg zum Poker Weltmeister: Über Nacht zum Poker-Millionär\", ve které analyzuje své handy z finálového stolu WSOP 2011.\n\n"}
{"id": "1122633", "url": "https://cs.wikipedia.org/wiki?curid=1122633", "title": "Pustoryl mnohokvětý", "text": "Pustoryl mnohokvětý\n\nPustoryl mnohokvětý (\"Philadelphus\" × \"polyanthus\") je opadavý keř z čeledi hortenziovité. Vznikl v kultuře zkřížením pustorylu Lemoinova s pustorylem význačným a pěstuje se v několika kultivarech jako okrasný keř. Vyznačuje se drobnějšími listy i květy. Květy mají chlupatý semeník a korunní lístky uspořádané do kříže. Je uváděn i z českých botanických zahrad.\n\nPustoryl mnohokvětý je opadavý vzpřímený keř. Borka je kaštanově hnědá, v pozdějším věku odlupčivá. Letorosty jsou řídce chlupaté. Listy jsou vejčité, 3,5 až 5 cm dlouhé a 1,5 až 2,5 cm široké, na bázi zaokrouhlené nebo tupé, na vrcholu zašpičatělé, celokrajné nebo na okraji s 1 až 3 zuby na každé straně. Na líci jsou lysé, na rubu řídce chlupaté. Květy jsou asi 3 cm široké, uspořádané po 3 nebo 5 ve vrcholících či chocholících. Stopky spodních květů jsou prodloužené a někdy i větvené. Kalich a češule jsou stejnoměrně chlupaté. Korunní lístky jsou do kříže, asi 1,5 cm dlouhé a 1 cm široké.\n\nTento pustoryl byl vyšlechtěn Lemoinem, a to zkřížením dvou hybridů: pustorylu Lemoineova (\"Philadelphus\" × \"lemoinei\") a pustorylu význačného (\"P. \" × \"insignis\"). Výsledný kultivar dostal jméno 'Gerbe de Neige', později byl zvolen za typ tohoto hybridu a toto kultivarové jméno se již dále nepoužívalo.\n\n\nDruh je charakterizován chlupatým semeníkem (češulí) a květy ve vrcholících.\n\nPustoryl mnohokvětý je pěstován jako okrasný keř. Je uváděn v různých kultivarech i z českých botanických zahrad.\n"}
{"id": "1122639", "url": "https://cs.wikipedia.org/wiki?curid=1122639", "title": "Marie Valtrová", "text": "Marie Valtrová\n\nMarie Valtrová roz. Borešová (* 8. září 1949 Tábor), je česká divadelní historička a publicistka, autorka knih hereckých portrétů.\n\nJako dítě hrála divadlo v táborském divadle. V roce 1967 absolvovala \"Střední všeobecně vzdělávací školu\" v Soběslavi a dále \"Střední knihovnickou školu\" v Praze, kterou ukončila v roce 1972. Z Prahy se odstěhovala do Pardubic a začala studovat na Filozofické fakultě Univerzity Karlovy obor divadelní a filmová věda. Poté pracovala v letech 1967–1969 jako náborářka abonmá v Divadla Ivana Olbrachta v Táboře, v letech 1969–1972 pak v pracovala v Okresní knihovně v Táboře. Poté se přestěhovala do Prahy. Od roku 1972 začala pracovat v pražské Městské knihovně v hudebním oddělení. Přestávku ve své práci v pražské knihovně měla v letech 1976–1983. Když byla knihovna zrekonstruována převzala místo vedoucí divadelního oddělení. Podílela se na pořádání čtenářských besed a připravila scénáře výstav k divadelním, literárním a dalším výročím. Dlouhodobě se věnuje publikační činnosti, která se týká českého divadla a filmu.\n\nNejprve publikovala v časopise Divoké víno v roce 1971, později vydala sborníky divadelních \"Monologů 20. století\". Následně napsala a vydala řadu divadelních monografií:\n\nPoezie:\n\nRozhlasové pořady\n\n"}
{"id": "1122641", "url": "https://cs.wikipedia.org/wiki?curid=1122641", "title": "Mirka Čejková", "text": "Mirka Čejková\n\nMirka Čejková (* 7. dubna 1962 Praha) je česká moderátorka a koučka.\n\nVystudovala Vysokou školu chemicko-technologickou. V letech 1989–1995 působila v České televizi, kde moderovala hlavní zpravodajskou relaci. Poté odešla do televize Premiéra, kde rovněž provázela hlavními zprávami. V letech 1999–2003 pracovala na TV Nova, kde uváděla s Pavlem Zunou Televizní noviny. V roce 2002 zpravodajství opustila, aby se mohla věnovat rodině, a moderovala pouze dva přímé přenosy IQ test národa. V roce 2006 moderovala pořad Extra na TV Prima, odešla kvůli kandidatuře do senátu. V letech 2008–2010 moderovala hlavní zprávy na TV Prima. V roce 2010 dostala výpověď na Primě, od té doby se věnuje koučování.\n\nByla třikrát vdaná, poprvé s podnikatelem Tomášem Všetečkou, poté s golfistou Alexem Čejkou, s nímž má syny Alexe a Felixe. Dále má mentálně postiženou dceru Petru. V letech 2005–2011 byla vdaná za Marka Víta.\n\n"}
{"id": "1122642", "url": "https://cs.wikipedia.org/wiki?curid=1122642", "title": "Laurasiatheria", "text": "Laurasiatheria\n\nLaurasiatheria je linie placentálních savců, do které se řadí letouni (\"Chiroptera\"), hmyzožravci (\"Eulipotyphla\"), kytovci (\"Cetacea\") a sudokopytníci (\"Cetartiodactyla\"), lichokopytníci (\"Perissodactyla\"), šelmy (\"Carnivora\") a afričtí hmyzožraví luskouni (\"Pholidota\"). Příbuznost těchto řádů byla objevena koncem 20. století při zkoumání kyseliny deoxyribonukleové (DNA).\n\nSesterskou linií je Euarchontoglires, která zahrnuje mimo jiné primáty (\"Primates\") a hlodavce (\"Rodentia\"). Nadřazenou podtřídou je linie Boreotheria (\"severní savci\"), pod kterou spadá také větev jihoamerických chudozubých savců \"Xenarthra\". \n\n"}
{"id": "1122648", "url": "https://cs.wikipedia.org/wiki?curid=1122648", "title": "Martin Mester", "text": "Martin Mester\n\nMartin Mester (* 20. července 1976 Český Těšín) je profesionálním kulturistou v kategorii Men's physique IFBB PRO, sponzorovaný společností Nutrend a patřící ke špičce v této kategorii. Pracuje také jako trenér, fitness model a je známý i svojí tvorbou na YouTube. Dále se aktivně věnuje svému blogu, kde předává své dlouholeté zkušenosti ze světa fitness a kulturistiky.\n\n\n"}
{"id": "1122660", "url": "https://cs.wikipedia.org/wiki?curid=1122660", "title": "Heinrich Vogeler", "text": "Heinrich Vogeler\n\nJohann Heinrich Vogeler (12. prosince 1872 Brémy – 14. června 1942, kolchoz Buďonnyj v Kornejevce, Karaganda, Kazašská SSR) byl německý malíř, grafik, architekt, designér, pedagog, spisovatel a socialista.\nVogeler vyrostl ve středostavovské rodině majitele velkoobchodu v Brémách a v letech 1890-1895 vystudoval Akademii výtvarných umění v Düsseldorfu. Během studií navštívil Holandsko, Bruggy, Janov, Rapallo a Paříž. Po smrti otce mu dědictví umožnilo žít jako umělec ve svobodném povolání. Roku 1894 se přidružil k umělecké kolonii ve Worpswede, kterou založil roku 1889 Fritz Mackensen. V 90. letech zde pobývali malíři Hans am Ende, Otto Modersohn a jeho žena Paula Becker, Fritz Overbeck a Carl Vinnen nebo literáti Gerhard Hauptmann, Thomas Mann, and Rainer Maria Rilke se svou ženou, sochařkou Clarou Westhoff. Skupina se proslavila svými výstavami v Mnichově v letech 1895 a 1896 (Glaspalast München).\nVogeler si ve Worpswede koupil dům a nazval ho Barkenhoff (Březový dům) a roku 1901 se oženil s Marthou Schröder (dcery Marie-Luise, 1901, Bettina, 1903, Marta, 1905). Cestoval do Itálie (Řím, Benátky, Florencie, Neapol 1902), na Ceylon (1906), do Lodže (1907), Glasgow a Manchesteru a pod vlivem četby Maxima Gorkého i zkušeností s dělnickými slumy v Británii začal sympatizovat s dělnickou třídou. Roku 1908 založil se svým bratrem Franzem dílnu 'Worpsweder Werkstätte', která vyráběla potřeby pro domácnost. Manželství se dostalo do krize, protože Vogelerova manželka nesdílela jeho politické názory.\n\nRoku 1914 narukoval jako dobrovolník a působil jako zpravodajský důstojník v Karpatech. Ještě během války se ale stal zapřisáhlým pacifistou a zaslal císaři mírovou výzvu \"Das Märchen vom lieben Gott\".\nVogeler měl štěstí a nebyl popraven jako defétista, ale skončil pouze na psychiatrii. Po skončení války přivedl do Barkenhoffu válečné zajatce, kteří byli nuceni pracovat v zemědělství, německé revolucionáře a levicové intelektuály a ze sídla umělců vytvořil otevřenou anarchistickou komunu. Sám se stal členem Německé komunistické strany (SPD) a během listopadové revoluce se podílel na vzniku Dělnické a vojenské rady v Osterholz. Po vojenském potlačení Brémské sovětské republiky byl několikrát zatčen, ale nakonec se vrátil do komuny v Barkendorffu. Přispíval do krajně levicového tisku, jako Svobodní dělníci („freien Arbeiter“), který patřil straně „Föderation Kommunistischer Anarchisten Deutschlands“\n\nSpolu se svou milenkou \"Rudou\" Marií Griesbach a přáteli, mezi nimiž byl také pacifista a vegetarián Friedrich Harjes, založili \"školu práce\" (Arbeitsschule Barkenhoff) a snažili se o hospodářskou soběstačnost a ekologické zemědělství. Navštěvoval univerzity a nabádal studenty aby změnili svůj přístup k životu. Roku 1920 se zapojil do akce \"Neue Schar\" Friedricha Muck-Lambertyho v Eisenachu, navázal přátelství s několika lidmi z tohoto okruhu (Theodor Plievier, Gregor Gog) a posílil své přesvědčení o mesiášském poslání umění.\n\nV létě 1922 navštívila Barkenhoff Polka Zofie Marchlewská, jejíž komunistický otec Julian Marchlewski byl přítelem Rosy Luxemburgové, důvěrníkem Lenina a zakladatelem Mezinárodního spolku na pomoc revolucionářům (MOPR). V roce 1923 odejel s Marchlewskou do Moskvy a začal malovat obrazy novou výtvarnou technikou připomínající montáž. Tématem byl \"Zrod nového člověka\" - spasitele nového typu. Marchlewská porodila jeho syna a Vogeler se rozvedl s Marthou a roku 1926 oženil se Zofií. Svůj dům prodal MOPRu a zřídil v něm dětský domov spravovaný Roten Hilfe Deutschlands. Roku 1931 emigroval se Zofií do Sovětského svazu. Po napadení SSSR Německem byl roku 1941 zatčen a deportován do Kazachstánu kde pracoval na stavbě přehrady. Zde v bídných podmínkách roku 1942 zemřel. Jeho syn a manželka jako polští občané deportováni nebyli. Syn se během války stal zakladatelem německé protinacistické organizace \"Nationalkomitee Freies Deutschland\" a po akademické kariéře v Sovětském svazu zemřel roku 2005 ve Worpswede, Zofia emigrovala do Polska, kde zemřela roku 1983.\n\nVila Barkendorff byla v posledních letech opravena a otevřena roku 2004 jako Heinrich Vogeler Museum.\n\nRané Vogelerovo dílo bylo ovlivněno Botticellim a anglickými Prerafaelity (Jaro, 1897). V roce 1896 se stal ilustrátorem literárního měsíčníku \"Insel\" a pro jeho nakladatele ilustroval knihu básní \"Dir\" a knihu pohádek Oscara Wilda. V té době byla jeho grafické listy inspirované Aubrey Beardsleyem a hnutím Arts and Crafts.\n\nSvůj dům Barkenhoff, který byl původně venkovským hospodářstvím, přestavěl ve stylu secese a také vše ostatní - okolní zahrada, obrazy, nábytek, šperky a šaty jeho ženy, design interiérů přizpůsobil jednotnému stylu jako Gesamtkunstwerk. V umělecké kolonii se pořádaly nedělní večírky a k návštěvníkům v domě patřili například Richard Dehmel, Gerhart Hauptmann, Carl Hauptmann, Thomas Mann, Rudolf Alexander Schröder a Max Reinhardt. Jako vyvrcholení Vogelerovy malby z přelomu století byl hodnocen obraz \"Koncert (letní večer)\" (1905), který získal Velkou medaili umění a věd na výstavě německého umění v Oldenburgu.\nV letech 1904-1905 byl Vogeler vyzván, aby navrhl Komoru senátu na radnici V Brémách. Zařídil ji až po nejmenší detaily v secesním slohu a spolu s dalším jeho dílem pro Dům umění a řemesel ve Worpswede ho užité umění proslavilo více než jeho obrazy. V roce 1907 navrhoval železniční stanici ve Worpswede, stal se zakládajícím členem sdružení pro povznesení umělecké úrovně řemesel\"Deutscher Werkbund\" a spolu se svým bratrem Franzem založil dílnu \"Worpsweder Werkstätte\" v Tarmstedt. Jeho návrhy pracovní vesnice pro zaměstnance továrny nábytku v Bremen byly oceněny na Světové výstavě v Bruselu roku 1910. V roce 1912 navrhl pro svého přítele Emila Lohnberga dům (Stryck u Willingenu) kde použil přírodní stavební materiály. Na podzim opustil Barkenhoff a zřídil v Berlíně malé studio, kde dělal návrhy reklamní grafiky.\n\nZa války začal Vogeler pod dojmem zažitých hrůz malovat expresionistické obrazy (Truchlící ženy, 1918, Rudá Marie, 1919). Za své první cesty do Sovětského svazu setrval rok v Moskvě jako zaměstnanec Univerzity a začal zde malovat novou technikou připomínající koláž. Častým prvkem v obrazech z tohoto období, ovlivněných kubismem a futurismem, je pěticípá hvězda nebo srp a kladivo (Karelia a Murmansk, 1926). Sociální a politická témata byla předmětem jeho obrazů až do nástupu nacistů v Německu. Vogeler žil od roku 1931 v Sovětském svazu a cestoval po Uzbekistánu jako propagandista. Roku 1934 byl ředitelem expozice MOPR a vystavil zde své již čistě politické obrazy s obžalobou Třetí říše (Das Dritte Reich, 1934). Nakonec byl přinucen podrobit se státní doktríně a malovat v duchu socialistického realismu (Farmářka na vinici kolchozu Karla Marxe, 1939-40).\n\n\n"}
{"id": "1122661", "url": "https://cs.wikipedia.org/wiki?curid=1122661", "title": "Jon Vickers", "text": "Jon Vickers\n\nJonathan Stewart Vickers, CC (29. října 1926 Prince Albert, Saskatchewan, Kanada – 10. července 2015 Ontario), známý pod uměleckým jménem Jon Vickers, byl kanadský operní pěvec-tenor.\n\nNarodil se jako šesté z osmi dětí. V roce 1950 získal stipendium ke studiu zpěvu na Královské hudební konzervatoři (\"The Royal Conservatory of Music\") v Torontu. Byl žákem George Lamberta. Profesionálně začal zpívat v Kanadě od poloviny padesátých let. V roce 1957 debutoval v londýnské Royal Opera House v Covent Garden v roli Riccarda ve Verdiho opeře \"Maškarní ples (Un ballo in maschera)\". Na této scéně pak v následujících téměř třiceti letech odzpíval stěžejní role světového reprtoáru.\n\nNa Hudebních slavnostech v Bayreuthu vystoupil poprvé v roce 1958 jako Siegmund v opeře \"Valkýra\" a jeho první rolí v Metropolitní opeře v New Yorku byl Canio v Komediantech (Pagliacci) Rugger Leoncavalla. V Met pak zpíval 22 sezón, vystoupil v 280 představeních v 17. rolích.\n\nZpíval na všech hlavních operních scénách světa, v milánské opeře La Scala, v Chicagu, San Franciscu, Vídni i na Salcburském festivalu. Ztvárnil rovněž řadu rolí v hudebních filmech.\n\nV roce 1968 byl vyznamenán Řádem Kanady (Companion of the Order of Canada) nejvyšším státním civilním vyznamenáním a v roce 1998 obdržel za celoživotní dílo \"Governor General's Performing Arts Award for Lifetime Artistic Achievement\", nejvyšší vyznamenání udělované za úspěchy v reprodukčním umění.\n\nOženil se v roce 1953 s Henriettou Outerbridgeovou. Měli pět dětí. Manželka zemřela v roce 1991. Oženil se znovu v roce 1993 s Judith Stewartovou. Do důchodu odešel v roce 1988. Zemřel 10. července 2015 v Ontariu na Alzheimerovu chorobu.\n\n"}
{"id": "1122663", "url": "https://cs.wikipedia.org/wiki?curid=1122663", "title": "Krásná Madona z Krużlowe", "text": "Krásná Madona z Krużlowe\n\nKrásná Madona z Krużlowé je gotická socha z lipového dřeva z počátku 15. století, jeden z nejznámějších příkladů středověkého polského umění. Řezbář je neznámý. Byla objevena v roce 1889 Władysławem Łuszczkiewiczem a Stanisławem Wyspiańským ve farním kostele ve vsi Krużlowa Wyżna (Malopolské vojvodství, okres Nowy Sącz, gmina Grybów); téhož roku ji získalo Národní muzeum v Krakově do svých sbírek.\n\nSocha vysoká 119 cm je dilem měkkého stylu pozdní gotiky, a patří do okruhu tzv. krásných madon. Je určena pro pohled ze tří stran. Ze zadní části je dřevo hluboce vydlabané, aby se zabránilo jeho popraskání. Představuje Marii držící nahého Ježíška, který v ruce svírá jablko. Madona stojí v kontrapostu, její zlacený svrchní plášť má hluboké příčné záhyby od pasu až na zem, rukávy jsou bohatě řasené v kaskádách svislých záhybů. Předpokládá se, že socha Madony byla určena pro jeden z krakovských kostelů a v 17. století byla nahrazena barokními sochami a přestěhovala se do vesnického kostela v Krużlowé.\nPrvní písemná zmínka o soše se datuje k roku 1607, další k roku 1766. Původně byla součástí hlavního oltáře, později umístěna v předsíni a nakonec pro napadení červotočem uschována v podkroví. Svrchní nátěr se opakovaně odlupoval a byl často obnovován. Za války ji v letech 1942–1943 odborně restauroval a opatřil novým nátěrem jistý Němec jménem Kneisel.\n\nV Krakově byla poprvé vystavována v prostorách „Sukiennice”, od roku 1924 pak v tamní radniční věži. V roce 1940 byla zabavena německými okupačními orgány a umístěna do kabinetu Hanse Franka. Po válce ji spolu s jinými odcizenými uměleckými předměty zachránil prof. Karol Estreicher.\n\nOd roku 1947 do roku 1994 byla Madona vystavena v krakovském Domě Szołayských. V letech 1995–2007 byla součástí výstavy středověkého umění na Wawelu. Od října roku 2007 je socha ve sbírkách Biskupského paláce Erasma Ciołka v Krakově.\n\n\n"}
{"id": "1122666", "url": "https://cs.wikipedia.org/wiki?curid=1122666", "title": "France Rumilly", "text": "France Rumilly\n\nFrance Rumilly roz. \"Marie-Françoise Rumilly\" (* 1. května 1939 Boulogne-Billancourt) je francouzská herečka.\n\nPo ukončení studií na \"L'Institut Saint-Vincent de Paul\" navštěvovala hereckou školu. Při castingu ji objevil režisér Jack Pinoteau od kterého dostala svou první filmovou roli ve filmu fr. \"Les Veinards\". \n\nMezi českými diváky je známá zejména ztvárněním role sestry Klotildy bláznivě řídící Citroën 2CV ve filmu Četník ze Saint Tropez a jeho pokračováních. Při natáčení těchto filmů však vystupovala i v divadelních rolích.\n\nV roce 1986 se zcela stáhla z filmového světa. Ani při 20. výročí úmrtí Louis de Funese, na rozdíl od mnoha jiných filmových herců, se v televizi neobjevovala. V dokumentu \"Un jour, un destin – Louis de Funès, derrière le masque\" (na stanici France 2, 11. prosinec 2012) ohlásila spolupráci s francouzskou komediální herečkou Claude Gensac, která hrála v mnoha filmech manželku Louis de Funese.\n\n"}
{"id": "1122678", "url": "https://cs.wikipedia.org/wiki?curid=1122678", "title": "U nich doma", "text": "U nich doma\n\nU nich doma (\"Dans la maison\", tj. \"V domě\") je francouzský hraný film z roku 2012, který režíroval François Ozon podle vlastního scénáře. Film je adaptací divadelní hry španělského dramatika Juana Mayorga. Snímek měl světovou premiéru na Mezinárodním filmovém festivalu v Torontu 10. září 2012.\n\nGermain je profesorem francouzštiny na lyceu. V novém školním roce začne učit ve 2. C a hned od počátku si všimne literárně nadaného studenta Clauda. Ten doučuje matematiku svého spolužáka Raphaëla a ve slohových cvičeních profesorovi popisuje, co viděl a zažil v jejich domě. Profesor ho podporuje a nabádá k dalšímu pokračování. Claude tedy popisuje, co zažívá v domě, ale není zcela jasné, co je realita a co výmysl. Germain předčítá texty své manželce Jeanne, které se takováto metoda výuky příliš nezamlouvá.\n\n\nFilm byl rovněž nominován na cenu \"César\" v kategoriích nejlepší film, nejlepší režie (François Ozon), nejlepší herec (Fabrice Luchini), nejslibnější herec (Ernst Umhauer), nejlepší adaptace a nejlepší filmová hudba.\n\nNa Evropskou filmovou cenu byl také nominován v kategoriích nejlepší režie (François Ozon) a nejlepší herec (Fabrice Luchini)\n"}
{"id": "1122681", "url": "https://cs.wikipedia.org/wiki?curid=1122681", "title": "Bendl", "text": "Bendl\n\nPříjmení Bendl má více osob: \n"}
{"id": "1122682", "url": "https://cs.wikipedia.org/wiki?curid=1122682", "title": "SK Union 2013", "text": "SK Union 2013\n\nSportovní klub Union 2013 byl český fotbalový klub sídlící ve městě Nový Bydžov. Naposled působil v České fotbalové lize (3. nejvyšší soutěž).\n\nKlub byl založen v roce 2014 jako nástupnický celek klubu 1. FK Nová Paka, který vítězstvím v Divizi C v sezoně 2013/14 postoupil do ČFL. Od sezony 2013/14 (ještě jako 1. FK Nová Paka) úzce spolupracoval s klubem RMSK Cidlina. Po úmrtí předsedy a odchodu sponzorů zanikl v únoru 2016.\n\nSvé domácí zápasy odehrával na Městském stadionu v Novém Bydžově s kapacitou 2 500 diváků.\n\nKlub byl založen jako nástupní subjekt klubu 1. FK Nová Paka v roce 2014. S právem postupu do ČFL byl následně přestěhován do Nového Bydžova, kde byl podstoupen vedení klubu RMSK Cidlina/Nový Bydžov. 1. FK Nová Paka následně znovu přihlásila dospělý fotbal do nižší krajské soutěže.\n\nV historicky první sezoně tým obsadil 15. místo v ČFL, ale kvůli dodatečné kontumaci soupeře a hlubší reorganizaci soutěže nakonec nesestoupil. V Poháru FAČR postoupil do druhého kola, kde podlehl druholigovému FK Ústí nad Labem.\n\nPřed sezonou 2015/16 převzal tým známý trenér Pavel Medynský. V Poháru FAČR postoupil znovu do druhého kola, kde podlehl 0:7 prvoligové Slavii.\n\n23. prosince 2015 zemřel pan Petr Kebort, majitel dopravní firmy AP Tour, hlavní sponzor a velká osobnost novobydžovského fotbalu; předseda FK Nový Bydžov, RMSK Cidlina a naposledy SK Union 2013. Následně z klubu odešlo několik klíčových hráčů a na konci února 2016 rozhodl výkonný výbor SK Union 2013 o ukončení působení \"A\" týmu v ČFL a o následném zániku klubu. V Novém Bydžově tak aktivní zůstal pouze spřízněný tým RMSK Cidlina hrající krajský přebor. \n\nKlub ve spolupráci s RMSK Cidlina využíval 3 hřiště:\n\nPoznámka:\n\n\n"}
{"id": "1122684", "url": "https://cs.wikipedia.org/wiki?curid=1122684", "title": "První bitva o Doněcké letiště", "text": "První bitva o Doněcké letiště\n\nPrvní bitva o Doněcké letiště bylo ozbrojené střetnutí o letiště v Doněcku v roce 2014.\n\nStřetnutí proběhlo mezi separatistickými povstalci hlásícími se k samozvané Doněcké lidové republice a ukrajinskou armádou, které se odehrálo na Mezinárodním Doněckém letišti Sergeje Prokofjeva od 26. do 27. května 2014. Došlo k němu na začátku války na východní Ukrajině, která vypukla po svržení vlády Viktora Janukovyče. Bitva skončila vítězstvím ukrajinské armády, když ukrajinští výsadkáři za podpory ukrajinského letectva obsadili letiště. \n\nDruhá bitva o strategicky důležité letiště vypukla 28. září téhož roku a trvala do 21. ledna 2015.\n\nStarosta Doněcku Oleksandr Lukjanšenko řekl, že obětí bylo čtyřicet, prakticky všichni byli z řad separatistických povstalců, plus dva civilisté. 15-35 povstalců bylo zabito při jediném incidentu, když se dva nákladní automobily, přepravující zraněné bojovníky z letiště, údajně dostaly pod palbu svých vlastních bojovníků. Třicet čtyři mrtvých bylo ruskými státními příslušníky, mezi mrtvými byli bývalí ruští výsadkáři 45. pluku zvláštních sil, veteráni války v Afghánistánu a mistr světa v kick-boxu Nikolaj Leonov, rodák z Dněpropetrovsku.\n"}
{"id": "1122687", "url": "https://cs.wikipedia.org/wiki?curid=1122687", "title": "Blažíček", "text": "Blažíček\n\nPříjmení Blažíček má více osob: \n"}
{"id": "1122689", "url": "https://cs.wikipedia.org/wiki?curid=1122689", "title": "Bezděkovský lom", "text": "Bezděkovský lom\n\nBezděkovský lom je přírodní památka evidenční číslo 5862 v okrese Příbram. Nachází se asi jeden kilometr jihovýchodně od Bezděkova pod Třemšínem v nadmořské výšce 553–574 m. Chráněné území s rozlohou přibližně 2 ha bylo vyhlášeno 15. března 2014.\n\nDůvodem vyhlášení chráněného území je ochrana evropsky významné lokality s přechodně zaplavovanými plochami a sukcesními stanovišti v bývalém lomu. Vyskytuje se zde čolek velký, čolek obecný, čolek horský, ropucha obecná, ropucha zelená, skokan zelený, ještěrka obecná, slepýš křehký, bělolist rolní nebo sléz velkokvětý.\n\nChráněné území je přístupné krátkou odbočkou z modře značené turistické trase z Bezděkova do Březnice\n\n"}
{"id": "1122691", "url": "https://cs.wikipedia.org/wiki?curid=1122691", "title": "Rožmitál pod Třemšínem (přírodní památka)", "text": "Rožmitál pod Třemšínem (přírodní památka)\n\nRožmitál pod Třemšínem je přírodní památka evidenční číslo 5805 v okrese Příbram. Nachází se západně od silnice III. třídy mezi Bezděkovem pod Třemšínem a Rožmitálem pod Třemšínem v nadmořské výšce 534–577 m. Chráněné území s rozlohou 54,43 ha bylo vyhlášeno 22. června 2013. Důvodem jeho zřízení je ochrana evropsky významné lokality s výskytem čolka velkého.\n\n"}
{"id": "1122692", "url": "https://cs.wikipedia.org/wiki?curid=1122692", "title": "Brdlík", "text": "Brdlík\n\nPříjmení Brdlík má více osob: \n\n"}
{"id": "1122700", "url": "https://cs.wikipedia.org/wiki?curid=1122700", "title": "Bohostice (přírodní památka)", "text": "Bohostice (přírodní památka)\n\nBohostice jsou přírodní památka evidenční číslo 5804 v okrese Příbram. Nachází se asi 0,5 km západně od obce Bohostice v nadmořské výšce 424–444 m. Severní hranici přírodní památky tvoří silnice III. třídy z Bohostic do Pečic. Chráněné území s rozlohou 8,37 ha bylo vyhlášeno 22. června 2013. Důvodem jeho zřízení je ochrana evropsky významné lokality s výskytem modráska bahenního.\n\n"}
{"id": "1122703", "url": "https://cs.wikipedia.org/wiki?curid=1122703", "title": "Sloupské skalní město", "text": "Sloupské skalní město\n\nSloupské skalní město se nachází při jihovýchodním okraji obce Sloup v Čechách na Českolipsku, vzdušnou čarou asi 1 km na východ od zdejšího skalního hradu. Jsou zde desítky pískovcových věží oblíbených horolezci, jeskyně, vyhlídky, značené okruhy.\n\nMimo skalních věží, vyhledávaných horolezci, pozoruhodnými turistickými cíli v okolí skalního města jsou skalní hrad Sloup, Samuelova jeskyně, lesní divadlo a rozhledna Na stráži. Přes skalní město vede řada turistických tras, a to jak značení místního, tak i značení provedeného Klubem českých turistů. Na místních vyhlídkových trasách, vybudovaných péčí zdejší obce a Lesů ČR, je několik upravených skalních vyhlídek, upravené stezky a odpočinková místa s lavičkami.\nV druhé strany silnice protínající obec pod skalním městem je jednak hlavní atrakce skalní hrad Sloup na Poustevnickém kameni a také nedaleký Cikánský důl. Směrem k sousední obci Svojkov je Modlivý důl a další skalní město Svojkovské skály.\n\n\n\n"}
{"id": "1122704", "url": "https://cs.wikipedia.org/wiki?curid=1122704", "title": "Horní solopyský rybník", "text": "Horní solopyský rybník\n\nHorní solopyský rybník je přírodní památka evidenční číslo 5835 v okrese Příbram. Nachází se v nadmořské výšce 382–385 m na východním okraji vesnice Solopysky asi 2,5 km západně od Sedlčan. Chráněné území s rozlohou 20,54 ha bylo vyhlášeno 30. srpna 2013. Důvodem jeho zřízení je ochrana evropsky významné lokality s výskytem silně ohrožené žáby kuňky ohnivé.\n\n"}
{"id": "1122708", "url": "https://cs.wikipedia.org/wiki?curid=1122708", "title": "Jezera (přírodní památka)", "text": "Jezera (přírodní památka)\n\nJezera jsou přírodní památka evidenční číslo 5833 v okrese Příbram. Nachází se asi 1,5 km východně od vsi Rovina v nadmořské výšce 397–398 m. Chráněné území s rozlohou 5,02 ha bylo vyhlášeno 30. srpna 2013. Důvodem jeho zřízení je ochrana evropsky významné lokality s výskytem silně ohrožené žáby kuňky ohnivé.\n\n"}
{"id": "1122712", "url": "https://cs.wikipedia.org/wiki?curid=1122712", "title": "Vápenické jezero", "text": "Vápenické jezero\n\nVápenické jezero je přírodní památka evidenční číslo 5834 v okrese Příbram ve Středočeském kraji. Nachází se na katastrálním území Nedrahovické Podhájí a Vápenice u Vysokého Chlumce, zhruba 1,5 km východně od Vysokého Chlumce v nadmořské výšce 404–407 m. Přírodní památka tvoří podstatnou část území, chráněného zároveň jako evropsky významná lokalita Vápenické jezero. Chráněné území je ve správě Krajského úřadu Středočeského kraje.\n\nLokalita se nachází v pánvi Sedlčanské kotliny, která je součástí geomorfologického celku Benešovská pahorkatina. Ústřední částí chráněného území je vodní nádrž o ploše 2,5 ha s písčitým dnem. Tato nádrž je napájená především z pramenišť a z menší části místním povrchovým tokem. Voda z nádrže napájí sousední rybník Olešný. Zhruba dvě třetiny nádrže jsou zarostlé porosty orobinců. Předpokládá se, že celá soustava rybníků v okolí Vápenice, tzv. Vápenických jezer, byla založena v 16. století rybníkářem Jakubem Krčínem z Jelčan a Sedlčan. \n\nChráněné území s rozlohou 8,58 ha bylo vyhlášeno 30. srpna 2013. Důvodem jeho zřízení je ochrana evropsky významné lokality s výskytem silně ohrožené žáby kuňky ohnivé. V oblasti Vápenického jezera se vyskytuje řada chráněných a ohrožených druhů rostlin a živočichů.\n\nZ rostlin se zde vcelku hojně vyskytuje kriticky ohrožená bublinatka obecná, dále ostřice trstnatá a vachta trojlistá.\n\nKromě několika druhů žab byla na lokalitě zaznamenána také ještěrka obecná, užovka obojková a slepýš křehký. Z ptactva se zde vyskytuje rákosník velký, cvrčilka slavíková, ledňáček říční, pochop rákosní, potápka roháč a volavka popelavá. Byly zde zaznamenány také stopy výskytu vydry říční.\n\n"}
{"id": "1122716", "url": "https://cs.wikipedia.org/wiki?curid=1122716", "title": "Seznam dílů seriálu 101 dalmatinů", "text": "Seznam dílů seriálu 101 dalmatinů\n\nToto je seznam dílů seriálu \"101 dalmatinů\". Americký animovaný televizní seriál \"101 dalmatinů\" (v anglickém originále \"101 Dalmatians: The Series\") vysílala stanice ABC v letech 1997–1998. Premiérové vysílání obou řad se v USA překrývalo a označení za první či druhou řadu se různí. Celkem vzniklo a bylo odvysíláno 65 dílů zhruba po 25 minutách, mnoho z nich rozdělených na dva samostatné příběhy. TV Nova vysílala v roce 2001 pouze díly z 52dílné řady seriálu. Česká televize uvedla nejprve 52dílnou řadu premiérově v zimě 2011–2012 na ČT1 a poté zbylou 13dílnou řadu na jaře 2015 na .\n\n"}
{"id": "1122717", "url": "https://cs.wikipedia.org/wiki?curid=1122717", "title": "Bitva o Doněcké letiště", "text": "Bitva o Doněcké letiště\n\nBitva o Doněcké letiště proběhla ve dvou fázích:\n"}
{"id": "1122719", "url": "https://cs.wikipedia.org/wiki?curid=1122719", "title": "Kronospan", "text": "Kronospan\n\nKronospan je nadnárodní korporace, která vyrábí velkoplošné materiály na bázi dřeva. Její závody se nachází ve 23. státech světa, zaměstnávají přes 14000 lidí. Firmu založila rodina Kaindl v roce 1897 v Lungötzu u Salzburgu.\n\nV roce 1883 Julius Schindler založil v Jihlavě pilařskou výrobu. V roce 1994 do české firmy vstoupila mezinárodní společnost Kronospan. Vyrábí nejvíce dřevotřískových desek v Česku. Podle spolku Arnika patří mezi největší znečišťovatele ovzduší v ČR. V Jihlavě sídlí v průmyslové zóně na severním okraji města. Firma investovala několik miliard korun, aby klesly emise znečišťujících látek (především formaldehydu), které vypouští. V roce 2012 vyrobila 1,5 milionu m² desek, o rok dříve obrat firmy činil 6 miliard korun a pracovalo zde 630 lidí. Roku 2004 vyprodukovala firma 16,5 tun formaldehydu, roku 2009 47 tun, roku 2011 27 tun a o rok později 6 tun. Povolené limity firma nepřekračuje. \n\n"}
{"id": "1122722", "url": "https://cs.wikipedia.org/wiki?curid=1122722", "title": "Mary Lou", "text": "Mary Lou\n\nMary Lou (תמיד אותו חלום, \"Tamid oto chalom\") je izraelská seriálová tetralogie z roku 2009, kterou režíroval Eytan Fox. Muzikálová minisérie pojednává o mladíkovi Meirovi, který pátrá po své zmizelé matce.\n\nKdyž je Meirovi 8 let, jeho matka odchází z domu a žije tak jen s otcem. Ani po 10 letech si Meir nepřestává představovat, že odešla, aby se stala zpěvačkou a doprovází svého oblíbeného zpěváka Sviku Picka. Meirovou nejlepší a jedinou kamarádkou je Šuli. Jejich kamarádský vztah se změní, když do jejich školy nastoupí spolužák Gabriel, do kterého se oba zamilují. Šuli začne chodit s Gabrielem a Meir po škole odjíždí do Tel Avivu.\nMeir přichází na konkurs, který pořádá Svika Pick, aby se ho zeptal na svou matku. Na konkursu potkává Oriho, který vystupuje jako travestie v jednom z nočních klubů. Nechá Meira bydlet u sebe. Meir i nadále pátrá po své matce, ale všechny stopy jsou liché. Ori jednoho večera nestihne představení, protože ho zmlátí taxikář. Meir nastoupí na pódium místo něho a tím začne jeho kariéra pod uměleckým jménem \"Mary Lou\". V klubu ho vyhledá Šuli, aby s ním opět začala kamarádit.\nOri se zotavuje z přepadení a bydlí u své u matky. Meir a Šuli se proto nastěhují do jeho bytu. Meir dál pátrá po matce a stopy vedou k obchodníkovi s bílým masem. Meir se v baru setkává s Gabrielem, který přišel za Šuli. Ta však zůstala přes noc u rodiny, kde hlídá dítě. Meir s Gabrielem spolu stráví noc. Šuli se začíná líbit otec, kterému hlídá dceru. Ori se stýká s taxikářem Šlomim, který ho prve zmlátil. Meir pátráním zjistí, že jeho matka nespíš skončila v některém z nevěstinců v Evropě a nyní je asi už mrtvá.\nV klubu Meirovi poradí, ať příběh své matky zpracuje jako muzikál. Představení má úspěch. Šuli se rozchází s Gabrielem, protože zaslechla jejich milostný rozhovor. Ori se z nešťastné lásky utopí. Na jeho pohřbu si Meir uvědomí, že svou lásku ke Gabrielovi už nechce skrývat. Také se konečně dozví o své matce pravdu, která je však jiná, než jakou si vysnil.\n"}
{"id": "1122724", "url": "https://cs.wikipedia.org/wiki?curid=1122724", "title": "Železniční nehoda u Blovic", "text": "Železniční nehoda u Blovic\n\nŽelezniční nehoda u Blovic se stala 5. srpna 1890 ve 23:15, kdy došlo mezi stanicí Blovice a zastávkou Zdemyslice k vykolejení osobního vlaku jedoucího na trase Vídeň – Cheb a následnému pádu soupravy z traťového náspu. Usmrceno bylo 5 osob, dalších 42 bylo raněno (z toho 10 těžce). Většinu cestujících tvořili uherští vystěhovalci cestující přes Cheb do Hamburku a dále do Ameriky.\n\nOsobní vlak č. 17 zestátněné Dráhy císaře Františka Josefa vyjel z Vídně 5. srpna 1890 v 14:15 odpoledne a měl namířeno přes Plzeň do Chebu.\n\n\"O dnešním stavu trati pojednává článek Železniční trať Plzeň – České Budějovice\".\n\nJiž ve 21:00 se kolem Protivína strhl prudký déšť, „\"při čemž z mraků lily se spousty vody\"“. Z železniční stanice Blovice vlak vyjel ve 23:10. Vlivem prudkého deště došlo k podemletí středního pilíře mostku blízko strážního domku č. 350, takže ve 23:15 lokomotiva i s 11 vozy vykolejila a souprava se zřítila ze 17 metrů vysokého náspu. Lokomotiva a první vůz (poštovní) nalevo, ostatní vozy napravo. Na místě zemřeli:\n\n\nV počtu mrtvých se ale zprávy rozcházejí – v následujících dnech se totiž v novinách objevovaly zprávy o dalších čtyřech lidech vylovených z řeky Úslavy. Zraněno bylo 42 lidí, z toho 10 těžce. Pomoc pro zraněné dorazila až za hodinu, kdy přijel vlak s pomocí, neboť konduktor byl z neznámého důvodu poslán do Nezvěstic (5 km), místo do bližších Blovic (2,5 km). Poslední ranění byli z místa odvezeni druhým vlakem do písecké nemocnice až nad ránem. Bez zranění vyvázlo pouze deset osob, ještě tři dny po havárii se pohřešovalo 14-20 osob.\n\nPolitický katolický týdeník Čech uveřejnil dne 11. srpna 1890 seznam raněných z této nehody. V tomto seznamu není zahrnuto 11 osob, které byly v té době v domácím léčení.\n\nO nehodě ihned druhý den (tj. 7. 8.) informovaly \"Wiener Zeitung,\" \"Prager Tagblatt\", \"Linzer Volksblatt, Volksblatt für Stadt und Land, Das Vaterland, Moravská orlice, Čech\" a \"Národní politika\" (ta dokonce na titulní straně). Trať byla plně průjezdná až o týden později, a to 12. srpna 1890. Do té doby musely vlaky jezdit odklonem přes Horažďovice a Klatovy. Členové hasičského sboru Blovice dostali jako odměnu při pomoci odstraňování následků nehody 30 zlatých a pochvalné uznání ředitelství státních drah v Plzni.\n\nGenerální ředitelství státních drah vydalo vyšetřovací zprávu, ve které uvedlo, že za nehodu mohlo podemletí středního pilíře dvacet let starého mostu přes Podhrázský potok (tehdy Vintýřův potok). Potok pramení u Letin a za osm kilometrů své cesty napájí čtyři rybníky (v Letinech, Chocenickém Újezdě, Drahkově a Seči). Kvůli prudkému dešti došlo k protržení hrází všech čtyř rybníků a vzniklý proud podemlel střední pilíř mostu. Pro potvrzení opravdu vysoké hladiny vodního toku lze použít fakt, že v Plzni stoupla hladina Úslavy (řeky, kam se potok vlévá) o 150 cm nad normál. Projektant mostu počítal s vyšším stavem vodního toku, nikoliv však s protržením hrází (dva otvory měly šířku 4,74 metru). Bylo tedy shledáno, že železniční zřízenci nenesou žádnou vinu na nehodě a jedná se tak o \"\"živelní nehodu, ne o zanedbání služebních pravidel a opatrnosti.\"\"\n\nV návaznosti na vyšetřovací zprávu rozhodlo generální ředitelství státních drah o vydání vyhlášky, která na základě hmotnosti stanovovala rozložení železničních vozů v soupravě vlaku tak, aby bylo brzdění co nejefektivnější i v případě mimořádných událostí.\n\nVýše popsaná železniční nehoda nebyla v okolí nádraží Blovice jediná, avšak byla nejtragičtější. Druhá zaznamenaná nehoda se stala 8. února 1903, kdy v úseku Blovice - Nezvěstice došlo ke srážce osobního a nákladního vlaku, při kterém se zranilo šest osob.\n\nDalší nehoda se stala 6. srpna 1938 v šest hodin ráno, kdy došlo k vykolejení jednoho z vozů soupravy nákladního vlaku zhruba jeden kilometr za Blovicemi směrem na Ždírec. Zraněn nebyl nikdo, avšak trať se podařilo zprovoznit až navečer.\n\n\n"}
{"id": "1122726", "url": "https://cs.wikipedia.org/wiki?curid=1122726", "title": "Rychtářský rybník", "text": "Rychtářský rybník\n\nRychtářský rybník je přírodní památka ev. č. 5785 v okrese Jihlava. Správa AOPK Havlíčkův Brod. Rybník leží na říčce Balince 1,1 km severozápadně od Arnolce.\n\nRybník pochází z poloviny 18. století, je zachycen na mapách prvního vojenského mapování (1764–1768). V 2. polovině 20. století náležel ke Státnímu rybářství, které vodní plochu využívalo jako plůdkový rybník, kdy zde byl vysazován kapr. V té době byly okolní mokré louky koseny. Poté na rybníku začalo hospodařit Rybářství Růžička. Část nivy byla nad rybníkem byla opuštěna, rozšířil se zde rákos a náletové dřeviny. Těmi jsou porostlé i břehy Balinky a hráz rybníka. Ostatní louky jsou koseny.\n\nVe středu území přírodní památky se nachází mělký rybník o rozloze 2,5 ha, dále se tu nachází tzv. letněné rybníky. Rybník je využíván k chovu ryb. Do rybníka přitékají tři přítoky – říčka Balinka a další dva menší toky.\n\nPři zavodnění rybníka se zde vyskytují rdest maličký (\"Potamogeton pusillus\"), vodní mor kanadský (\"Elodea canadensis\"), hvězdoš (\"Callitriche hamulata\"), okřehek (\"Lemna minor\") a sterilní lakušník. Dříve se zde vyskytovaly rdest tupolistý (\"Potamogeton obtusifolius\"), úpor peprný a trojmužný (\"Elatine hydropiper, E. triandra\"). Rybník je využíván jako plůdkový a proto bývá částečně letněn.\n\nV letněných rybnících žije pestrá vegetace – např. puchýřka útlá (\"Coleanthus subtilis\"), úpor peprný a trojmužný (\"Elatine hydropiper, E. triandra\") a blatěnka vodní (\"Limosella aquatica\"). Rychtářský rybník obklopuje rákos (\"Phragmites australis\") a orobinec širolistý (\"Typha latifolia\"). Na nekosených loukách rostou terestrické rákosy. Na březích se vyskytují ostřicové litorály a náletové dřeviny. Z ostřic jsou nejvíce zastoupeny ostřice měchýřkatá (\"Carex vesicaria\"), ostřice zobánkatá (\"C. rostrata\"), ostřice prodloužená (\"C. elongata\"), mochna bahenní (\"Potentilla palustris\"), sítina rozkladitá (\"Juncus effusus\"), třtina šedavá (\"Calamagrostis canescens\"), ostřice obecná (\"arex nigra\"), suchopýr úzkolistý (\"Eriophorum angustifolium\") a violka bahenní (\"Viola palustris\").\n\nKolem rybníka jsou zachované kosené vlhké louky, kde dominuje pcháč. Mimo běžné druhy lučních rostlin se zde vyskytují prstnatec májový(\"Dactylorhiza majalis\"), hadí mord nízký (\"Scorzonera humilis\"), starček potoční (\"Tephroseris crispa\"), jetel kaštanový (\"Trifolium spadiceum\"), pampeliška Nordtsedtova (\"Taraxacum nordstedtii\"), vachta trojlistá (\"Menyanthes trifoliata\"). Na sušších místech rostou podhorské smilkové trávníky. Na nejvlhčích místech se vytvořila ruderální lada, kde dominuje rákos a maliník. Na nekosených mokřinách se uchytila vrba popelavá (\"Salix cinerea\") a ušatá (\"S. aurita\"). Kolem vodních toků rostou olše a kozlík výběžkatý (\"Valeriana excelsa\").\n\nHnízdí zde potápka malá (\"Tachybaptus ruficollis\"), dále zde žijí rákosník velký (\"Acrocephalus arundinaceus\"), slípka zelenonohá (\"Galinulla chloropus\"), moták pochop (\"Circus aeruginosus\"), kopřivka obecná (\"Anas strepera\"), polák chocholačka (\"Aythya fuligula\"), polák velký (\"Aythya ferina\"), labuť velká (\"Cygnus olor\"), lyska černá (\"Fulica atra\"), rákosník obecný (\"Acrocephalus palustris\") a strnad rákosní (\"Emberiza schoeniclus\"), moudivláček lužní (\"Remiz pendulinus\"), rákosník proužkovaný (\"Acrocephalus schoenobaenus\"), moták lužní (\"Circus pygargus\"), čejka chocholatá, vodouš kropenatý (\"Tringa ochropus\") a pisík obecný (\"Actitis hypoleucos\"). Žijí zde divoké kachny, které jsou přikrmovány obilím.\n\nV roce 2011 zde žilo sedm druhů obojživelníků. Nejvíce je zastoupena rosnička zelená (\"Hyla arborea\"), dále se zde vyskytují skokan hnědý (\"Rana temporaria\"), ropucha obecná (\"Bufo bufo\"), skokan krátkonohý (\"Rana lessonae\"), čolek obecný (\"Triturus vulgaris\"), blatnice skvrnitá (\"Pelobates fuscus\"), kuňka obecná a skokan zelený.\n\nZ vážek bylo zjištěno 21 druhů, což je čtvrtina všech druhů vážek v ČR. Vyskytovaly se zde běžné euryvalentní druhy, dále pak šídlatka tmavá (\"Lestes dryas\"), šídlatka hnědá (\"Sympecma fusca\"), šidélko malé (\"Ischnura pumilio\"), šidélko kopovité (\"Coenagrion hastulatum\"), šídlo tmavé (\"Anax parthenope\").\n\nNa přítoku do rybníka žila slabší populace raka říčného (\"Astacus astacus\"). Na území přírodní památky se vyskytovalo 12 druhů vodních měkkýšů (8 plžů a 4 mlži). Především běžné druhy, zjištěn byl i druh Segmentina nitida a hrachovka (\"Pisidium obtusale\").\n\nZ denních motýlů byly zastoupeny běžné druhy a ohniváček černočárný (\"Lycaena dispar\"), který žije na vlhkých lukách.\n"}
{"id": "1122729", "url": "https://cs.wikipedia.org/wiki?curid=1122729", "title": "Joaquim Machado de Castro", "text": "Joaquim Machado de Castro\n\nJoaquim Machado de Castro (19. června 1731 Coimbra – 17. listopadu 1822 Lisabon) byl portugalský sochař.\n\nMachado de Castro se narodil v Coimbře, kde získal humanitní vzdělání na místní univerzitě, nejstarší v Portugalsku.\nJeho pravděpodobně nejznámějším dílem je jezdecká socha portugalského krále Josefa I. Na lisabonské náměstí Praça do Comércio byla umístěna v roce 1775. Stalo se tak dvacet let po katastrofálním zemětřesení, kvůli němuž muselo být náměstí a jeho okolí kompletně přebudováno. \n\nMachado de Castro byl i tvůrcem několika betlémů. Jeho dílem je např. betlém v lisabonské barokní bazilice \"Estrela\" (Hvězda). Betlém o rozměrech 5x4x3,5 m od něj v roce 1781 objednala královna Marie I. pro Řád bosých karmelitánů. Krajina betlému je vyrobena z kůry korkového dubu. Machado de Castro na betlému se 480 figurami pracoval tři roky. \n\nV jeho rodném městě Coimbra bylo v roce 1913 na jeho počest otevřeno Národní muzeum Machada de Castro (\"Museu Nacional de Machado de Castro\"). \n"}
{"id": "1122732", "url": "https://cs.wikipedia.org/wiki?curid=1122732", "title": "Malé Bystré pleso", "text": "Malé Bystré pleso\n\nMalé Bystré pleso je jezero ve skupině Bystrých ples v Bystré dolině v Západních Tatrách na Slovensku. Má rozlohu 0,0205 ha. Dosahuje maximální hloubky 0,8 m a objemu 66 m³. Leží v nadmořské výšce 1878 m.\n\nNachází se v horním kotli Bystré doliny u úpatí nejvyšší hory Západních Tater Bystré. Ve stejném kotli na západ od něj se nacházejí Veľké a na jih Dlhé Bystré pleso.\n\nPleso nemá povrchový přítok ani odtok. Náleží k povodí Váhu.\n\nPleso není veřejnosti přístupné.\n\n"}
{"id": "1122733", "url": "https://cs.wikipedia.org/wiki?curid=1122733", "title": "Konstantinovský palác", "text": "Konstantinovský palác\n\nKonstanstinovský palác (), též Velký strelenský palác (), nyní Státní komplex Palác kongresů () je architektonický komplex z 18. století v petrohradské části Strelna. Nachází se na jižním břehu Finského zálivu na řekách Strelka a Kikenka, asi 19 kilometrů od centra Petrohradu. Od roku 2003 slouží jako muzeum a kongresové centrum.\n\nKomplex parků a budov Konstantinovského paláce vznikal od 18. století do první poloviny 19. století. Až do roku 1917 patřil carské rodině, jeho prvním majitelem byl Petr Veliký. Od konce 18. století byl zpravidla sídlem velkoknížat, už v roce 1797 ho Pavel I. věnoval svému druhorozenému synovi velkoknížeti Konstantinu Pavlovičovi. Po něm získal palác své jméno.\n\nJiž v roce 1709 si car Petr Veliký vybral místo pro výstavbu reprezentační rezidence po vzoru pařížského Versailles. Původní projekt římského architekta Sebastiana Ciprianiho se ukázal být příliš složitý. V roce 1715 tak car oslovil francouzského architekta Jean-Baptista Le Blonda a italského architekta Carla Bartolomea Rastrelliho. Vítězem soutěže se stal Le Blond, záhy však zemřel a jeho projekt dokončil Niccoló Michetti. Výstavba dominanty komplexu, samotného Konstantinovského paláce, začala 22. června 1720.K zajištění dlouhodobého provozu fontán, které měly zvyšovat okázalost celého komplexu, bylo potřeba vybudovat nádrže s dostatečnou zásobou vody. Požadované zvýšení hladiny nadzemní vody by ale vedlo k zatopení rozsáhlých nízko položených území kolem Strelky a Kikenky o rozloze desítek čtverečních kilometrů.\n\nPřípadné pokusy řešit situaci jinak by byly příliš nákladné. Burkhard Christoph von Münnich nakonec přesvědčil Petra Velikého, aby si nechal park s fontánami vybudovat v Petrodvorci, kde byly podmínky k jeho vybudování příznivější. To zasáhlo do stavebních prací ve Strelně, ještě větší dopad pak měla smrt cara v roce 1725. V roce 1730 se práce ve Strelně zastavily zcela.\n\nV 50. letech 18. století převzal dostavbu paláce syn Carla Bartolomea Rastrelliho Francesco Bartolomeo Rastrelli. Ten projekt paláce mírně upravil, nechal kupř. postavit reprezentativní schodiště ve východním křídle. Ani tentokrát ale stavba nebyla dokončena. Předpokládá se, že Rastrelliho projekt tří obloukových průjezdů na hlavním průčelí Zimního paláce vychází z vlivu architektonického řešení Konstantinovského paláce od Le Blonda a Michettiho.\nV roce 1797 ztratil palác status carského sídla, protože byl z rozhodnutí Pavla I. přešla do rukou jeho syna velkoknížete Konstantina Pavloviče. V roce 1802 upravil architekt Andrej Voronichin interiéry v antickém slohu. O rok později palác vyhořel a Voronichin s Luigim Ruscou využili oprav k některým změnám. Byl přistavěn belvedér, v piano nobile vznikla výstavní enfiláda. Malířskou výzdobu vytvořili Fjodor Ščerbakov a Giacomo Ferrari. V letech 1847 až 1851 na objednávku dalšího majitele velkoknížete Konstantina Nikolajeviče proběhla další přestavba vedená Christianem Meyerem a Andreiem Stackenschneiderem. Na fasádách vytvořili arkýře a balkony, soukromé prostory byly přepracovány v eklektickém styly a vznikla rodinná kaple.Následně v paláci žila rodina Konstantina Romanova (známého jako básníka s pseudonymem K. R.), faktickým vlastníkem byl jeho bratr Dmitrij Konstantinovič se svou matkou Aleksandrou Sasko-Koburskou.\n\nV paláci se nacházejí také osobní pokoje řecké královny Olgy Konstantinovny, která poté, co byl její manžel král Jiří I. při puči v roce 1913 zavražděn, žila v Rusku.\n\nPo říjnové revoluci bolševici palác zkonfiskovali a sídlila v něm internátní škola. V roce 1937 tu bylo otevřeno sanatorium a poté důstojnická škola vojenského námořnictva. Za druhé světové války tu byl štáb německého námořnictva s několika loděmi, ale v bojích byl téměř celý zničen, z budovy zůstaly jen obvodové zdi. Palác byl obnoven jen pro provozní účely, aby v něm mohly působit geofyzikální a radiotechnické oddělení, katedra vojenského námořnictva a knihovna Leningradského arktického učiliště. Po uzavření školy v roce 1990 byl palác bez majitele a stávala se z něj ruina.\n\nV roce 2000 se palác dostal do majetku prezidentské kanceláře a začaly rozsáhlé stavební rekonstrukce. Byly obnoveny fasády i interiéry paláce, park a systém kanálů. Většinu rekonstrukce financoval stát. Došlo dokonce k výstavbě fontán a mostů, které zůstaly v původním projektu pouze na papíře. Tři mosty jsou otevíratelné a vodní plochy mají dostatečnou hloubku, aby jimi mohly proplouvat jachty a říční lodi.\n\nNa břehu Finského zálivu nedaleko od paláce byla vybudována konzulární vesnice, sestávající z 20 dvoupodlažních chat, z nichž každá svým vybavením připomíná určité ruské město. Postaven byl i pětihvězdičkový hotel \"Baltijskaja zvjozda\" (Baltická hvězda) stylizovaný jako staré ruské sídlo. Bývalý jachtklub byl přestavěn na tiskové středisko a v bývalých carských konírnách vzniklo administrativní ústředí komplexu.\n\nSlavnostní otevření obnoveného paláce proběhlo 30. a 31. května 2003.\n\nV červenci 2006 se v Paláci kongresů konal petrohradský summit G8, o sedm let později hostil summit G20. 25. července 2015 proběhlo v paláci losování kvalifikace mistrovství světa ve fotbale 2018.\n\nV obnovených historických interiérech paláce se nachází několik expozic výtvarných děl. Významným přírůstkem se stala sbírka violoncellisty Mstislava Rostropoviče a jeho choti, pěvkyně Galiny Višněvské. V roce 2012 objevená sbírka uměleckých předmětů, tzv. Naryškinovský poklad, je rovněž vystavena v Konstantinovském paláci.\n\nV roce 2007 bylo rozhodnuto o využití Konstantinovského paláce k vystavení uměleckých sbírek Mstislava Rostropoviče a jeho manželky Galiny Višněvské. Sbírka se dostala do prodeje v aukční síni Sotheby's, ale den před konáním dražby ji získal podnikatel Ališer Usmanov a daroval ji ruskému státu. Součástí jsou obrazy od Brjullova, Serova, Grigorjeva, Repina či Rericha, dále porcelán, bronzové objekty a další.\n\nSbírka byla oficiálně otevřena premiérem Vladimirem Putinem 12. května 2008, dva měsíce po původně ohlášeném termínu. Nyní nese jméno Sbírka Konstantinovského paláce – Dar A. Usmanova. \n\n\n"}
{"id": "1122734", "url": "https://cs.wikipedia.org/wiki?curid=1122734", "title": "Vila Löw-Beer", "text": "Vila Löw-Beer\n\nOznačení vila Löw-Beer nebo Löw-Beerova vila může nést více staveb:\n"}
{"id": "1122735", "url": "https://cs.wikipedia.org/wiki?curid=1122735", "title": "Vila Löw-Beer (Půlpecen)", "text": "Vila Löw-Beer (Půlpecen)\n\nVila Löw-Beer v Půlpecnu, části obce Chrastavec v Pardubickém kraji, byla postavena v letech 1911–1913 a sloužila Arnoldu Löw-Beerovi, majiteli sousedící textilní továrny a jeho rodině. Jednalo se o jednu větev významného židovského podnikatelského rodu Löw-Beerů původem z Boskovic. Arnold Löw-Beer vlastnil továrny na výrobu vlněných látek také v Brně a ve Svitávce. \n\nTřípodlažní vila s bohatou fasádou a mansardovou střechou je umístěna zčásti na uměle vytvořené terase v prudkém svahu. Její autor není doposud určen (stavbu však realizovala brněnská firma August Weisz a návrh mohli vytvořit Ludwig a Johann Weiszovi), sloh stavby lze zařadit na pomezí secese a moderny. Hlavnímu vstupu předchází půlkruhový portikus, který nese stejně tvarovaný arkýř zimní zahrady, na levé straně je druhý arkýř méně výrazný a nad ním se nachází otevřená lodžie. Za originálně zdobenými vstupními dveřmi se nalézal foyer obložený mramorovými deskami, z něj bylo možné se dostat širokým schodištěm, které se projevuje dalším arkýřem na boční straně stavby, do centrální dvorany v druhém patře, na níž navazovalo zahradní křídlo s terasou. V interiéru jinak dominovalo dřevěné obložení a látkové tapety s rostlinnými motivy, podle pamětníků byly ve vstupní hale také ze stropu zavěšeny barevné skleněné arkády s osvětlením. Na svou dobu byl dům také moderně vybaven, např. elektrickým jídelním výtahem.\n\nStavbu původně obklopovala rozsáhlá zahrada se vzácnými stromy a keři, koupalištěm a tenisovými kurty. \n\nPo druhé světové válce, během níž rodiny Löw-Beerů a Tugendhatů kvůli svému židovskému původu pobývaly mimo nacisty ovládaná území (napřed ve Švýcarsku, pak ve Venezuele), podlehla vila stejně jako ostatní majetek těchto rodin znárodnění. Byla zcela přeměněna na bytový dům s více samostatnými bytovými jednotkami. Přesto se zachovala řada originálních detailů. Vila je proto od roku 2006 chráněna jako kulturní památka. V té době byla také zahájena postupná komplexní rekonstrukce vily a částečně i zahrady.\n\n"}
{"id": "1122737", "url": "https://cs.wikipedia.org/wiki?curid=1122737", "title": "L'Homme que j'aime", "text": "L'Homme que j'aime\n\nL'Homme que j'aime (tj. \"Muž, kterého miluji\") je francouzský hraný film z roku 1997, který režírovala Stéphane Giusti podle vlastního scénáře. Film popisuje vztah dvou mladíků, z nichž jeden umírá na AIDS.\n\nLucas pracuje jako plavčík v plovárně a věnuje se skokům do vody. Jednoho dne sem nastoupí nový údržbář Martin, který se netají s tím, že je gay, a s Lucasem otevřeně flirtuje. Lucasovi je jeho chování nepříjemné, má přítelkyni Lisu a o Martina nejeví sebemenší zájem. Jeho vztah k němu se začne pozvolna měnit poté, co se od svého otce, který lékař, dozví, že Martin je HIV pozitivní a umírá na AIDS. Lucas si také přiznává se potlačované city. Seznamuje se s Martinovou matkou i přáteli, rozejde se s Lisou a přestěhuje se k Martinovi, aby mu byl na konci jeho života na blízku.\n"}
{"id": "1122738", "url": "https://cs.wikipedia.org/wiki?curid=1122738", "title": "Silnice II/338", "text": "Silnice II/338\n\nSilnice II/338 je silnice II. třídy v trase: odpojení severovýchodním směrem od silnice II/339 mezi obcemi Vrbka a Třebětín (asi 1 kilometr severně od Vrbky) Hostkovice – Dobrovítov – Zbýšov – Šebestěnice – Březí – Štrampouch – Žáky – Čáslav – mimoúrovňové napojení na silnici I/38 na východním okraji Čáslavi – odpojení od silnice I/17 – Druhanice – Žehušice – Borek – Horušice – napojení na silnici I/2 (mezi obcemi Bernardov a Zdechovice).\n\nV Čáslavi, na křižovatce ulic Na Bělišti, Tylova a Za Rybníkem (kterou přichází), se silnice II/338 napojuje na silnici II/339 resp. silnici II/337: tyto dvě silnice se spojují cca 850 předtím na západním okraji Čáslavi. Silnice II/337, II/338 a II/339 potom vedou společně asi 300 metrů Tylovou ulicí. Na kruhovém objezdu se silnice II/339 odpojuje severním směrem (ulice Pražská), vede přes Čáslav a na severozápadním okraji města (Na Kalabousku) se po cca 3 kilometrech napojuje na silnici I/38. Silnice II/337 a II/338 vedou dále přes Čáslav (ulicemi Masarykova a Chrudimská) a na východním okraji Čáslavi se mimoúrovňovou křižovatkou napojují na silnici I/38. Od této mimoúrovňové křižovatky je hlavní silnice z Čáslavi směr Heřmanův Městec a Chrudim značena jako silnice I/17, až po cca 1,3 kilometru se z této silnice I. třídy odpojuje severním směrem pokračování silnice II/338 (za železničním přejezdem, v lokalitě Koudelov), vede přes výše uvedené obce v severovýchodní části okresu Kutná Hora a končí napojením na silnici I/2.\n\nSilnice II/338 zajišťuje propojení Ledče nad Sázavou (tato trasa vede nejprve asi 7 kilometrů po silnici II/339) a výše uvedených obcí okresu Kutná Hora s Čáslaví. Dále zajišťuje napojení na silnice I. třídy I/38, I/17 a I/2. Celková délka silnice (včetně společných úseků s jinými silnicemi I. a II. třídy) je přibližně 36,8 kilometru.\n\nV Hostkovicích vede přes Olešenský potok, ve Zbýšově vede po hrázi Zbýšovského rybníka, který se rozkládá východně od silnice, z hráze rybníka vytéká Klejnárka, v Šebestěnicích se bezprostředně u silnice (východním směrem) rozkládá rybník, kterým současně protéká \"Šebestěnický potok\", v Čáslavi od křižovatky ulic Žacká a Za Rybníkem po napojení na silnici II/339 vede podél Podměstského rybníka, který leží východně od silnice. Z tohoto rybníka vytéká Brslenka. Krátce před odpojením od silnice I/17 překračuje \"Koudelovský potok\". Poté co se Koudelovský potok vlévá do Brslenky, vede tato říčka v délce asi 2,5 km prakticky rovnoběžně se silnici (západním směrem), k největšímu přiblížení dochází za odbočkou na Chotusice, kde v délce asi 400 metrů říčka teče téměř vedle silnice, poté se od silnice vzdaluje. V Žehušicích (v Zámecké ulici) silnice II/338 vede nejprve přes \"Mlýnský potok\", po zhruba 200 metrech přes řeku Doubravu. Asi 200 metrech za obcí Borek vede přes potok \"Čertovka\".\n"}
{"id": "1122739", "url": "https://cs.wikipedia.org/wiki?curid=1122739", "title": "Zbuzy", "text": "Zbuzy\n\nZbuzy neboli Buzíček (512 m n. m.) je vrch v Mirotické pahorkatině v lesích necelé 2 km jihovýchodovýchodně od Buzic v okrese Strakonice, při údolí Škvořetického potoka a řeky Lomnice nedaleko osady Buzičky. Je zalesněný a nevede na něj žádná cesta. Dříve se zde těžilo zlato.\n\n\n"}
{"id": "1122740", "url": "https://cs.wikipedia.org/wiki?curid=1122740", "title": "Kaledonské hory", "text": "Kaledonské hory\n\nKaledonské hory () je horský masiv na severozápadě Skotska, ve Velké Británii. Zaujímá celou třetinu Skotska. Od střední části Skotska je odděluje tektonické pásmo Great Glen, kde se nachází známé jezero Loch Ness. Nejvyšší horou je \"Càrn Eige\" (1 182 m).\n\nKaledonské hory jsou skalnatá vysočina vymodelovaná ledovci. Časté jsou příkré svahy oddělené údolími a plošinami. Na severním pobřeží se nachází řada hlubokých fjordů. Pobřeží je velmi členité, s řadou útesů a ostrovů. V pohoří se nachází četná jezera, rašeliniště, vřesoviště a málo lesů. Ze stromů zde rostou především břízy a borovice. Podnebí v oblasti je oceánské s teplými a vlhkými léty s průměrnými teplotami pod 17 °C a mírnými zimami. Sníh se v zimě drží jen ve vyšších polohách od jednoho do tří měsíců.\n\nKaledonské hory vznikly kaledonským vrásnění. V pleistocénu byly zaledněny. Hlavními horninami jsou prekambrické ruly, dále pískovce a kvarcity.\n"}
{"id": "1122741", "url": "https://cs.wikipedia.org/wiki?curid=1122741", "title": "Mistrovství světa ve florbale žen do 19 let 2004", "text": "Mistrovství světa ve florbale žen do 19 let 2004\n\n1. Mistrovství světa ve florbale žen do 19 let se konalo ve Finsku v roce 2004.\n\nVítězem se stal tým Švédska. Česko skončilo páté.\n\n"}
{"id": "1122743", "url": "https://cs.wikipedia.org/wiki?curid=1122743", "title": "Kaple Anděla Strážce (Severní)", "text": "Kaple Anděla Strážce (Severní)\n\nKaple Anděla Strážce () byla jedinou sakrální stavbou na území vsi, dříve samostatné obce, Severní (místní část obce Lobendava). Postavena byla v letech 1868–1869 z prostředků velikonočních pěvců a zanikla v 50. letech 20. století. Stála na severním okraji vesnice při hlavní cestě ve směru do Steinigtwolmsdorfu.\n\nNa severním konci původně samostatné obce Severní stála dřevěná zvonice. Na jejím místě byla v letech 1868–1869 postavena kaple zasvěcená Andělu Strážci. Její vysvěcení proběhlo 6. června 1869 a prostředky na výstavbu daroval místní spolek velikonočních pěvců. Využívána byla pro zvonění klekání a patrně i při oznámení úmrtí. Na pravidelné nedělní bohoslužby docházeli místní věřící do farního kostela Navštívení Panny Marie v Lobendavě, jednou za dva týdny se konala bohoslužba přímo v kapli. Kaple byla až do konce druhé světové války udržována. Po jejím skončení chátrala a potkal ji tak osud mnoha dalších staveb ve vsi. Na konci 50. let 20. století byla spolu se sousedními domy stržena. Zvon se přesunul do věže lobendavského kostela. Dnes je parcela vedena v katastru nemovitostí jako neplodná půda, jejím vlastníkem je obec Lobendava.\n\nKaple stála na malém návrší při hlavní silnici procházející Severním a vedlo k ní kamenné schodiště. Postavena byla na obdélném půdorysu a nevyznačovala se výraznými architektonickými prvky. Jednoduchá nečleněná fasáda nebyla výrazně barevně odlišena. V bočních stěnách kaple byla umístěna vždy dvě okna obdélného tvaru s půlkruhovým zakončením. Dveře v průčelí byly obdélné, dvojkřídlé, doplněné o půlkruhový světlík. Nad nimi se ve štítu nacházela malá nika se soškou Panny Marie. Polovalbovou střechu pokrývala břidlice, v popředí byl umístěn šestiboký sanktusník s ocelovým zvonem z roku 1918. Uvnitř kaple stál dřevěný oltář a tři řady lavic po obou stranách, k výbavě patřilo také několik menších obrazů. Prostranství před kaplí doplňovaly dvě lípy malolisté, které přečkaly demolici.\n\n"}
{"id": "1122744", "url": "https://cs.wikipedia.org/wiki?curid=1122744", "title": "Velodrom Neo Phaliron", "text": "Velodrom Neo Phaliron\n\nVelodrom Neo Phaliron (řecky: Νέο Φάληρο Ποδηλατοδρόμιο) představoval velodrom a sportovní arénu v řeckém Pireu. Vybudován byl pro athénské Letní olympijské hry 1896. Stal se dějištěm cyklistických soutěží, kde Francouz Paul Masson vybojoval tři zlaté medaile.\n\nVelodrom, jehož ovál měřil 333,3 metrů, měl moderní vzhled s klopenými zatáčkami a kapacitou 7 000 diváků. Tříměsíční výstavba dosáhla částky 104 tisíc drachem. Následník řeckého trůnu Konstantin se pro podobu athénské arény inspiroval kodańským velodromem. Stavitelem se stal inženýr C. Bellini, jenž použil architektonické plány velodromu z Kodaně.\n\nZápadní tribuna obsahovala královskou lóži, z níž soutěže sledoval řecký král Jiří I. v doprovodu prince Konstantina, srbského panovníka Alexandra I. Obrenoviće, řecké královny Olgy Konstantinovny a prince Andrease.\n\nVe vnitřním poli se nacházely tenisové dvorce, na nichž byly odehrány některé zápasy tenisového olympijského turnaje. Na jejich výstavbu bylo uvolněno 3 500 drachem. Důvod, proč se tato událost konala na velodromu i v klubu, není s jistotou znám.\n\nPozději byla aréna používána jako fotbalový stadion. Při přestavbě v roce 1964 získala název Stadion Karaiskakis (Γήπεδο Γεώργιος Καραϊσκάκης). Kompletní renovace proběhla roku 2004, kdy se Karaiskakis s kapacitou 32 115 diváků stal dějištěm fotbalového turnaje na Letních olympijských hrách 2004.\n"}
{"id": "1122761", "url": "https://cs.wikipedia.org/wiki?curid=1122761", "title": "Athens Lawn Tennis Club", "text": "Athens Lawn Tennis Club\n\nAthens Lawn Tennis Club (řecky: Όμιλος Αντισφαίρισης Αθηνών; zkráceně ALTC) je tenisový oddíl v řecké metropoli Athénách, založený roku 1895, který hostil soutěže tenisového turnaje na Letních olympijských hrách 1896.\n\nNa antukových dvorcích klubu proběhl i turnaj Athénských olympijských meziher 1906, později prohlášený Mezinárodním olympijským výborem za neoficiální.\n\nAthénský tenisový klub byl založen, jako první řecký oddíl, přímo pro účely pořádání olympiády. V Athénách se soukromé tenisové dvorce objevily v roce 1885. Klub vznikl roku 1895. Mezi jeho zakladatele se zařadili členové Organizačního olympijského výboru Thrasybulus Manos, Alexandros Mercatis a Constantinos Manos. Prvním viceprezidentem oddílu se, od září 1895 do června 1896, stal Thrassiboulos Manos. Jeho syn Constantinos Manos, tehdejší student v Oxfordu, měl zkušenosti s tenisovým prostředím z cest po Evropě a proto se stal hlavním poradcem v zajištění olympijského turnaje.\n\nVedení klubu vytvořilo tříčlennou komisi pro nalezení vhodného místa výstavby kurtů. Ta v září 1895 doporučila lokalitu mezi Chrámem Dia Olympského a Akropolí, v blízkosti stadionu Panathinaiko. V listopadu došlo k jejímu schválení a pozemek byl obratem pronajat na pětileté období. Nejprve vznikly tři dvorce bez klubovny. Hrát se na nich začalo v únoru 1896. Již v listopadu 1895 předsednictvo ALTC také požádalo Olympijský výbor o použití velodromu Neo Phaliron pro účely olympijského turnaje, kde byly následně postaveny dvorce. Část programu pak byla i na něm odehrána. Důvod ke zvolenému řešení není s jistotou znám.\n\nV lednu 1896 byl řecký korunní princ Konstantin jmenován patronem ALTC a jeho bratři, princové Jiří a Nicolas, přijali klubové členství. Olympijského turnaje 1896 se zúčastnili čtyři členové oddílu Paspatis, Petrokokkinos, Rallis a Kasdaglis.\n\nMezi roky 1986–1994 v areálu probíhal mužský profesionální turnaj ATP Tour – ATP Athens Open, a v letech 1986–1990 pak ženská profesionální událost WTA Tour – Athens Trophy. Součástí oddílu jsou také dvorce pro squash.\n\n"}
{"id": "1122762", "url": "https://cs.wikipedia.org/wiki?curid=1122762", "title": "Tadeusz Makowski", "text": "Tadeusz Makowski\n\nTadeusz Makowski (29. ledna 1882 Osvětim – 1. listopadu 1932 Paříž) byl polský malíř.\n\nV letech 1902–1906 studoval klasickou a polskou filologii na Jagellonské univerzitě v Krakově, 1903–1908 malbu na Akademii výtvarných umění v Krakově u Józefa Mehoffera a Jana Stanisławského.\n\nNa přelomu let 1908 a 1909 přišel do Paříže, kde zůstal až do konce života. V Paříži maloval nejdříve pod vlivem fresek Pierra de Puvis Chavannesa, později se přiklonil ke kubismu. Na pozvání Władysława Ślewińskieho žil v době první světové války v Bretani, kterou i později často navštěvoval.\n\nV té době zavrhl kubismus a vrátil se ke studiu přírody. Maloval krajiny a lidské postavy v duchu naivního realismu. V jeho dílech byly patrné vlivy starých holandských mistrů a malby laických umělců. Maloval děti stylizované jako dřevěné panenky, scény z vesnického života, karnevalové scény a maškarády. Zabýval se i dřevorytem. V letech 1912–1931 si vedl deník. Mezi nejvýznamnější obrazy patří jeho poslední díla: „Švec“ a „Lakomec“.\n\nPohřben byl na hřbitově Les Champeaux v Montmorency.\n\n\n"}
{"id": "1122770", "url": "https://cs.wikipedia.org/wiki?curid=1122770", "title": "Miloš Řezník", "text": "Miloš Řezník\n\nMiloš Řezník (* 28. října 1970 Rychnov nad Kněžnou) je český historik.\n\nV letech 1989 až 1994 studoval historii na pražské Karlově univerzitě a v roce 1999 zde promoval. Mezi lety 1998 až 2001 Řezník pracoval jako vědecký pracovník v Ústavu světových dějin Filozofické fakulty Univerzity Karlovy, a dočasně na katedře historie na Technické univerzitě v Liberci.\n\nPoté pracoval jako výzkumný asistent na německém \"Geisteswissenschaftliches Zentrum Geschichte und Kultur Ostmitteleuropas\" na univerzitě v Lipsku. Od roku 2002 do 2008 vyučoval jako \"juniorprofessor\" na Technické univerzitě v Chemnitz evropskou regionální historii. Na konci roku 2007 habilitoval na Univerzitě Palackého v Olomouci. V roce 2009 byl na Technické univerzitě v Chemnitzu jmenován profesorem evropské regionální historie. V roce 2014 byl jmenován prezidentem nadace Maxe Webera, Heinze Duchhardta a pověřen vedením varšavského německého historického ústavu. \n\nJe předsedou české sekce Německo-české a německo-slovenské historické komise.\n\n\n"}
{"id": "1122772", "url": "https://cs.wikipedia.org/wiki?curid=1122772", "title": "Křížová cesta (Kostelec u Zlína)", "text": "Křížová cesta (Kostelec u Zlína)\n\nZaniklá Křížová cesta v Kostelci u Zlína vedla z obce na jih ke kapli na Vršku.\n\nKřížovou cestu tvořily kamenné sloupky s mělkou nikou s pašijovým obrázkem. Cesta vycházela od farního a poutního kostela Narození Panny Marie ve Štípě a vedla přes Kostelec na Vršek ke kapli svaté Anny, která stála poblíž lázní.\n\nKřížová cesta zanikla spolu s kaplí ve druhé polovině 20. století.\n\nPodél cesty přes Kostelec na Vršek stávalo osm polních kamenných soch svatých a na opačné straně bylo šest bronzových soch. Sochy údajně daroval Albrecht z Valdštejna.\n\n\n"}
{"id": "1122776", "url": "https://cs.wikipedia.org/wiki?curid=1122776", "title": "Don Byas", "text": "Don Byas\n\nDon Byas (21. října 1912 – 24. srpna 1972) byl americký jazzový saxofonista. Narodil se do hudební rodiny v Muskogee ve státě Oklahoma Otec byl klarinetistou, zatímco matka hrála na klavír. Byas se původně věnoval klasické hudbě, hrál na housle, klarinet a saxofon. Ve svých sedmnácti letech začal hrát v lokálních orchestrech. Koncem třicátých let se usadil v New Yorku a v následující dekádě se přestěhoval do Evropy. Během své kariéry spolupracoval s mnoha hudebníky, mezi které patří například Count Basie, Dizzy Gillespie, Ben Webster a Billie Holiday. Zemřel v Amsterdamu na karcinom plic ve věku 59 let.\n"}
{"id": "1122779", "url": "https://cs.wikipedia.org/wiki?curid=1122779", "title": "Eddie Hardin", "text": "Eddie Hardin\n\nEddie Hardin (19. února 1949 – 22. července 2015) byl anglický zpěvák a hráč na klávesové nástroje. Byl členem kapely The Spencer Davis Group a později vystupoval s Axis Point. Rovněž nahrál několik společných alb s bubeníkem Petem Yorkem. Své první sólové album nazvané \"Home Is Where You Find It\" vydal v roce 1972 a následovala jej řada dalších. Během své kariéry spolupracoval s mnoha hudebníky, mezi které patří například Graham Bonnet, Zak Starkey, Maggie Bell a Jon Lord. Zemřel na infarkt při relaxaci v bazénu ve věku 66 let.\n\n"}
{"id": "1122780", "url": "https://cs.wikipedia.org/wiki?curid=1122780", "title": "Pustoryl vrcholičnatý", "text": "Pustoryl vrcholičnatý\n\nPustoryl vrcholičnatý (\"Philadelphus\" × \"cymosus\") je opadavý keř z čeledi hortenziovité. Je to kříženec známý pouze z kultury. Je to spíše vyšší typ pustorylu. Květy jsou čistě bílé. Charakterizuje jej zejména typ květenství a lysé semeníky květů. Pěstuje se v několika dosti různorodých kultivarech jako okrasný keř a je uváděn i z českých botanických zahrad. Nejčastěji pěstovaným kultivarem je 'Bouquet Blanc', známý též pod názvem 'Albatre'.\n\nPustoryl vrcholičnatý je vzpřímený keř dorůstající obvykle výšky 2 až 3 metry, řidčeji nižší. Borka je hnědá. Pupeny jsou ukryté v bázích řapíků. Listy jsou vejčité, elipticky nebo podlouhle vejčité. Květy jsou nejčastěji po 3, případně jednotlivé, po 5 nebo až po 9. Květenství jsou charakteristická tím, že stopky spodních květů jsou prodloužené a někdy i větvené, proto se tento typ květenství označuje jako vrcholík. Kalich, češule a květní stopky jsou lysé. Čnělky jsou srostlé jen na bázi. Květy jsou slabě až silně vonící. Kvete v červnu.\n\nOstatní znaky jsou v rámci jednotlivých kultivarů dosti značně proměnlivé. Listy mohou být na spodní straně řídce chlupaté ('Amalthée'), lysé s chlupy pouze v paždí žilek ('Banniere'), chlupaté jen na žilnatině ('Bouquet Blanc') nebo lysé ('Perle Blanche'). Velikost listů se pohybuje v rozpětí od 1,5 do 10 cm, u převážné většiny kultivarů však přesahují 3 cm. Proměnlivý je i počet a velikost zubů na okraji čepele (od téměř celokrajných až po 15 zubů na každé straně), velikost květů (v rozpětí 2,5 až 5,5 cm v průměru). Borka může být neodlupčivá nebo papírovitě odlupčivá. Koruna květů je talířovitá nebo křížovitá, u některých kultivarů jsou květy poloplné nebo plné, s pomnoženými korunními lístky. Kultivar 'Umbellatus', přiřazovaný s výhradami rovněž k této skupině, má květy uspořádané po 10 až 15 v rozvolněných latách.\n\nOkruh pustorylu vrcholičnatého tvoří dosti různorodou skupinu, k níž jsou jednotlivé kultivary často neznámého původu přiřazovány na základě kombinace znaků.\n\nVe skupině pustorylů vyššího vzrůstu a s většími listy je pustoryl vrcholičnatý specifikován lysým semeníkem a prodlouženými a často větvenými stopkami spodních květů v květenství. V rámci zahradních kultivarů řazených k danému taxonu však existují výjimky s nižším vzrůstem ('Conquete'), drobnými listy ('Campbell's Seedling', 'Velleda') či s převážně jednotlivými květy ('Amalthée', 'Velleda'). Od kultivarů pustorylu mnohokvětého (\"P.\" × \"polyanthus\") se odlišuje ponejvíce jen podle lysého semeníku.\n\n\nPustoryl vrcholičnatý je poměrně zřídka pěstován jako okrasný keř. Z českých botanických zahrad a arboret jsou uváděny kultivary 'Bouquet Blanc' (syn. 'Albatre') a 'Velleda'.\n"}
{"id": "1122783", "url": "https://cs.wikipedia.org/wiki?curid=1122783", "title": "Pangaea (album)", "text": "Pangaea (album)\n\nPangaea je koncertní dvojalbum amerického jazzového trumpetisty Milese Davise. Vydalo jej v roce 1976 hudební vydavatelství Columbia Records a jeho producentem byl Teo Macero. Záznam pochází z jednoho ze dvou koncertů, které Miles Davis se svou kapelou odehrál v koncertní síni v japonském městě Ósaka dne 1. února 1975. Tato deska vznikla při druhém vystoupení, které proběhlo večer. Při odpoledním (prvním) koncertu bylo nahráno album \"Agharta\", jenž vyšlo v předchozím roce.\n\n"}
{"id": "1122784", "url": "https://cs.wikipedia.org/wiki?curid=1122784", "title": "Antonio Orefice", "text": "Antonio Orefice\n\nAntonio Orefice, také psán jako Arefece nebo Orefici (před rokem 1708 – po roce 1734) byl italský hudební skladatel.\n\nO jeho životě není mnoho známo. Nejistá jsou i základní životní data. Studoval zároveň práva i skladbu. Jako operní skladatel debutoval v roce 1708 v neapolském divadle \"Teatro San Bartolomeo\" hudebním dramatem \"Il Maurizio\" a o rok později komickou operou \"Patrò Calienno de la Costa\" v neapolském dialektu v divadle \"Teatro dei Fiorentini\". Jeho opery měly úspěch a byly uváděny i mimo Neapol. Své opery komponoval vesměs na texty v neapolském dialektou, s jedinou výjimkou opery \"Il gemino amore\" uvedené v roce 1718. Operou \"Lo Simmele\" bylo dne 15. října 1724 slavnostně otevřeno neapolské divadlo \"Teatro Nuovo\".\n\nZ historie hudby známý skladatel Anastasio Orefice byl patrně jeho syn nebo bratr.\n\n\n"}
{"id": "1122785", "url": "https://cs.wikipedia.org/wiki?curid=1122785", "title": "FrancEyE", "text": "FrancEyE\n\nFrancEyE nebo také Frances Dean Smith (rodným jménem Frances Elizabeth Dean; 19. března 1922 – 2. června 2009) byla americká básnířka. Narodila se v Kalifornii, ale po smrti svého otce odešla s rodinou na Východní pobřeží. Poezii se začala věnovat během studií a své básně publikovala například ve školních novinách. Jejím prvním manželem byl Wray Smith, s nímž měla čtyři dcery. V šedesátých letech měla vztah se spisovatelem Charlesem Bukowskim. V roce 1964 se jim narodila dcera Marina Louise Bukowski. Zemřela po komplikacích se zlomeninou kyčle ve věku 87 let.\n"}
{"id": "1122788", "url": "https://cs.wikipedia.org/wiki?curid=1122788", "title": "Křížová cesta (Královec)", "text": "Křížová cesta (Královec)\n\nZaniklá Křížová cesta v Královci na Trutnovsku vedla ke kapli jihovýchodně od obce směrem k vrchu Královecký Špičák.\n\nKřížová cesta byla postavena roku 1895 spolu s kaplí neznámého zasvěcení. Tvořily ji obrázky malované na dřevě a přibité na stromy. Donátorem kaple a cesty byl pan Fiedler z Královce. Cesta procházela kolem kaple až k pískovcovému kříži s Kristem, umístěnému v ohrádce v lese pod Špičákem. Kříž se nachází přibližně 200 metrů při cestě jihozápadně od kamenolomu a je na něm jméno sochaře Jos. Kühna Petzky, který na Trutnovsku tvořil mezi roky 1823 až 1865.\n\nKaple byla zbořena roku 1929 poté, co na ni při vichřici spadl vzrostlý strom. Kolem roku 1967 byla v souvislosti s těžbou dřeva jednotlivá zastavení ze stromů sejmuta a položena ke kříži, kde byla časem zničena. Kristus na kříži je poškozen.\n\n"}
{"id": "1122792", "url": "https://cs.wikipedia.org/wiki?curid=1122792", "title": "Sing into My Mouth", "text": "Sing into My Mouth\n\nSing into My Mouth je společné studiové album hudebníků Iron & Wine (Sam Beam) a Bena Bridwella. Vydáno bylo dne 17. července 2015 a obsahuje dvanáct coververzí. Název desky pochází z písně „This Must Be the Place (Naive Melody)“ od skupiny Talking Heads, která album otevírá. Dále se zde nachází například písně od zpěvačky Bonnie Raitt, skupiny Spiritualized či hudebníka Johna Calea.\n\n"}
{"id": "1122798", "url": "https://cs.wikipedia.org/wiki?curid=1122798", "title": "Křížová cesta (Petříkovice)", "text": "Křížová cesta (Petříkovice)\n\nZaniklá křížová cesta v Petříkovicích na Trutnovsku vedla ze vsi Petříkovice severozápadně směrem k Jánskému vrchu.\n\nKřížovou cestu tvořilo čtrnáct kamenných sloupků s železnými kříži na vrcholu a obrázky v mělké nice. Cesta vedla ke kapli neznámého zasvěcení - byla to dřevěná, obdélná stavba se sanktusníkem, v půdorysu cca 5 x 8 metrů, s trojbokým presbytářem a sedlovou střechou, vysoká cca 2,5 metru. Stála u kamenné poutní studánky. Kapli i přilehlou studánku postavil roku 1872 mlynář Johann Ulbrich z Petříkovic. Podnětem k vybudování kaple byl vedlejší pramen s výjimečně čistou vodou, které se připisovaly léčivé účinky.\n\nKaple se zřítila roku 1995, zůstala jen část kamenného základového zdiva. Roku 2001 zmizely kameny asi z poloviny podezdívky a několik sloupků křížové cesty. Trosky kaple byly odstraněny roku 2002. Železné kříže ze zbylých sloupků byly vylámány.\n\nObrázky ze sloupků křížové cesty jsou uloženy v kapli Svaté Rodiny ve vsi. Studánka u kaple byla obnovena roku 2008, na místě kaple stojí dřevěný altán.\n\n\n"}
{"id": "1122799", "url": "https://cs.wikipedia.org/wiki?curid=1122799", "title": "Kosovskomitrovický okruh", "text": "Kosovskomitrovický okruh\n\nKosovskomitrovický okruh (albánsky: Rajoni i Mitrovicës, srbsky:Косовскомитровачки округ) je jeden ze sedmi kosovských okruhů. Hlavní město okruhu je Kosovska Mitrovica.\n\nV Kosovskomitrovickém okruhu se nachází těchto 6 měst:\n"}
{"id": "1122804", "url": "https://cs.wikipedia.org/wiki?curid=1122804", "title": "Gulp", "text": "Gulp\n\nGulp může být:\n\n"}
{"id": "1122806", "url": "https://cs.wikipedia.org/wiki?curid=1122806", "title": "Ekaterini Thanouová", "text": "Ekaterini Thanouová\n\nEkaterini Thanouová (řecky ; * 1. února 1975 Athény) je bývalá řecká atletka, běžkyně, jejíž specializací byl běh na 100 metrů a 200 metrů.\n\nPrvním mezinárodním úspěchem pro ni byla zlatá medaile na halovém mistrovství Evropy v roce 1996 v běhu na 60 metrů. Na evropském šampionátu na dráze v roce 1998 vybojovala v běhu na 100 metrů bronzovou medaili. V následující sezóně se stala halovou mistryní světa v běhu na 60 metrů a získala bronzovou medaili v běhu na 100 metrů na světovém šampionátu v Seville. V roce 2000 se nejprve stala halovou mistryní Evropy v běhu na 60 metrů. V olympijském finále na 100 metrů v Sydney na podzim téhož roku doběhla do cíle druhá. Stříbrnou medaili v této disciplíně získala rovněž na mistrovství světa v Edmontonu v roce 2001. O rok později se v Mnichově stala mistryní Evropy na 100 metrů. Je také držitelkou bronzové medaile v běhu na 100 metrů ze světového šampionátu v Paříži v roce 2003.\n\nPři olympijských hrách v Aténách roku 2004 se svým tréninkovým partnerem Konstantinosem Kenterisem havarovala na motocyklu, načež se oba odmítli podrobit testu na drogy. Když se případ dostal na veřejnost, řecký olympijský výbor oba vyřadil z her. Následovala diskvalifikace ze strany IAAF. I když se poté ještě vrátila na závodní dráhu, na své předcházející úspěchy už nenavázala.\n\n\n"}
{"id": "1122808", "url": "https://cs.wikipedia.org/wiki?curid=1122808", "title": "Fray Bentos", "text": "Fray Bentos\n\nFray Bentos je město ve východní části Uruguaye, v departementu Río Negro na levém břehu řeky Uruguay. Založeno bylo oficiálně 16. dubna 1859, přestože jeho původ je starší než toto datum. Jeho původní název byl „Villa Independista“, ale v roce 1900 byl změněn na „Fray Bentos“. Zdejší přístav je dostupný pro zámořské lodě, v blízkosti města se nachází most \"Puente Libertador General San Martín\" - jeden ze tří suchozemských hraničních přechodů mezi Argentinou a Uruguayí. Nachází se zde i továrna na zpracování celuózy UPM, jejíž výstavba a provoz vyvolaly diplomatickou roztržku mezi Uruguayí a sousední Argentinou. Žije zde 24 406 osob.\n\nV roce 1863 byl v blízkosti města otevřen průmyslový areál firmy „Liebig's Extract of Meat Company“, ve kterém se zpracovávalo hovězí a další maso z okolních rozlehlých pastvin Uruguaye, Argentiny i Paraguaye. Hlavním výrobkem byl masový extrakt získávaný pomocí chemického procesu, který vynalezl německý chemik Justus von Liebig. Kromě masového extraktu se zde vyráběly i masové konzervy a další produkty, které byly exportovány do celého světa (především Evropy). Na konci 19. století zde pracovalo 10 000 lidí. V těsné blízkosti areálu vznikla městská část Barrio Anglo pro zaměstnance. V roce 1924 se zdejší zpracovna přejmenovala na „Frigorífico Anglo del Uruguay“. Během 2. světové války byly produkty z Fray Bentos masivně distribuovány mezi spojenecké armády. Roku 1979 byl průmyslový areál uzavřen. Od roku 2015 je celý areál zpracovny a okolní zástavba zapsán na seznamu světového kulturního dědictví UNESCO.\n"}
{"id": "1122810", "url": "https://cs.wikipedia.org/wiki?curid=1122810", "title": "Lajkonik", "text": "Lajkonik\n\nKrakovský Lajkonik je vedle krakovských Jesliček druhou nejznámější součástí krakovského folklóru.\n\nMěsto Krakov bylo v letech 1241 a 1257 dvakrát obléháno mongolskou armádou. S těmito dvěma událostmi jsou spojeny dvě krakovské tradice: jednak „Hejnal“ – náhle přerušený signál hraný na trumpetu z věže krakovského kostela Panny Marie, a „Lajkonik“, tedy tatarský jezdec vyzbrojený „žezlem“. \n\nKrakovský Lajkonik se slaví každoročně 8. den po svátku Božího těla. \n\nTradice Lajkonika pochází ze 17. nebo 18. století. Tatarský jezdec na dřevěném koni držící v ruce palcát tančí od kláštera Norbertanek na rynek. Abatyše kláštera, která festival pozoruje z okna, poté symbolicky zaplatí výkupné. Lajkonik je doprovázen lidovými hudebníky.\n\nJiž více než sto let má Lajkonik na sobě kostým navržený Stanisławem Wyspiańskim.\n\n"}
{"id": "1122811", "url": "https://cs.wikipedia.org/wiki?curid=1122811", "title": "Bavlna ELS", "text": "Bavlna ELS\n\nELS (extra long staple = obzvlášť dlouhá vlákna) je označení vlastnosti bavlny, jejíchž nejdelších 2,5 % vláken měří více než 32,5 mm (podle jiných definicí 34,9 mm.\n\n(Příklad diagramu zhotoveného na přístroji \"Almeter\" (s měřením \"počtu\" a \"váhy vláken\") ukazuje bavlnu ELS se 2,5 % početně nejdelších vláken s hodnotou 35,8 mm, zatímco 2,5 % „nejtěžších“ vláken měří 36,8 mm).\n\nBavlny s obzvlášť dlouhými vlákny se tradičně pěstovaly v povodí Nilu a v USA, v posledních letech se k významným pěstitelům přiřadila také Indie a Čína. Ve 2. dekádě 21. století se podílela bavlna ELS na celkové sklizni bavlny ve světě s cca 2 %. V sezoně 2014/2015 bylo zaznamenáno 430 000 tun u pěstitelů:\n\nELS bavlny vynikají nejen absolutní délkou. Vlákna jsou také stejnoměrnější v délce a např. pevnost je s cca 40 g/tex až o 40 % vyšší než u středněvlákné bavlny.\n\nČesané příze se z ELS dají vyrábět až do (extrémní) jemnosti 4 tex. Příze se používají např. na jemné popelíny a na saténové ložní prádlo.\n\nELS bavlny se nabízely např. v polovině roku 2018 na burze v Brémách za 3,65–4,30 €/kg, zatímco středněvlákné bavlny tam stály 2,35–2,50 €/kg.\n"}
{"id": "1122812", "url": "https://cs.wikipedia.org/wiki?curid=1122812", "title": "Gulp (hudební skupina)", "text": "Gulp (hudební skupina)\n\nGulp je velšská hudební skupina. Tvoří ji baskytarista Guto Pryce a jeho manželka, zpěvačka Lindsey Leven. Svůj první singl „Game Love“ kapela vydala v červnu roku 2012. Na této nahrávce dvojici doplnili Dafydd Ieuan (bicí) a Gareth Bonello (kytara, violoncello), přičemž o mixing se postaral Cian Ciarán, který (stejně jako Dafydd Ieuan) s Prycem působí i ve skupině Super Furry Animals. Následujícího roku skupina vydala druhý singl „Play“. V červenci 2014 skupině vyšla první dlouhohrající deska s názvem \"Season Sun\". Vedle dua samotného se na nahrávce podílelo několik dalších hudebníků: Dafydd Ieuan, Cian Ciarán, Gareth Bonello, kytarista Gid Goundrey a bubeník Gwion Llewelyn. Album bylo kritikou přijato pozitivně a bylo také nominováno na cenu Welsh Music Prize. V září roku 2014 skupina vydala EP s názvem \"I Want to Dance\". V roce 2015 se skupina spojila se skotským producentem vystupujícím pod jménem Miaoux Miaoux a nahráli coververzi písně „Tour de France“ od skupiny Kraftwerk. Druhé album kapely, které dostalo název \"All Good Wishes\", vyšlo v srpnu roku 2018.\n\n\n"}
{"id": "1122814", "url": "https://cs.wikipedia.org/wiki?curid=1122814", "title": "Season Sun", "text": "Season Sun\n\nSeason Sun je první studiové album velšské rockové skupiny Gulp. Poprvé jej vydalo dne 8. července 2014 hudební vydavatelství Everloving (pouze ve Spojených státech amerických. Ve Spojeném království jej pak 14. července 2014 vydala společnost Sonic Cathedral Recordings. Album produkovala ústřední dvojice skupiny, tedy Guto Pryce a Lindsey Leven. Album bylo nominováno na Welsh Music Prize.\n\nAutory všech skladeb jsou Guto Pryce a Lindsey Leven.\n"}
{"id": "1122815", "url": "https://cs.wikipedia.org/wiki?curid=1122815", "title": "Otakar Votoček (historik umění)", "text": "Otakar Votoček (historik umění)\n\nOtakar Votoček (11. října 1921 Nová Paka – 13. února 1986 Litoměřice) byl historik umění zaměřený na středověké malířství a sochařství, teoretik, výtvarný kritik a muzejní pracovník.\n\nV letech 1945-1951 studoval na Filozofické fakultě Karlovy univerzity dějiny umění (prof. A. Matějček, J. Květ, J. Pešina) a klasickou archeologii (prof. J. Čadík). Od roku 1947 byl konzervátorem státní památkové péče v Litoměřicích, v letech 1950-1954 ředitelem Okresního vlastivědného muzea v Litoměřicích a členem, později předsedou památkové komise MNV, od roku 1952 inspektorem pro kulturu KNV v Ústí nad Labem. \n\nByl zakladatelem a v letech 1956-1976 ředitelem Severočeské galerie výtvarného umění. V květnu 1958 se mu podařilo otevřít tuto galerii pro veřejnost. Roku 1976, ho ve funkci nahradil Bohumil Horčic. \n\nV letech 1976-1977 pracoval v Okresním archivu v Litoměřicích. Od roku 1978 byl vedoucím Sbírky starého umění Národní galerie v Praze až do své smrti roku 1986.\nZasloužil se o vznik sbírky jak starého, tak i moderního umění v SGVU v Litoměřicích. Ta se pod jeho vedením stala rozsahem a kvalitou svých sbírek jednou z nejvýznamnějších sbírek nejen v severních Čechách. \n\nPublikoval odborné články v časopisech Zprávy památkové péče a Umění. Je autorem monografií z oboru výtvarného umění, historie městských sídel, hradů a zámků.\n\n\n"}
{"id": "1122821", "url": "https://cs.wikipedia.org/wiki?curid=1122821", "title": "Jan Martinec", "text": "Jan Martinec\n\nJan Martinec (7. prosince 1915, Praha – 29. srpna 1995, tamtéž) byl český dramatik, publicista, prozaik a překladatel, autor reportáží a knih pro děti a mládež.\n\nJan Martinec (vlastním jménem Martin Reach) pocházel z pražské obchodní německo-židovské rodiny. Roku 1934 maturoval na německém klasickém gymnáziu a do roku 1937 byl činný jako herec a režisér u německého a pak u českého kočovného divadla a posléze u pražského lidového divadla Uranie. Do roku 1939 působil rovněž v proletářském ochotnickém divadelnictví a v Hnutí českých a německých antifašistických divadelníků. V říjnu roku 1939 emigroval do Palestiny, kde pracoval jako dělník. V červenci roku 1942 vstoupil do československé armády v zahraničí, sloužil v Palestině a Velké Británii a bojoval u Tobrúku a Dunkerque. Po návratu do Československa pracoval v různých funkcích v oboru divadelnictví kromě let 1952-1955, kdy byl (ač výrazně levicově zaměřený) z politicko-antisemitských důvodů přesunut do závodního časopisu ČKD Sokolovo a poté do časopisu Spolku přátel žehu. Od roku 1966 byl ve svobodném povolání, po těžkém úrazu v roce 1968 mu byl přiznán invalidní důchod.\n\nSvou literární činnost začal Martinec v letech 1944–1945 psaním reportáží a glos do exilových a vojenských periodik. Po válce publikoval reportáže, stati, divadelní glosy a povídky v různých novinách a časopisech. Psal rozhlasové hry pro mládež, divadelní hry zejména s brannou a politickou tematikou a prózy založené na jeho zážitcích z exilu a zahraničního vojenského odboje. Zabýval se rovněž sbíráním a adaptacemi židovských anekdot. Jako divadelní publicista se orientoval především na problematiku estrádního divadla a nových dramatických forem.\n\nPodle reportážní knihy německého novináře Güntera Wallraffa napsal společně s Bedřichem Pilným scénář k televizní inscenaci \"Odhalení jednoho spiknutí\" (1984, režie Zdeněk Kubeček)\n\n"}
{"id": "1122822", "url": "https://cs.wikipedia.org/wiki?curid=1122822", "title": "Mazurka", "text": "Mazurka\n\nMazurka je původem polský lidový tanec obvykle živého tempa v třídobém taktu a také hudební skladba stejného rytmu. První doba bývá rytmicky členitá, objevuje se v ní například triola, trylek, nebo dvojice kratších not; zbylé dvě doby jsou rytmicky jednodušší a jedna z nich je akcentována.\n\nV 19. století se mazurka stala poměrně oblíbeným společenským tancem v mnoha částech Evropy.\n\nMezi nejznámější mazurky, které vytvořili klasičtí hudební skladatelé, patří díla Fryderika Chopina. Jeho mazurky se poněkud liší od tradiční podoby, používá v nich i klasické kompoziční techniky jako kontrapunkt nebo chromatiku. Na druhou stranu zachovává některé typické prvky, jako například základní rytmus nebo opakování taktů i větších částí skladby.\n"}
{"id": "1122825", "url": "https://cs.wikipedia.org/wiki?curid=1122825", "title": "Islám v Belgii", "text": "Islám v Belgii\n\nIslám je v Belgii největší náboženskou menšinou – vyznává ho 6 % obyvatel země. Konkrétně ve Valonsku se jedná o 4 % populace a ve Vlámsku 3,9 %, nicméně v hlavním městě Bruselu až o 25,5 %. Jan Hertogen, belgický sociolog, v roce 2011 uvedl, že se v Belgii hlásí k islámu zhruba 624 tisíc lidí.\n\nNa 98 % belgických muslimů náleží k sunnitské větvi, zbytek jsou ší'ité (hlavně alevité). Podle studie z roku 2005, vypracované Université Libre de Bruxelles, 75 % belgických muslimů se považuje za „praktikující“ věřící. V Belgii odhadem funguje 328 až 380 mešit.\n\nV dubnu roku 2016 Joseph De Kesel, katolický belgický duchovní, varoval před tendencí muslimského náboženství expandovat do tamější společnosti.\n\nOd začátku tisíciletí byla na belgickém území zaznamenána řada teroristických akcí spáchaných radikálními muslimy. Dne 30. září 2003 belgický soud odsoudil 18 mužů pro jejich zapojení do teroristických buněk. Roku 2012 došlo k excesům, kdy belgičtí muslimové vyhrožovali, že si podmaní Evropu a Fouad Belkacem byl obviněn z podněcování nenávisti a násilí proti skupině obyvatel z důvodu jejich přesvědčení. Je prý autorem výroku, že pokud se Belgičanům islám nelíbí, ať ze své vlasti odejdou. Dne 14. listopadu 2015 belgická policie zadržela \"několik osob\" v souvislosti s brutálními útoky v Paříži o den dříve.\n\nNa konci ledna roku 2017 byla v bruselských čtvrtích Molenbeek, Schaerbeek, Anderlecht a Laeken provedena protiteroristická razie, při které bylo zadrženo několik lidí včetně těch, kteří se vrátili ze Sýrie.\n\nZa velmi problematickou lokalitu platí zejména předměstí Molenbeek, z něhož pocházeli např. terorista Salah Abdeslam, či džihádista Abdelhamid Abaaoud.\n\nČeská televize v roce 2008 odvysílala část dokumentu \"Femme de la rue\", ve kterém mladá belgická dokumentaristka pomocí skryté kamery odhalila obscénní chování bruselské muslimské komunity, kdy přistěhovalci v bruselských ulicích na kolemjdoucí ženy, které jdou v sukni nebo nejsou oblečeny v duchu muslimských tradic pokřikují, častují nadávkami a obtěžují s nabídkami sexu. Dále dokument zaznamenal demonstraci muslimských radikálů, kteří na kameru uvedli, že po zavedení práva šaría v Belgii budou ženy (i nemuslimské) chodit povinně celé zahalené.\n\n\n"}
{"id": "1122827", "url": "https://cs.wikipedia.org/wiki?curid=1122827", "title": "Álvaro Mutis", "text": "Álvaro Mutis\n\nÁlvaro Mutis Jaramillo (25. srpen 1923, Bogota – 22. září 2013, Ciudad de México) byl kolumbijský básník, prozaik a esejista. Roku 2001 získal za celoživotní dílo Cervantesovu cenu, nejprestižnější literární ocenění ve španělsky mluvícím světě.\nNarodil se v Bogotě, ale od dvou do jedenácti let žil v belgickém hlavním městě Bruselu, kde jeho otec, Santiago Mutis Dávila, působil jako diplomat. Do Kolumbie jezdila rodina v té době jen na letní dovolenou, na kávovou a třtinovou plantáž Álvarova dědečka v Coello. Podle samotného Mutise to byly právě tyto dojmy z tropů, které formovaly jeho imaginaci, spolu s četbou Julese Vernea a Pabla Nerudy.\nVystudoval gymnázium v Bogotě, kde jako učitele potkal i kolumbijského básníka Eduarda Carranza. Do literárního světa v Bogotě vstoupil jako člen skupiny \"Cantico\", která se zformovala ve 40. letech. V roce 1948 Mutis a Carlos Patiño vydali společně sbírku básní s názvem \"La balanza\".\n\nRoku 1956 se Mutis přestěhoval do hlavního města Mexika. Zde si v literárních kruzích získal renomé zejména díky pozitivní recenzi Octavia Paze.\n\nJeho první povídky vyšly v roce 1978. Jeho první román \"La nieve del Almirante\" vyšel roku 1986. Ten získal jak popularitu u čtenářů, tak ocenění u kritiky. Mutis zde představil svého hrdinu Maqrolla, který se stal hlavní postavou dalších šesti románů. Jejich celý soubor vyšel pod názvem \"Empresas y Tribulaciones de Maqroll el Gaviero\".\n\nRoku 1989 Mutis dostal francouzskou cenu Prix Médicis, roku 1997 Cenu prince asturského, roku 2001 Cervantesovu cenu a o rok později americkou Mezinárodní cenu za literaturu Neustadt.\n\nMutis většinu života měl ještě jinou profesi než spisovatelskou. Stejně jako jeho hrdina Maqroll, ve svých povoláních hodně cestoval – pět let působil jako ředitel public relations firmy Standard Oil a více než 20 let jako manažer prodeje pro Twentieth Century Fox a Columbia Pictures.\n\nV roce 1950 Mutis strávil 15 měsíců v mexickém vězení, když byl odsouzen za machinace s penězi Standard Oil určenými pro dobročinné účely. Jeho zkušenost s vězením měla trvalý vliv na jeho dílo, přímo je vylíčena v knize \"Diario de Lecumberri\".\n\nVelkými propagátory jeho díla byli Octavio Paz a Gabriel García Márquez. Přesto Mutis nepronikl zejména do anglofonního světa tak jako oni. Jako jeden z důvodů, paradoxně, bývá uváděna skutečnost, že Mutisova díla nepůsobí na amerického čtenáře \"dost jihoamericky\". Mutisův hrdina Maqroll je muž neurčitéhp původu, národnosti, věku i fyziognomie. V románech Mutis naznačuje, že patrně nepochází z Latinské Ameriky. Je to osamělý cestovatel, který hledá smysl života v době násilí a nelidskosti. Někteří literární kritici ho tudíž staví spíše do blízkosti hrdinů řeckých tragédií než do kontextu latinoamerické literatury.\n\n"}
{"id": "1122828", "url": "https://cs.wikipedia.org/wiki?curid=1122828", "title": "Robert Anton Pöpl", "text": "Robert Anton Pöpl\n\nRobert Anton Pöpl, OFM (20. února 1812 Želina – 14. prosince 1866 Kadaň) byl františkánský kněz a altruista.\n\nR. A. Pöpl se narodil v Želině u Kadaně. Jeho otec, rovněž Anton Pöpl, zde působil jako venkovský učitel a matka Josefa, pocházející z Vojnína u Radonic, se starala o jejich skromné stavení. Anton byl již od malička velmi bystrý, a právě pro jeho bystrost si jej oblíbil želinský farář Michael Pollak, jenž zároveň působil jako zpovědník v kadaňském alžbětinském klášteře. Pollak Antona začal vyučovat latinský a německý jazyk.\n\nTehdy jedenáctiletý Anton se roku 1823 stal studentem kadaňského gymnázia. Při prvních letních prázdninách si Pöpl těžce poranil rameno při pádu skrz otevřené dveře v podlaze. Avšak Anton i přes velké bolesti kvůli naléhání svého strýce o pádu neřekl ani vlastním rodičům. Na konci prázdnin se studenti dozvěděli, že se kadaňské gymnázium zavírá, a proto většina z nich počala dojíždět za studiem do nedalekého Chomutova. Po ukončení studia požádal o vstup do františkánského řádu. V letech 1828 až 1829 absolvoval v Praze v kostele Panny Marie Sněžné na Novém Městě noviciát a 30. října 1829 slavnostně přijal řeholní hábit sv. Františka a jméno Robert.\nPoté se již jako františkánský klerik vydal na studia filosofie do Plzně. Ve stejné době se začala projevovat prodělaná zranění z otcova domu v Želině. Pravé rameno měl značně zdeformované a trpěl silnými bolestmi, kterých si později všimli i představení. Ti mu ze soucitu nabídli opuštění řádu, což Robert odmítl, když se jej zastal i český provinční ministr františkánů Jan Nepomuk Fritschek. Během plzeňských studií Robert o prázdninách střídavě pobýval v Želině a ve františkánském klášteře Čtrnácti sv. Pomocníků v Kadani.\n\nPo dokončení studia se přesunul zpět do Prahy, kde studoval teologii. Roku 1832 byl Anton imatrikulován na tehdejší Karlo-Ferdinandově císařské univerzitě v Praze. Zde založil a rovněž redigoval studentský časopis, v němž se vyskytovaly vědecké stati, zprávy a různé literární příspěvky. S přáteli františkány založil vokální kvarteto. Jedním z členů byl Hugo Seifert, jenž se později stal kvardiánem františkánského kláštera v Kadani a definitorem české františkánské provincie.\n\nPo několika letech značných bolestí se v Praze dostal do péče odborných lékařů. Jejich ortel zněl tak, že se Robert nejspíše nedožije třicátého roku života. Dne 4. února 1834 složil Pöpl věčné řeholní sliby a 2. srpna roku 1835 byl vysvěcen na kněze. Odebral se do Kadaně k františkánské komunitě, kde vzbudil pozornost u kadaňského obyvatelstva díky svým logickým kázáním a přesvědčivým argumentům. Robert byl pověřován povinnostmi v okolních farnostech kvůli nedostatku kaplanů. V roce 1835 působil v kostele Panny Marie v Radonicích, roku 1838 v děkanském kostele sv. Havla v Úhošťanech. V letech 1834 až 1843 vykonával duchovní správu v klášteře sv. Rodiny na Špitálském předměstí v Kadani Anton Schmidbach, děkan z Přísečnice. Po jeho smrti hledaly Alžbětinky náhradu a požádaly litoměřického biskupa Augustina Bartoloměje Hilla a františkánského provinčního ministra Gaudentia Tillingera, aby se jejich spirituálem stal právě R. A. Pöpl. Stalo se tak 1. listopadu roku 1843.\n\nPöpl se zároveň staral o sirotky a opuštěné děti společně s Kadaňským katolickým spolkem, a tak přišel nápad na založení sirotčince. V roce 1851 se Robert setkal s prof. Josefem W. Löschnerem, kadaňským rodákem, jenž byl ředitelem dětského špitálu sv. Lazara. Své záměry oznámil rovněž biskupu Hillovi, poté o potřebnosti sirotčince přesvědčil představenou kadaňských Alžbětinek a vydal se do Litoměřic. Se zřízením ústavu souhlasil i biskup a měla být rozšířena i klášterní zahrada, aby si děti mohly hrát. Celá záležitost tak postoupila až k městské radě a c.k. okresnímu hejtmanovi Josefu Poulovi, kde byla schválena.\n\nÚstavu prospěla jednak městská sbírka, při které se vybralo bezmála pět tisíc zlatých, jednak také darované cihly z městské cihelny. Náklonnost vznikajícímu sirotčinci projevil i František Josef I., přičemž daroval 3300 zlatých. Péči bohulibému dílu věnovali i kadaňský kaplan Franz Böhm, spisovatel Ferdinand Stamm a profesor Josef Wilhelm Löschner. Dne 1. května 1852 byl položen základní kámen a záhy byla nová budova sirotčince sv. Josefa posvěcena 20. září 1853. Svěcení provedl biskup Hille, jenž ostře kritizoval materialistický komunismus.\n\nSirotčinec se záhy zaplnil a otec Robert se s ostatními kadaňskými kněžími staral o vzdělávání dětí, mj. děti vodil do přírody, kde mohly objevovat a kde si mohly hrát. Roku 1862 byl Robert nucen rezignovat na řízení ústavu, zdravotní potíže mu nadále nedovolily větší fyzickou zátěž. Přesídlil do kláštera Čtrnácti sv. Pomocníků.\n\nDne 28. září 1866, na svátek sv. Václava, uskutečnil své poslední kázání v kostele sv. Václava v Čachovicích u Kadaně. Před smrtí si ještě splnil poslední přání a navštívil nově postavený kostel sv. Václava v krušnohorském Výsluní.\n\nRobert Anton Pöpl zemřel 14. prosince 1866.\n\n"}
{"id": "1122833", "url": "https://cs.wikipedia.org/wiki?curid=1122833", "title": "Kostel svatého Jiljí (Jirkov)", "text": "Kostel svatého Jiljí (Jirkov)\n\nKostel svatého Jiljí je pozdně gotický římskokatolický kostel zasvěcený svatému Jiljí v Jirkově v okrese Chomutov. Od roku 1963 je chráněn jako kulturní památka. Stojí v centru města v Kostelní ulici. Součástí kostela je přístupná věž z poloviny 16. století, která slouží jako rozhledna.\n\nPrvní písemná zmínka o farním kostelu v Jirkově pochází ze 14. století. Stávající kostel však vznikl přestavbou staršího objektu v roce 1538 a později, v letech 1542–1545, k němu byla přistavěna věž. Poté proběhly dvě opravy a v letech 1660–1661 byl kostel upraven v barokním slohu. Kromě jiného byla přistavěna Červenohrádecká kaple a odstraněna většina opevňovacích prvků. Okolo kostela se nacházel hřbitov ohrazený zdí, která stála ještě v 18. století.\n\nHlavní budova kostela je obdélná, zesílená odstupňovanými opěráky a doplněná řadou mladších přístavků. Vstupuje se do ní portálem v západní stěně nebo bočním gotickým lomeným portálem ze severu, kde je k lodi přistavěná předsíň s náhrobními kameny Kryštofa z Karlovic a Jana z Veitmile. Presbyterium není od lodi oddělené a ukončuje ho trojboký závěr, který jen mírně předstupuje před východní stěnu lodi. Do sakristie umístěné v přízemí věže se vstupuje valeně zaklenutou chodbou opatřenou dvojicí gotických portálů. Samotná sakristie je také zaklenutá valenou klenbou a vede z ní schodiště na kazatelnu a do prvního patra věže, kde se nachází klenotnice, v jejíž východní zdi se dochovala dvojice klíčových střílen.\n\nKromě předsíně stojí u severní strany kostelní lodi také obdélná kaple svatého Jana Nepomuckého a 29 m vysoká hranolová věž. První dvě podlaží jsou přístupná přes přízemní sakristii a do druhého patra se vstupuje po točitém schodišti umístěném ve válcovém rizalitu u severní strany lodi. V šestém patře dříve bydlel věžný, ale předělovací příčka jeho bytu byla zbourána. V posledním sedmém patře stojí zvonová stolice původně určená pro pět zvonů. Zvonové patro osvětluje čtveřice obdélných oken ukončených půlkruhovými záklenky.\n\nZ jižní strany byla k lodi v roce 1660 přistavěna tzv. Červenohrádecká kaple s náhrobními deskami Jindřicha z Rottenhannu, jeho manželky Gabriely, rozené Černínové, a jejich dcery Gabriely. Kapli s obdélným půdorysem ukončuje půlkruhový uzávěr.\n\n"}
{"id": "1122838", "url": "https://cs.wikipedia.org/wiki?curid=1122838", "title": "Kostel svaté Anny (Trnava)", "text": "Kostel svaté Anny (Trnava)\n\nKostel svaté Anny v Trnavě je s spolu s klášterem pozdně barokní stavbou postavenou kongregací sester voršilek, které přišly do Trnavy na podnět arcibiskupa Imricha Esterháziho v roce 1724. Jednolodní kostel má eliptický půdorys a čtvercový presbytář.\n\nV cínové truhle pod oltářem Panny Marie je uložena část ostatků svatých košických mučedníků.\n\nKřídla klášterní budovy se nacházela po obou stranách kostela. Západní křídlo bylo v roce 1942 zbouráno a na jeho místě postavena budova dívčího gymnázia.\n"}
{"id": "1122841", "url": "https://cs.wikipedia.org/wiki?curid=1122841", "title": "Kostel Nejsvětější Trojice (Trnava)", "text": "Kostel Nejsvětější Trojice (Trnava)\n\nKostel Nejsvětější Trojice je (jezuitský) kostel v Trnavě.\n\nKostel sloužil původně řeholi trinitářů, kteří se v Trnavě usadili v roce 1712. Vysvěcen byl v roce 1729 kanovníkem Janem Okoličánym. Po zrušení řehole připadl kostel a klášter jezuitům, kteří ho opravili v roce 1875. Jednolodní stavba má lunetovou klenbu, dosedající na mohutné pilastry vytvářející mělké boční kaple. Výzdobě dominuje obraz zakladatelů řehole trinitářů na hlavním oltáři od malíře F. A. Maulbertsche z roku 1778.\n"}
{"id": "1122843", "url": "https://cs.wikipedia.org/wiki?curid=1122843", "title": "Serra de Monchique", "text": "Serra de Monchique\n\nSerra de Monchique (česky \"Pohoří Monchique\") je nižší pohoří na jihu Portugalska, v regionu Algarve. Hornatina se rozkládá z jihozápadu na severovýchod, jihozápadní počátek leží přibližně 20 km severovýchodně od města Lagos na pobřeží Cádizského zálivu. Nejvyšším bodem je \"Fóia\" (902 m). Oblast je pokryta lesy, místy byly vysázeny eukalypty, borovice a akácie, které však nejsou původními druhy. Název pohoří je od města \"Monchique\".\n"}
{"id": "1122847", "url": "https://cs.wikipedia.org/wiki?curid=1122847", "title": "Cindy Breakspeare", "text": "Cindy Breakspeare\n\nCynthia Jean Cameron Breakspeare (* 24. října 1954, Toronto, Ontario), známá jako \"Cindy Breakspeare\", je jamajská jazzová hudebnice a bývalá modelka. Byla korunována jako Miss World 1976. Je matkou reggae zpěváka Damiana Marleyho, kterého počala během vztahu s Bobem Marleym. Ten však byl ženatý až do své smrti v roce 1981 s Ritou Marley. Bob řekl, že písně \"Waiting in Vain\", \"She use to call me Dada\" a \"Turn Your Lights Down Slow\" o ní a o jejich vztahu.\n\nNarodila se v Torontu v kanadské provincii Ontario. Její otec byl jamajčan, Louis Breakspeare, který byl britsko-jamajského původu, tudíž byl mulat. Její matka byla kanadská běloška, pocházející z Británie, Marguerite Cochrane. Cindy měla 3 bratry a jednu sestru. Její rodina se odstěhovala na Jamajku, když jí byly 4 roky. Už v pubertě začala s modelingem, zúčastnila se soutěže Miss Jamaica Body Beautiful a Miss Universe Bikini. Byla pozvána na Miss World 1976 do Londýna a 19. listopadu se stala druhou jamajčankou, která vyhrála titul Miss World.\n\nV roce 1981 se provdala za senátora a právníka jménem Tom Taveres-Finson. Má s ním 2 děti, syna Christiana (* 1982) a dceru Leu (* 1986). V roce 1995 se rozvedli.\n\nV současné době je vdaná za hudebníka Ruperta Benta II. Na Jamajce si otevřela Rastafariánský obchod s ručně dělanými výrobky, který nazvala \"Ital Craft\". Má 4 vnuky od svých tří dětí.\n\nMarley (2012) - diskuzní dokument o Bobu Marleym\n"}
{"id": "1122849", "url": "https://cs.wikipedia.org/wiki?curid=1122849", "title": "Mistrovství Evropy v malém fotbalu", "text": "Mistrovství Evropy v malém fotbalu\n\nMistrovství Evropy v malém fotbalu se pořádá od roku 2010, kdy se konalo v Bratislavě na Slovensku. První dva ročníky 2010 a 2011 se pořádaly jako neoficiální Evropský Minifotbalový pohár, od ročníku 2012 ho pořádá Evropská federace malého fotbalu (EMF). Nejúspěšnějším týmem je reprezentace Rumunska (6 vítězství). Na posledním šampionátu v ukrajinském Kyjevě zvítězili reprezentanti Česka.\n\n\n"}
{"id": "1122851", "url": "https://cs.wikipedia.org/wiki?curid=1122851", "title": "Jaime Bayly", "text": "Jaime Bayly\n\nJaime Bayly (* 19. února 1965 Lima) je peruánský spisovatel a televizní osobnost.\n\n"}
{"id": "1122853", "url": "https://cs.wikipedia.org/wiki?curid=1122853", "title": "Peter Acht", "text": "Peter Acht\n\nPeter Acht (11. června 1911 Marggrabowa – 7. května 2010 Řezno) byl německý historik a diplomatik.\n\n\n"}
{"id": "1122855", "url": "https://cs.wikipedia.org/wiki?curid=1122855", "title": "Cheviotské pohoří", "text": "Cheviotské pohoří\n\nCheviotské pohoří () je vrchovina na severu Anglie, u hranic se Skotskem, ve Velké Británii. Nejvyšším bodem je \"The Cheviot\" (815 m). Většina vrchů má nadmořskou výšku 500 m a výše, mají však poměrně nízkou prominenci. Pouze tři vrchy převyšují terén o více než 150 metrů. Hlavními horninami jsou andezit, bazalt, granit a vápenec. V oblasti se nachází Národní park Northumberland.\n"}
{"id": "1122861", "url": "https://cs.wikipedia.org/wiki?curid=1122861", "title": "They Are Nothing Without Us", "text": "They Are Nothing Without Us\n\nThey Are Nothing Without Us je druhé sólové studiové album velšského hudebníka Ciana Ciarána. Vydalo jej dne 23. září 2013 hudební vydavatelství Strangetown Records a producentem byl sám Ciarán. Písně na albu byly zčásti napsány a nahrány v Kalifornii, Skotsku a Ciaránově rodném Walesu. Sám Ciarán tuto nahrávku označil za „protestní album“.\n\nAutorem všech skladeb je Cian Ciarán.\n"}
{"id": "1122865", "url": "https://cs.wikipedia.org/wiki?curid=1122865", "title": "The Pale Blue Dots", "text": "The Pale Blue Dots\n\nThe Pale Blue Dots je velšské hudební duo. Založil jej kytarista Huw Bunford, dlouholetý člen kapely Super Furry Animals, se skladatelem Richardem Chesterem. Dvojice se seznámila v době, kdy Bunford v Londýně studoval v oboru filmové hudby. Své první album, které dostalo název \"Lots of Dots\", skupina vydala v listopadu 2014 na značce Strangetown Records.\n\n"}
{"id": "1122870", "url": "https://cs.wikipedia.org/wiki?curid=1122870", "title": "Sony Building", "text": "Sony Building\n\nSony Building (dříve \"AT&T Building\") je 197 metrů vysoký věžový mrakodrap na 550 Madison Avenue, 56th Street, New York, USA od architektů Johna Henry Burgreeho a Philipa Johnsona, realizovaný v letech 1979-1984.\n\nTato budova je jedním z nejkontroverznějších děl Philipa Johnsona a svým otevřením způsobila ohromný rozruch. Byl to první nekompromisně komerční, postmoderní, administrativní věžový dům. Sony Building je souborem kanceláří navršených vysoko nad sebou. Její vstup připomíná obrovské benátské okno a vstupní hala s výtahy je vyzdobena sochou pozlaceného, ​​nahého mladíka s názvem „Genius elektřiny“. Stěny domu jsou obloženy růžovou žulou a díky pravidelnému rozmístění oken, snadno zapadá do svého okolí. Mrakodrap dodržuje přísnou symetrii v exteriéru.\n\nKritika tuto budovu označuje za \"Chippendale top\" (styl pojmenovaný podle návrháře rokokového nábytku Thomase Chippendala z 18. století). Vytýkané je také zakomponování romantických prvků do moderního mrakodrapu. Rovněž se v návrhu mísí různé styly neoklasicismu a modernismu. Přesto je mrakodrap považován za první zrealizovanou postmoderní stavbu, která patří mezi mistrovská díla tohoto stavebního slohu.\n\n\n"}
{"id": "1122874", "url": "https://cs.wikipedia.org/wiki?curid=1122874", "title": "Josef Ullmann (malíř)", "text": "Josef Ullmann (malíř)\n\nJosef Ullmann (13. června 1870 Nekmíř – 31. května 1922 Praha-Vinohrady) byl český malíř, krajinář.\n\nJosef Ullmann se narodil v roce 1870 v obci Nekmíř na Plzeňsku. Jeho otec Josef Ullmann předčasně zemřel a rodina se přestěhovala do Plzně. Mladý Ullmann v Plzni absolvoval čtyř třídy reálného gymnázia a následně začal pracovat ve Škodově továrně jako úředník. Jeho kresebných pokusů si všiml ředitel podniku a na jeho doporučení odchází Ullmann v roce 1894 do Mnichova. Ponejprv se začal vzdělávat v soukromé škole \"prof.B. Schmiedta\" a \"prof. A. Finka\". Následně se nechal zapsat na mnichovskou malířskou Akademii, kde studoval u prof. Ludwiga von Hertericha. Z neznámých důvodů se z Mnichovem rozloučil a od roku 1897 se stal žákem pražské malířské Akademie. Nejprve nastoupil Ullmann k prof. M. Pirnerovi a od roku 1898 se dal zapsat do krajinářské školy Julia Mařáka. V roce 1899 na Akademii úspěšně absolvoval. Od roku 1900 se Ullmannovy obrazy objevovaly ve Zlaté Praze a dalších časopisech. Od roku 1902 se jeho obrazy začínají pravidelně objevoval na výstavách pořádaných Krasoumnou jednotou, Uměleckou besedou a Jednotou výtvarných umělců. V roce 1911 se Ullmann stal účastníkem tzv. Boronaliho aféry a inzultoval Bohumila Kubištu, což mělo dohru před soudem. V následujících letech se Ullmann začal stranil společenského života a 31. května 1922 umírá.\n\n"}
{"id": "1122875", "url": "https://cs.wikipedia.org/wiki?curid=1122875", "title": "Kostel svatého Petra a Pavla (Volyně)", "text": "Kostel svatého Petra a Pavla (Volyně)\n\nKostel svatého Petra a Pavla je římskokatolický kostel zasvěcený svatému Petrovi a svatému Pavlovi ve Volyni v okrese Chomutov. Od roku 1963 je chráněn jako kulturní památka. Kostel stojí přibližně uprostřed vesnice na nevýrazném návrší nad silnicí.\n\nPrvní písemná zmínka o volyňském kostelu pochází z roku 1352, kdy je zmiňován v listině, ve které je Volyni odpuštěna povinnost platit papežský desátek. Postaven však byl již v první třetině 14. století. Ve stejné době byl založen hrad Perštejn, na kterém sídlili majitelé panství Šumburkové. V roce 1484 je ve Volyni kromě kostela uvedena také fara a hřbitov. Původně farní kostel se stal filiálním ke Křimovu a v roce 1572, kdy začali ve vesnici převládat protestanté, k Výsluní. Později byl kostel barokně upraven.\nVe druhé polovině 20. století kostel chátral a roku 1983 bylo rozhodnuto o jeho demolici, ke které ovšem nedošlo. K největším škodám na vnitřním vybavení došlo po roce 1995, kdy byl kostel volně přístupný. Kostel patří katolické církvi, od které si ho pronajímá občanské sdružení \"Drobné památky severních Čech,\" které spolu se \"Sdružením přátel kostela sv. Petra a Pavla ve Volyni\" pracují na jeho obnově. Od roku 2008, kdy byla opravena střecha sakristie, proběhly další opravy střech a sanktusníku.\n\nLoď kostela je obdélná a je možné, že většina jejího zdiva pochází z období gotiky. Za pozdně gotický je považován portál v jižní zdi a sakristie přistavěná k severní straně lodi. Jiné zdroje zařazují sakristii jako barokní. Kromě jižního portálu vede do kostela další vstup uprostřed západní stěny. Různá výška oken naznačuje existenci nedochované dřevěné tribuny, která stála podél západní a částí jižní a severní stěny. Krov lodi je barokní z poloviny 18. století a ze stejné doby zřejmě pochází malý Sanktusník.\n\nZ architektonického hlediska je významnou částí kostela raně gotický presbytář zaklenutý žebrovou klenbou na půlvejčitých konzolách. V jeho východní zdi se dochovalo hrotité okénko s vloženou kružbou.\n\nV blízkosti kostela stojí dva památkově chráněné smírčí kříže.\n\n"}
{"id": "1122876", "url": "https://cs.wikipedia.org/wiki?curid=1122876", "title": "Lontrel", "text": "Lontrel\n\nLontrel je komerční název pro směs látek používanou jako selektivní systémový herbicid, vyráběný firmou Dow AgroSciences. Používá se k hubení dvouděložných plevelů a náletových dřevin. Účinnou látkou je clopyralid (klopyralid). Lontrel je listový herbicid. Je aplikován na nadzemní části rostliny a absorbován tkáněmi. Patří mezi postemergentní herbicidy a systémové herbicidy.\n\nVe směsi označené Lontrel 300 je obsaženo 300 gramů látky clopyralid na litr tekutiny, alkylfenol alkoxylát v množství méně než 5% a další blíže neuvedené látky. Podle jiného zdroje mimo clopyralidu obsahuje aminoethanol (2-Aminoethan-1-ol) v množství do 10% a alkylfenolalkoxylát (smáčedlo) v množství do 5%.\n\nVyráběn je rovněž přípravek LONTREL 72 SG, jenž obsahuje účinnou látku ve formě vodorozpustných granulí.\n\nPřípravek je zakázáno používat v II. pásmu ochrany vod. Tento přípravek, nebo další s účinnou látkou clopyralid je nevhodné aplikovat vícekrát než jednou za dva roky na stejném pozemku.\n\nPřípravek lze použít ve směsi se smáčedlem. Lze jej použít v tank-mix směsi s přípravkem Starane 250 EC, kdy směs lépe kombinuje herbicidní účinek proti různým plevelům, spojuje spektrum účinnosti obou. Směs se používá k hubení dvouděložných plevelů včetně sedmikrásek v okrasných trávnících.\n\nDoporučená aplikační dávka u Lontrel 300 je 3,5 ml/3–6 l vody/100 m. U LONTREL 72 SG je aplikační dávka 0,1 kg/ha u obilovin, 0,28 kg/ha/rok u okrasných rostlin, 0,41 kg/ha u řepky, krmné řepy, tuřínu a dalších.\n\nLontrel je účinný zejména vůči heřmánkům, heřmánkovcům, pcháčům, rdesnu, turanu kanadského a působí i na tetluchu kozí pysk. Používá se v obilovinách bez podsevu, kukuřici, řepce olejné, cukrovce, krmné řepě, lnu, jahodách, v sadech.\n\nOděv s rukávy, pryžové rukavice a ochranné brýle s postranními kryty.\n\nPodle hodnocení LD50, je clopyralid látka toxická při orálním příjmu nad dávku 5 000 mg látky/kg váhy, testováno na potkanech. Podle LD50 je látka 2- aminoethanol látka toxická při orálním příjmu nad dávku 1 510 mg/kg. Silně se vstřebává kůží. Některé látky směsi Lontrel jsou perzistentní a kumulují se v živých tkáních.\n"}
{"id": "1122877", "url": "https://cs.wikipedia.org/wiki?curid=1122877", "title": "Hargelsberg", "text": "Hargelsberg\n\nHargelsberg je obec v rakouské spolkové zemi Horní Rakousy, v okrese Linec-venkov.\n\nK 1. lednu 2015 zde žilo 1 327 obyvatel.\n\n"}
{"id": "1122884", "url": "https://cs.wikipedia.org/wiki?curid=1122884", "title": "Kostel Nanebevstoupení Páně (Mikulášovice)", "text": "Kostel Nanebevstoupení Páně (Mikulášovice)\n\nKostel Nanebevstoupení Páně () v Mikulášovicích je římskokatolický filiální hřbitovní kostel, často také označovaný jako kaple. Jeho výstavba v roce 1872 souvisela se založením nového hřbitova, využívaného nepřetržitě od roku 1873. Novogotická sakrální stavba slouží především k poslednímu rozloučení se zemřelými a k příležitostnému konání mší svatých a není památkově chráněna.\n\nNa počátku 80. let 20. století prošel interiér rozsáhlou úpravou, která nerespektovala původní vzhled stavby. Z této doby pochází mramorová podlaha, katafalk a také vnitřní uspořádání (propojení patra s přízemím). V letech 2015–2016 proběhla celková rekonstrukce kostela, která přiblížila vnější podobu stavby původnímu stavu. Do okenních otvorů se vrátily repliky původních dřevěných oken, zakončených trojlaločným a lomeným obloukem. Průčelí dominuje bohatě zdobený rizalit. Fasáda po rekonstrukci plastických prvků kombinuje žlutý a bílý nátěr. Nový zvon, vyrobený a požehnaný v červnu 2016, se jmenuje František. Nevyužívaný sklep sloužil původně jako márnice. Vedle kostela stojí téměř totožný dům sloužící jako obydlí pro správce hřbitova. Na kostel navazuje ve svahu umístěný hřbitov, rozšířený v roce 1914 o novou část, která prošla roku 2013 parkovou úpravou.\n\nProtože původní hřbitov u kostela svatého Mikuláše již delší dobu nevyhovoval jak kapacitně, tak hygienicky, rozhodla obec o založení nového místa posledního odpočinku dále od zástavby. Pozemky pro nový hřbitov odkoupila roku 1869 za částku 14 200 zlatých. Ty původně sloužily jako pole a patřily k domu čp. 573 (pozdější Německý, resp. Slovanský dům). U vstupu do hřbitova vyrostl roku 1872 hřbitovní kostel s obytným prvním patrem a dům pro správce hřbitova. První smuteční obřad se konal dne 16. února 1873. V roce 1930 se kostel dočkal rozsáhlé rekonstrukce. Nově byla pokryta střecha a úpravou prošel také interiér. O celé akci se ve věži dochoval záznam. Kromě jmen zúčastněných osob je v něm uvedeno, že zvon v kostele nesměl vyzvánět při pohřbech evangelíků.\nKvůli svému určení byla stavba využívána i po druhé světové válce a nepostihl ji tak osud ostatních sakrálních staveb ve městě. Počátkem 80. let 20. století prošla stavba rekonstrukcí, která narušila architektonickou hodnotu stavby. Z této doby pochází mramorová podlaha, katafalk a také vnitřní uspořádání (propojení patra s přízemím). V průběhu prvních dvou dekád 21. století prošel kostel v několika etapách opravami. V roce 2004 se stavba poprvé v poválečném období dočkala opravy fasády. V letech 2015–2016 proběhla celková rekonstrukce kostela. Jedním z jejích hlavních cílů bylo co největší přiblížení původnímu vzhledu stavby. Do okenních otvorů se vrátily repliky původních dřevěných oken, zakončených trojlaločným a lomeným obloukem. Průčelí dominuje bohatě zdobený rizalit. Fasáda po rekonstrukci plastických prvků kombinuje žlutý a bílý nátěr. Opravenému kostelu požehnal dne 6. září 2016 za přítomnosti zástupců města, hostů a široké veřejnosti místní administrátor P. Jacek Kotisz.\n\nV oficiálních katalozích litoměřické diecéze byla budova vedena jako kostel až do roku 1934, od následujícího roku byla uváděna jako kaple. Zvláště v období normalizace se začalo používat označení smuteční síň. V polovině 90. let 20. století vypracovala litoměřická diecéze nový katalog svých sakrálních objektů, v němž je stavba opět vedena jako kostel.\n\nKostel spolu s domem správce jsou vybudovány v novogotickém slohu. Stojí na půdorysu širokého písmene „L“ a jsou, až na věž, téměř totožné, jen zrcadlově obrácené. Stavba má ze hřbitovní strany dva vchody zakončené lomeným obloukem. Dveře jsou dřevěné, prosklené, a nahradily své kovové předchůdce, osazené při rekonstrukci provedené během normalizace. Okna, sdružená po dvou, zakončuje v přízemí vždy trojlaločný oblouk, v patře pak oblouk lomený. Namísto kovových oken z osmdesátých let 20. století jsou od léta 2016 osazené repliky původních dřevěných oken. Fasáda kombinuje bílou a žlutou barvu, v letech 2004–2016 ovšem byla růžová. Středový rizalit a fasádu zdobí štukové šambrány, reliéfy (čtyřlisty a čtyřlaloky), obloučkové vlysy, římsy a nárožní fiály obdélníkového průřezu. Sedlovou střechu kryje břidlice. Ze středu kostelní lodi vybíhá mohutný osmiboký sanktusník.\n\nVnitřní podoba kostela prošla ve své historii několika úpravami. Původně kryly podlahu žulové dlaždice, na nich stály dřevěné lavice a u jižní stěny kostela oltář. Obytné patro sloužilo jako ložnice patřící k bytu správce. Lavice a oltář byly odstraněny pravděpodobně ještě před druhou světovou válkou. Úpravy na počátku 80. let 20. století zcela změnily vnitřní dispozici. Patro se spojilo s přízemím a podlahu zakryly mramorové dlaždice. Katafalk pochází z této doby a je rovněž mramorový. Na jižní stěně je umístěná konzole se sochou Ježíše Krista od Tomáše Bodora. V letech 1982–2015 zdobily stěny kostelní lodi obrazy od akademického malíře Miloslava Procházky (1927–2004) ze Šluknova. Z vedlejší místnosti, původně sloužící jako sakristie, vedou schody na ochoz v patře a také do sklepa, který plnil funkci márnice. \n\nInformace o původním zvonu se nedochovaly. Pokud padl za oběť první světové válce, nahradil jej brzy po jejím skončení nový. Podle záznamů nalezených ve věži se totiž v meziválečném období vyzvánělo, ale pouze při pohřbech katolíků. Během druhé světové války byl zvon pravděpodobně zrekvírován, v celém poválečném období se tak při pohřbech nevyzvánělo. Nový zvon, pojmenovaný František, vyrobili a městu darovali členové místního spolku Mopedostorpedos. Na slavnostní mši dne 11. června 2016, konané u příležitosti 100. výročí povýšení Mikulášovic na město, jej požehnal Karel Havelka, děkan litoměřické katedrální kapituly a bývalý generální vikář litoměřické diecéze. Do věže byl zvon osazen během žehnání rekonstruovaného kostela dne 6. září 2016.\n\nNa bývalém poli vybudovala obec nový hřbitov v letech 1869–1873. Stavbu vedli zedničtí mistři Hesse ze Sebnitz a Müller z Lobendavy. Celkové náklady na stavbu dosáhly částky 25 000 zlatých. O Velikonocích roku 1879 byl na konci aleje požehnán masivní syenitový kříž vysoký 7,5 metru. Na zadní straně kříže je psáno: (česky \"„Postaveno obcí Mikulášovice skrze Spolek velikonočních jezdců na Velký pátek 11. dubna 1879“\"). Přestože měl nově založený obecní hřbitov větší kapacitu než původní hřbitov kostelní, přestal po čtyřech desítkách let stačit. Roku 1914 proto zřídila obec novou část, umístěnou ve svahu nad obecním hřbitovem. Obě části jsou rozlišovány jako starý či dolní a nový či horní hřbitov. V roce 1928 vybudovalo město mezi oběma hřbitovy památník obětem první světové války se jmény čtyř vojáků, pocházejících z Mikulášovic, Moravy, Haliče a Maďarska, kteří zemřeli v letech 1915–1916 v místní nemocnici. Po druhé světové válce se využíval k pohřbívání pouze dolní hřbitov. Horní na konci 20. století zpustl a stal se opakovaně terčem vykradačů hrobů a dalších zlodějů. Město provedlo v roce 2013 jeho pietní parkovou úpravu.\n\nNa městském hřbitově je pochována řada lokálně významných osobností. Z řad místních továrníků se dochovaly hroby rodin Pilzových, Dittrichových, Röslerových či Grohmannových. Na dolním hřbitově při levé zdi odpočívají v rodinných hrobkách např. Franz Kindermann (1842–1921), lékař a poslanec Českého zemského sněmu a Říšské rady, či Adolf Krause (1887–1939), lékárník a zakladatel místní hvězdárny. V pravé části leží hrob neznámého vojína, který padl při osvobozování města roku 1945.\n\nVedle kostela stojí téměř totožný dům sloužící jako obydlí pro správce hřbitova. Budova čp. 823 je často nazývána kaplí, přestože od začátku sloužila jako obydlí pro správce hřbitova a jeho rodinu. Po většinu poválečného období stála budova prázdná, případně sloužila jako sklad, a tak se dochovalo velmi mnoho původních prvků. V přízemí jsou dvě obytné místnosti a suchý záchod, voda do domu zavedna není. V patře jsou další dvě obytné místnosti. Před rekonstrukcí z 80. let 20. století silně poškozenou střechou do objektu zatékalo, což je stále patrné. Město plánuje celkovou rekonstrukci domu správce.\n\nNa dohled stojí jihozápadně od kostela Fürleova kaple, novogoticky přestavěná v druhé polovině 19. století. Jihovýchodním směrem stojí farní kostel svatého Mikuláše a původní historické jádro města. Z památkově chráněného domu čp. 5 (hotel Ron) vede až ke hřbitovu chodba, vykopaná pravděpodobně jako studna.\n\n\n"}
{"id": "1122886", "url": "https://cs.wikipedia.org/wiki?curid=1122886", "title": "Süreyya Ayhan", "text": "Süreyya Ayhan\n\nSüreyya Ayhan (* 6. září 1978) je bývalá turecká atletka, běžkyně na středních tratích.\n\nNejvětších úspěchů dosáhla na trati 1500 metrů. V roce 2001 zvítězila na univerziádě, o rok později se stala v této disciplíně mistryní Evropy. Na světovém šampionátu v roce 2003 skončila ve finále běhu na 1500 metrů druhá. Její kariéru ukončila dopingová aféra – v srpnu 2004 byla diskvalifikována pro porušení antidopingových zásad. Při tréninku v roce 2007 byla podrobena testům, které u ní zjistily opakované použití nedovolených prostředků a sportovní kariéru musela ukončit.\n"}
{"id": "1122890", "url": "https://cs.wikipedia.org/wiki?curid=1122890", "title": "Years &amp; Years", "text": "Years &amp; Years\n\nYears & Years je britská electronická kapela založená v Londýně. Kapela se skládá z frontmana a klávesisty Olly Alexandera, basisty Mikey Goldsworthyho a hrající na syntezátor Emre Türkmena. Hudba kapely se popisuje jako electropop, míchání R&B a house elementů 90 let. Jejich singl \"King\" se dostal na 1. místo UK Singles Chart a singl \"Shine\" na druhé místo.\n\nKapela byla založena roku 2010, poté co se Goldsworthy přestěhoval z Austrálie do Londýna a potkal na internetu Türkmena. Krátce nato byl Alexander přijat do kapely jako vokalista a to poté co ho Goldsworthy slyšel zpívat ve sprše. Původně měla pět členů (Olly Alexander, Mikey Goldsworthy, Emre Türkmen, Noel Leeman a Olivier Subria. Leeman opustil kapelu v roce 2013.\n\nV červenci 2012 vydali svůj debutový singl \"I Wish I Knew\". Roku 2013 podepsala tří členů kapela smlouvu s francouzskou společností Kitsuné Records a v září vydaly svůj druhý singl \"Traps\". Jejich třetí singl \"Real\" v únoru 2014. Roku 2014 skupina podepsala smlouvu s Polydor Records který vydal jejich čtvrtý singl \"Take Shelter\". V prosinci 2014 byl vydaná pátý singl \"Desire\", který zaujmul 22. místo UK Singles Chart.\n\nV lednu 2015 vydaly svůj šestý singl \"King\". V březnu 2015 zaujmul 1. místo UK Singles Chart. Dne 10. července 2015 vydaly svoje debutové album \"Communion\". V roce 2018 vydali druhé album \"Palo Santo\".\n\n\n\n"}
{"id": "1122891", "url": "https://cs.wikipedia.org/wiki?curid=1122891", "title": "Zygmunt Miłoszewski", "text": "Zygmunt Miłoszewski\n\nZygmunt Miłoszewski (narozen 8. května 1976 ve Varšavě) je polský spisovatel a novinář, do češtiny jsou překládány jeho detektivní romány a thrillery. Jedná se o jednoho z nejprodávanějších současných polských autorů.\n\nZygmunt Miłoszewski se narodil a vyrůstal ve Varšavě. V roce 1995 začal psát do deníku Super Express reportáže ze soudních síní, posléze spolupracoval i s jinými vydavatelstvími. Od roku 2003 byl novinářem polské mutace týdeníku Newsweek, později se začal plně věnovat spisovatelské činnosti.\n\nV češtině byly vydány všechny tři romány ze série s prokurátorem Teodorem Szackým a thriller \"Nezaplatitelný\".\n\n\nPodle románů s Teodorem Szackým byly natočeny filmy \"Uwikłanie\" (2011, režie Jacek Bromski) a \"Ziarno prawdy\" (2015, režie Borys Lankosz). Zfilmován má být i \"Gniew\".\n\nZa romány s Teodorem Szackým byl Miłoszewski oceněn cenou \"Naroda Wielkiego Kalibru\" za nejlepší polský detektivní román, francouzské vydání románu \"Zapletení\" bylo nominováno na evropskou cenu \"Prix du polar européen\". Celá série obdržela v roce 2015 cenu \"Paszport Polityki\". \"Nezaplatitelný\" se stal polskou Knihou roku 2013.\n\nV dalším románu Miłoszewski plánuje převyprávět slovanské legendy.\n\n"}
{"id": "1122896", "url": "https://cs.wikipedia.org/wiki?curid=1122896", "title": "TJ Bystřice nad Olší", "text": "TJ Bystřice nad Olší\n\nTělovýchovná jednota Bystřice nad Olší je slezský fotbalový klub z Bystřice na Frýdecko-Místecku, který byl založen roku 1935. Od sezony 2018/19 hraje v Přeboru Moravskoslezského kraje (5. nejvyšší soutěž).\n\nZdroj: \n\n\n\nPoznámky:\n\n"}
{"id": "1122900", "url": "https://cs.wikipedia.org/wiki?curid=1122900", "title": "Jůžov", "text": "Jůžov\n\nJůžov nebo také Južov či Zbuzy je lovecký zámeček v lesích téměř 2,5 km východně od Buzic v okrese Strakonice, nedaleko osady Buzičky. Nechal jej postavit Ferdinand Karel Otto František Maria Hildprandt z Ottenhausenu roku 1902 pro svou manželku Josefinu (14. března 1872, Český Dub – 9. června 1939, Blatná), nazývanou Jůža nebo Juža. Roku 2007 byla započata jeho rekonstrukce, která nadále pokračuje. Drobná stavba je v soukromém vlastnictví.\n\n\n"}
{"id": "1122903", "url": "https://cs.wikipedia.org/wiki?curid=1122903", "title": "Olly Alexander", "text": "Olly Alexander\n\nOliver Alexander Thornton (* 15. července 1990, Yorkshire), známý také jako Olly Alexander, je anglický herec, scenárista a hlavní zpěvák kapely Years & Years.\n\nNarodil se 15. července 1990 v Yorkshire. Jeho matka Vicki Thornton byla jednou ze zakladatelů Coleford Music Festival.\n\nAlexandrova herecká kariéra začala v divadelních hrách a filmech jako jsou například \"Summerhill\" a \"Jasná hvězda\", která byla v USA nominována na Oscara. Hrál také ve filmech \"Tormented\" nebo \"Vejdi do prázdna\". Přispěl také k scénáři a hudbě filmu \"The Dish & the Spoon\".\n\nOd března do června 2013 hrál Petra Pana ve hře \"Peter and Alice\", kde hrál také s Benem Whishawem a Judi Dench. Měl doplňkovou roli v konečné řadě seriálu \"Skins\".\n\nRoku 2014 hrál jednu z hlavních postav hudebního filmu \"God Help the Girl\", kde také zpíval a hrál na kytaru. Film byl napsán a režírován Stuartem Murdochem, zpěvákem kapely Belle and Sebastian.\n\nObjevil se také ve filmu \"Klub výtržníků\", který byl adaptací divadelní hry \"Posh\" od Laury Wade. Hrál také upíra Fentona v seriálu \"Penny Dreadful\".\n\nJeho kapela Years & Years byla založena roku 2010 a zpěvákem kapely se stal poté, co ho kytarista Mikey slyšel zpívat ve sprše.\n\nJejich debutový singl \"Traps\" byl podporován Radiem 1 and Radiem 6. V září 2013 vydali svůj druhý singl \"Traps\". Jejich třetí singl \"Real\" v únoru 2014. Roku 2014 skupina podepsala smlouvu s Polydor Records, který vydal jejich čtvrtý singl \"Take Shelter\". V prosinci 2014 byl vydán pátý singl \"Desire\", který zaujmul 22. místo UK Singles Chart. \n\nV lednu 2015 vydali svůj šestý singl \"King\". V březnu 2015 zaujmul 1. místo UK Singles Chart. Dne 10. července 2015 vydali svoje debutové album \"Communion\".\n\nAlexandr je gay.\n\n"}
{"id": "1122906", "url": "https://cs.wikipedia.org/wiki?curid=1122906", "title": "Star Wars: Rogue Squadron", "text": "Star Wars: Rogue Squadron\n\nStar Wars: Rogue Squadron je akční arkádová videohra čerpající námět z filmové série Star Wars, určená pro Microsoft Windows a herní konzoli Nintendo 64. Hra byla vyvinuta firmou Factor 5 a vydána společností LucasArts koncem roku 1998. Studio vytvořilo i pokračování .\n\nV roce 1999 získala hra ocenění Origins Award za \"nejlepší akční hru pro PC za rok 1998\".\n\nHra byla primárně vyvíjena pro herní konzoli Nintendo 64. Později byla portována pro PC a vydána pod názvem \"Rogue Squadron 3D\". Verze pro PC se od verze pro Nintendo 64 lišila jen lepším grafickým zpracováním, přičemž herní obsah byl v původní podobě zachován.\n\n\n"}
{"id": "1122910", "url": "https://cs.wikipedia.org/wiki?curid=1122910", "title": "Uludoruk", "text": "Uludoruk\n\nUludoruk, též zřídka Gelyaşin, je s nadmořskou výškou 4135 druhou nejvyšší horou Turecka a nejvyšším vrcholem masivu Cilo Dağı v pohoří Hakkari Dağları na jihovýchodě Turecka v provincii Hakkâri, okres Yüksekova. Pohoří Hakkari Dağları je obecně považováno za nejvýchodnější součást pohoří Taurus a Uludoruk je tak nejvyšším vrcholem i tohoto pohoří.\nSousední vrchol Cilo Dağı (4116 m), který je třetím nejvyšším vrcholem Turecka, je vzdálen pouhé 4 km.\n\nLedovec İzbırak pod vrcholem Uludoruku je 5 km dlouhý a 500 až 600 m široký s vrstvou ledu až 100 m silnou. Mezi lety 1976 a 2007 se ledovec zmenšil z 1,13 km na 0,77 km. Sněžná čára se ve 30. letech 20. století, kdy zdejší ledovce studoval Hans Bobek, nacházela v severních expozicích ve výškách 3100 - 3300 metrů, ve východních a západních expozicích ve výšce 3400 metrů. Sarıkaya et al. udávají sněžnou čáru ve výšce 3600 metrů. V pleistocénu měl podle Bobka nejdelší ledovec pohoří délku 10 km, sahal až do 1800 m n. m. a sněžná čára se v pohoří nacházela ve výškách od 2600 metrů na severních svazích po 3000 metrů na jižních svazích. Podle Wrighta jsou tyto údaje značně podhodnocené, udává pleistocenní sněžnou čáru ve výškách kolem 2100 metrů na základě přítomnosti karů i v těchto výškách. Čela ledovců pak identifikoval až do 1500 m n. m.\n\nVrchol se nachází v oblasti historicky obývané Asyřany, kteří však byli z většiny zmasakrováni nebo z oblasti vyhnáni během Asyrské genocidy. V současnosti je oblast obývána převážně Kurdy. První průzkumy a mapování pohoří prováděl F. R. Maunsell v roce 1900. Výstupy v pohoří prováděli v roce 1931 Ludwig Krenek a Ludwig Sperlich. Prvovýstup na vrchol se uskutečnil v roce 1937 při expedici pěti německých horolezců pořádané Hansem Bobkem. Expedice prvovystoupila kromě Uludoruku celkem 20 vrcholů v pohoří.\n\n"}
{"id": "1122912", "url": "https://cs.wikipedia.org/wiki?curid=1122912", "title": "Rifugio Ciampedie", "text": "Rifugio Ciampedie\n\nRifugio Ciampedie je horská chata ležící v horské skupině Rosengarten v Dolomitech v italské provincii Trentino v nadmořské výšce 1998 m.\nChata se nachází na území obce Vigo di Fassa v jihovýchodní části masivu Rosengarten. V těsné blízkosti chaty se nalézají horní stanice lanovek vedoucích z obcí Vigo di Fassa nebo Pera. \n\nV bezprostřední blízkosti chaty se nacházejí i další horské chaty Bellavista (2000 m) a Rifugio Negritella (1986 m), rovněž s možností ubytování. \n\nChata je nástupním místem pro tůry do masivu Rosengarten - k horským chatám Rotwandhütte, Vajolethütte a Grasleitenpasshütte a rovněž jsou odtud dostupné vrcholy dvoutisícovek v této oblasti - Rotwand, Kesselkogel, Vajolet-Türme atd. \n\nChata byla postavena v roce 1904 Silviem Rizzim z obce Pera di Fassa jako soukromý horský hostinec. Dům měl v té době 6 pokojů s 12 lůžky a lagerplac s 4 místy.\n\nNa jaře 1913, majitelé nabídli chatu z důvodu nemoci k odkoupení Lipské sekci Deutscher und Österreichischer Alpenverein. Vzhledem ke své velmi krásné a výhodné poloze a přístupnosi od Vajolethütte za 1 ½ hodiny byla chata rychle odkoupena. Kupní cena činila 24.600 korun. \n\nPo první světové válce byla chata italským státem vyvlastněna a v roce 1923 předána do majetku Trentiner Società degli Alpinisti Tridentini (SAT)\n"}
{"id": "1122932", "url": "https://cs.wikipedia.org/wiki?curid=1122932", "title": "Targa (herbicid)", "text": "Targa (herbicid)\n\nTarga je komerční název pro směs látek používanou jako selektivní systémový herbicid, vyráběný firmou Nissan Chemical Ind. Ltd.. Používá se k hubení jednoděložných plevelů a náletových dřevin. Účinnou látkou je chizalofop – p- ethyl (ethyl (R) 2-/4-(6-chlor-2-chlorchinoxalin)-2-yloxy fenoxy/propionát). Targa je listový herbicid. Je aplikován postřikem na nadzemní části rostliny a absorbován tkáněmi. Patří mezi postemergentní herbicidy a systémové herbicidy. Herbicid Targa je obvykle používán jako selektivní herbicid. Směs je žlutá olejovitá látka mísitelná s vodou. Přípravek nesmí zmrznout, dešťové srážky do dvou hodin po aplikaci snižují herbicidní účinek přípravku.\n\nVe směsi označené Targa Super 5 EC je obsaženo 50 gramů látky chizalofop – p- ethyl (quizalofop – p- ethyl) na litr tekutiny, tedy 5% a solventní nafta. \n\nVe směsi označené Targa 10 EC je obsaženo 100 gramů látky chizalofop – p- ethyl na litr tekutiny, deriváty xylenu v množství 81.7 % a nonionické sufraktanty v množství 7%.\n\nJe doporučen pro použití v cukrovce a krmné řepě, bramborách, slunečnici, v hrachu, fazolích, čočce, brukvovité zelenině, cibuli, česneku, rajčatech, paprice, révě vinné, ovocných sadech, školkách, lesních kulturách atd. Přípravek je zakázáno používat v II. pásmu ochrany vod. Přípravek se aplikuje v množství 200-400 l/ha. Přípravek nepůsobí fytotoxicky na žádné běžně pěstované lesní dřeviny v průběhu celého vegetačního i mimovegetačního období.\n\nSpektrum účinnostiSměs je účinná zejména vůči jednoletým trávovitým plevelům. Působí i vůči běžně se vyskytujícím vytrvalým jednoděložným plevelným druhům vyjma některých druhů lipnic, dále pak ostřice a sítiny. Směs Targa není třeba dále mísit se smáčedly.\n\nDávkování Targa Super 5EC \n\nOděv s rukávy, pryžové rukavice, ochranné brýle s postranními kryty nebo štít, pryžová obuv, čepice se štítkem nebo klobouk. Prázdné nádoby po skladované látce je nutno považovat za nebezpečný odpad. Směs dráždí kůži, může způsobit poškození plic.\n\nNěkteré z obsažených látek jsou lidskému zdraví škodlivé nebo dráždivé. Podle hodnocení LD50, je účinná látka quizalofop toxická při orálním příjmu nad dávku 1210 mg látky/kg váhy, Herbicid je toxický pro včely a vodní organismy, může vyvolat dlouhodobé nepříznivé účinky ve vodním prostředí.\n"}
{"id": "1122934", "url": "https://cs.wikipedia.org/wiki?curid=1122934", "title": "Tančírna v Račím údolí", "text": "Tančírna v Račím údolí\n\nTančírna v Račím údolí, dříve Georgshalle, je secesní restaurace s tanečním sálem, která se nachází v Račím údolí u Javorníka v Rychlebských horách. Původně chátrající stavba, jejímž majitelem je nově obec Bernartice, byla po rekonstrukci znovuotevřena 24. července 2015.\n\nZa výstavbou objektu tančírny, která sloužila jako taneční sál, restaurace a penzion stál vratislavský biskup Georg von Kopp, po němž byla také stavba pojmenována Georgshalle. Stavební práce probíhaly v letech 1906-1907 na místě zbourané parní pily. Kolem tančírny byl rovněž vybudován park. Tančírna poté byla oblíbeným výletním místem pro obyvatele Javorníka i okolních obcí, k čemuž přispívaly i další zařízení v Račím údolí (např. celkem pět výčepních či restauračních objektů). Tančírna svému účelu sloužila až do 2. světové války, ale tancovačky zde probíhaly ještě v 50. letech 20. století.\n\nStavba byla ve vlastnictví katolické církve do roku 1954, poté se stala majetkem československého státu, konkrétně spadala pod správu školského odboru Okresního národního výboru v Jeseníku. V následujících desetiletích se vystřídalo několik vlastníků: Československé státní lesy, Jednotné zemědělské družstvo a nakonec České dráhy. Po roce 2000 o odkoupení a přestěhování tančírny uvažovala nejdříve Ostrava (stavba měla být umístěna v blízkosti Slezskoostravského hradu) a posléze Loučná nad Desnou, ale z obou záměrů sešlo. V roce 2007 objekt koupila od Českých drah obec Bernartice. Obci se podařilo získat dotaci na obnovu zchátralého objektu až v roce 2014 a téhož roku byla zahájena rekonstrukce do původního stavu, která trvala do léta následujícího roku. V současné době se v Tančírně konají kulturní a společenské akce, jako jsou koncerty, výstavy, přednášky, taneční večery a literární čtení. \n\n"}
{"id": "1122935", "url": "https://cs.wikipedia.org/wiki?curid=1122935", "title": "Křížová cesta (Losina)", "text": "Křížová cesta (Losina)\n\nZaniklá Křížová cesta v Losině na Plzeňsku vedla přibližně 1,7 kilometru jižně od obce na Křížový vrch (\"původně Vrabina\").\n\nKřížová cesta byla založena roku 1890 ze sbírek a vyzdobena sochami plzeňského sochaře Galganiho. Vedla ke kapli Povýšení svatého Kříže na vrcholu kopce.\n\nNejstarší církevní stavbou na kopci byl kříž postavený roku 1739 Janem Václavem Eberlem. Místo se stalo poutním a začalo se mu říkat Křížový vrch. Iniciátorem stavby kostela byl chotěšovský probošt Christoph Schmiedl. Základní kámen byl položen 3. ledna 1747, stavba byla dokončena 9. listopadu 1755. Kostel byl postaven podle vzoru pražského kostela Na Karlově, stěny byly vyzdobeny freskami malíře Julia Luxe. Uvnitř byly čtyři oltáře - svatého Jana Křtitele, svatého Jana Evangelisty a svatého Jana Nepomuckého. Čtvrtý oltář byl vyvýšený, vedlo k němu 18 mramorových schodů a visel na něm zázračný kříž. Ve schodech byly zabudovány ostatky svatých a po stranách schodů stálo 12 pozlacených andělů. Kostel byl zrušen roku 1782 za josefínských reforem společně s chotěšovským klášterem. Roku 1802 byl prodán a následně rozebrán na stavební kámen, zázračný kříž byl uložen v kostele ve Stodu.\n\nNa místě zbořeného kostela roku 1859 zahájil chotěšovský kaplan Felix Koch stavbu nové kaple. Ta byla vysvěcena dne 6. června 1862 a byl do ní znovu umístěn zázračný kříž. Roku 1929 byla ke kapli přistavěna drobná sakristie a roku 1931 věž s vyhlídkovou plošinou.\n\nRoku 1959 se konala poslední pouť ke kapli spojená se mší, poté byly poutě zakázány. Roku 1967 zabrala vrch armáda, která kapli využívala jako naváděcí bod pro vojenské letiště v Líních. V té době byla zničena křížová cesta vedoucí na vrchol.\n\nKaple byla vrácena církvi roku 1995, později byla převedena na obec. V té době byly odstraněny zbytky krovů a střechy nad lodí a přístavkem. Zbořena byla klenba nad lodí a celá sakristie vzadu. Zbořen byl i přilehlý dům pro poutníky. Byla zahájena oprava a zpřístupnění vyhlídkové věže. Sochy křížové cesty, které se podařilo zachránit, jsou umístěny ve věži a jsou přístupné.\n\n\n\n"}
{"id": "1122937", "url": "https://cs.wikipedia.org/wiki?curid=1122937", "title": "Přírodní park Schlern-Rosengarten", "text": "Přírodní park Schlern-Rosengarten\n\nPřírodní park Schlern-Rosengarten (italsky Parco Naturale Sciliar-Catinaccio) je regionální park nalézající se v Jižním Tyrolsku v Dolomitech (Itálie). Park byl založen v roce 1974 a zaujímá plochu 7291 ha na území obcí Tiers, Völs am Schlern a Kastelruth.\n\nPark se nachází v západních Dolomitech, cca 10 km východně od města Bolzano. Jádrovým územím přírodního parku je horská skupina Schlerngruppe se stejnojmenným nejvyšším vrcholem Schlern (2563 m). Severně od spojnice Schlern-Roterdspitze-Rosszähne se park rozšiřuje do oblasti Seiser Alm, jejíž jižní části leží uvnitř přírodního parku. Na západě do přírodního parku spadá údolí Eisacktal. V jihovýchodníčásti přírodního parku – na hranici provincie Trentino – se nalézá jihotyrolská část masivu Rosengarten se svými nejvyššími vrcholy Rosengartenspitze (2981 m) a Kesselkogel (3004 m).\n\nV přírodním parku převládají smíšené jehličnaté lesy. Oblast Seiser Almu je význačná koberci alpských luk, vřesovišti. Na většině území parku se však nalézají řídce zarostlé dolomitové skály a suti.\n\nPřírodní park byl založen v roce 1974 jako první přírodní park v Jižním Tyrolsku. V roce 2003 byla rozloha přírodního parku zahrnutím horské skupiny Rosengarten výrazně zvětšena. V roce 2009 přírodní park zařadilo UNESCO jako součást světového přírodního dědictví Dolomit.\n\n\"Naturparkhaus Schlern-Rosengarten\" nalézající se v bývalé Stegerově pile v Weißlahnbad v obci Tiers ukazuje tradiční řemesla a geologii Schlernu.\n\nInformační centrum Přírodního parku se nachází na břehu jezera Völser Weiher.\n\n"}
{"id": "1122942", "url": "https://cs.wikipedia.org/wiki?curid=1122942", "title": "Čierne pleso", "text": "Čierne pleso\n\nČierne pleso nebo Čierne pliesko (znamená \"černé pleso\") je název několika ples ve slovenských Tatrách:\n\n\n"}
{"id": "1122943", "url": "https://cs.wikipedia.org/wiki?curid=1122943", "title": "Walter Sydney Adams", "text": "Walter Sydney Adams\n\nWalter Sydney Adams (20. prosinec 1876, Antiochie – 11. květen 1956, Pasadena) byl americký astronom narozený v Sýrii, v rodině křesťanských misionářů. Do USA se rodina vrátila v jeho osmi letech. Astronomii vystudoval na Dartmouth College v New Hampshire, na Chicagské univerzitě a na univerzitě v Mnichově. V letech 1923–1946 byl ředitelem observatoře na hoře Mount Wilson v Kalifornii. Studoval spektra hvězd, při té příležitosti roku 1915 dokázal, že hvězda Sirius B je bílý trpaslík. Za pomoci spektroskopu zkoumal též sluneční skvrny, rotaci Slunce a spočítal vzdálenost tisíců dalších hvězd. Jeho jméno nese pojmenován kráter Adams na Měsíci, který v roce 1970 pojmenovala Mezinárodní astronomická unie po něm, astronomovi C. H. Adamsovi a anglickém matematikovi J. C. Adamsovi.\n\nZískal řadu ocenění, roku 1917 Zlatou medaili Královské astronomické společnosti, roku 1918 Medaili Henryho Drapera, v roce 1926 Cenu Julese Janssena, 1928 Medaili Catheriny Bruceové.\n"}
{"id": "1122944", "url": "https://cs.wikipedia.org/wiki?curid=1122944", "title": "Reformovaná křesťanská církev na Slovensku", "text": "Reformovaná křesťanská církev na Slovensku\n\nReformovaná křesťanská církev na Slovensku (slov. \"Reformovaná kresťanská cirkev na Slovensku\", maď. \"Szlovákiai Református Keresztyén Egyház\") je kalvínská církev na Slovensku. Hlásí se k ní asi 2% obyvatelstva Slovenské republiky (98 787 obyvatel dle sčítání roku 2011); je charakteristická tím, že je jazykově většinově maďarská.\n\nCírkev má presbyterně-synodní zřízení; v jejím čele stojí biskup (což je v rámci reformovaných církví spíše výjimečné) a generální kurátor. Je tvořena devíti senioráty, z nichž dva jsou slovenské a sedm je maďarských.\n\nÚstředí církve se nachází v Komárně.\n\nCírkev má misijní stanice v Praze a v Brně.\n\n\n\n"}
{"id": "1122953", "url": "https://cs.wikipedia.org/wiki?curid=1122953", "title": "Hotel Shampoo", "text": "Hotel Shampoo\n\nHotel Shampoo je třetí sólové studiové album velšského hudebníka Gruffa Rhyse. Vydáno bylo dne 14. února 2011 a jako producenti jsou pod ním vedle Rhyse podepsání ještě Gorwel Owen a Andy Votel. Dále se na albu podíleli například kytarista Miles Kane či zpěvačka Sarah Assbring. V žebříčku UK Albums Chart se album umístilo na 42. příčce. Album bylo oceněno Welsh Music Prize.\n\n"}
{"id": "1122954", "url": "https://cs.wikipedia.org/wiki?curid=1122954", "title": "Giuseppe Sellitto", "text": "Giuseppe Sellitto\n\nGiuseppe Sellitto nebo Sellitti (22. března 1700 Neapol – 23. srpna 1777) byl italský hudební skladatel a varhaník.\n\nGiuseppe Sellitto byl převážně operní skladatel. S výjimkou krátkých pobytů v Bologni (1732), Benátkách (1733), Římě (1742 a 1746) a Florencii (1765) žil a tvořil v Neapoli. V roce 1760 byl jmenován varhaníkem v Papežské a královské bazilice sv. Jakuba (\"Pontificia reale basilica di San Giacomo degli Spagnoli\"), kde setrval až do své smrti v roce 1777.\n\nJeho mladší bratr Giacomo Sellitto (1701–1763) byl rovněž hudebním skladatelem.\n\n\n\n"}
{"id": "1122955", "url": "https://cs.wikipedia.org/wiki?curid=1122955", "title": "Reformovaná církev v Rumunsku", "text": "Reformovaná církev v Rumunsku\n\nReformovaná církev v Rumunsku (, ) je kalvínská církev v Rumunsku. Hlásí se k ní asi 3,15 % obyvatelstva Rumunska; je charakteristická tím, že 95 % jejích členů je maďarské národnosti a její farnosti se nacházejí většinou v Sedmihradsku.\n\n\n"}
{"id": "1122957", "url": "https://cs.wikipedia.org/wiki?curid=1122957", "title": "Sloup krále Zikmunda III.", "text": "Sloup krále Zikmunda III.\n\nSloup krále Zikmunda (pol. \"Kolumna Zygmunta III Wazy\", \"Kolumna Zygmuntowska\") je památník krále Zikmunda III. nacházející se na Hradním náměstí před královským hradem ve Varšavě, kde tvoří jednu z dominant Varšavy. Zikmundův sloup je nejstarší světskou památkou ve Varšavě.\n\nBarokní sloup byl postaven v roce 1644 králem Vladislavem IV. na počest jeho otce, jenž v roce 1596 ustanovil za polské hlavní město Varšavu namísto dosavadního Krakova. Inspirací tomuto sloupu byl sloup Panny Marie před Bazilikou Panny Marie Sněžné v Římě.\n\nSloup byl postaven podle návrhu architekta Constantina Tencally. Socha, vytvořená italskym sochařem Clementem Mollim, ukazuje krále v rytířské zbroji, držíci v jedné ruce šavli a ve druhé velký kříž. Odlití sochy je dílem Daniela Tyma. K podstavci jsou připojeny čtyři desky, které uvádí největší královy úspěchy.\n\nDřík sloupu, původně vyrobený z měkkého slepence, byl v letech 1885–1887 nahrazen granitovym dříkem. V průběhu Varšavského povstání v roce 1944 byl sloup svržen. O pět let později, při obnovení v roce 1949, byl vyroben nový ze žuly dodané ze Střegomského pohoří ve Slezsku. Slavnostní otevření zrekonstruovaného pomníku se uskutečnilo 22. července 1949.\n\nVe spodní části sloupce je nápis:\n\n\"Zikmund III, na základě svobodných voleb, polský král, na základě dědictví, sukcese a práva - švédský král, zamilovaný do míru a slávy, první mezi králi, ve válce a vítězství, nikomu méně než kdosi, zajal moskevské náčelníky, zajal hlavní město a země Moskvy, porazil, znovu získal Smolenska, zlomil moc Turecka poblíž Khotynu, vládl čtyřicet čtyři let, v souladu se čtyřicátým čtvrtým\"\n\n"}
{"id": "1122958", "url": "https://cs.wikipedia.org/wiki?curid=1122958", "title": "Giacomo Sellitto", "text": "Giacomo Sellitto\n\nGiacomo Sellitto (28. července 1701 Neapol – 20. listopadu 1763 tamtéž) byl italský skladatel a hudební pedagog.\n\nByl mladším bratrem skladatele Giuseppe Sellitta. O jeho životě není mnoho známo. Patrně většinu svého života strávil jako kapelník (maestro di cappella) v neapolském Collegio dei Nobili.\n\nZ jeho díla se dochovalo 72 fug pro cembalo, Stabat Mater pro čtyři hlasy, housle, violu a basso continuo, dvě opery a oratorium \"La Passione di Nostro Signore Gesù Cristo\".\n\n"}
{"id": "1122961", "url": "https://cs.wikipedia.org/wiki?curid=1122961", "title": "Candylion", "text": "Candylion\n\nCandylion je druhé sólové studiové album velšského hudebníka Gruffa Rhyse. Vydáno bylo dne 8. ledna 2007 a jako producenti jsou pod ním vedle Rhyse podepsání ještě Gorwel Owen a Mario Caldato, Jr.. V žebříčku UK Albums Chart se album umístilo na 50. příčce. Na albu se nachází celkem dvanáct písní, z toho dvě jsou nazpívány ve velšském jazyce („Gyrru Gyrru Gyrru“ a „Ffrwydriad yn y Ffurfafen“), zbylé v angličtině. Část skladeb byla nahrána v Riu de Janeiru, část ve velšské vesnici Llanfaelog a část v Londýně. Svým zpěvem do několika písní přispěla zpěvačka Lisa Jên, členka skupiny 9Bach.\n\nAutorem všech skladeb je Gruff Rhys.\n"}
{"id": "1122964", "url": "https://cs.wikipedia.org/wiki?curid=1122964", "title": "Rotwand", "text": "Rotwand\n\nRotwand (italsky Roda di Vael) je 2806 m vysoký horský vrchol ve skupině Rosengarten v Dolomitech. Rotwand je známý především svými zajištěnými cestami - ferratami ve své jihozápadní stěně.\nRotwand je nejvyšší horský vrchol v jižním hřebení Rosengarten na hranice mezi Jižním Tyrolskem (Eggental) na západě a provincií Trentino (Val di Fassa) na východě. Na jihovýchodě Rotwand klesá strmou 400 metrů vysokou skalní stěnou. Načervenalá barva této stěny dala hoře jméno. Východní stěna dosahuje stejné výšky, ale není tak strmá. Na severu se nalézá ve výšce 2560 m sedlo Vajolonpass (Passo di Vajolon). Na jihu vede široký hřbet až ke štěrbině, která odděluje Rotwand od 2727 m vysokého Teufelswandu (Roda del Diavolo) a 2670 m vysoké věže Fensterlturm (Torre de la Finestra).\nNejbližší obcí je Karersee asi 3 km jihozápadně. Na jižní straně jsou přístupovými místy horské chaty Paolina-Hütte (2125 m) na jihu a na severozápadě Kölner Hütte (2125 m). Na jihovýchodě se nalézají horské chaty Rotwandhütte (Rifugio Roda di Vael, 2280 m) a Baita M. Pederiva (2373 m).\n\nNormální cesta k vrcholu Rotwandu vede po zajištěné ferratě přes severní hřeben od sedla Vajolonpass. Cesta trvá asi 45 minut na vrchol a má obtížnost I. stupně UIAA. Možný je rovněž přístup zajištěnou cestou z jihu o stejné obtížnosti.\n\nVýchodní stěnou vede několik horolezeckých cest obtížnosti mezi IV-VI stupněm UIAA. Početné cesty vedoucí západní stěnou mají obtížnost mezi IV + až IX. stupněm UIAA a patří mezi nejtěžší horolezecké cesty ve skupině Rosengarten.\n\n"}
{"id": "1122968", "url": "https://cs.wikipedia.org/wiki?curid=1122968", "title": "Jonas Kaufmann", "text": "Jonas Kaufmann\n\nJonas Kaufmann (* 10. července 1969 Mnichov) je německý operní pěvec. Jeho hlas je lyricko-dramatický tenor s barytonálním zabarvením. Je proslulý především vypracovanou pěveckou technikou, širokým záběrem rolí od lyrického k dramatickému oboru a velmi hlubokým uchopením svých postav jak po stránce pěvecké tak i herecké. Právě tyto schopnosti jej řadí mezi nejvýznamnější a nejobsazovanější pěvce současné operní scény. V roce 2014 napsal o Kaufmannovi deník \"New York Times\", že „je kasovním magnetem, a ... nejdůležitějším, nejvšestrannějším tenoristou své generace“. Pravidelně vystupuje v newyorské Metropolitan Opera, londýnské Covent Garden, ve Wiener Staatsoperr i milánské La Scala. Mezi jeho nejslavnější role patří Otello (Otello - G. Verdi), Don José (Carmen - G. Bizet), Werther(Werther - J. Massenet), Mario Cavaradossi (Tosca - G. Puccini) a Parsifal (Parsifal - R. Wagner).\n\nPo několika semestrech studia matematiky přešel Jonas Kaufmann na Vysokou hudební a divadelní školu ve svém rodném městě, kde se věnoval opernímu a koncertnímu zpěvu. Po skončení tohoto studia dostal angažmá v Saarbrückenu, kde zpíval v letech 1994 až 1996 v lyricko-tenorových rolích. \n\nPoté začal kariéru na volné noze, přičemž se brzo prosadil na velkých operních scénách v Paříži, Bruselu, Miláně, Mnichově, Londýně a Vídni. V roce 2006 debutoval na scéně Metropolitní opery v New Yorku v roli Alfréda v opeře Giuseppa Verdiho \"La traviata\".\n\n10. ledna 2011 se Kaufmann poprvé představil českému publiku ve Smetanově síni Obecního domu v Praze. Světově uznávaný tenorista přednesl árie populárního italského a francouzského operního repertoáru, s nímž nazpíval i své album \"Verismo Arias\". Doprovázel jej Symfonický orchestr hl. m. Prahy FOK pod taktovkou německého dirigenta Jochena Riedera. V Praze však pobýval Kaufmann již v roce 2007, když zde s Pražskou komorní filharmonií natáčel album \"Romantické árie\".\n\nHudební kritička Helena Havlíková zhodnotila koncert v lednu 2011 takto: \"Jonas Kaufmann není prvoplánový pěvec, jaké známe třeba u italských sólistů, například Pavarottiho. Nepoužívá žádné manýry nebo okázalosti, jakkoli je i výborný herec, soustředí se na hudbu, na slova a je neskonale vnitřně koncentrovaný, a v tom je jeho síla.“ Znalci považují Kaufmanna v současnosti mj. za nejlepšího představitele Dona Josého v opeře Georgese Bizeta \"Carmen\". Potvrdil to při otevření sezóny roku 2013 v milánském Teatro alla Scala i na představeních v newyorské Metropolitní opeře. Na newyorské scéně také v roce 2010 jako vůbec první Němec v historii tohoto operního domu slavil úspěch s rolí malíře Cavaradossiho v opeře Giacoma Pucciniho \"Tosca\".\n\nJonas Kaufmann byl jednou z pěti velkých operních hvězd, které účinkovaly na koncertě konaném \"open air\" dne 27. června 2015 na Královském náměstí (\"Königsplatz\") v Mnichově, který navštívilo 12 000 diváků. 28. července byl koncert vysílán německou veřejno-právní televizí Zweites Deutsches Fernsehen (ZDF). Pěvci byli doprovázeni Janáčkovou filharmonií Ostrava pod taktovkou italského dirigenta Claudia Vandelliho. Kaufmann zde vystoupil společně s ruskou sopranistkou Annou Netrebko, americkým barytonistou Thomasem Hampsonem a ruskými pěvci Elenou Zhidkovou (mezzosoprán) a Ildarem Abdrazakovem (basbaryton). Při koncertu zazněly mj. slavné árie, duety a intermezza z populárních oper.\n\nKaufmann se představil v áriích z oper Giuseppa Verdiho \"Aida\" (\"Celeste Aida\") a Giacoma Pucciniho \"Turandot\" (\"Nessun dorma\"). Společně s Thomasem Hampsonem přednesli duet z Verdiho opery \"Don Carlos\" (\"È lui desso ... Dio che nell’alma infondere\"). Kaufmann a Netrebko zazpívali společně duet z Pucciniho \"Bohémy\" (\"O soave fanciulla\"). Jako přídavek pro diváky ve svém rodném městě přednesl Kaufmann árii z operety Emmericha Kálmána \"Země úsměvů\".\n\n\n\n"}
{"id": "1122973", "url": "https://cs.wikipedia.org/wiki?curid=1122973", "title": "Margrethe Vestagerová", "text": "Margrethe Vestagerová\n\nMargrethe Vestagerová (* 13. dubna 1968, Glostrup, Dánsko) je dánská a evropská politička, členka Radikálně liberální strany, která je od 1. listopadu 2014 evropskou komisařkou pro hospodářskou soutěž v Evropské komisi vedené Jean-Claude Junckerem. \n\nV minulosti působila jako dánská ministryně pro církevní záležitosti ve vládě Poula Nyrupa Rasmussena\n(od 23. březne 1998 do 21. prosince 2000). Od října 2011 do září 2014 působila jako vicepremiérka a ministryně vnitra a hospodářství ve vládě Helle Thorning-Schmidtové.\n\n"}
{"id": "1122988", "url": "https://cs.wikipedia.org/wiki?curid=1122988", "title": "Ústav ochrany proti zbraním hromadného ničení Univerzity obrany", "text": "Ústav ochrany proti zbraním hromadného ničení Univerzity obrany\n\nÚstav ochrany proti zbraním hromadného ničení (ÚOPZHN) je součástí Univerzity obrany s působností především v oblasti aplikovaného výzkumu, vědecké a pedagogické činnosti. Pedagogická působnost ústavu je prioritně zaměřena na pokrytí personálních potřeb chemického vojska Armády České republiky, v širším kontextu potom na potřeby státní správy v oblasti ochrany proti zbraním hromadného ničení. \n\n\n"}
{"id": "1122989", "url": "https://cs.wikipedia.org/wiki?curid=1122989", "title": "Centrum bezpečnostních a vojenskostrategických studií Univerzity obrany", "text": "Centrum bezpečnostních a vojenskostrategických studií Univerzity obrany\n\nCentrum bezpečnostních a vojenskostrategických studií (CBVSS) je pracovištěm Univerzity obrany, které svobodně rozvíjí vědecké bádání, vytváří a uskutečňuje studijní programy a vykonává další činnosti, které s tím souvisí. Dále uskutečňuje vzdělávací a vědeckovýzkumnou činnost zejména v oborech bezpečnostních studií, vojenské strategie, strategického řízení a leadershipu, rozvíjí a šíří poznání v oblastech souvisejících se zajišťováním bezpečnosti a obrany České republiky a jejích koaličních partnerů.\n\n"}
{"id": "1122991", "url": "https://cs.wikipedia.org/wiki?curid=1122991", "title": "Centrum jazykového vzdělávání Univerzity obrany", "text": "Centrum jazykového vzdělávání Univerzity obrany\n\nCentrum jazykového vzdělávání (CJV) je pracovištěm Univerzity obrany a ústředním jazykovým vzdělávacím zařízením resortu Ministerstva obrany ČR, které se podílí na tvorbě koncepce jazykového vzdělávání, koordinuje jazykovou přípravu a aktivně se podílí na zvyšování efektivity jazykového vzdělávání.\n\n\n\n"}
{"id": "1122997", "url": "https://cs.wikipedia.org/wiki?curid=1122997", "title": "Cedella Marley", "text": "Cedella Marley\n\nCedella Marley (* 23. srpna 1967, Kingston, Jamajka) je jamajská zpěvačka, tanečnice, módní návrhářka a herečka. Je prvorozenou dcerou zpěváka Boba Marleyho a jeho manželky Rity.\n\nTvořila na přání svého otce Boba Marleyho, po jeho smrti v roce 1981 si ona a The Melody Makers začali tvořit hudbu po svém. Jejich vize byla podobná jako otcovo přání a to spojovat lidi pomocí hudby reggae. Kapela se skládá ze čtyř dětí Boba Marleyho - zpěvák, kytarista a frontman Ziggy, zpěvák a bubeník Stephen a Cedella a zpěvačka Sharon.\n\nSkupina vydala přes 10 alb, z toho 3 vyhrály cenu Grammy - \"Conscious Party\", \"One Bright Day\" a \"Fallen is Babylon\". Jejich největší hity byly \"Tumblin' Down\", k jejich oblíbeným hitům, které se umístili v hitparádách patří \"Tomorrow People, Everyone Wants To Be, Look Who's Dancin\"' a \"Power To Move Ya.\"\n\nKoncem 80. let a začátkem 90. let se Cedella objevila v několika filmech.\n\nV roce 2002 se skupina oficiálně rozpadla. Cedella zpívá sólově a nahrává své písně ve studiu svého otce, Tuff Gong International. Pracuje v rodinné charitativní organizaci 1Love. V červnu 2010 vydala píseň \"Can You Feel The Love Tonight\", která je na albu Disney Reggae Club.\n\nJe provdaná za Davida Minto, se kterým má 3 děti. Žije v Miami na Floridě v USA.\n\n"}
{"id": "1122998", "url": "https://cs.wikipedia.org/wiki?curid=1122998", "title": "Lipedém", "text": "Lipedém\n\nLipedéma nebo lipoedema je chronické onemocnění tukové tkáně a lymfatické dysfunkce obecně má vliv na nohy, což způsobí, že nohy a někdy ruce hromadí odlišné vzorce tukové tkáně a je rozeznatelné následujícími charakteristikami:\n\nLipedéma je obvykle spuštěna v pubertě, ale může být vyvolán nebo se zhoršit v průběhu nebo po těhotenství, v peri-menopauze a po gynekologické operaci, tj operaci dělohy, vaječníků, nebo vejcovodů nebo jakékoliv operací v celkové anestezii. Lipedéma může být také spuštěna extrémně stresující situací, jako je úmrtí v rodině nebo rozvodu a je často zaměněný s jednoduchým přibýváním na váze. Pokud je lipedéma diagnostikována brzy, což v současné době je velmi vzácné, je možné, aby se zabránilo významnému rozšíření lipedéma tukových buněk a upozornit pacienty, aby mohli přijmout vhodná opatření.\n\nVětšinou je nesprávně diagnostikován. Odhady výskytu lipedému se značně liší, některé čítají až 11 % z post-pubertální ženské populace, 17 milionů žen v USA, a 370 milionů žen po celém světě.\n"}
{"id": "1122999", "url": "https://cs.wikipedia.org/wiki?curid=1122999", "title": "Zlaté jablko", "text": "Zlaté jablko\n\nZlaté jablko je motiv, který se objevuje v mytologiích z různých areálů a častokrát symbolizuje nesmrtelnost a plodnost. \n\nAtalanta byla krásnou a úspěšnou lovkyní. Její otec ji chtěl provdat, avšak Atalanta nechtěla, neboť se bála proroctví, které jí po svatbě slibovalo zkázu. Nakonec svolila pod podmínkou, že si vezme toho, kdo ji předběhne v závodě. Dala soupeřům na začátku závodu náskok. I přesto mnoho mužů zemřelo, protože v závodě nevyhráli. Až přišel Hippoménés (také známý jako Melanion). Ten uprosil bohyni Afroditu, aby mu pomohla. Afrodita mu dala tři zlatá jablka, která měl během závodu postupně upouštět. Po každém upuštěném jablku Atalanta závod přerušila a jablko sebrala. Díky těmto rozptýlením a s nasazením všech sil Melanion nakonec závod vyhrál. Atalanta díky manželství s Melanionem poznala sex. Po poměru s Diem však byla Atalanta i Melanion proměněni ve lvy. \n\nHesperidky byly podle některých pramenů dcerami Titána Atlase a měly střežit jabloně plodící zlatá jablka nesmrtelnosti. Jabloně byly darem bohyně-matky Gaiy bohyni Héře a nacházely se v Héřině zahradě na samém západě, kde slunce zapadalo. Protože Hesperidky jablka někdy ochutnávaly, umístila Héra do své zahrady ještě strážného draka Ladona. Jedenáctým z úkolů Héraklových bylo ze zahrady zlatá jablka ukrást. Héraklés se stohlavého draka nebál. Na své cestě za jablky však na Kavkaze potkal spoutaného Prométhea, pomohl mu osvobodit se a na oplátku se dozvěděl, že k přemožení draka mu pomůže Titán Atlas. Héraklés požádal Atlase, aby mu pro jablka došel, protože sám do země na samém západě, země nesmrtelných, nemohl. Mezitím mu podržel nebeskou klenbu, kterou musí Atlas po porážce Titánů držet na svých zádech. Když se Atlas s jablky vrátil, lstí ho Héraklés donutil na chvíli znovu podržet nebeskou klenbu a sám Atlasovi i s jablky utekl.\n\nŘíkalo se, že kdyby tato zlatá jablka Hesperidek okusil smrtelný člověk, stal by se nesmrtelným a věčně mladým. Měla by tedy stejný účinek jako ambrosie a nektar, pokrmy, které požívají samotní bohové. \n\nBohyně sporů Eris nebyla pozvaná na hostinu pořádanou Diem, a tak ve zlosti vhodila mezi hosty zlaté jablko. Tři bohyně, Afrodita, Athéna a Héra, si nárokovaly titul plynoucí z dostání jablka – titul té nejkrásnější. Zeus nechtěl na hostině rozepře, tak bohyně poslal za Paridem, synem Priama. Všechny bohyně chtěly jablko dostat, tak všechny předstoupily před Parida nahé a nabízely mu dary. Héra mu nabízela korunu krále Evropy a Asie, Athéna mu nabízela moudrost a úspěch ve válečném umění, Afrodita mu nabízela nejkrásnější ženu na světě, Helenu. Paris se rozhodl dát jablko Afroditě, čímž dostal Helenu, manželku spartského krále Meneláa, a rozpoutal tím trojskou válku. \n\nV severské mytologii jsou zlatá jablka spojována s bohyní Idunn (či Idunou). Zlatá jablka udržovala bohy věčně mladé. O strom se staraly tři norny, které dovolovaly trhat zlatá jablka pouze bohyni Idunn. Jednou se obrům také zachtělo kouzelných jablek, čímž chtěli připravit bohy o jejich mladost a sílu. \n\nV Eddě Snori Sturlussona, v části pojmenované Jazyk básnický, se ve druhé a třetí kapitole vypráví příběh o bohyni Idunn unesené obrem v podobě orla. Tři Ásové, Ódin, Loki a Höni, se vydali na cesty. Nedařilo se jim jednou upéct býka, tak přijali nabídku pomoci od orla. Ten však většinu masa snědl, což naštvalo Lokiho, který po něm hodil holí. Hůl uvízla orlovi v zádech a druhý konec zůstal Lokimu v ruce. Loki byl vlečen dál a dál a orel ho přes úpěnlivé prosení nechtěl pustit. Pustil ho až pod podmínkou, že mu přivede Idunn i s jejími jablky. Loki byl tak propuštěn a v určený čas vylákal Idunn z Ásgardu do lesa pod záminkou, že jí ukáže lepší jablka, než jsou ta její. V lese k nim přiletěl v podobě orla obr Tjazi a Idunn i s jejími jablky unesl. Ásové bez Idunniných jablk stárli. Když zjistili, že byla naposledy viděna s Lokim, pohrozili mu mučením a smrtí, čímž Loki slíbil, že Idunn získá zpět. Půjčil si od Freyji její sokolí roucho a dorazil k obrovi. Idunn byla doma sama. Loki ji proměnil v ořech a odlétl s ní. Když Tjazi doma Idunn nenašel, rozletěl se v orlí podobě za nimi. Když Ásové viděli sokola s ořechem a orla za nimi, nanosili před hradby Ásgardu hobliny. Když se sokol slétl na nádvoří, Ásové hobliny rychle zapálili. Orel nestačil včas zastavit, vzňalo se na něm peří a zemřel. \n\nV keltské mytologii zlatá jablka symbolizovala nesmrtelnost či plodnost. Zároveň ve spojení se ženami ze zásvětí bylo zlaté nebo stříbrné jablko, jabloňová větev s květy nebo plody pozvánkou do světa „na druhé straně“.\n\n"}
{"id": "1123003", "url": "https://cs.wikipedia.org/wiki?curid=1123003", "title": "Silnice II/353", "text": "Silnice II/353\n\nSilnice II/353 je silnice II. třídy v Pardubickém kraji a v Kraji Vysočina. Spojuje Poličku, Sádek, Sněžné, Žďár nad Sázavou a Velký Beranov.\n\nOdpojení od silnice I/34 (v Polička-Město) – Dolní Předměstí – Kamenec u Poličky – Sádek – Lačnov (napojení na silnici II/357) – Borovnice (odpojení od silnice II/357) – Daňkovice – Sněžné (krátké napojení na silnici II/354) – Krátká – Kadov – Fryšava pod Žákovou horou – Tři Studně – Sklené – Počítky – Vysoké – Žďár nad Sázavou (krátké napojení na silnici I/37) – Radonín – Budeč – Nové Veselí – Bohdalov – Rudolec – Stáj – Zhoř – Rytířsko – podjezd pod dálnicí D1 – Velký Beranov (napojení na silnici II/602).\n\nV Bohdalově se napojuje silnice II/388. Na okraji Stáje se kříží se silnicí II/348 a mezi Zhoří a obchvatem Jamného se silnicí II/351.\n\nV Sádku několikrát přejíždí Černý potok, mezi odbočkou na Maksičky a Lačnovem vede několikrát přes Bílý potok (vzniká soutokem Černého a Korouhevského potoka), mezi Lačnovem a Borovnicí přes Svratku, v Kadově přes Fryšávku, mezi Kadovem a Fryšavou přes Medlovku, v Počítkách přes Perničku a v lesích mezi Novým Veselím a Bohdalovem přes potoky Horní, Lesní a Rendlíčkový.\n\nU Nového Veselí je vedena po hrázi Lanžovského rybníka.\n"}
{"id": "1123014", "url": "https://cs.wikipedia.org/wiki?curid=1123014", "title": "Abu'l-Wafa", "text": "Abu'l-Wafa\n\nAbu'l-Wafa, též Abul Wafa, Abul Wefa, plným jménem Muḥammad ibn Muḥammad ibn Yaḥyā ibn Ismāʿīl ibn al-ʿAbbās al-Būzjānī, persky ابوالوفا بوزجانی nebo بوژگانی‎ (10. červen 940, Buzgan - 15. červenec 998, Bagdád) byl perský astronom a matematik narozený na území dnešního Íránu, který po většinu života působil na území dnešního Iráku. Jeden z klíčových představitelů tzv. Zlatého věku islámu. Zásadním způsobem rozvinul poznání trigonometrie. Jako jeden z prvních se zabýval systematicky goniometrickými rovnicemi.\n\nPracoval v soukromé observatoři v Bagdádu, kde změřil výstřednost ekliptiku Země, délku ročních období a zeměpisnou šířku města. Spolupracoval s astronomy v Khwarezmu (nyní v Uzbekistánu) - aby určili přesnou vzdálenost obou měst, současně pozorovali zatmění Měsíce.\n\nVe svých pracích využil všech šest goniometrických funkcí a vypočítal pro ně tabulky. Objevil novou metodu výpočtu funkce sinus s přesností na osm desetinných míst. Revoluční bylo, že se zaobíral sinem ve vztahu k tětivám kružnice. Tyto své objevy zveřejnil v díle \"Almagest\" (tedy pod názvem jedné z knih Klaudia Ptolemaia). Jeho výpočty byly přibližně šestkrát přesnější než Prolemaiovy.\n\nPřeložil a okomentoval práce starých řeckých matematiků Euklida a Diofanta z Alexandrie a také arabského matematika Al-Khwarizmiho.\n\nNapsal též dvě popularizační knihy \"Kitāb fī mā yaḥtaj ilayhi al-kuttāb wa‘l-ʿummāl min ʿilm al-ḥisāb\" (\"Kniha o tom, co je nezbytné z aritmetiky pro písaře a obchodníky\") a \"Kitab Fī mā yaḥtaj ilayhi al-ṣāni' min al-a'māl al-handasiyya\" (\"Kniha o tom, co je z geometrickým konstrukcí nezbytné pro řemeslníka\").\n\n"}
{"id": "1123016", "url": "https://cs.wikipedia.org/wiki?curid=1123016", "title": "Opat-biskup", "text": "Opat-biskup\n\nOpat-biskup, \"Abtbischof\" je opat, jenž zároveň přijal biskupské svěcení. Jako opat je představeným opatství a většinou zároveň také jako biskup hlavou některého biskupství. Dříve se v křesťanské Evropě vyskytovala také opatství, jejichž opaté měli hodnost biskupa bez biskupství nebo bez území opatství. Tento druh elize úřadů se dnes vyskytuje jen zřídka a je možné se s ním setkat nanejvýše při misiích.\n\nOpat-biskup může být:\n\nOpat územního opatství obvykle není opat-biskup. Má sice jurisdikční pravomoc biskupa, ne však světící pravomoc.\n\n\nAlbert Lehner, \"Sacerdos = Bischof. Klerikale Hierarchie in der Emmeramsvita\", Leipziger Universitätsverlag, Leipzig 2007, ISBN 978-3-86583-183-5\n"}
{"id": "1123020", "url": "https://cs.wikipedia.org/wiki?curid=1123020", "title": "Křížová cesta (Ústí nad Labem)", "text": "Křížová cesta (Ústí nad Labem)\n\nZaniklá Křížová cesta v Ústí nad Labem vedla ke kapli na Mariánském vrchu v centru města.\n\nKřížová cesta vedla ke kapli Navštívení Panny Marie, postavené roku 1680 a obnovené v letech 1815 a 1926. Cesta zanikla spolu s kaplí zbořenou roku 1976. Podstavec jednoho zastavení se zachoval nad garážemi v Důlcích.\n\nRaně barokní mešní kaple byla postavena na paměť odvrácení moru. Byla to jednolodní, obdélná stavba s polokruhovým presbytářem. Střechu měla sedlovou s kruhovou věží a půlkruhově završenými okny, na věži měla cibulovitou báň.\n\nPamátková ochrana byla zrušena roku 1976 a téhož roku byla kaple zbořena, přestože byla v dobrém stavu. Zůstalo pouze zdivo nároží do výše jednoho metru.\n\n\n"}
{"id": "1123021", "url": "https://cs.wikipedia.org/wiki?curid=1123021", "title": "Starane", "text": "Starane\n\nStarane je komerční název pro směs látek používanou jako selektivní systémový herbicid, vyráběný firmou Dow AgroSciences s.r.o.. Používá se k hubení dvouděložných plevelů a náletových dřevin. Účinnou látkou ve směsi je fluroxypyr. Starane je listový herbicid. Je aplikován postřikem na nadzemní části rostliny a absorbován tkáněmi. Patří mezi postemergentní herbicidy a systémové herbicidy. Herbicid Starane je obvykle používán jako selektivní herbicid. \n\nSměs látek nazývaná Starane je žlutá olejovitá látka mísitelná s vodou. Přípravek nesmí zmrznout, dešťové srážky do dvou hodin po aplikaci snižují herbicidní účinek přípravku. Přípravek je jedovatý pro vodní organismy.\n\nVe směsi označené STARANE 250 EC je obsaženo 250 gramů látky fluroxypyr na litr tekutiny (36,8%) Z nebezpečných látek směs dále obsahuje dichlormethan, alkylarylsulfonát a organická rozpouštědla na bázi aromatických uhlovodíků. \n\nVe směsi označené Starane Forte je obsaženo 333 gramů látky fluroxypyr na litr tekutiny.\n\nJe doporučen pro použití v obilninách, cibulovinách, ovocných sadech, trávnících. Přípravek je zakázáno používat v II. pásmu ochrany vod. V trávnících je kombinován s herbicidem Lontrel.\n\nSpektrum účinnosti\nSměs je účinná zejména vůči plevelům svízel přítula, rmeny, ptačinec žabinec, heřmánkovec přímořský, hluchavky, starček obecný, smetanku lékařskou, výdrol slunečnice, rdesnovité plevele, kopřivy, lilkovité, konopice napuchlá, ptačinec žabinec, pomněnka rolní, lilek černý, opletník plotní, šťovíky (mladé růžice) a další. Působí i vůči plevelům svlačec rolní, hořčice rolní, penízek rolní.\n\nStarane 250 EC nepůsobí na trávovité plevele, rozrazily, violku rolní, mák vlčí a některé další druhy.\n\nOděv s rukávy, pryžové rukavice, ochranné brýle s postranními kryty nebo štít, pryžová obuv, čepice se štítkem nebo klobouk. Prázdné nádoby po skladované látce je nutno považovat za nebezpečný odpad.\n\nAplikaci je třeba provádět za bezvětří nebo mírného vánku, ve směru po větru a od dalších osob. Při práci je zejména zakázáno používat kontaktní čočky, jíst, pít a kouřit, a to až do smytí kontaminace. Ochranný oděv je před dalším použitím třeba vyčistit. Práce s přípravkem je nevhodná pro alergické osoby, těhotné a kojící ženy a pro mladistvé.\n\nPři ošetřování lesních porostů a v oblastech využívaných širokou veřejností je nutné aplikaci je třeba předem oznámit (např. místně příslušnému obecnímu nebo městskému úřadu) aplikaci. Je třeba zajistit vhodné označení ošetřené plochy nebo stromů (během a po dobu 7 dní po aplikaci) například nápisem: „chemicky ošetřeno, nedotýkejte se ošetřených porostů“ s doplněním časových termínů a po tuto dobu zamezit vstupu osob a pohybu zvířat v ošetřeného porostu.\n"}
{"id": "1123030", "url": "https://cs.wikipedia.org/wiki?curid=1123030", "title": "Arthur Roessler", "text": "Arthur Roessler\n\nArthur Roessler (20. února 1877 Vídeň – 20. července 1955 Vídeň) byl rakouský historik a kritik umění .\n\nArthur Roessler studoval filozofii, literaturu a dějiny umění u Franze Wickhoffa na univerzitě ve Vídni, ale nedosáhl doktorského titulu. Po ukončení studií procestoval Německo, Francii, Anglii a Itálii. V 90. letech krátce pobyl v umělecké komuně Usadil se v Mnichově a pracoval jako novinář. Ve svých románech a esejích (Atmosféra gotiky, Die Stimmung der Gotik, 1903) kombinoval lyrické vcítění, vybroušenost jazyka a brilantní styl.\nRoku 1905, díky své knize o Adolfu Hölzelovi a umělecké kolonii v Dachau (1875-1913) obrátil pozornost k současné malbě. Ve stejném roce se přestěhoval do Vídně a na rok převzal řízení Galerie MIETHKE. Publikoval několik monografií o rakouských malířích 19. století (Ferdinand Georg Waldmüller, Rudolf von Alt, Josef Danhauser, ale zabýval se i Kokoschkou, Meštrovičem nebo Štursou. Jako redaktor pracoval pro několik uměleckých časopisů a jako umělecký poradce na žádost Viktora Adlera pro sociálně demokratické Arbeiter-Zeitung a Wiener Latest News. Uvědomil si jak důležité je hledání mladých talentů a jejich publicistická i osobní podpora.\nRoessler roku 1909 objevil a poté podporoval Egona Schieleho. I když jejich vzájemný vztah nebyl vždy klidný, malíř nikdy nepřestal být jeho chráněncem a Roessler Schieleho povzbuzoval, hledal kontakty a pilně shromažďoval jeho práce. Pamela Kort uvádí, že svědectví Roesslera o Diefenbachově komuně i pobyt některých malířových přátel z Nekunstgruppe v Monte Veritá u Gräsera měly vliv na autostylizaci Schieleho jako trýzněného proroka. Egon Schiele portrétoval Arthura Roesslera i jeho manželku Idu. Po Schieleho smrti Roessler nadále udržoval jeho památku a publikoval několik knih.\n\nV meziválečném období Roessler pokračoval v činnosti jako novinář, vydavatel, organizátor výstav a funkcionář kulturních organizací, byl viceprezidentem Wiener Werkstätte a předseda rakouského Werkbundu.\n\nPo nástupu nacistů a přijetí norimberských zákonů byl Roessler považován za \"míšence\" a čelil problémům. Mimo jiné mu zabavili několik stovek dopisů od Rudolfa von Alta. Roesslerovo literární dílo je důležitým příspěvkem k historii umění zakladatelů rakouské moderny.\n\n\n"}
{"id": "1123046", "url": "https://cs.wikipedia.org/wiki?curid=1123046", "title": "Elias Zobel", "text": "Elias Zobel\n\nElias Zobel, též Eliáš Zobel (křtěn 2. listopadu 1677 Memmingen – 28. dubna 1718 Praha) byl bavorský malíř období vrcholného baroka, činný v klášteře v Ottobeurenu a v Praze.\n\nZobel se vyučil malířem figuralistou a pracoval hojně v klášteře benediktinů v Ottobeurenu, kde postupně freskami vyzdobil klášterní knihovnu, refektář a do křížové chodby vytvořil pašijový cyklus (olejomalby na plátně). Roku 1718 pobýval v Praze na pozvání svého spolutvůrce, norimberského grafika Johanna Christopha Sartoria (1690–1739), který se v Praze živill jako mědirytec a prováděl rytiny podle Zobelových portrétů rodiny svobodných pánů Jana, Adama a Jana Karla Voračických z Paběnic. V Praze však náhle zemřel a byl zde pohřben.\n\n"}
{"id": "1123048", "url": "https://cs.wikipedia.org/wiki?curid=1123048", "title": "Paolina-Hütte", "text": "Paolina-Hütte\n\nPaolina-Hütte (italsky Rifugio Paolina) je celoročně otevřená horská chata a hostinec u horní stanice lanovky v nadmořské výšce 2125 m na jihozápadním svahu horského masivu Rosengarten v Dolomitech.\n\nPaolina-Hütte se nachází na území obce Vigo di Fassa v Trentinu, jen pár metrů od hranice s jihotyrolskou obcí Welschnofen. Chata je přístupná lanovkou ze sedla Karerpass.\n\nV létě slouží Paolina-Hütte jako počáteční a koncový bod pro pěší turistiku a horolezectví v oblasti masivu Rosengarten. Kolem chaty vede tzv. Hirzelův chodník, který umožňuje dosažení západního svahu skupiny Rosengarten a horské chaty Kölner Hütte během 1¼ hodiny. V opačném směru turisté dojdou během ½ hodiny až k památníku Christomannos na jižním cípu skupiny Rosengarten a dále po dalších 15 minutách k chatě Rotwandhütte. \n\nPro celodenní výlety je Paolina-Hütte vhodná například pro výstup po zajištěné cestě - ferratě na Rotwand (2806 m) a na další vrcholy skupiny Rosengarten, například přes Vajolonscharte (2560 m), na Tschagerjoch (2630 m) nebo Santnerpass (2734 m).\n\nChatu postavili v roce 1954 Sepp a Anna Pichlerovi a byla řízena jejich synem Hermannem až od roku 1978. V roce 1980 byla rozšířena jídelna chaty. Od roku 2009 je dům elektrifikován.\n\n"}
{"id": "1123055", "url": "https://cs.wikipedia.org/wiki?curid=1123055", "title": "Křížová cesta (Vernéřovice)", "text": "Křížová cesta (Vernéřovice)\n\nZaniklá Křížová cesta ve Vernéřovicích na Náchodsku se nacházela přibližně dva kilometry západně od obce na úbočí Bukové hory.\n\nKřížová cesta vedla k poutnímu místu u kaple Panny Marie Pomocné. Nacházela se ve svahu nad kaplí a tvořila ji dřevěná zastavení s litinovými obrazy. Zachováno zůstalo pouze sedmé zastavení.\n\nPoutní místo vzniklo z iniciativy Augustina Streubela a jeho dvou přátel koncem 19. století v okolí Vernéřovické studánky, v pramenné oblasti Vernéřovického potoka na Horském hřbetu. Kromě kaple Panny Marie Pomocné zde byly postaveny další dvě kaple: Studniční a Panny Marie Bolestné.\n\nMilostný obraz Panny Marie Pasovské byl z kaple přenesen a provizorně uschován ve farní budově. Pseudogotická poutní kaple je prázdná, Studniční kaple a kaple Panny Marie Bolestné jsou zničeny.\n\nV poutním areálu probíhá rekonstrukce.\n\n\n\n"}
{"id": "1123057", "url": "https://cs.wikipedia.org/wiki?curid=1123057", "title": "Otto Bubeníček", "text": "Otto Bubeníček\n\nOtto Bubeníček (* 7. října 1974 Lubin) je český tanečník, hudební skladatel a scénograf. Jeho jednovaječným dvojčetem je tanečník Jiří Bubeníček.\n\nNarodil se v roce 1974 do cirkusové rodiny v polském Lubinu, kde vystupoval jejich cirkus. Během tréninku na cirkusovém učilišti si obou bratrů všimla profesorka z konzervatoře a nasměřovala je k baletu. V roce 1993 dostudoval Taneční konzervatoř v Praze, poté odešel do Hamburské státní opery, kde se o dva roky později stal sólistou. Roku 1997 se stal 1. sólistou. Též skládá hudbu, věnuje se scénografii a navrhuje kostýmy. V červenci 2015 ukončil taneční kariéru.\n\n\n"}
{"id": "1123058", "url": "https://cs.wikipedia.org/wiki?curid=1123058", "title": "Jiří Bubeníček", "text": "Jiří Bubeníček\n\nJiří Bubeníček (* 7. října 1974 Lubin) je český tanečník a choreograf. Jeho jednovaječným dvojčetem je tanečník Otto Bubeníček.\n\nNarodil se v roce 1974 do cirkusové rodiny v polském Lubinu, kde vystupoval jejich cirkus. Během tréninku na cirkusovém učilišti si obou bratrů všimla profesorka z konzervatoře a nasměřovala je k baletu. V roce 1993 dostudoval Taneční konzervatoř v Praze, poté odešel do Hamburské státní opery, kde se o dva roky později stal sólistou. Od roku 1999 se věnuje i choreografii. V roce 2006 odešel do Semperoper v Drážďanech, kde působí na postu prvního sólisty baletu a jako choreograf.\n\n\n"}
{"id": "1123059", "url": "https://cs.wikipedia.org/wiki?curid=1123059", "title": "Velcí klavíristé 20. století", "text": "Velcí klavíristé 20. století\n\nVelcí klavíristé 20. století ( ) byla prestižní edice 200diskového boxu vydavatelství Philips Records z roku 1999, sponzorovaná klavírní společnosti Steinway & Sons.\n\nBox rozdělený do 100 dvoudiskových svazků představoval 72 pianistů z 20. století. Každé balení obsahovalo booklet věnovaný životu a dílu představovaného interpreta. Hudební rozsah zahrnoval tvorbu různých skladatelů od baroka až po současnou hudbu. Vydání bylo výsledkem spolupráce Philipsu, jenž měl přístup do katalogu Polygram Records, s dalšími vydavatelstvími, zejména EMI Classics, ale i Warner Classics nebo Sony Classics.\n\nVětšině klavíristů byl věnován jeden set, šestnáct z nich si vysloužilo dva sety a sedm dokonce tři sety. Byli to Claudio Arrau, Alfred Brendel, Emil Gilels, Vladimir Horowitz, Wilhelm Kempff, Svjatoslav Richter a Arthur Rubinstein.\n\nNěmecké vydání (a možná i další) obsahovalo bonusové CD věnované rumunské pianistce Claře Haskilové s 5 kompaktními disky věnovanými jejím nahrávkám.\n\nKaždý set obsahuje 2 CD (v abecedním řazení):\n"}
{"id": "1123060", "url": "https://cs.wikipedia.org/wiki?curid=1123060", "title": "Gastein Ladies 2015", "text": "Gastein Ladies 2015\n\nGastein Ladies 2015, oficiálně se jménem sponzora Nürnberger Gastein Ladies 2015, byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích místního oddílu. Konal se mezi 20. až 26. červencem 2015 v rakouském lázeňském městě Bad Gastein jako 9. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová dvancítka Sara Erraniová z Itálie, která v semifinále podlehla krajance Knappové. Vítězství si odvezla australská turnajová dvojka Samantha Stosurová. Deblovou sotěž vyhrála černohorsko-lichtenštejnská dvojice Danka Kovinićová a Stephanie Vogtová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily do hlavní soutěže z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1123062", "url": "https://cs.wikipedia.org/wiki?curid=1123062", "title": "Anna Muzyčuková", "text": "Anna Muzyčuková\n\nAnna Muzyčuková ( , ) * 28. února 1990 ve Stryji) je ukrajinská (byla slovinská) šachistka, účastnice šesti šachových olympiád žen, přičemž v roce 2014 získala s týmem Ukrajiny bronzovou medaili. Je mistryní světa v šachu (rapid, blitz) od roku 2016.\n\nV roce 2004 získala titul mezinárodní velmistryně. Titul mezinárodního mistra získala v roce 2007. V roce 2012 získala titul šachového velmistra.\n\n"}
{"id": "1123065", "url": "https://cs.wikipedia.org/wiki?curid=1123065", "title": "Cles", "text": "Cles\n\nCles (: \"Glöß\", v místním dialektu \"Clés\" nebo \"Cliès\" v noneském nářečí) je italská obec a město s 6944 obyvateli v Tridentské autonomní provincii v Tridentsku-Horní Adiži. Leží asi 30 km jihozápadně od Bolzana a je hlavním sídlem oblasti Val di Non.\n\nCles se nachází v Nonském údolí, jehož je hlavní správní obcí. Západně od obce se nachází Monte Peller (2319 m n. m.), směrem na východ je jezero svaté Justiny na řece Noce.\nObec je historicky tvořena třemi starými částmi:\n\nNázev obce Cles je velmi starého, avšak nejasného původu. Existují domněnky, že může pocházet z latinských výrazů:\n\nNa východním okraji obce, resp. těsně za hranicí obce, na břehu jezera Svaté Justýny, se nachází hrad Cles, sídlo baronů z Cles.\n\n\n"}
{"id": "1123066", "url": "https://cs.wikipedia.org/wiki?curid=1123066", "title": "Silnice II/357", "text": "Silnice II/357\n\nSilnice II/357 je silnice II. třídy v Pardubickém kraji a v Kraji Vysočina. Spojuje Choceň, Vysoké Mýto, Nové Hrady, Jimramov, Dalečín a Bystřici nad Pernštejnem.\n\nOdpojení od silnice II/317 (v Chocni) – Dvořisko – Vysoké Mýto (krátké napojení na silnici I/35) – Lhůta – Zádolí/Stříhanov – Libecina – Dvořiště – Leština – Mokrá Lhota – Nové Hrady (napojení na silnici II/358) – Polanka (odpojení od silnice II/358) – Bor u Skutče – Proseč – Paseky – Borová (krátké napojení na silnici I/34) – Betlém – Landráty – Telecí – Lačnov (napojení na silnici II/353) – Borovnice (odpojení od silnice II/353) – Jimramov (krátké napojení na silnici II/360) – Strachujov – Unčín – Dalečín – Písečné – Bystřice nad Pernštejnem (napojení na silnici II/388).\n\nU Leštiny se napojuje silnice II/356 a v Jimramově silnice II/375. V Proseči se kříží se silnicí II/359 a v Bystřici nad Pernštejnem se silnicí I/19.\n\nVe Vysokém Mýtě vede přes Loučnou a Mlýnský potok, v Nových Hradech přes Novohradku, v Borové přes Černý potok, v Jimramově přes Fryšávku, mezi Jimramovem a Strachujovem přes Věcovský potok, mezi Dalečínem a odbočkou na Velké Janovice přes Janovický potok a v Bystřici nad Pernštejnem přes Bystřici.\n"}
{"id": "1123068", "url": "https://cs.wikipedia.org/wiki?curid=1123068", "title": "Yes We Have No Mañanas (So Get Your Mañanas Today)", "text": "Yes We Have No Mañanas (So Get Your Mañanas Today)\n\nYes We Have No Mañanas (So Get Your Mañanas Today) je sedmé sólové studiové album anglického hudebníka Kevina Ayerse. Vydalo jej v červnu roku 1976 Harvest Records (toto vydavatelství vydávalo jeho alba již v minulosti, avšak na předešlé dvě desky odešel ke společnosti Island Records). Producentem alba byl Muff Winwood a hráli na něm například Zoot Money, B. J. Cole a Ollie Halsall.\n\n"}
{"id": "1123069", "url": "https://cs.wikipedia.org/wiki?curid=1123069", "title": "Istanbul Cup 2015", "text": "Istanbul Cup 2015\n\nIstanbul Cup 2015, oficiálně se jménem sponzora TEB BNP Paribas İstanbul Cup 2015, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městského areálu. Konal se mezi 20. až 26. červencem 2015 v turecké metropoli Istanbulu jako 8. ročník turnaje.\n\nIstanbul Cup 2015 představoval druhý ročník hraný od roku 2010. V letech 2011–2013 se nekonal, když město hostilo závěrečnou událost WTA Tour pro nejlepší tenistky okruhu – Turnaj mistryň.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová patnáctka Venus Williamsová ze Spojených států, kterou v prvním kole vyřadila ukrajinská hráčka Kateryna Bondarenková. Její krajanka Lesja Curenková se probojovala do prvního finále na okruhu WTA Tour a po vítězství si odvezla premiérový titul. Deblovou soutěž ovládla rusko-ukrajinská dvojice Darja Gavrilovová a Elina Svitolinová a Ukrajinka tak obhájila trofej z předešlého ročníku.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1123076", "url": "https://cs.wikipedia.org/wiki?curid=1123076", "title": "Gastein Ladies 2015 – ženská dvouhra", "text": "Gastein Ladies 2015 – ženská dvouhra\n\nDo soutěže ženské dvouhry na tenisovém turnaji Gastein Ladies 2015 nastoupilo třicet dva hráček. Obhájkyní titulu byla německá tenistka Andrea Petkovicová, která se turnaje nezúčastnila.\n\nVítězkou dvouhry se stala druhá nasazená Australanka Samantha Stosurová, jež ve finále zdolala italskou turnajovou trojku Karin Knappovou po třísetovém průběhu 3–6, 7–6 a 6–2. V probíhající sezóně si připsala, po květnovém triumfu na Internationaux de Strasbourg 2015, druhé turnajové vítězství, které představovalo osmý singlový titul na okruhu WTA Tour.\n\n"}
{"id": "1123078", "url": "https://cs.wikipedia.org/wiki?curid=1123078", "title": "Stříkoun lapavý", "text": "Stříkoun lapavý\n\nStříkoun lapavý (\"Toxotes jaculatrix\") je ryba z řádu ostnoploutvých (\"Perciformes\") a čeledi stříkounovitých (\"Toxotidae\"). Patří do rodu \"Toxotes\", vědecký název zní \"Toxotes jaculatrix\". Rodové jméno pochází z řečtiny a znamená „lukostřelec”. Druh popsal Peter Simon Pallas roku 1767. Stříkoun lapavý měří nejčastěji kolem 20 cm, největší jedinci však mohou být až o 10 cm delší. Ryba má stříbrnou barvu a po stranách těla výrazné znaky. Hřbetní ploutev se nachází blízko zadní strany těla. Jako u jedné z mála ryb se oči vyvinuly tak, aby umožňovaly binokulární vidění. Stříkoun lapavý je znám pro svou schopnost vypuzovat proud vody z tlamy, kterou „sestřeluje” kořist, jako je hmyz, z vegetace nad vodní hladinou. Někteří jedinci jsou schopni zasáhnout kořist i ve 2 až 3 metrech nad vodou a po pádu hmyzu do vody se k němu mohou dostat během 50 milisekund. Hmyz sedící na nízko položených větvích mohou také lovit tak, že po něm vyskočí.\n\nStříkoun lapavý se vyskytuje ve vnitrozemských i oceánských vodách, nejčastěji v ústí řek a v mangrovníkových bažinách. Obývá především Indo-Pacifik a vody okolo Austrálie. Během života se pohybuje mezi sladkou, slanou a brakickou vodou. O rozmnožování této ryby není známo velké množství informací. Poprvé se stříkouni třou, jakmile dosáhnou délky asi 10 cm, a najednou mohou naklást 20 000 až 150 000 vajíček. Vzhledem k jejich zbarvení se někdy stříkouni lapaví chovají jako akvarijní ryby, avšak péče o ně je složitá, a proto se nehodí do většiny domácích akvárií.\n\nTento druh je chován přibližně v sedmi desítkách evropských zoo. V Česku se jedná o Zoo Brno, Zoo Ostrava a Zoo Praha a dále Mořský svět Praha a Rybářské muzeum Vodňany. V pražské zoo je stříkoun lapavý od roku 2004 k vidění v pavilonu Indonéská džungle.\n\n"}
{"id": "1123079", "url": "https://cs.wikipedia.org/wiki?curid=1123079", "title": "Istanbul Cup 2015 – ženská dvouhra", "text": "Istanbul Cup 2015 – ženská dvouhra\n\nDo soutěže ženské dvouhry na tenisovém turnaji Istanbul Cup 2015 nastoupilo třicet dva hráček. Obhájkyní titulu byla dánská tenistka Caroline Wozniacká, která se turnaje nezúčastnila.\n\nVítězkou dvouhry se stala nenasazená Ukrajinka Lesja Curenková, jež ve finále zdolala polskou tenistku Urszulu Radwańskou po dvousetovém průběhu 7–5 a 6–1. V probíhající sezóně i na okruhu WTA Tour tak první finálovou účast proměnila v premiérové turnajové vítězství.\n\nSedm z osmi nasazených hráček nepřešlo druhé kolo a tři nejvýše nasazené vypadly již v úvodní fázi turnaje.\n\n"}
{"id": "1123084", "url": "https://cs.wikipedia.org/wiki?curid=1123084", "title": "Brasil Tennis Cup 2015 – ženská dvouhra", "text": "Brasil Tennis Cup 2015 – ženská dvouhra\n\nDo soutěže ženské dvouhry na tenisovém turnaji Brasil Tennis Cup 2015 nastoupilo třicet dva hráček. Obhájkyní titulu byla česká tenistka Klára Koukalová, která se turnaje neúčastnila.\n\nVítězkou dvouhry se stala čtvrtá nasazená Brazilka Teliana Pereirová, jež ve finále zdolala německou turnajovou trojku Anniku Beckovou po třísetovém průběhu 6–4, 4–6 a 6–1. V probíhající sezóně si připsala, po dubnovém triumfu na Copa Colsanitas 2015, druhé turnajové vítězství, které představovalo druhý singlový titul na okruhu WTA Tour.\n\n"}
{"id": "1123088", "url": "https://cs.wikipedia.org/wiki?curid=1123088", "title": "Falling Up", "text": "Falling Up\n\nFalling Up je třinácté sólové studiové album anglického hudebníka Kevina Ayerse. Vydalo jej v únoru roku 1988 Virgin Records. Nahráno bylo během května a června předchozího roku v Madridu. Jeho producentem byl Colin Fairley a vedle jiných na něm hrál Ayersův dlouholetý spolupracovník Ollie Halsall. Vedle sedmi autorských písní, které jsou převážně dílem dvojice Ayers/Halsall, je autorem jedné skladby kytarista Mike Oldfield. Jde o píseň „Flying Start“, která v září 1987 vyšla na jeho albu \"Islands\" a i v tomto případě je jejím zpěvákem Ayers.\n\n"}
{"id": "1123089", "url": "https://cs.wikipedia.org/wiki?curid=1123089", "title": "Baku Cup 2015 – ženská dvouhra", "text": "Baku Cup 2015 – ženská dvouhra\n\nDo soutěže ženské dvouhry na tenisovém turnaji Baku Cup 2015 nastoupilo třicet dva hráček. Obhájkyní titulu byla ukrajinská tenistka Elina Svitolinová, která se turnaje neúčastnila.\n\nAndrea Hlaváčková, figurující na 149. příčce žebříčku WTA, podruhé v probíhající sezóně přešla první kolo hlavní soutěže okruhu WTA Tour. V první fázi zdolala pátou nasazenou Srbku Bojanu Jovanovskou, aby ji následně vyřadila ruská tenistka Alexandra Panovová. Ukrajinka Lesja Curenková, která den před rozehráním získala svůj premiérový titul WTA na Istanbul Cupu 2015, z turnaje odstoupila.\n\nDvě nejvýše tenistky nasazené vypadly v semifinále. Turnajová jednička Anastasija Pavljučenkovová nestačila na Gasparjanovou a druhá nasazená Italka Karin Knappová překvapivě podlehla rumunské kvalifikance Țigové.\n\nRuska z druhé stovky žebříčku Margarita Gasparjanová pak v boji o titul zdolala Patricii Marii Țigovou po třísetovém průběhu 6–3, 5–7 a 6–0. Připsala si tak premiérové turnajové vítězství na okruhu WTA Tour. Na turnaji získala „double“, když triumfovala i v deblové soutěži.\n\n"}
{"id": "1123091", "url": "https://cs.wikipedia.org/wiki?curid=1123091", "title": "Násiríja", "text": "Násiríja\n\nNásiríja (arabsky: الناصرية‎; An Nāşirīyah) je město v Iráku a hlavní město guvernorátu Dhíkár. Leží na březích řeky Eufrat, asi 370 kilometrů jihovýchodně od Bagdádu. Poblíž se nacházejí ruiny starověkých měst Ur a Larsa. V roce 2012 zde podle odhadu žilo 860 200 obyvatel.\nMěsto bylo založeno kmenem Muntafiq v roce 1872, tedy během osmanské éry. Od té doby se stalo velkým dopravním uzlem. Násiríja je centrum pro pěstování datlí. Jsou tu však i průmyslové firmy na zpracování stříbra či výrobu lodí.\n"}
{"id": "1123093", "url": "https://cs.wikipedia.org/wiki?curid=1123093", "title": "Johanna Miklová-Leitnerová", "text": "Johanna Miklová-Leitnerová\n\nJohanna Mikl-Leitnerová, německy Johanna Mikl-Leitner, (* 9. února 1964 Hollabrunn, Rakousko) je rakouská politička. Je členkou Rakouské lidové strany (ÖVP). Byla ministryní vnitra v první i druhé vládě Wernera Faymanna. Od 19. dubna 2017 je zemskou hejtmankou (\"Landeshauptfrau\") Dolního Rakouska.\n\nPo studiu na Ekonomické univerzitě ve Vídni pracovala jako učitelka na Obchodní akademii v Laa an der Thaya a pak ve Svazu průmyslníků. Byla rovněž náměstkyní ředitele vydavatelství Signum. Od roku 1995 do roku 1998 působila jako marketingová manažerka strany ÖVP v Dolním Rakousku, dalších pět let pak jako generální tajemnice dolnorakouské ÖVP. V roce 2003 se stala ministryní sociálních věcí a regionální politiky EU v Dolním Rakousku. Tuto funkci vykonávala až do roku 2011, kdy se stala ministryní vnitra. V této funkci zastávala poměrně přísnou politiku vůči masovému přistěhovalství, které začalo na podzim roku 2015. Po odstoupení vlády Wernera Faymanna a vytvoření koalice mezi ÖVP a Svobodnou stranou Rakouska (FPÖ) ztratila Mikl-Leitnerová křeslo ministryně vnitra, protože toto ministerstvo si nárokovala FPÖ. Byla však zvolena zemskou hejtmankou Dolního Rakouska se sídlem v St. Pölten. Tuto funkci zastává od 19. dubna 2017 a vystřídala v ní dlouholetého hejtmana Dolních Rakous Erwina Prölla.\n\nJohanna Mikl-Leitnerová je vdaná a má dvě dcery.\n\n"}
{"id": "1123094", "url": "https://cs.wikipedia.org/wiki?curid=1123094", "title": "Marcel Haščák", "text": "Marcel Haščák\n\nMarcel Haščák (* 3. února 1987, Poprad, Československo) je slovenský hokejový útočník.\n\nMarcel Haščák začínal s hokejem v Popradu, odkud v roce 2010 přestoupil do týmu HC Košice, se kterým získal jeden titul a dvě druhá místa ve Slovenské extralize.\n\nV roce 2013 se stěhoval do lotyšského týmu Dinamo Riga hrajícího KHL. Po jedné sezóně strávené v tomto klubu přestoupil do Amuru Chabarovsk.\n\nPřed sezónou 2015/16 podepsal smlouvu s týmem HC Energie Karlovy Vary. V tomto klubu hrál jednu sezónu. V sezónách 2016/2017 a 2017/2018 byl hráčem HC Kometa Brno a pomohl k zisku dvou mistrovských titulů pro tento tým. Před začátkem sezóny 2018/2019 odešel do klubu HC Košice.\n\nV roce 2012 získal se Slovenskou hokejovou reprezentací stříbrné medaile na Mistrovství světa v ledním hokeji 2012 v Helsinkách.\n"}
{"id": "1123102", "url": "https://cs.wikipedia.org/wiki?curid=1123102", "title": "Istanbul Cup 2015 – ženská čtyřhra", "text": "Istanbul Cup 2015 – ženská čtyřhra\n\nDo soutěže ženské čtyřhry na tenisovém turnaji Istanbul Cup 2015 nastoupilo šestnáct dvojic. Obhájcem titulu byl pár Misaki Doiová a Elina Svitolinová, jehož členky nestartovaly společně. Doiová se turnaje nezúčastnila. Spoluhráčkou Svitolinové se stala Darja Gavrilovová, s níž trofej obhájila.\n\nVítězem čtyřhry se stal nenasazený rusko-ukrajinský pár Darja Gavrilovová a Elina Svitolinová, který ve finále zdolal turecko-srbskou dvojici Çağla Büyükakçay a Jelena Jankovićová výsledkem 5–7, 6–1 a [10–4]. Obě šampionky si do žebříčku WTA připsaly 280 bodů.\n\n"}
{"id": "1123104", "url": "https://cs.wikipedia.org/wiki?curid=1123104", "title": "That's What You Get Babe", "text": "That's What You Get Babe\n\nThat's What You Get Babe je deváté sólové studiové album anglického hudebníka Kevina Ayerse. Vydáno bylo v únoru 1980 společností Harvest Records a producentem byl Graham Preskett, který zde hraje na několik různých nástrojů. Dále se na albu podíleli například Ollie Halsall či zpěvačka Clare Torry. V roce 1993 bylo album vydavatelstvím BGO Records publikováno také na CD.\n\nAutorem všech skladeb je Kevin Ayers.\n"}
{"id": "1123107", "url": "https://cs.wikipedia.org/wiki?curid=1123107", "title": "Gastein Ladies 2015 – ženská čtyřhra", "text": "Gastein Ladies 2015 – ženská čtyřhra\n\nDo soutěže ženské čtyřhry na tenisovém turnaji Gastein Ladies 2015 nastoupilo šestnáct dvojic. Obhájcem titulu byl český sesterský pár Karolína a Kristýna Plíškovy, jehož členky se turnaje nezúčastnily.\n\nVítězem čtyřhry se stal nenasazený černohorsko-lichtenštejnský pár Danka Kovinićová a Stephanie Vogtová, který ve finále zdolal španělsko-české turnajové jedničky Laru Arruabarrenovou s Lucií Hradeckou výsledkem 4–6, 6–3 a [10–3]. Obě šampionky si do žebříčku WTA připsaly 280 bodů.\n\n"}
{"id": "1123112", "url": "https://cs.wikipedia.org/wiki?curid=1123112", "title": "Şehzade Mehmed", "text": "Şehzade Mehmed\n\nŞehzade Mehmed (1521, Istanbul – 1543, Manisa) byl první syn sultána Sulejmana I. a Hürrem Sultan. Byl poslán do provincie Manisa potom, co jeho starší nevlastní bratr Şehzade Mustafa byl poslán do provincie Amasya.\n\nPodle historiků měl Mehmed velmi rád svého staršího nevlastního bratra Mustafu (jeho matka byla Mahidevran Sultan). Vzhlížel k němu a bral ho jako svůj vzor; měli vždy dobrý vztah, dokud nedošlo k bojům o trůn. Şehzade Mehmed se poprvé účastnil tažení se svým otcem v šestnácti letech v bitvě u Ostřihomi (Esztergom) v Uhersku.\n\nO tom, jak Mehmed zemřel, je několik hypotéz. Někteří historici tvrdí, že zemřel na pravé neštovice. Někteří si zase myslí, že zemřel přirozenou smrtí. Ovšem nejrozšířenější teorie je, že jej nechala zabít Mahidevran Sultan, když si začala uvědomovat, že je velkou hrozbou pro jejího syna. Vzhledem k tomu, že byl Mehmed prvorozeným synem sultánovy jediné manželky Hürrem, to vypadalo, že by sultán radši viděl na trůně jejího syna.\n\nByl zavražděn.\nPo jeho smrti nechal Suleyman vybudovat nejlepším stavitelem Mimarem Sinanem Mehmedovi mešitu, kde je uloženo jeho tělo. Mešita stojí v Instanbulu dodnes.\n\nMehmed měl jen jedno dítě, dceru Hümaşah Sultan, kterou porodila jeho manželka Esmehan Baharnaz Sultan.\n"}
{"id": "1123114", "url": "https://cs.wikipedia.org/wiki?curid=1123114", "title": "Samuel Plimsoll", "text": "Samuel Plimsoll\n\nSamuel Plimsoll (10. února 1824 Bristol – 3. června 1898 Folkestone) byl britský politik, pro své zásluhy o zvýšení bezpečnosti lodní dopravy získal přezdívku \"Přítel námořníků\" (\"Sailor's friend\").\n\nPocházel z chudých poměrů, zbohatl jako obchodník s uhlím a v roce 1867 byl zvolen poslancem Dolní sněmovny za Liberální stranu. Když si přečetl pojednání rejdaře Jamese Halla uvádějící statistický přehled britských obchodních lodí potopených jen proto, že je majitelé v honbě za ziskem nechávají přetěžovat, rozhodl se zjednat nápravu. V roce 1872 vydal knihu \"Our Seamen\", v níž označil zastaralé a nestabilní lodě za „plovoucí rakve“ a navrhl, aby byli lodi povinně vybaveny značkou stanovující čáru ponoru. Proti Plimsollovi se však postavila vlivná lobby majitelů lodí a dosáhla toho, že premiér Benjamin Disraeli návrh zamítl. Následovala řada emotivních sporů, kvůli kterým byl Plimsoll několikrát kárán za urážku Sněmovny a jednou při rozpravě dokonce zkolaboval, v roce 1875 se mu podařilo konečně prosadit přijetí zákona zvaného \"Merchant Shipping Act\". Ten zavedl takzvaný „Plimsollův disk“, v roce 1930 přijatý jako mezinárodní norma: značku na boku lodi v podobě kruhu přeťatého vodorovnou čárou, stanovující maximální možnou zátěž za normálních podmínek, doplněnou o několik menších čar nad sebou odstupňovaných podle nebezpečnosti plavby (ve sladkých vodách může být loď naložena více, zatímco na severní Atlantik v zimě smějí lodi vyplouvat pouze s minimálním nákladem). \n\nPlimsoll ukončil poslanecký mandát v roce 1880. Byl jmenován čestným předsedou odborového svazu námořníků a hasičů, založeného roku 1887. Vydal knihu \"Cattleships\", v níž se přimlouval ze zlepšení podmínek pro dobytek přepravovaný na lodích. Na londýnském nábřeží Victoria Embankment byl odhalen jeho pomník, spisovatelka Nicolette Jonesová vydala jeho životopis nazvaný \"The Plimsoll Sensation\". \n\n\n"}
{"id": "1123122", "url": "https://cs.wikipedia.org/wiki?curid=1123122", "title": "Veľké Uherce", "text": "Veľké Uherce\n\nVeľké Uherce jsou obec na Slovensku v okrese Partizánske. Žije zde  obyvatel.\n\nObec se nachází na severozápadním úpatí pohoří Tribeč, v údolí potoka Drahožice, levostranného přítoku Nitry. Potok napájí i Veľkouhereckou přehradu v horní části obce, z které je napájené užitkovou vodou i město Partizánske. Značná část katastrálního území patří do CHKO Ponitří.\n\nPrvní písemná zmínka o obci pochází z roku 1274. V ní byly Veľké Uherce uvedeny jako jedno z prvních tří míst v Rakousko-Uhersku, kde byl postaven pivovar. V roce 1869 zde Michael Thonet založil továrnu na ohýbaný nábytek.\n\nBěhem SNP bylo v obci velitelství povstaleckých jednotek hájících Baťovany. Pocházel odtud i Albín Grznár, organizátor partyzánského odboje na Horní Nitře.\n\nV obci se nachází původně renesanční zámeček ze začátku 17. století, který byl v 18. století barokně přestavěn a na konci 19. století zcela přestavěn v romantizujícím novogotickém slohu. Zámeček je obklopen anglickým parkem a dnes je opět v majetku potomků rodiny Thonetů.\n\nV obci je gotický římskokatolický kostel svatého Michala Archanděla z 11. století.\n\nV areálu AMK (bývalý Svazarm) se pořádají mistrovství v motokrosu a autokrosu.\n\n"}
{"id": "1123123", "url": "https://cs.wikipedia.org/wiki?curid=1123123", "title": "Mistrovství Evropy v malém fotbalu 2015", "text": "Mistrovství Evropy v malém fotbalu 2015\n\nMistrovství Evropy v malém fotbalu 2015 bylo již 6. ročníkem ME v malém fotbalu a konalo se v Chorvatském Vrsaru v období od 21. do 27. září 2015. Účastnilo se ho 32 týmů, které byly rozděleny do 8 skupin po 4 týmech. Ze skupiny pak postoupily do vyřazovací fáze první a druhý celek. Vyřazovací fáze zahrnovala 16 zápasů.\n\nVšechny časy zápasů jsou uvedeny v středoevropském letním čase (SELČ).\n"}
{"id": "1123124", "url": "https://cs.wikipedia.org/wiki?curid=1123124", "title": "Instinct", "text": "Instinct\n\nInstinct může být:\n\n"}
{"id": "1123125", "url": "https://cs.wikipedia.org/wiki?curid=1123125", "title": "Baku Cup 2015", "text": "Baku Cup 2015\n\nBaku Cup 2015 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisové akademie. Konal se mezi 27. červencem až 27. srpnem 2015 v ázerbájdžánské metropoli Baku jako 5. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala čtyřicátá první tenistka světa Anastasija Pavljučenkovová z Ruska, jež vypadla v semifinále. Ruska Margarita Gasparjanová z druhé stovky žebříčku WTA získala turnajový double, když vyhrála dvouhru a po boku Alexandry Panovové i čtyřhru. Jednalo se o její první dva tituly na okruhu WTA Tour. Panovová deblovou trofej obhájila.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1123126", "url": "https://cs.wikipedia.org/wiki?curid=1123126", "title": "Struve", "text": "Struve\n\nPříjmení Struve nosí více osob:\n\n"}
{"id": "1123127", "url": "https://cs.wikipedia.org/wiki?curid=1123127", "title": "Sedimentární pánev", "text": "Sedimentární pánev\n\nSedimentární pánev, sedimentační bazén nebo sedimentační pánev je místo na zemském povrchu (nejčastěji na mořském dně, ale v některých případech i na souši), kde dochází k poklesávání a hromadění velkého množství sedimentů a jejich následné přeměně na usazené horniny. Vznik sedimentárních pánví a jejich lokalizace je podmíněna tektonickými pohyby Země a rozdělení pánví na jednotlivé typy také vychází z jejich tektonického prostředí.\n\nV pánvích, jejichž sedimentární výplň přesahuje 1 km, se mohou za příznivých okolností zachovávat uhlovodíky. Pánve se liší tvarem od mísovitých po úzké a dlouhé pánve protáhlého tvaru. Mohou být ohraničené zlomy.\n\nNa základě struktury lze definovat dva základní typy pánví:\n\nVšechny sedimentární pánve jsou v užším slova smyslu vlastně depozičními pánvemi. Na základě morfotektonických kritérií se rozdělují do šesti kategorií, z nichž každá má charakteristické strukturní znaky.\n\n\n"}
{"id": "1123130", "url": "https://cs.wikipedia.org/wiki?curid=1123130", "title": "BearCity", "text": "BearCity\n\nBearCity je americký hraný film z roku 2010, který režíroval Doug Langway podle vlastního scénáře. Komedie z prostředí tzv. gay bears vypráví o mladíkovi, který hledá dokonalého přítele.\n\nTylerovi je 21 a snaží se prosadit jako herec. Žije se svým spolubydlícím a kamarádem Simonem v New Yorku. Rád by si našel přítele, ale jeho typem nejsou vrstevníci jako Simon, ale muži středního věku patřící mezi tzv. gay medvědy. V baru se seznámí s dvojicí Fredem a Brentem, kteří shánějí podnájemníka. Krátce na to se Tyler seznámí s jejich kamarádem Rogerem, do kterého se zamiluje. Roger ale nechce veřejně přiznat, že se mu líbí mladší kluk a Tyler se proto musí snažit, aby Rogera zaujal.\n"}
{"id": "1123131", "url": "https://cs.wikipedia.org/wiki?curid=1123131", "title": "Brasil Tennis Cup 2015", "text": "Brasil Tennis Cup 2015\n\nBrasil Tennis Cup 2015 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích. Konal se mezi 27. červencem až 27. srpnem 2015 v brazilském ostrovním městě Florianópolis jako 3. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala šedesátá čtvrtá tenistka světa Tatjana Mariová z Německa, která dohrála ve druhém kole. Singlový titul si odvezla Brazilka Teliana Pereirová a deblovou soutěž ovládla německá dvojice Annika Becková a Laura Siegemundová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1123132", "url": "https://cs.wikipedia.org/wiki?curid=1123132", "title": "Engelmann", "text": "Engelmann\n\nPříjmení Engelmann může označovat:\n"}
{"id": "1123133", "url": "https://cs.wikipedia.org/wiki?curid=1123133", "title": "Pulkovská hvězdárna", "text": "Pulkovská hvězdárna\n\nPulkovská hvězdárna (úplným označením: , zkráceně: ) je hlavní astronomická observatoř Ruské akademie věd. Nachází se na Pulkovských výšinách v nadmořské výšce 75 m, 19 km od centra Petrohradu.\n\n"}
{"id": "1123136", "url": "https://cs.wikipedia.org/wiki?curid=1123136", "title": "SK Štětí", "text": "SK Štětí\n\nSK Štětí je fotbalový klub ze Štětí, účastník Divize B. Byl založen v roce 1921.\n\nKlub byl založen v roce 1921 jako ČSK Štětí, a po většinu své historie je spjat s místními papírnami, které byly povětšinu času také v názvu klubu. V prvních 50 letech své existence se klub se nejvýše dostal na úroveň přeboru, jinak klub účinkoval pouze v nižších soutěžích.\n\nZlom nastává v roce 1976, kdy klub zvítětil v I.A třídě a postoupil do krajského přeboru, který hned jako nováček vyhrává a postupuje až do divize. Ani jako nováček divize si nevedl špatně a skončil na krásném třetí místě. Návštěvy se v tomto období pohybovaly až na úrovni 2 000 diváků a fotbal je ve Štětí v této době sportem číslo jedna. Největším úspěchem v historii je však období 1982 - 1989 kdy klub hraje II: národní ligu (3. nejvyšší soutěž), kdy v roce 1988 sončil klub dokonce na 2. místě. Od této doby měl však klub klesající výkonnost jež vyvrcholila v roce 1993 sestupem do krajského přeboru. V roce 1998 se klub vrací do divize, kterou hraje 5 let a poté znovu sestupuje do přeboru, V roce 2013 se podaří postoupit do divize znova, ale pouze na rok. 2 roky hraje opět krajský přebor. Ročník 2015-2016 je velmi úspěšný. Vítězství v přeboru s 18 bodovým náskokem a postup do divize. V tomto roce se podařila i obhajoba O pohár hejtmana Ústeckého kraje.\n\nMezi známá jména, které vychoval zdejší klub patří: Jiří Kroupa, Milan Kolouch, Vladimír Valenta, Jan Králík, Marián Řízek, Tomáš Hašler,\n\n\n"}
{"id": "1123141", "url": "https://cs.wikipedia.org/wiki?curid=1123141", "title": "Salmové (Pustinná a porýnská hrabata)", "text": "Salmové (Pustinná a porýnská hrabata)\n\nSalmové z rodu tak zvaných „Pustinných a porýnských hrabat“ ( \"Wild- und Rheingrafen zu Salm\") jsou starý šlechtický rod původem ze středního Porýní, kde se připomínají od počátku 12. století jako hrabata ze Steinu.\n\nPostupem času získali příslušníci rodu Salmů majetky, erby a tituly rozličných tzv. \"Wildgrafen\" (pustinných hrabat) a \"Rheingrafen\" (porýnských hrabat) a také hrabat z Horního Salmu. Postupem času se zařadili mezi nejvýznamnější, nejurozenější a nejbohatší aristokratické rody Evropy. Rod se zapsal také do českých dějin a patřil k předním rodům Habsburské monarchie. Je znám především svými poněkud zvláštními tituly „\"Wild- und Rheingraf\"“, které mnohá česká historická literatura označuje jako prakticky nepřeložitelné, a také neobvykle vysokým množstvím výhodných sňatků, jež umožnily společenský vzestup rodiny. Knížecí větve Salm-Salm a Salm-Horstmar existují dodnes a Salmové z rodu Pustinných a porýnských hrabat tak jsou prokazatelně žijícím rodem.\n\nNejstarším známým a s jistotou doloženým předkem rodu je Wolfram, hrabě na Steinu, roku 1157 připomínán pod řeckým predikátem „\"Wolframus de Petra\"“ (\"petra\" = řecky skála, kámen, německy \"Stein\"). Jeho syn Siegfried, psaný naopak latinsky \"\"Sifridus de Lapide\"\" (\"lapis\" = latinsky kámen, skála) se kolem roku 1160 oženil s Luccardou, dcerou posledního z rodu „porýnských hrabat“ (německy \"Rheingraf\", latinsky \"comes Rheni\"), po kterém roku 1194 zdědil erb, movitý majetek a jméno, zatímco statky na pravém břehu Rýna připadly mohučským arcibiskupům. Nadále se psal jako \"Rheingraf von Stein\" a na Steinské hrabství přešel název „Porýnské hrabství“ (německy \"Rheingrafschaft\"), který se během raného novověku promítl přímo do názvu městečka a hradu – Rheingrafenstein, hradu, ve kterém byly za krále Rudolfa I. dokonce přechovávány říšské korunovační klenoty. Siegfriedův pra-pra-pravnuk, Jan I. ze Steinu († 1333), se roku 1310 oženil s Hedvikou († 1361), dcerou posledního „pustinného hraběte“ (\"Wildgraf\"), Konráda z Dhaunu, a s ní zdědil opět nové statky: hrabství Dhaun, erb a jméno. Janův syn, Jan II., jako první z rodu užíval spojené jméno „Wild- und Rheingraf zu Dhaun und Stein“. V další generaci se rodu znovu podařilo se obohatit sňatkovou politikou. Jan III. († 1428) vyženil spolu s Adelheid, dcerou Pustinného hraběte Gerharda III. a příbuznou své babičky Hedviky, říšské „pustinné hrabství“ (\"Wildgrafschaft\") Kyrburg a rovněž hrad s panstvím v Grumbachu, léno brabantských vévodů, které se během středověku vymanilo z lenní závislosti a přešel na něj, stejně jako na Stein, titul \"Porýnského hrabství\". Hrabata ze Steinu tak během tří generací získala celý majetek obou větví vyhaslých „\"Wildgrafen\"“. Nejdůležitější krok na cestě ke společenskému vzestupu rodu však učinil Janův vnuk, Jan V. (1436-1495), opět pomocí osvědčené sňatkové metody. V roce 1459 pojal za ženu hraběnku Johannu ze Salmu († 1496), dědičku významného říšského hrabství Horní Salm (německy \"Grafschaft Obersalm\", francouzsky \"comté de\" \"Hâute Salm\") ve Vogézách a jako první z rodu tedy získal pozemkový majetek mimo tradiční oblast středního Porýní a Falce. Tím, že jeho rod spolu s hrabstvím přijal jméno a erb Salmů z rodu Wigerichovců, zařadil se mezi tři dědické, vzájemně nepříbuzné rody, nesoucí jméno tohoto starobylého rodu, který je vedlejší linií hrabat z Lucemburku.\n\n\nZatímco v období středověku sledoval rod Salmů přísně politiku primogenitury, kdy vládu dědil jen nejstarší syn a zvětšující se pozemkové statky se zásadně nedělily, na prahu novověku se rodina od této praxe odchýlila. Poprvé si majetky mezi sebou rozdělili synové Jana V. (též někdy uváděn jako Jan VI.), bratři Filip (8. září 1492- 27. srpna 1521), zakladatel větve Salm-Dhaun, a Jan VI., někdy číslován také jako Jan VII. (1493-1531), zakladatel větve Salm-Kyrburg. Zatímco Janovi potomci z mladší větve znovu rod rozdělili roku 1607 na větve Salm-Kyrburg-Thronecken a Salm-Kyrburg-Mörchingen, které obě vymřely během 17. století, hlavní linie rodu byla nadále ta Filipova, jenž se ovšem dále dělila. Filipovi se navíc sňatkem s hraběnkou Antoinnetou z Neufchâtelu (1495-1544) podařilo vyženit lotrinské panství Neufviller (dnešní Neuville-sur-Moselle, německy \"Neuweiler\"), čímž částečně nahradil ztráty vzniklé bratrským dělením. Již Filipovi synové Filip František (4. srpna 1518- 28. ledna 1561) a Jan Filip (21. března 1520-1566) uzavřeli mezi sebou dědickou dohodu, kterou si otcův majetek znovu rozdělili rovným dílem. Jan Filip, který se oženil s Francouzskou Diane de Donmartin se kterou vyženil panství Vinstingen (dnes Fénétrange v Lotrinsku). Původní dědickou dohodu navíc nahradila nová dohoda z roku 1545, která v linii Salm-Dhaun umožňovala jen dělbu dědictví rovným dílem, čímž byla středověká praxe definitivně popřena. Jan Filip ovšem zemřel bez dědiců a nezaložil tak vlastní trvalou větev. Starší bratrů Filip František však měl tři syny, kteří se rozdělili o otcův a strýcův majetek. Roku 1574 tak Jan Kryštof (20. října 1555- 3. srpna 1585) založil linii Salm-Grumbach-Rheingrafenstein, Adolf Jindřich (20. února 1557- 24. dubna 1606) pokračoval v linii Salm-Dhaun a nejstarší Fridrich (3. února 1547- 26. října 1608) založil linii Salm-Altsalm. Fridrich si jako nejstarší pojistil vládu nad Horním Salmem, který začínal v rámci rodových držav hrát přední úlohu, a také nad panstvím Neufviller, zatímco mladší bratři zdědili kromě rodových hrabství, po nichž se psali, navíc napůl hrabství v Dhaunu. Fridrich zplodil šest dcer a sedm synů. Proto také nedodržel zvyk dělit svůj majetek mezi všechny syny rovným dílem, ale jen dvěma, resp. třem z nich umožnil založit vlastní rodovou linii. Otcovy majetky zdědili pouze nejstarší syn Filip Otto (22. května 1576 – 23. listopadu 1634), dědic Hornosalmského hrabství a druhorozený syn Jan Jiří (1580- 13. září 1650), dědic nesuverénního panství Neufviller v Lotrinsku. Ostatní synové byli určeni pro duchovní dráhu. Jan Jiří však zemřel bez potomků a Neufviller tak zdědil nejmladší ze sedmi bratrů Fridrich Magnus (29. června 1606- 27. ledna 1673).\n\nFilip Otto z linie Salm (22. května 1576 – 23. listopadu 1634) byl 8. ledna 1623 císařem Ferdinandem II. povýšen jako první z rodu do stavu knížat Svaté říše římské. Knížecí titul obdržel pro sebe, svého prvorozeného syna a všechny potomky tohoto syna. Mladší syn Filipa Otty i jeho případní další potomci byli tedy z knížecího stavu teoreticky vyloučeni, protože však nejstarší Filipův syn a druhý kníže Ludwig padl r. 1636 v bitvě u St. Omer, zbyl nakonec jen jediný dědic knížecího titulu. Zajímavé je, že na základě privilegia z 22. března 1623 si první kníže Filip Otto mohl vybrat, k jakému rodovému území se titul knížete bude vztahovat. Vybral si Salm, což bylo do budoucna určující. Sám se ale podepisoval převážně jako \"Rheingraf\" a knížecí titul kladl až za hraběcí. Dvacet let se Filip Otto věnoval vojenské kariéře, v l. 1616-1624 byl francouzským generálporučíkem, poté přestoupil do císařské armády, stal se polním maršálem, dvorským válečným radou a zemřel na následky zranění z bitvy u Nördlingenu. Leopold Filip Karel, třetí kníže Salm (1620 – 15. prosince 1663), se 22. října 1641 oženil s Mariannou, hraběnkou von Bronckhorst-Batenburg, dědičkou svobodného panství Anholt v německém dolním Porýní. S držbou panství se pojil hlas ve Dolnorýnsko-vestfálském hraběcím kolegiu říšského sněmu a hlas v krajském sněmu Dolnorýnsko-vestfálského kraje. Po tomto panství bývá tahle větev někdy označována jako Salm-Anholt. Během zasedání říšského sněmu v Řezně 1653/54 byl Leopold Filip dne 28. ledna 1654 slavnostně uveden na sněmovní lavici knížat Svaté říše římské. Virilní hlas v knížecí radě obdržel kníže dědičně vždy pro nejstaršího syna. Vedle hlasu v radě říšských knížat (za Horní Salm) a v Kolegiu dolnorýnsko-vestfálských hrabat (za Anholt), náležely rodu také virilní hlasy na krajských sněmech Hornorýnského kraje (Salm) a Dolnorýnsko-vestfálského kraje (Anholt).\n\nLeopoldův syn, čtvrtý kníže Karel Theodor Otto (27. května 1645 – 10. listopadu 1710), se stal ve Vídni vychovatelem budoucího císaře Josefa I. a zasloužil se o následníkův sňatek se svou neteří, Amálií Vilemínou Brunšvicko-Callenberskou. Byl také předsedou Tajné státní konference, císařovy osobní rady. Na panství Anholt nechal přestavět starý hrad na reprezentativní barokní sídlo, dodnes jednu z nejpůsobivějších aristokratických rezidencí dnešní země Severní Porýní-Vestfálska. Sem přenesl své sídlo ze zámku v Senones, tehdy hlavním městě okněžněného hrabství Horní Salm. Zámek Anholt se napříště stal hlavním rodovým sídlem knížat ze Salmu i pozdějších knížat ze Salm-Salmu. 25. listopadu 1697 udělil císař Leopold I. Karlu Theodorovi predikát „Jasnost“. Druhou manželkou Karla Theodora se stala Ludovika Marie Falcko-Simmernská (23. července 1647 – 11. března 1679), v katolické víře vychovaná vnučka kurfiřta a českého vzdorokrále Fridricha V. Falckého. Skrze tento sňatek se Karel Theodor pokusil získat anglický trůn, jelikož po odstavení Jakobitů to byli právě Wittelsbachové z Kurfiřtské Falce, potomci princezny Alžběty Stuartovny, kdo byl určen za dědice anglické koruny po smrti královny Anny. Protože však byli oba salmští manželé katolíky, přešlo nástupnictví na Ludovičinu kalvínskou tetu Žofii Falcko-Simmernskou a na jejího manžela, kurfiřta Arnošta Augusta Hannoverského. Ludovika však Karlu Theodorovi přinesla také dědické nároky na severoitalské vévodství Montferrat, neboť její matkou byla princezna Anna Gonzaga de Nevers et de Rethél. Salmovské nástupnictví bylo dokonce 22. ledna 1695 potvrzeno císařem Leopoldem I., když však v roce 1708 zemřel poslední vládnoucí mantovský a montferratský vévoda, Karel IV., dostal se Montferrat vlivem událostí války o dědictví španělské do rukou rodu Savojských. Salmové tak Monterrat sice nikdy nezdědili, ale jejich nástupnická pretendence se odrazila v rodovém erbu, doplněném o znak vévodství a erb jeho bývalých vládců, markrabat z byzantského císařského rodu Palaiologovců, od kterých v 16. století přešlo Montferratské markrabství na mantovské vévody z rodu Gonzagů. Pátým knížetem, Ludvíkem Ottou (24. října 1674 – 23. listopadu 1738), který studoval u pražských jezuitů v Klementinu, větev Salm po meči vymírá.\n\n\nVětev Salm-Neufviller se mezitím roku 1696 rozdělila na „falcko-lotrinskou“ větev Salm-Leuze a „belgickou“ větev Salm-Hoogstraeten, založenou hrabětem Karlem Florentinem (14. ledna 1638 – 4. září 1676), který byl ženatý s brabantskou šlechtičnou z významného rodu, Marií Gabrielle de Lalaing (1648 – 8. února 1709), dědičkou hrabství Hoogstraeten. Jejich mladší syn a pokračovatel rodu, Vilém Florentin (12. května 1670 – 5. června 1707) v roce 1707 převzal po matce Hoogstraetenské hrabství v Rakouském Nizozemí, 14. ledna 1740 povýšené Karlem VI. na vévodství.\n\nOpravdový vzestup hoogstraetenské větve Salmů zajistil ale až Vilémův syn Mikuláš Leopold (25. ledna 1701 – 4. února 1770), vzešlý ze sňatku s hraběnkou Marií Annou z Mansfeldu, který byl 14. ledna 1739 Karlem VI. ve Vídni povýšen spolu s celým rodem do stavu panujících říšských knížat jako kníže Salm. Knížecí titul byl na tento rod přenesen z vymřelé větve Salm, jejímž dědicem a nejbližším mužským příbuzným Mikuláš Leopold byl. Když byla roku 1742 do knížecího stavu povýšena také větev Salm-Kyrburg (přesněji mladší z obou větví toho jména), obdržel Mikuláš 16. října 1743 od císaře Karla VII. knížecí titul znovu, tentokrát s rodovým jménem „Salm-Salm“, aby napříště nedošlo k záměně. Mikuláš však po příbuzných nezdědil jen titul, ale také okněžněné hrabství Horní Salm ve Vogézách, říšské panství se zámkem v Anholtu, kam z dosavadního sídla rodu, paláce v Antverpách, přesídlil, a další rozsáhlý majetek. Spolu s majetkem na Mikuláše přešly pochopitelně i hlasy na říšském sněmu a sněmech krajských, ovšem virilní hlas v radě říšských knížat byl od r. 1743 sdílen s rodem Salm-Kyrburg. Okněžněné hrabství Horní Salm, součást Svaté říše římské, avšak po roce 1766 již zcela obklopené územím francouzského království, obdrželo roku 1751 uznání svrchovanosti ze strany krále Ludvíka XV. jako tzv. Knížectví Salm-Salm. Tento název byl pak občas užíván také v říši. Mladší ze synů Mikuláše Leopolda, princ Maxmilián Bedřich, vstoupil roku 1755 do habsburské armády, kde v červenci 1757 v  bitvě u Kolína v hodnosti majora prokázal velkou statečnost při dobývání pruských dělostřeleckých postavení a jen během tohoto jediného útoku byl čtyřikrát zraněn. Následujícího roku obdržel rytířský, nejvyšší stupeň Řádu Marie Terezie a během osvobozování Těšína byl zajat Prusy. Po sedmileté válce, roku 1772, byl povýšen na polního podmaršálka a následně se stal císařským guvernérem v Antverpách a rytířem rakouského Řádu zlatého rouna. Jeden z jeho bratrů, princ Vilém Florentin, se koncem 18. století stal knížetem-arcibiskupem pražským. V době jeho úřadování pražská arcidiecéze utrpěla velké škody v důsledku válečných kontribucí a rabování, ale zásluhou Viléma Florentina se podařilo zachránit stříbrný náhrobek svatého Jana Nepomuckého v Katedrále svatého Víta na Pražském hradě. V letech 1794-1795 ztrácí knížecí rod Salm-Salm všechny své bezprostřední statky s výjimkou Anholtu (který jediný ležel na pravém břehu Rýna) a dočasně také belgické vévodství Hoogstraeten.\n\nZávěrečný reces říšské deputace z roku 1803 přiznal Salm-Salmům jako odškodné ideální dvě třetiny z okresů Ahaus a Bocholt, patřících původně k Münsterskému knížecímu biskupství, které od východu sousedily s Anholtským panstvím. Zbylá ideální třetina obou okresů byla jako kompenzace za ztracené državy přiřknuta příbuznému rodu Salm-Kyrburg a z obou okresů bylo utvořeno společné Knížectví Salm, kterému měly vládnout hlavy obou rodů jako spoluknížata. Ke knížectví nově patřily dva virilní hlasy v knížecí radě říšského sněmu, takže rody Salm-Salm i Salm-Kyrburg mohly konečně hlasovat plně samostatně. Anholt byl z tohoto dělení vyjmut a nadále patřil jen Salm-Salmům. 12. července 1806 se Salmské knížectví, které zároveň mediatizovalo panství Gehmen, patřící rodu Boyneburg-Bömelberg, stalo jedním ze zakládajících členů Rýnského spolku a byla mu garantována svrchovanost. Když však Napoleon Bonaparte roku 1810 změnil své plány s Německem a obsadil řadu dříve svobodných státečků, bylo takto zabráno i Knížectví Salm s panstvím Anholt a připojeno k Francii. Oficiální datum ztráty suverenity a záboru je 28. únor 1811, fakticky k němu ale došlo již 13. prosince 1810. Konstantin, 3. kníže Salm-Salm (22. listopadu 1762 – 25. ledna 1828), dostal finanční rentu jako náhradu škody a 31. prosince 1811 byl také odškodněn francouzským vévodským titulem (francouzsky \"duc de l´Empire et de Salm\") dědičným pro hlavu rodu. Vídeňský kongres vrátil Salmům jejich knížectví zpět, ovšem již jen ve formě mediatizovaného stavovského panství pod svrchovaností Pruska. Roku 1824 kníže Salm-Kyrburg prodal svůj podíl na společném knížectví rodině Salm-Salm. V roce 1825 obdržel rod rozhodnutím sněmu Německého spolku predikát „Jasnost“ dědičně pro hlavu rodu, což bylo v rámci Pruska roku 1833 rozšířeno na všechny členy rodu. 12. října 1854 získal rod dědičné virilní členství v panské sněmovně nově zřízeného pruského parlamentu.\n\nKníže Konstantin se přes svou protirevoluční orientaci stavěl poměrně vlažně ke katolické církvi. Ještě těsně před svým odchodem z Horního Salmu r. 1790 sekularizoval k nelibosti okolí opatství v Senones a zabavil jeho majetek. Když v roce 1826 přestoupil na protestantismus, byl Karlem X. vykázán z Francie, kde v té době žil, a celý skandál musel mírnit pruský král Bedřich Vilém III. Konstantin, ač byl \"pán domu\" (\"Cheff des Hauses\") nenutil ke konverzi své děti a příbuzné, kteří setrvali v katolické víře. I tak je ale Konstantinovo přestoupení v dějinách přísně katolické rodiny výjimečné. Konstantin byl znám i jako mecenáš malíře Franze Nadorpa z hnutí Nazarénů. Konstantinovou druhou manželkou byla česká hraběnka Marie Walburga ze Šternberka a Manderscheidtu a jejich svatba se konala 4. února 1788 na zámku ve Vinoři. V průběhu 19. století rodinu Salmů nejvíce proslavil princ Felix ze Salm-Salmu, který sloužil postupně v rakouské, pruské a americké unijní armádě, se kterou se jako unijní generál zúčastnil války Severu proti Jihu. Po uzavření míru v roce 1865 odešel do Mexika, kde vstoupil do služeb císaře Maxmiliána Habsbursko-Lotrinského, stal se jeho důvěrníkem a vytrval při něm až do císařovy popravy. Poté se vrátil do Evropy, opět vstoupil do pruské armády a účastnil se prusko-francouzské války, kde padl v bitvě u St. Privatu. Vilém Florentin (7. března 1786 - 2. srpna 1846), čtvrtý kníže Salm-Salm, se zase roku 1830 pokoušel získat nový belgický trůn a argumentoval při tom starými nároky svého hoogstraetenského vévodství, ovšem neuspěl. Alfred Ferdinand, sedmý kníže (13. března 1846 - 20. dubna 1923) se oženil s českou hraběnkou Rózou z Lützow, dcerou a jedinou dědičkou hraběte Františka Lützowa, známého českého vlastence a anglisty. Knížeti Alfredovi přinesla roku 1916 do manželství východočeská panství Žampach a Borohrádek. Rod Salmů se tak na krátko (1916-1945) dostává také do Čech, ačkoli obě tato panství, dědí roku 1927 po matce princezna Henrieta Františka Salm-Salm (20. června 1875 - 2. července 1961), od roku 1907 provdaná za Dona Carla, hraběte Lucchesi-Palli, 10. knížete z Campofranco, 7. vévody z Grazia, aristokrata sicilského původu. Hlavní větev Salmů, tak sice záhy o východočeská panství přišla, ovšem v Čechách déle zakotvil také Henrietin mladší bratr, princ František Emanuel Konstantin (30. srpna 1876 – 10. ledna 1964) se 16. listopadu 1912 v Praze oženil s baronkou Marií Antonií z Dalbergu (11. března 1891 – 22. února 1979), která po svém otci roku 1920 zdědila české velkostatky Dačice, Roztěž, Malešov a Suchdol u Kutné Hory i majetek v Porýní. Princ František Emanuel tak založil vlastní \"českou\" větev rodu.\n\nVedlejší větev rodu Salm-Salmů se tak na krátko (1920-1945) dostal také do Čech, ale již po druhé světové válce byl český majetek Salm-Salmů na základě Benešových dekretů zkonfiskován a Salmové byli jako příslušníci německé národnosti násilně vysídleni. Potomci Františka Emanuela si v Německu zaregistrovali rodové jméno princové von Salm-Dahlberg. Současným představitelem této větve je princ Michael Alfred (* 16. ledna 1953) a následníkem princ Constantin (* 9. června 1980). Příslušníci rodu Salm-Salmů v současnosti žijí převážně v Německu a ve Velké Británii.\n\nSoučasnou hlavou rodu je kníže Karel Filip Salm-Salm (*19. května 1933), který sídlí na rodovém sídelním zámku Anholt a řídí rodinné záležitosti, přičemž část hospodářských rozhodnutí přesunul na svého syna, dědičného prince Emanuela Filipa (* 6. prosince 1961). Společně se věnují nejen správě rodinných a ekonomických záležitostí, ale také výzkumu a zpracovávání bohaté rodové historie.\n\nŘíšsky bezprostřední statky a volná říšská léna (téměř říšsky bezprostřední) jsou podtržena\n\n\"Před napoleonskými válkami:\"\n\"Po napoleonských válkách:\"\nRozsáhlé změny v državách vyvolané napoleonskými válkami byly Salm-Salmům spíše k užitku. Zatímco těsně před francouzským záborem činily roční příjmy rodu asi 160 000 zl., ve 40. letech 19. století se blížily částce 600 000 zl., v čemž ovšem není započítána jistá míra inflace.\n\n\"Česká větev Salm-Da(h)lberg\"\n\nPlný titul současné hlavy rodu zní: \"Jeho Jasnost, Karel Filip Josef Petr Celestin Baltazar, 14. kníže na Salmu, 9. kníže na Salm-Salmu, 9. kníže na Salm-Kyrburgu, Pustinný a Porýnský hrabě, kníže na Ahausu a Bocholtu, vévoda z Hoogstraetenu, hrabě na Anholtu, pán na Vinstingenu a Werthu\".\n\nOd roku 1918 nemá knížecí titul formální a závaznou právní platnost\n\n\nVětev Salm-Leuze založil mladší bratr Karla Florentina z hoogstraetenské větve, hrabě Jindřich Gabriel Josef (21. července 1674 – 15. října 1714). Jeho syn Jan XI. Dominik (26. července 1708 – 2. června 1778) byl 21. února 1742 povýšen ve Frankfurtu císařem Karlem VII. do říšského knížecího stavu pro sebe, bratra Filipa Josefa a všechny jejich potomky. Knížecí titul se ale vázal na pozměněné rodové jméno Salm-Kyrburg (ve Francii \"Salm-Kirbourg\"), které odkazovalo na vymřelou rodovou větev téhož jména. Na říšském sněmu této větvi náležel virilní hlas v radě říšských knížat, sdílený s rodem Salm-Salm (před r. 1743 za Kyrburg v Kolegiu dolnorýnsko-vestfálských hrabat) a též hlas za Kyrburg v krajském sněmu Hornorýnského kraje. Protože se neoženil a zůstal tedy bezdětný, následoval ho jako knížete bratr Filip Josef (21. července 1709 – 7. června 1779), který dne 12. ledna 1763 díky sňatku s dědičkou po říšských knížatech von Hornes (říšskými knížaty byli od roku 1736) zdědil jejich knížecí (ovšem již jen rakousko-nizozemský, nikoli říšský) titul jako doplňkový titul pro hlavu rodu, a to v podobě „\"kníže van Hornes a Overisque\"“. Nevěsta však do manželství nepřinesla jen titul, nýbrž také panství Boxtel se sídelním zámečkem Stapelen v Nizozemí a samotné Knížectví Overisque (dnešní Overijse) v Nizozemí rakouském. Salm-Kyrburgové byli ze všech větví rodu nejvíce orientováni na Francii. Kníže Frederik III. (3. května 1745 – 23. července 1794), syn Filipa Josefa, si v Paříži nechal vybudovat palác \"Hôtel de Salm\", dnes sídlo a muzeum Čestné legie a byl za Francouzské revoluce jako royalista a konzervativec a především jako spolupracovník Dantonistů v Paříži gilotinován. Stal se tak jednou z posledních obětí Jakobínského teroru a zemřel téhož dne jako generál Alexandre de Beauharnais.\n\nFrederikově sestře, Amálii Zephyrině (6. března 1760 – 17. října 1841), provdané kněžně Hohenzollern-Sigmaringen, se podařilo zařídit důstojné uložení bratrových ostatků. V letech 1794-1795 rod přišel o všechna svá bezprostřední území, ale Závěrečný říšský reces z roku 1803 přiznal rodu ideální třetinu okresů Ahaus a Bocholt, patřících původně k sekularizovanému Münsterskému knížecímu biskupství. Zbylé ideální dvě třetiny připadly příbuzné větvi Salm-Salm. Z obou okresů bylo vytvořeno suverénní Knížectví Salm, kterému měly vládnout hlavy obou větví jako spoluknížata. Ke knížectví nově patřily dva virilní hlasy v knížecí radě říšského sněmu, takže rody Salm-Kyrburg i Salm-Salm mohly konečně hlasovat plně samostatně. Sídlem rodu Salm-Kyrburg se stal zámek v Ahausu. 12. července 1806 se knížectví stalo zakládajícím členem Rýnského spolku, samo mediatizovalo panství Gehmen patřící rodu Boyneburg-Bömelberg a Napoleon garantoval knížectví Salmů svrchovanost Již roku 1810 ale Napoleon změnil názor na poměry v Německu a řadu spolkových států včetně salmského knížectví násilně a v rozporu se svým slibem přičlenil k Francii (oficiální datum ztráty suverenity a záboru je 28. únor 1811, fakticky k tomu ale došlo již 13. prosince 1810).\n\nKníže Salm-Kyrburg obdržel za vzniklé hospodářské ztráty od Francie finanční rentu. Vídeňský kongres Salmům vrátil knížectví zpět, ovšem již jen jako mediatizované stavovské panství pod svrchovaností Pruska. Salm-Kyrburgové roku 1824 svůj podíl na knížectví prodali Salm-Salmům a nadále žili převážně ve Francii. Roku 1825 garantoval sněm Německého spolku užívání oslovení Jasnost pro hlavu rodu, v rámci Pruska pak roku 1833 rozšířené na všechny příslušníky rodiny. Čtvrtý kníže Fridrich (IV.) Arnošt (14. prosince 1789 - 14. srpna 1859), ve Francii známý jako Frederik de Salm-Kirbourg, rytíř Řádu čestné legie, byl roku 1831 belgickým Národním konventem prohlášen za jednoho z kandidátů na právě zřízený belgický trůn. Nabídka ale zřejmě nikdy nebyla míněna zcela vážně. Rod v legitimní posloupnosti vymírá po meči roku 1905, v současnosti (2016) ovšem žije jeho morganatická linie \"baronů von Renneberg\", (viz níže). \n\nŘíšsky bezprostřední statky a volná říšská léna (téměř říšsky bezprostřední) jsou podtržena\n\n\"Před napoleonskými válkami:\"\n\"Po napoleonských válkách:\"\nStejně jako rod Salm-Salm, tak i rod Salm-Kyrburg na napoleonských válkách vydělal, ačkoli méně výrazně. Koncem 18. století činily roční příjmy rodu okolo 96 000 zlatých, ve 40. letech 19. století již zhruba 180 až 200 000 zlatých.\n\nPlný oficiální titul posledního žijícího knížete zněl: \"Jeho Jasnost, Bedřich VI. Arnošt Ludvík Karel Valentin Maria, 5. kníže na Salm-Kyrburgu, kníže na Ahausu a Bocholtu, Pustinný a Porýnský hrabě, hrabě z Rennenbergu\"\n\n\nOd rodové linie Salm-Grumbach, od druhé poloviny 17. století jediné nekatolické (konkrétně luteránské) větve Salmů, se roku 1668 oddělila větev Rheingrafenstein. Tato větev byla zastoupena na říšském sněmu hlasem v Kolegiu dolnorýnsko-vestfálských hrabat (za Grumbach) a tamtéž hlasem za Dhaun, sdílený s linií Rheingrafenstein. Stejný podíl držela linie na těchto hlasech i na sněmu Hornorýnského říšského kraje, a tyto hlasy byly pochopitelně odvozeny od skutečné držby rodového majetku. V roce 1701 zdědila větev část majetků vymřelé větve Salm-Kyrburg (starší z obou toho jména) a v roce 1750 pak část majetků po vymřelé větvi Salm-Dhaun. Toto dědictví se stalo předmětem sporu trvajícího až do napoleonských válek. Dědictví si totiž chtěli rozdělit pouze představitelé obou hraběcích větví Salmů, ovšem o majetek se přihlásily i obě větve knížecí, které hraběcím rodům, ačkoli byly s vymřelými Salmy z Dhaunu blíže příbuzní, přiznávali pouze polovinu dědictví. Obě hraběcí větve: Salm-Dhaun a Salm-Rheingrafenstein se ovšem s polovinou spokojily jen podmínečně a do konce 18. století se o zbytek dědictví soudily. V roce 1793 zdědil společně vládnoucí hrabě Karel Ludvík (14. července 1729 – 23. září 1799) a jeho mladší bratr Vilém Kristián (17. května 1741 – 18. května 1810) majetky po meči vymřelé rheingrafensteinské větve, první z nich z titulu nejbližšího příbuzného v mužské posloupnosti a druhý na základě sňatku s dcerou posledního rheingrafensteinského hraběte, Luisou. Roku 1795 přišel rod Salm-Grumbach o všechna svá říšská bezprostřední území. Finální reces říšské deputace roku 1803 poskytlo hrabatům jako náhradu za ztracené pozemky a za dědické nároky po vymřelém rodě Salm-Rheingrafenstein okres Horstmar, patřící původně Münsterskému knížecímu biskupství, který říšský sněm přiřkl Salm-Grumbachům jako nové rodové hrabství, po kterém si rod také změnil jméno na Salm-Horstmar. Po 12. červenci 1806 bylo hrabství mediatizováno Velkovévodstvím Berg a roku 1810 přičleněno k Francouzskému císařství. Vídeňský kongres předal Horstmar pod svrchovanost Pruska a garantoval mu status mediatizovaného stavovského panství.\n\nPruský král Fridrich Vilém III. dne 22. listopadu 1816 povýšil hrabata ze Salm-Horstmaru do pruského knížecího stavu pro celý rod s nárokem na oslovení „Jasnosti“. 12. října 1854 získala hlava rodu dědičně členství v panské sněmovně tehdy čerstvě zřízeného pruského parlamentu. Zajímavou postavou rodu byl již první kníže Vilém Fridrich August (11. března 1799 - 27. března 1865), který byl významným amatérským vědcem na poli zemědělsko-chemickotechnologickém. Za jeho výzkumné úspěchy jej v závěru života jmenovala berlínská akademie věd svým čestným členem. Třetí kníže, Otto (II.) Adalbert Fridrich (23. září 1867 - 2. března 1941) patřil k důležitým velkoněmecky orientovaným patriotům. Náležel k hnutí Všeněmců a snažil se prosadit svůj vliv u císařského dvora přes podobně smýšlející císařovnu Augustu Viktorii. Salmova audience u císaře Viléma roku 1916 (tzv. \"Salmadresse\") výrazně napomohla pádu \"„\"málo vlasteneckého\"“\" kancléře Bethmann-Hollwega. Kníže Otto se rovněž angažoval jako čestný prezident, v praxi však velmi aktivní člen, \"„\"Spolku pro ochranu německých statků a půdy\"“\" (\"Schutzverband für deutschen Grundbesitz\"), jehož smyslem bylo zajistit kombinací morální agitace a výhodných nabídek koupě a výkupy statků, aby se půda nacházející se v rukou německých vlastníků nedostávala do majetku cizinců i státních občanů neněmecké národnosti, především Poláků, Židů a Angličanů. K Salmovým dalším veřejným zásluhám patřil i podíl na obnovení činnosti univerzity v Münsteru.). Příslušníci rodu v současnosti žijí převážně v Německu a Rakousku.\n\nŘíšsky bezprostřední statky a volná říšská léna (téměř říšsky bezprostřední) jsou podtržena\n\n\"Před napoleonskými válkami:\"\n\"Po napoleonských válkách:\"\n\nPlný titul současné hlavy rodu zní: \"Jeho Jasnost, Filip Otto Luitpold Karel Hans Ruppert, 5. kníže a Porýnský hrabě na Salm-Horstmaru, Pustinný hrabě na Dhaunu a Kyrburgu, Porýnský hrabě na Steinu, pán na Vinstingenu, Diemeringenu a Püttlingenu etc.\"\n\n\nVětev Salm-Rheingrafenstein (též zvaná Salm-Grehweiler či Salm-Gaugrehweiler) zdědila po vymření Gonzagů, 5. července 1708, resp. vymření starší knížecí větve Salmů, 23. listopadu 1738, dědické nároky na severoitalské vévodství Montferrat, nikdy ovšem neprosazené. V jejím vlastnictví se nacházelo hrabství Rheingrafenstein a polovina hrabství Dhaun. K oběma těmto hrabstvím náležel vždy jeden hlas v Kolegiu dolnorýnsko-vestfálských hrabat říšského sněmu i v krajském sněmu Hornorýnského kraje (kde měly tedy hrabata ze Salm-Rheingrafensteinu vždy 1 a půl hlasu). V roce 1701 zdědila větev část majetků vymřelé větve Salm-Kyrburg (starší z obou toho jména) a v roce 1750 pak část majetků po vymřelé větvi Salm-Dhaun. Toto dědictví se stalo předmětem sporu trvajícího až do napoleonských válek. Dědictví si totiž chtěli rozdělit pouze představitelé obou hraběcích větví Salmů, ovšem o majetek se přihlásily i obě větve knížecí, které hraběcím rodům, ačkoli byly s vymřelými Salmy z Dhaunu blíže příbuzní, přiznávali pouze polovinu dědictví. Obě hraběcí větve: Salm-Dhaun a Salm-Rheingrafenstein se ovšem s polovinou spokojily jen podmínečně a do konce 18. století se o zbytek dědictví soudily. Roku 1795 byla všechna bezprostřední území rodiny obsazena Francií a již o dva roky dříve rod v osobě hraběte Karla Magnuse (26. března 1718 – 1. července 1793) po meči vymírá. Dědické nároky nejbližší příbuzné linie Salm-Grumbach byly ještě posíleny sňatkem Karlovy nejmladší dcery Luisy Charlotty (10. března 1763 – 30. března 1837) s grumbašským hrabětem Vilémem Kristiánem.\n\nŘíšsky bezprostřední statky a volná říšská léna (téměř říšsky bezprostřední) jsou podtržena\n\n\"Před napoleonskými válkami:\"\n\nPlný titul posledního hraběte zněl: \"Jeho vysokohraběcí Excelence, Karel Magnus, Pustinný hrabě na Dhaunu a Kyrburgu, Porýnský hrabě na Steinu, hrabě na Salmu a Püttlingenu, princ a markrabě z Montferratu, pán na Vinstingenu a Diemeringenu etc.\"\n\n\nExistují dvě rodové větve vzešlé z knížecích rodin Salm-Salm a Salm-Kyrburg, které kvůli nerovnému původu nepatří oficiálně do rodu Salmů a nemohou vůči němu vznášet dědické nároky. přesto ovšem z rodu Salmů v mužské linie pochází a byly v minulosti povýšeny do šlechtického stavu. \n\nTřetí kníže Salm ze Salmu, Konstantin Alexander (22. listopadu 1762 - 25. února 1828) uzavřel po dvou rovnorodých manželstvích dne 12. června 1810 v nizozemském 's-Gravenhage sňatek s neurozenou Katharinou Bender (19. ledna 1791 - 13. března 1831). Z jejich manželství vzešli syn synové Otto, Eduard, Rudolph, Albrecht a Hermann, které pruský král Fridrich Vilém III. povýšil dne 28. září 1830 na \"šlechtice Salm de Loon\" a následně pak 31. března 1831 na hrabata \"von Hoogstraeten\" s právem užívat erbovní znak původních hoogstraetenských hrabat. Nový pruský král Fridrich Vilém IV. jim navíc dovolil užívat též rodové jméno Salmů a udělil jim titul dne 30. července 1847 titul hrabě von Salm-Hoogstraeten. Za regentské vlády prince Viléma se dne 9. října 1858 potomkům knížete Konstantina Alexandra dostalo ještě práva užívat otcův knížecí erb Salm-Salmů (pokrytý ovšem hraběcí korunkou), čímž byly naplněny téměř všechny formální znaky příslušnosti k rodu Salm-Salmů, i když ke skutečnému zrovnoprávnění a legitimizaci těchto synů ani jejich potomků nikdy nedošlo. Jejich potomci žijí ve značném počtu i v současnosti (2019).\n\nDruhá rodová nelegitimní větev vzešla ze sňatku posledního knížete Frederika VI. de Salm-Kirbourg (3. srpna 1845 – 2. ledna 1905) s neurozenou Belgičankou Louisou le Grand (6. prosince 1864 – 8. srpna 1929). Louisa byla 11. června 1885 ve vévodství Sasko-Coburg-Gotha povýšena na „\"svobodnou paní von Eichhof\"“ a 1. března 1917 byla, již jako vdova, císařem Vilémem II. povýšena i se svými dětmi do stavu pruských svobodných pánů s predikátem „\"von Rennenberg\"“. Baroni z Rennenbergu jsou i v současnosti (2019) žijícím rodem a nemají žádné oficiální příbuzenské svazky a dědické nároky vůči rodu Salmů.\nErb rodu je tvořen čtvrceným štítem s rovněž čtvrceným středovým štítkem. Jednotlivá pole obou štítů tvoří původní rodové erby, zděděných rodů, vesměs totožné se znaky získaných panství.\n\nSpojili se hrabaty z Mansfeldu, knížaty z Ligne, Reussy, Hohenlohy, Hesenskými, Šternberky, rodem La Tremoille, rodem Alvarez de Toledo, Dalbergy, Löwensteiny z Wertheimu, rodem Croÿ, hrabaty Wolff-Metternich zur Gracht a dalšími rody\n\n\n\n"}
{"id": "1123142", "url": "https://cs.wikipedia.org/wiki?curid=1123142", "title": "Swiss Open Gstaad 2015", "text": "Swiss Open Gstaad 2015\n\nSwiss Open Gstaad 2015, oficiálně se jménem sponzora Swiss Open Gstaad presented by Visilab 2015, byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích. Konal se mezi 27. červencem až 2. srpnem 2015 ve švýcarském Gstaadu jako 48. ročník turnaje.\n\nTurnaj s rozpočtem 494 310 eur patřil do kategorie ATP World Tour 250. Nejvýše nasazeným hráčem ve dvouhře se stal čtrnáctý tenista světa David Goffin z Belgie, jenž ve finále podlehl Rakušanovi Dominicu Thiemovi. Deblovou soutěž opanoval bělorusko-uzbecký pár Aleksandr Buryj a Denis Istomin.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1123143", "url": "https://cs.wikipedia.org/wiki?curid=1123143", "title": "BearCity 2: The Proposal", "text": "BearCity 2: The Proposal\n\nBearCity 2: The Proposal (tj. \"BearCity 2: Žádost o roku\") je americký hraný film z roku 2012, který režíroval Doug Langway podle vlastního scénáře. Jedná se o sequel filmu \"BearCity\", který zachycuje stejné postavy po dvou letech.\n\nTyler a Roger spolu žijí jž dva roky. Roger jednoho dne Tylera překvapí, když mu nabídne sňatek. Tylerovi se to zdá unáhlené, ale nakonec přesto svolí. Roger chce mít svatbu v Provincetownu, kam se společně i se všemi přáteli vypraví na víkend. Přijedou rovněž Tylerovi rodiče a všichni bydlí v domě u Brentovy matky Rose. Tyler a Roger zde mají rozlučku se svobodou, svatební den však dopadne jinak, než si představovali.\n\n"}
{"id": "1123145", "url": "https://cs.wikipedia.org/wiki?curid=1123145", "title": "Karel Friedrich", "text": "Karel Friedrich\n\nKarel Friedrich (* 14. srpna 1930, Ostrava) je český režisér, scenárista a prozaik, redaktor rozhlasové stanice Svobodná Evropa.\n\nKarel Friedrich vystudoval dramaturgii a filmovou vědu na Filmové a televizní fakultě Akademie múzických umění. Pracoval jako dramaturg v Československé televizi a posléze byl postižen několikaletým zákazem práce v kultuře. Později (v letech 1962–1966) působil jako redaktor ve Státním nakladatelství dětské knihy, kde v té době vydal dvě knihy pro mládež napsané společně s Janem Martincem.\n\nPo Invazi vojsk Varšavské smlouvy do Československa roku 1968 emigroval do Německa a roku 1969 se stal redaktorem rozhlasové stanice Svobodná Evropa. Spolu s Richardem Belcredim a Jaroslavem Kučerou založil v Mnichově nakladatelství CCC Books (Czechoslovak Cultural Club Books), vůbec první české exilové nakladatelství, které na Západě vzniklo po roce 1968. V tomto nakladatelství také vydal svá dvě čtenářsky velmi úspěšná díla - sbírku povídek \"Cvokárna\" (1972) a novelu \"Malý Evropan\" (1976).\n\n"}
{"id": "1123148", "url": "https://cs.wikipedia.org/wiki?curid=1123148", "title": "Mimoni", "text": "Mimoni\n\nMimoni je americký 3D počítačově animovaný film z roku 2015, prequel k filmům \"Já, padouch\" (2010) a \"Já, padouch 2\" (2013). Film vyprodukovala společnost Illumination Entertainment pro Universal Studios.\n\nMimoni jsou človíčci zabarveni do žluté barvy, známé z filmu \"Já padouch\", ale jak potkali Grua, to je znal od narození? Ne, toho potkali později. Mimoni jsou na Zemi mnohem déle než lidstvo a jejich hlavní mise je sloužit tomu největšímu padouchovi na světě. Najít si pána byla hračka, ale udržet si ho, to byl pro ně oříšek. Sloužili například tyrannosaurovi, knížeti Drákulovi nebo například Napoleonu Bonaparte. Bohužel již dlouho nikomu nesloužili, a tak spadli do hluboké deprese. Zároveň se nacházeli v zemi věčného sněhu a ledu. Pro spásu Mimoňů se tři hrdinové Kevin, Stuart a Bob vydávají na cestu nalézt jednoho velkého padoucha. Mají štěstí, dostávají se na floridský festival a mimoní trojka potkává Scarlet Odkráglovou. Scarlet tedy zkouší jejich schopnosti, a tak ji napadne ukrást britské korunovační klenoty.\n\nNa konci potkali Grua, ale jako malého kluka. Na to navazuje Já Padouch, Já padouch 2 a Já padouch 3\nKevin je šéf mimoního kmene a vybral si dva mimoně, kteří mu pomohou najít padoucha, kterému by sloužili. Nechybí mu hrdost. Ve filmu se stane obřím mimoněm.\n\nStuart je první, koho si Kevin vybral na cestu. Velice rád hraje na kytaru. Je zvláštní tím, že jako jediný z mimoní trojky má jenom jedno oko, které se nachází uprostřed. Je často hladový.\n\nNejmenší a nejroztomilejší mimoník, který se lehce ztratí. Vždy má při sobě svého plyšového medvídka Tima. Dá se říct, že se jedná o mimoní dítě. Ve filmu se stane králem Anglie.\n\nMimoní trojka zjistila informace o Scarlet Odkráglové, a tak pro ni pracovali. Jejich mise byla ukrást britské korunovační klenoty. Stala se z ní nejlepší padouška. V originálním znění ji nadabovala Sandra Bullock.\n\nSeznam původních dabérů animovaných postaviček.\n\n"}
{"id": "1123149", "url": "https://cs.wikipedia.org/wiki?curid=1123149", "title": "Filip Đorđević", "text": "Filip Đorđević\n\nFilip Đorđević [filip ďžordževič] uváděný i jako Filip Djordjević (srbskou cyrilicí Филип Ђорђевић; 28. září 1987, Bělehrad) je srbský fotbalový útočník a reprezentant, v současné době hráč italského klubu SS Lazio.\n\nV profesionálním fotbale debutoval v srbském klubu FK Crvena zvezda, s nímž v sezóně 2005/06 vyhrál double, tedy ligový titul a prvenství v národním poháru. V sezóně 2006/07 hostoval v bělehradském klubu FK Rad. Na jaře 2008 hostoval v FC Nantes (a pomohl mu k postupu do Ligue 1), kam nakonec v létě téhož roku přestoupil (podepsal smlouvu na 4 roky). V létě 2014 odešel po vypršení smlouvy s FC Nantes jako volný hráč do italského prvoligového týmu SS Lazio.\n\nV A-mužstvu Srbska debutoval 14. 11. 2012 v přátelském zápase ve švýcarském městě Sankt Gallen proti reprezentaci Chile (výhra 3:1). Při svém debutu vstřelil vítězný gól.\n\n"}
{"id": "1123151", "url": "https://cs.wikipedia.org/wiki?curid=1123151", "title": "Pulkovské výšiny", "text": "Pulkovské výšiny\n\nPulkovské výšiny () jsou pásmo kopců rozkládající se jižně od Petrohradu a táhnoucí se k jihozápadu směrem k Ižorské vrchovině. Na nejvyšším bodě pahorkatiny – Pulkovském vrchu – stojí Pulkovská hvězdárna.\n\nVýšiny leží na severním okraji Ižorské vrchoviny, která je součástí balticko-ladožského klintu tvořeného kambrickými jíly pokrytými ledovcovými nánosy. Dlouhý hřeben se táhne od západu na východ od bývalé vsi Finskoje Kojrovo až k mikrorajónu Bolšoje Kuzmino, severní části města Puškin. Hřbet tvoří tři spojené kopce. Prostřední, nejvyšší z nich, dosahuje výšky 75 metrů nad hladinou moře.\n\nNěmecká vojska dosáhla výšin 13. září 1942, kde až do 23. září probíhaly tvrdé boje, při kterých se útočníkům nepodařilo prorazit sovětskou obranu. Fronta zůstala na úpatí stabilizována až do ledna 1944.\n"}
{"id": "1123152", "url": "https://cs.wikipedia.org/wiki?curid=1123152", "title": "BB&amp;T Atlanta Open 2015", "text": "BB&amp;T Atlanta Open 2015\n\nBB&T Atlanta Open 2015 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem v Atlantic Station. Konal se mezi 27. červencem až 2. srpnem 2015 v americké Atlantě jako 28. ročník turnaje.\n\nUdálost představovala otevírací akci mužské části US Open Series 2015. Turnaj s rozpočtem 659 070 dolarů patřil do kategorie ATP World Tour 250. Nejvýše nasazeným hráčem ve dvouhře se stal dvojnásobný obhájce titulu a osmnáctý tenista světa John Isner ze Spojených států, který si připsal hattrick – třetí triumf v řadě. Deblovou soutěž ovládl nejlepší světový pár amerických dvojčat Boba a Mika Bryanových. Sourozenci tak společně získali rekordní 107. trofej ze čtyřhry.\n\nNa okruh ATP Tour se vrátil bývalý první hráč světa Andy Roddick, když od pořadatelů obdržel divokou kartu do čtyřhry v páru s americkým krajanem Mardym Fishem.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1123153", "url": "https://cs.wikipedia.org/wiki?curid=1123153", "title": "Silnice II/375", "text": "Silnice II/375\n\nSilnice II/375 je silnice II. třídy v Kraji Vysočina. Spojuje Jimramov a Nyklovice.\n\nOdpojení od silnice II/360 (v Jimramově) – Benátky – Ubušín – Sulkovec – Nyklovice (napojení na silnici II/362)\n\nZ Jimramova do Benátek vede přes Svratku a v Benátkách přes Trhonický potok.\n"}
{"id": "1123154", "url": "https://cs.wikipedia.org/wiki?curid=1123154", "title": "David Raagaard Jensen", "text": "David Raagaard Jensen\n\nDavid Raagaard Jensen (* 25. března 1992, Dánsko) je dánský fotbalový brankář a bývalý mládežnický reprezentant, který hraje v klubu FC Nordsjælland.\n\nJakožto dorostenec hrál v klubu Hillerød GI.\nV Dánsku debutoval v profesionální kopané v dresu FC Nordsjælland na podzim 2011. V sezóně 2011/12 s týmem získal titul v Superligaen. Z klubu odešel v srpnu 2012 na krátké hostování do FC Fredericia a později (v lednu 2013) na půlroční hostování do Akademisk Boldklubu.\n\nJensen nastupoval za dánské mládežnické reprezentační od kategorie U16. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem. Na turnaji byl rezervním brankářem v dánském týmu.\n\n"}
{"id": "1123158", "url": "https://cs.wikipedia.org/wiki?curid=1123158", "title": "Jaroslav Machovec (profesor)", "text": "Jaroslav Machovec (profesor)\n\nJaroslav Machovec (17. února 1926 Rokytnice nad Rokytnou – 17. července 2013 Lednice na Moravě) byl vysokoškolský pedagog a odborník v oboru biotechnika zeleně, sadovnictví a květinářství. Jeho největším přínosem bylo odborné pozvednutí oboru, jeho práce ve školství a práce na zachování Lednicko-valtického areálu, na čemž se podílel i nejmladší z jeho synů, zahradní architekt, ing. Jan Machovec.\n\nVyučil se zahradníkem, absolvoval mistrovskou a vyšší ovocnicko zahradnickou a vinařskou školu. V roce 1954 vystudoval Agronomickou fakultu VŠZ v Lednici, jako absolvent okrasně sadovnické specializace. Úzce spolupracoval s významnými osobnostmi své doby. V roce 1968 se stal docentem, v roce 1990 profesorem na ZF VŠZ Lednice. Přispěl k zformování výuky oboru sadovnické a krajinářské tvorby na vysoké škole na Slovensku, byl profesorem na FZKI SPU Nitra.\n\nČeské zahradnictví, dendrologii a květinářství, poznamenal svým působením, vtiskl mu vysokoškolský charakter. Jeho zřejmě největším přínosem pro obor byla nakažlivá živelná snaha zkoumat, zkoušet, poznávat, překračovat hranice, někdy za cenu rizik, nepřejímat zažité standardy bez přemýšlení a pochybností. Celý život neúspěšně usiloval o navrácení úcty a vážnosti zahradnické profesi. Ještě v roce 2005 se zasloužil o vznik soutěží o nejlépe realizované sadovnické dílo Park roku a Zahrada roku. Přes své zásluhy a mnohá ocenění se tento přímočarý muž nechoval nadřazeně a dožil v roce 2013 bez pompy mezi svojí milující rodinou ve městě, kde prožil většinu svého života.\n\nZasloužil se o úpravy a zachování některých rysů lednického parku, jehož úpravy řídil jako metodický vedoucí 30 let. Je autorem nebo spoluautorem řady rekonstrukcí historických i městských parků. Ještě ke sklonku života spolu se synem Janem Machovcem pracoval projektech v parcích v Lednici nebo Letohradě.\n\nJako pedagog působil na VŠZ Lednice téměř do konce svého života, byl oponentem řady diplomových, doktorských, kandidátských i dalších vědeckých prací. Během jeho působení prošel obor velkou proměnou na níž se svým dílem účastnil jak pedagogickou prací, tak literární a praktickou činností. Pětibodová Machovcova stupnice hodnocení je používaným schématem hodnocení, který sice jen zhruba a velmi zjednodušeně, ale snadno umožňuje ocenit technické kvality okrasné dřeviny v dendrologii. Její použití je nicméně široce rozšířeno.\n\nBěhem svého života byl členem vědeckých rad (VÚOZ Průhonice, Sempra aj.), poradních sborů, byl mnohonásobným členem dílčích i hlavních jury na výstavách v Olomouci i Bratislavě (Flora Olomouc). Spolupracoval úzce s mnoha výzkumnými ústavy a jeho přednášky byly oceňovaným přínosem na odborných konferencích. Svými kolegy byl považován za „krystalizační jádro“ odborných diskusí, názorů v oboru, ale i zábavy. Byl kolegy ceněn jako vzor bojovnosti, pracovitosti, vitality, angažovanosti a především v oboru zcela ojedinělého odborného rozhledu, který mu umožňoval rychle vystihnout podstatu problému.\n\nJe autorem více než 100 odborně vědeckých publikací, osmi vysokoškolských skript, spoluautor tří knižních publikací a dlouhé řady odborných článků.\n\nLiterární díla na kterých se podílel:\n\nZ článku „S profesorem Jaroslavem Machovcem“\n"}
{"id": "1123159", "url": "https://cs.wikipedia.org/wiki?curid=1123159", "title": "Olga Perovská", "text": "Olga Perovská\n\nOlga Vasiljevna Perovská (\"О́льга Васи́льевна Перо́вская\", 9. dubna 1902 Vasiljevka (Tavrická gubernie) — 18. září 1961 Moskva) byla ruská autorka dětských knih.\n\nPocházela z rodiny odpůrců carského režimu, její prateta Sofie Perovská byla popravena za účast na atentátu na Alexandra II. Její otec byl lesní inženýr, který působil v Sedmiříčí a na Altaji, dětství prožité v exotické přírodě bylo hlavním zdrojem inspirace pro její literární tvorbu. Studovala biologii na Lomonosovově univerzitě, provdala se za spisovatele Grigorije Zamčalova. V roce 1925 vydala svoji nejúspěšnější knihu \"Ребята и зверята\" (česky vyšlo roku 1938 jako \"Děti a zvířata\", v roce 1958 jako \"Tygřík Vaska\"), v níž popisuje veselé i vážné příhody se zvířaty, která v dětství chovala se svými sestrami. Roku 1943 byla zatčena a odsouzena na deset let do gulagu, později pobývala ve vyhnanství. Její knihy se nesměly vydávat až roku 1955, kdy byla rehabilitována. Do Moskvy se vrátila s podlomeným zdravím a zemřela roku 1961.\n\n"}
{"id": "1123160", "url": "https://cs.wikipedia.org/wiki?curid=1123160", "title": "Max Schulze-Sölde", "text": "Max Schulze-Sölde\n\nMax Schulze-Sölde (25. ledna 1887, Dortmund – 1. července 1967, Theiningsen v Soest) byl německý malíř a jeden z \"Inflačních proroků\" známý jako „Johannes der Jugend“.\n\nMax Schulze-Sölde studoval práva, ale roku 1910 přestoupil do malířské třídy Akademie umění v Düsseldorfu.\n\nV době vypuknutí První světové války byl na studijní cestě ve Francii, kde ho jako nepřátelskou osobu internovali. Po návratu do Německa se usadil v Hagenu a pod vlivem Emila Löhnberga, přítele malíře Heinricha Vogelera, se radikalizoval. Vzdal se malování a vytvořil religiózní model socialismu s popraveným Karlem Liebknechtem jako novodobým Kristem. Navštěvoval kroužek \"Hagener Boheme\", kde se pěstovalo socialistické a anti-civilizační myšlení jako nepřátelství k technologiím a luxusu, stejně jako glorifikace života na venkově.\n\nNějaký čas pracoval jako horník v Porúří a po roce 1921 se připojil ke Křesťansko-revolučnímu hnutí K. Strünckmanna a převzal zde vedení proletářské mládeže. Jako „Johannes der Jugend“ patří mezi tzv. Inflační svaté. V následujících letech se přiblížil k nacionalistickému křídlu křesťanského hnutí a podporu hledal na pravém křídle politiky i mezi Revolučními národními socialisty.\nPo své misi společenského reformátora však dal přednost rodině a roku 1926 skončil jako učitel kreslení v internátní škole a musel svou malířskou kariéru znovu budovat.\n\nRoku 1930 organizoval \"Náboženský týden\" v Hilburgshausenu, kterého se zúčastnili také Johannes Baader, Friedrich Muck-Lamberty, Karl Otto Paetele a Gusto Gräser. V témže roce se připojil k reformní komunitě \"Grünhorst\" v Berlíně, kde organizoval setkání mládežnického hnutí s \"biosofem\" Ernstem Fuhrmannem. Roku 1933 své veřejné aktivity ukončil a vrátil se k malování. Roku 1937 byly jeho obrazy zabaveny Říšskou komorou pro výtvarné umění a ukazovány na putovní výstavě \"Zvrhlé umění\" (Entartete Kunst).\n\nRoku 1938 si postavil dům v Soeste a po válce v letech 1945-1951 zastával funkci předsedy Kunstringu v Soeste.\n\nPo návratu do Německa měl Schulze-Sölde výstavu v galerii Alfreda Flechtheima v Düsseldorfu, kde v té době vystavovala celá malířská avantgarda, včetně Picassa, Chagalla, Klee ad. Díky němu a Karl Ernst Osthausovi, slavnému propagátoru moderního umění a zakladateli Muzea Folkwang v Hagenu, se stal finančně nezávislým.\nJeho dílo ovlivnil zpočátku impresionismus, expresionismus a kubismus, po válce maloval abstraktní díla a díla nové věcnosti (Neuen Sachlichkeit), tématem byla především krajinomalba.\n\n"}
{"id": "1123162", "url": "https://cs.wikipedia.org/wiki?curid=1123162", "title": "Křížová cesta (Bohušov)", "text": "Křížová cesta (Bohušov)\n\nKřížová cesta v Bohušově na Bruntálsku se nachází přibližně 800 metrů jihozápadně od obce, v lese na kopci.\n\nKřížovou cestu tvoří čtrnáct cihlových neomítaných výklenkových kapliček, které stojí oboustranně podél cesty.\n\nRoku 2014 obec Bohušov křížovou cestu opravila. Je opraveno zdivo kapliček, niky mají novou fasádu, jsou bez obrázků. V areálu křížové cesty jsou vyřezány křoviny.\n\n\n"}
{"id": "1123163", "url": "https://cs.wikipedia.org/wiki?curid=1123163", "title": "International German Open 2015", "text": "International German Open 2015\n\nInternational German Open 2015, oficiálním názvem se jménem sponzora Bet-at-home Open – German Tennis Championships 2015, byl tenisový turnaj pořádaný jako součást mužského okruhu ATP World Tour, který se hrál ve druhém největším německém městě Hamburku na otevřených antukových dvorcích. Konal se mezi 27. červencem až 2. srpnem 2015 v areálu Am Rothenbaum jako 109. ročník tohoto turnaje.\n\nTurnaj s rozpočtem 1 407 960 eur patřil do kategorie ATP World Tour 500. Proti ročníku 2014 došlo ke snížení počtu hráčů dvouhry ze čtyřiceti osmi na třicet dva tenistů, což se také odrazilo v redukci nasazených. Nejvýše nasazeným hráčem ve dvouhře se stal desátý muž žebříčku Rafael Nadal ze Španělska, který vybojoval šedesátou sedmou kariérní trofej na okruhu ATP Tour. Deblovou soutěž ovládl britsko-australský pár Jamie Murray a John Peers.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1123164", "url": "https://cs.wikipedia.org/wiki?curid=1123164", "title": "Dub u Hadí hory", "text": "Dub u Hadí hory\n\nDub u Hadí hory je památný strom, dub letní rostoucí u hájenky v mapě značené Petrůvky.\n\n\nTento dub letní je dle evidence AOPK v silně poškozeném stavu (2007).\n"}
{"id": "1123165", "url": "https://cs.wikipedia.org/wiki?curid=1123165", "title": "Radiolarit", "text": "Radiolarit\n\nRadiolarit nebo radiolariový rohovec je usazená hornina tvořena z rekrystalizovaných mikroskopických schránek prvoků \"radiolaria\". Většinou je indikátorem hlubokovodního oceánského prostředí. Složením je blízká opuce, spongilitům a silicitům (jaspilitům), případně nezpevněným křemelinám.\n\nRadiolarity vznikají usazováním odolných mikroskopických schránek prvoků kmene \"radiolaria\" nejčastěji pod karbonátovou kompenzační hladinou. V této hloubce dochází k úplnému rozpouštění mikroskopických schránek tvořených CaCO, takže usazovat se mohou pouze schránky tvořené z SiO. Opálový materiál schránek postupně rekrystalizuje na stabilnější vláknitý chalcedon a křemen.. Někdy přechází do radiolariových vápenců.\n\nJsou to většinou zvrstvené horniny, často pestrobarevné. Jsou poměrně tvrdé, rýpou do skla. Tenké pravidelné vrstvičky mohou dosahovat tloušťku kolem 5 - 15 cm (obvykle desky) a v případě, pokud vznikaly v hlubokovodním prostředí se často střídají s jílovitými břidlicemi, případně relikty ofiolitů. Mají vysoký obsah SiO, nešumí v HCl. Příměs CaCO může způsobit, že hornina může s HCl reagovat prudčeji a slabě šumět. \n\nRadiolarity jsou často považovány za hlubokovodní oceánské sedimenty a jsou proto často používány jako důležitý palegoegrafický indikátor. V geologické minulosti ale některé radiolarity vznikaly i v mělkovodním prostředí. Červenou až hnědou barvu hornině dodávají ionty Fe, zelenkavou Fe. Schránky radiolarií jsou zachovány v mikroskopické struktuře, jsou jinak chudé na makrofosílie. Někdy se v nich vyskytují aptychy (víčka) amonitů.\n\nNejstarší známé radiolarity jsou kambrického stáří, pochází z Kazachstánu. Středněordovické radiolarity se vyskytují u Ballantrae ve Skotsku. Silurské/devonské radiolarity, nazývané \"lydity\", se nachází v Franckém lese a v oblasti Vogtland v Německu.\nVelký význam mají novaculity z Arkansasu, Oklahomy a Texasu, které vznikly na konci devonu. \nV oblasti Západních Karpat se radiolarity vyskytují v několika tektonických jednotkách.. Nejstarší z nich jsou radiolarity v meliatiku, kde však vystupují pouze v sekundární pozici v subdukční melanži. \n\nTzv. držkovské a čoltovské radiolarity jsou střednětriasového stáří a řazeny jsou do hačavského souvrství. Všechny ostatní radiolarity jsou mladší. V Centrálních Západních Karpatech jsou hlavně střednějurské. Známy jsou i ze šipruňské pánve tatrika a zliechovské pánve krížňanského příkrovu (fatrikum), kde jsou označovány jako \"ždiarske souvrství\". Ve fatriku mají velmi často charakter radioláriových vápenců. Vystupují také v manínské a kysucké jednotce bradlového pásma jako tzv. \"czajakowské\" resp. \"čajakovské radiolarity\". Pro analogické souvrství se v alpské literatuře používá název ruhpoldinské radiolarity, v Polsku jsou pro stejné souvrství používány termíny \"sokolické\" a \"czajakowské radiolarity\". V nadloží tethydních radiolaritů často leží červené hlíznaté vápence.\n\nNa Slovensku je lze nalézt v Nízkých a Vysokých Tatrách, Malých Karpatech, Malé a Velké Fatře, pohořích Vtáčnik, Tribeč, Štiavnické vrchy, Povážském Inovci (hornobelická skupina), Spišská Magura, Starohorské vrchy, Strážovské vrchy. \n\nVyskytují se i v jiných oblastech alpsko-himálajské soustavy, například v pohoří Medvednica v Chorvatsku nebo v severních Vápencových Alpách.\n\nRadiolarity byly v mladším paleolitu používány k výrobě štípaných nástrojů. Čepele z tohoto materiálu byly nalezeny např. u Kálnici na Pováží.\n"}
{"id": "1123168", "url": "https://cs.wikipedia.org/wiki?curid=1123168", "title": "Silnice III/35726", "text": "Silnice III/35726\n\nSilnice III/35726 je silnice III. třídy v Kraji Vysočina, kde spojuje Jimramov se Sněžným.\n\nV Jimramově se silnice odděluje nedaleko náměstí Jana Karafiáta od silnice II/357 a \"ulicí U Fryšávky\" vede ven z městysu. Během své trasy téměř kopíruje Fryšávku, kterou i několikrát pomocí mostů překračuje – poprvé už v Jimramově prostřednictvím tzv. \"nového mostu u Sola\". Další dvojice přemostění řeky následuje v oblasti zv. \"Smrčiny\" a následně vstupuje do Nového Jimramova. Tady se nachází turisty a především lyžaři vyhledávaný Ski Areál Jimramov. Za Novým Jimramovem, znovu překračuje Fryšávku, následně se stáčí doprava, obchází vrch Štarkov se zříceninou hradu Skály (označovanou po vrchu také jako Štarkov) a vede na Jimramovské Paseky. Asi tak po 2/3 cesty míří vpravo odbočka na Javorek, která za ním ústí na silnici II/353.\n\nZa Pasekami, nedaleko autobusové zastávky \"Líšná, horní\", znovu přemosťuje Fryšávku, stáčí se na Líšnou, kterou prochází a pokračuje přes její část Dolní Líšná. Prochází pouze okrajem osady, přičemž se stáčí prudce vpravo a proti proudu Fryšávky míří směrem Vříšť. Zde přechází přes Sněženský potok, jeden z přítoků Fryšávky, a také zde tvoří serpentiny. U autobusové zastávky \"Sněžné, Vříšť, rozc.\" se napojuje na silnici II/354 a svoji trasu tak končí.\n\nV Jimramově silnice původně po oddělení vedla \"Panskou ulicí\", kde procházela velice úzkým místem mezi bývalým pivovarem a dnes již zbořeným Zámeckým mlýnem. Za touto částí se stáčela doprava a nad fotbalovým hřištěm a okolo \"Horního mlýna\" pokračovala pryč. Fryšávku překonávala po dnes již silně zchátralém a pro dopravu uzavřeném \"starém mostě u Sola\". K přeložení silnice do současné podoby došlo v letech 1955–1956.\n"}
{"id": "1123174", "url": "https://cs.wikipedia.org/wiki?curid=1123174", "title": "Zarečnyj", "text": "Zarečnyj\n\nZarečnyj může být:\n\n"}
{"id": "1123175", "url": "https://cs.wikipedia.org/wiki?curid=1123175", "title": "Střední Ural", "text": "Střední Ural\n\nStřední Ural je jeden z celků, na které se dělí velké pohoří Ural ležící v Uralském federálním okruhu v Rusku na hranici mezi Evropou a Asií. Leží spíše v jeho jižní části, severně od Jižního Uralu a jižně od Severního Uralu. Od severu k jihu je dlouhý přibližně 450 kilometrů a nižší než zbytek vlastního Uralu.\n\nStřední Ural zasahuje v rámci Ruské federace do Sverdlovské oblasti, Permského kraje, Čeljabinské oblasti a Baškortostánu. Za severní hranici Středního Uralu, tedy místo, kde přechází v Severní Ural, je považována oblast pramenů řeky Kosvy – pokud se do něj ještě započítává, je jeho nejsevernějším a zároveň nejvyšším vrcholem v této oblasti ležící hora Osljanka s výškou 1119 metrů. Jižní hranicí Středního Uralu je oblast horního toku Ufy, přičemž za nejsevernější vrchol Jižního Uralu je považována Jurma.\n"}
{"id": "1123177", "url": "https://cs.wikipedia.org/wiki?curid=1123177", "title": "Kudělka", "text": "Kudělka\n\nPříjmení Kudělka nebo Kudelka nosí více různých osobností:\n\n\n"}
{"id": "1123179", "url": "https://cs.wikipedia.org/wiki?curid=1123179", "title": "John LeClair", "text": "John LeClair\n\nJohn Clark LeClair (* 5. července 1969) je bývalý americký profesionální hokejista, který odehrál 16 sezón v National Hockey League (NHL) za Montreal Canadiens, Philadelphii Flyers a Pittsburgh Penguins. V dresu Flyers se LeClair stal prvním Američanem, který nastřílel 50 branek ve třech po sobě jdoucích sezónách NHL. Společně s Ericem Lindrosem a Mikaelem Renbergem vytvořil slavný útok, kterému se přezdívalo Legie zkázy. V roce 1993, ještě v dresu Montrealu Canadiens, se LeClair stal vítězem Stanley Cupu.\n\nJohn LeClair se narodil 5. července 1969 v St. Albans ve státu Vermont, ve městě blízko kanadské hranice. Jeho otec Butch vedl obchod s malířskými potřebami, matka Beverly pracovala jako zdravotní sestra na chirurgii. Má tři starší sestry, Mary Kay, Nancy a Susan, a mladšího bratra Josepha.\n\nAčkoliv LeClairův otec Butch hokeji rozuměl, sám nikdy aktivně nesportoval. Až do roku 1960 se v oblasti St. Albans organizovaný hokej vůbec nehrál. Návzdory tomu mladého Johna hokej zaujal a v šesti letech poprosil otce o první brusle. Butch vzpomíná, jak děti v této oblasti tehdy hrály hokej:\nRichard Benoit, otec Johnova přítele Jeremyho, vytvořil domácí kluziště pro děti u nich na dvorku tak, že v zimě zaplavil volejbalové hřiště. Benoit přidal desky kolem okraje a nainstaloval osvětlení, aby si mohli hrát i večer. Byla tam také bouda s ohřívačem, kde se mohly děti v případě potřeby ohřát.\n\nKdyž John LeClair nastoupil do prvního ročníku na Bellows Free Academy, nebyl ještě dost konkurenceschopný, aby se dostal do středoškolského týmu. Hrál proto jen v místních soutěžích. V druhém ročníku se už do týmu dostal a získal si pozornost. \"Nahodili jsme puk do pásma (během střídání útoků), a tam někde byl John, v rohu na kolenou a rukách, pět proti jednomu, ale on stejně vždycky nějak dostal puk z rohu,\" vzpomíná Luke Cioffi, Johnův spoluhráč a přítel z dětství.\n\nMladý LeClair brzy upoutal pozornost. Univerzitní skauti si ho začali všímat, když se jako junior zúčastnil \"Hockey Night in Boston\", výkladní skříně pro mladé talenty. LeClair se rozhodl usilovat o vysokou školu a byl přijat na University of Vermont (UVM). Ve Vermontu jeho kariéru přibrzdila zranění. Za celý druhý a třetí ročník nastoupil pouze do 28 zápasů. V závěrečném ročníku promeškal první měsíc kvůli meningitidě, ale sezónu dokončil silný, s 25 brankami a 20 asistencemi v pouhých 33 zápasech.\n\nLeClair byl draftován týmem Montreal Canadiens jako 33. během vstupního draftu NHL v roce 1987 krátce poté, co absolvoval střední školu Bellows Free Academy v St. Albans ve státu Vermont. LeClair byl jedním z nejvýše draftovaných hokejistů z Nové Anglie, ale odložil své aspirace na kariéru v NHL a nastoupil na University of Vermont, kde získal plné stipendium. Smlouvu s Canadiens podepsal po skončení svého posledního univerzitního zápasu a první branku v NHL vstřelil ani ne o týden později ve svém prvním zápase v této soutěži. Jako hráč Canadiens si LeClair připsal vítězství ve Stanley Cupu v roce 1993, kdy během finálové série vstřelil dva vítězné góly v prodloužení.\n\n9. února 1995 Montreal ve snaze zachránit neúspěšnou sezónu trejduje Johna LeClaira, Éric Desjardinse a Gilberta Dionna do Philadelphie Flyers výměnou za Marka Recchiho a právo Flyers na volbu ve 3. kole draftu 1995 (Martin Hohenberger). LeClair ihned navázal úspěšnou spolupráci s novým spoluhráčem Ericem Lindrosem a rychle se stal jedním z nejobávanějších střelců NHL.\n\nZa Flyers hrál na levém křídle slavného útoku nazvaného \"Legie zkázy\", s Lindrosem na centru a Mikaelem Renbergem na pravém křídle. Tohle trio nebylo efektivní jen při skórování branek, ale také svou dominantní fyzickou přítomností na ledě. V roce 1998 se LeClair stal prvním americkým hráčem v NHL, který dokázal nastřílet 50 nebo více branek ve třech po sobě jdoucích sezónách. V dresu Flyers se stal druhým hráčem, kterému se něco takového podařilo, po Timu Kerrovi, který zářil v dresu Flyers v 80. letech. Po sezóně 1997–98 LeClair přidal ještě dvě další úspěšné čtyřicetibrankové sezóny.\n\nLeClair odehrál za Flyers 10 sezón a stal se jedním z nejproduktivnějších hráčů v celé historii klubu, nastřílel 333 branek v základní části (5. místo mezi střelci Flyers všech dob) a dalších 35 v playoff.\n\n23. července 2005, v důsledku nové kolektivní smlouvy, která v NHL zavedla platový strop, se cesty Philadelphie Flyers a jejich dlouholetého zástupce kapitána rozešly. Klub vykoupil zbývající kontrakty Johna LeClaira a jeho spoluhráče Tony Amonteho, aby si vytvořil prostor pod platovým stropem. Spekulovalo se, že o LeClaira mají zájem Boston Bruins a Toronto Maple Leafs. Místo toho ale John LeClair 15. srpna 2005 podepsal novou dvouletou smlouvu s Pittsburgh Penguins. LeClair měl v Pittsburghu poměrně úspěšnou sezónu 2005–06, dokončil ji jako třetí nejlepší střelec týmu, překonal hranici 400 nastřílených branek a byla to už jeho devátá sezóna s 50 nebo více body. V úvodu sezóny 2006–07 šla ale jeho forma rychle dolů a 6. prosince 2006 jej Penguins propouštějí ze svých služeb.\n\nLeClair je prezidentem \"John LeClair Foundation\", která uděluje granty neziskovým organizacím, které ve Vermontu zajišťují programy pro děti. V současné době dělí svůj čas mezi Haverford v Pensylvánii a své rodné město St Albans ve Vermontu. LeClair byl v roce 2009 uveden do Hokejové síně slávy Spojených států, do Sportovní síně slávy státu Vermont v roce 2012 a do Síně slávy Philadelphie Flyers v roce 2014.\n"}
{"id": "1123181", "url": "https://cs.wikipedia.org/wiki?curid=1123181", "title": "Theodor Plievier", "text": "Theodor Plievier\n\nTheodor Otto Richard Plievier, do roku 1933 Plivier (* 12. nebo 17. února 1892, Berlín – 12. března 1955, Avegno) byl německý spisovatel a autor protiválečné knihy \"Stalingrad\", ve 20. letech jeden z \"Inflačních svatých\".\nV mládí pracoval jako námořník a v letech 1910-1913 jako horník v Chile a byl ovlivněn anarchosyndikalistickým hnutím. Za První světové války sloužil nedobrovolně na vojenském pomocném křižníku SMS Wolf a roku 1918 byl účastníkem vzpoury.\n\nPo válce spoluzaložil reformní komunitu „Kommune am Grünen Weg“ v Bad Urachu a nakladatelství „Verlag der Zwölf“. Byl ovlivněn myšlenkami Bakunina i Nietzscheho a jako anarchista dával přednost individuální vzpouře. Roku 1920 se oženil s berlínskou herečkou Marií Stoz a měl s ní dva syny a dceru. 1923 během hladomoru v době inflace jeho dcera Torah a syn Peter zemřeli. Ve 20. letech patřil k okruhu přátel Käthe Kollwitz.\n\nV důsledku osobní krize se po vzoru básníka a přírodního proroka Gusto Gräsera stal jedním z vousatých inflačních světců v klerice a sandálech.\nByl hostem akcí \"Neue Schar\" Friedricha Muck-Lambertyho, vyhlásil \"světovou revoluci\" a nabádal své následovníky aby hledali \"Království duše\".\n\nOd roku 1924 pracoval jako příležitostný dělník a znovu jako námořník, později jako novinář, překladatel a spisovatel. Během těchto let opět pracoval nějaký čas v Jižní Americe, mimo jiné jako honák a jako sekretář německého vicekonzula v Pisagua. Roku 1929 vyšel vyšel jeho první román „Des Kaisers Kulis“ (Císařovi kuliové), který ho proslavil i za hranicemi Německa.\n\nRoku 1931 se oženil s herečkou a spisovatelkou Hildegard Piscator. Po převzetí moci nacisty byly Plivierovy knihy spáleny. Plivier si změnil příjmení na Plievier a přes Prahu, Curych, Paříž a Oslo uprchl do Sovětského svazu (1934). Po vypuknutí Druhé světové války působil na frontě a v zajateckých táborech, zpovídal německé vojáky a publikoval časopisecky části, které později vydal knižně. V roce 1943 byl jedním ze zakladatelů Národní komise pro svobodné Německo (\"Nationalkomitee Freies Deutschland\").\n\nRoku 1945 vyšla v Aufbau Verlag v Berlíně a zároveň v Mexiku jeho dokumentární kniha \"Stalingrad\", která jako první informovala Němce o podrobnostech porážky 6. armády. Kniha byla přeložena do 14 jazyků a stala se Plievierovou nejúspěšnější knihou. Později byla úspěšně zdramatizována jako televizní film (1963) a hra. Plievier se do Německa vrátil se Sovětskou armádou a působil jako úředník ve východní okupační zóně ve Výmaru, byl členem parlamentu a zaměstnancem nakladatelství Gustav Kiepenheuer.\n\nPo roce 1948 se nemohl smířit s dogmatickou podobou komunismu na Východě a během přednáškového turné po Západním Německu zůstal v britské zóně. Na sjezdu spisovatelů v Frankfurtu nad Mohanem v roce 1948 přednesl projev \"Několik poznámek k významu svobody\" („Einige Bemerkungen über die Bedeutung der Freiheit“). Usadil se Hamburgu a roku 1950 se potřetí oženil. Jeho další knihy, které doplňují válečnou trilogii vyšly v následujících letech - Moskva (1952) a Berlín (1954). V Západním Německu byl spisovatel v některých kruzích kritizován jako zrádce Wermachtu. Pliever zemřel na infarkt roku 1955 ve věku 63 let ve Švýcarsku.\n\n\n"}
{"id": "1123185", "url": "https://cs.wikipedia.org/wiki?curid=1123185", "title": "International German Open 2015 – mužská dvouhra", "text": "International German Open 2015 – mužská dvouhra\n\nDo soutěže mužské dvouhry na tenisovém turnaji International German Open 2015 nastoupilo třicet dva hráčů. Na rozdíl od předchozích ročníků došlo ke snížení počtu hráčů dvouhry ze čtyřiceti osmi na třicet dva tenistů, což se také odrazilo v redukci nasazených ze šestnácti na osm. Obhájcem titulu byl argentinský tenista Leonardo Mayer, který do turnaje nezasáhl.\n\nVítězem dvouhry se stal nejvýše nasazený Španěl Rafael Nadal, startující na divokou kartu. Ve finále zdolal italskou turnajovou osmičku Fabia Fogniniho po dvousetovém průběhu 7–5 a 7–5. V probíhající sezóně si tak připsal, po triumfech na Argentina Open 2015 a MercedesCupu 2015, třetí turnajové vítězství, které představovalo šedesátý sedmý singlový titul na okruhu ATP Tour.\nČtyři nejvýše nasazení hráči měli volný los do druhého kola.\n\n"}
{"id": "1123186", "url": "https://cs.wikipedia.org/wiki?curid=1123186", "title": "Mořská sůl", "text": "Mořská sůl\n\nMořská sůl se používá ve vaření nebo v kosmetice. Vyrábí se odpařením mořské vody. Výroba mořské soli (stejně jako kuchyňské soli) je datována už od pravěku. Někteří kuchaři jsou přesvědčeni, že chutná lépe, než kuchyňská sůl. \n\nJeden litr mořské vody obsahuje asi 35 g solí následujícího složení:\n\nVýroba soli začíná napuštěním systému kanálů nebo nádrží mořskou vodou. Poté se nechá působit sluneční záření a přirozené proudění vzduchu. Po odpaření vznikne hustý solný roztok. Mechanické nečistoty a látky, které se nerozpustí, se usadí na dně (přesto však ve výsledné soli mohou zůstávat mikročástice např. plastů). Roztok je poté rozváděn do mělkých krystalizačních nádrží. V této fázi sůl začne krystalizovat. Vzniklá sůl je hrubozrnná, ale dá se i namlít. Tímto procesem si sůl zachová všechny přírodní prvky.\n\nV několika zemích (převážně v Číně a v Indii) byla mořská sůl jediným zdrojem soli. Prodej mořské soli byl velký zdroj příjmů pro vládu. Kolem roku 110 př. n. l. prohlásil tehdejší vládce Číny Wu-ti monopol v obchodu s mořskou solí. Nelegální obchod s ní, byl potrestán trestem smrti.\n\nV roce 1930 navrhla Britská správa Indie daň ze soli. To vedlo ke slavnému \"Solnému pochodu\", který vedl Mahátma Gándhí.\n\nMořská sůl je zvažována některými kuchaři, jako zdravější alternativa k kuchyňské soli. Má výraznější chuť než běžná kuchyňská sůl. Často bývá ochucována různými bylinkami a dalšími příchutěmi.\n\nMořská sůl uklidňuje citlivou pokožku a zmírňuje její podráždění. Smícháním oleje a soli, jde vytvořit hustá pasta, která se dá použít jako přírodní peeling.\n\n"}
{"id": "1123190", "url": "https://cs.wikipedia.org/wiki?curid=1123190", "title": "Swiss Open Gstaad 2015 – mužská dvouhra", "text": "Swiss Open Gstaad 2015 – mužská dvouhra\n\nDo soutěže mužské dvouhry na tenisovém turnaji Swiss Open Gstaad 2015 nastoupilo dvacet osm hráčů. Obhájcem titulu byl španělský tenista Pablo Andújar, jenž skončil ve čtvrtifnále na raketě Brazilce Thomaze Bellucciho.\n\nČtvrtý hráč světového žebříčku a úřadující vítěz French Open, Švýcar Stan Wawrinka, se před zahájením odhlásil.\n\nVítězem dvouhry se stal třetí nasazený Rakušan Dominic Thiem, jenž ve finále zdolal belgickou turnajovou jedničku Davida Goffina po dvousetovém průběhu 7–5 a 6–2. V probíhající sezóně si tak připsal, po triumfech na Open de Nice Côte d’Azur 2015 a Croatia Open Umag 2015, třetí turnajové vítězství, které představovalo i třetí singlový titul na okruhu ATP Tour. V následném pondělním vydání žebříčku ATP z 3. srpna 2015 dosáhl svého maxima, když mu patřila 21. příčka.\nČtyři nejvýše nasazení hráči měli volný los do druhého kola.\n\n"}
{"id": "1123191", "url": "https://cs.wikipedia.org/wiki?curid=1123191", "title": "BB&amp;T Atlanta Open 2015 – mužská dvouhra", "text": "BB&amp;T Atlanta Open 2015 – mužská dvouhra\n\nDo soutěže mužské dvouhry na tenisovém turnaji BB&T Atlanta Open 2015 nastoupilo dvacet osm hráčů. Dvojnásobným obhájcem titulu byl americký tenista John Isner.\n\nVítězem dvouhry se potřetí v řadě stal nejvýše nasazený Američan John Isner, jenž ve finále zdolal kyperskou turnajovou pětku Marcose Baghdatise po dvousetovém průběhu 6–3 a 6–3. V probíhající sezóně si tak připsal premiérové turnajové vítězství, které představovalo jubilejní desátý singlový titul na okruhu ATP Tour, první od rok starého triumfu na BB&T Atlanta Open 2014.\n\nČtyři nejvýše nasazení hráči měli volný los do druhého kola.\n\n"}
{"id": "1123192", "url": "https://cs.wikipedia.org/wiki?curid=1123192", "title": "International German Open 2015 – mužská čtyřhra", "text": "International German Open 2015 – mužská čtyřhra\n\nDo soutěže mužské čtyřhry na tenisovém turnaji International German Open 2015 nastoupilo šestnáct dvojic. Obhájcem titulu byl chorvatsko-rumunský pár Marin Draganja a Florin Mergea, jehož členové nestartovali společně. Mergea se rozhodl turnaje nezúčastnit. Spoluhráčem Draganji se stal Fin Henri Kontinen, s ním skončil v úvodním kole na raketách slovensko-české dvojice Martin Kližan a Lukáš Rosol.\n\nVítězem čtyřhry se stal třetí nasazený britsko-australský pár Jamie Murray a John Peers, který ve finále zdolal kolumbijské deblové specialisty Juana Sebastiána Cabala a Roberta Faraha výsledkem 2–6, 6–3 a [10–8]. Oba šampioni si do žebříčku ATP připsali 250 bodů.\n\n"}
{"id": "1123193", "url": "https://cs.wikipedia.org/wiki?curid=1123193", "title": "Swiss Open Gstaad 2015 – mužská čtyřhra", "text": "Swiss Open Gstaad 2015 – mužská čtyřhra\n\nDo soutěže mužské čtyřhry na tenisovém turnaji Swiss Open Gstaad 2015 nastoupilo šestnáct dvojic. Obhájcem titulu byl německo-nizozemský pár Andre Begemann a Robin Haase, jehož členové nestartovali společně. Begemann do turnaje nenastoupil. Spoluhráčem Haaseho se stal ruský hráč Michail Južnyj, s nímž skončil v úvodním kole na raketách rakousko-pákistánské dvojice Oliver Marach a Ajsám Kúreší.\n\nVítězem čtyřhry se stal nenasazený bělorusko-uzbecký pár Aleksandr Buryj a Denis Istomin, který ve finále zdolal turnajové trojky Olivera Maracha s Ajsámem Kúreším výsledkem 3–6, 6–2 a [10–5]. Oba šampioni si do žebříčku ATP připsali 250 bodů.\n\n"}
{"id": "1123194", "url": "https://cs.wikipedia.org/wiki?curid=1123194", "title": "BB&amp;T Atlanta Open 2015 – mužská čtyřhra", "text": "BB&amp;T Atlanta Open 2015 – mužská čtyřhra\n\nDo soutěže mužské čtyřhry na tenisovém turnaji BB&T Atlanta Open 2015 nastoupilo šestnáct dvojic. Obhájcem titulu byl kanadsko-americký pár Vasek Pospisil a Jack Sock, jenž skončil v úvodním kole na raketách britsko-lucemburské dvojice Colin Fleming a Gilles Müller.\n\nVítězem čtyřhry se stal nejlepší světový pár amerických dvojčat Boba a Mika Bryanových, který ve finále zdolal britsko-lucemburskou dvojici Colin Fleming a Gilles Müller výsledkem 4–6, 7–6 a [10–4]. Oba šampioni si do žebříčku ATP připsali 250 bodů a společně získali rekordní 107. deblový titul.\n"}
{"id": "1123197", "url": "https://cs.wikipedia.org/wiki?curid=1123197", "title": "Jan Adolf Brandeis", "text": "Jan Adolf Brandeis\n\nJan (Johann) Adolf Brandeis (Brandejs) (9. června 1818 Týniště nad Orlicí – 13. listopadu 1872 Praha) byl český portrétní malíř a fotograf.\n\nJan Adolf Brandeis se vyučil malířem porcelánu a poté studoval na pražské Akademii u Františka Tkadlíka. Ve studiu pokračoval u Josepha Bernhardta v Mnichově a nakonec v ateliéru Thomase Coutura v Paříži (1852). Po návratu do Prahy se živil jako malíř portrétů a miniatur.\nPo prvních experimentech s daguerrotypií si roku 1861 otevřel fotografický ateliér v zahradě patřící Rudolfu, knížeti Thurn-Taxisovi v pražské ulici V Jámě a specializoval se na fotografické portréty kolorované pastelem. V roce 1964 s fotografováním skončil a zařízení ateliéru bylo prodáno v dražbě.\nBrandeis byl vyhledávaným malířem akvarelových portrétních miniatur. Nejkvalitnější jsou Brandeisovy rané portréty, které nesou známky jeho školení v Mnichově. K jeho zákazníkům patřili Thun-Hohensteinové, Aehrentalové, Chotkové, Clam-Gallasové a Schwarzenbergové.\n\nJako fotograf nepoužíval umělá malovaná pozadí a jeho fotografické portréty zaujaly nápaditou a čistou kompozicí. V časopise Lumír (1861) byl označen jako \"nejpřednější podobiznář\". Později také kreslil portréty podle fotografií (Karel Boleslav Storch).\n\n\n\n\n"}
{"id": "1123214", "url": "https://cs.wikipedia.org/wiki?curid=1123214", "title": "Stomp (herbicid)", "text": "Stomp (herbicid)\n\nStomp je komerční název pro směs látek používanou jako selektivní systémový herbicid, vyráběný firmou BASF AG, Agricultural Products. Používá se k hubení jednoděložných plevelů a dvouděložných plevelů. Účinnou látkou ve směsi je pendimethalin. Stomp je herbicid přijímaný přes kořenový systém. Je aplikován postřikem na povrch půdy a zapraven. Patří mezi preemergentní herbicidy, v travních porostech na semeno postemergentně. Je nabízen ve formě emulgovatelného nebo supenzního koncentrátu. Předpokladem účinnosti přípravku je dostatečná půdní vlhkost, ve vysýchavých půdách může být herbicidní efekt nízký. Na lehkých písčitých půdách s nízkým obsahem organické hmoty se použití nedoporučuje, kvůli možnosti vymývání do nižších vrstev půdy. max. Aplikuje se jednou za vegetaci. Přípravek je jedovatý pro vodní organismy. \n\n\nJe doporučen pro použití v ozimých obilninách, cibulovinách, v kukuřici, hrachu, slunečnici, mrkvi, petrželi, ve výsadbách rajčat, papriky, celeru,\nkošťálové zeleniny, tabáku, jahodníku, vinné révě, ovocných sadech, travinách, tabáku, okrasných dřevinách. Přípravek je zakázáno používat v II. pásmu ochrany vod. Používá se při aplikaci ve fázi vývoje u jednoděložných plevelů max. BBCH 11, tj. první list rozvinutý, dvouděložných plevelů max. BBCH 12, tj. 2 pravé listy. Při aplikaci v pokročilejší růstové fázi účinnost přípravku výrazně klesá.\n\nSpektrum účinnosti\nSměs je účinná zejména vůči plevelům psárka polní, chundelka metlice, rosička krvavá, ježatka kuří noha, proso vláknité, proso obecné, lipnice obecná, béry, čirok halepský ze semene; dvouděložné – mračňák Theophrastův, hlaváček letní, nepatrnec rolní, laskavce, drchnička rolní, rmeny, lebeda rozkladitá, kokoška pastuší tobolka, vesnovka obecná, ostrokvět chudokvětý, hulevníkovec lékařský, merlíky, zemědým lékařský, svízele, hluchavky, bažanka roční, heřmánky, pomněnka rolní, mák vlčí, rdesna, šrucha zelná, pryskyřníky, ohnice polní, hořčice rolní, lilek černý, mléč, ptačinec žabinec, vratič obecný, kopřiva žahavka, rozrazily, violka rolní.\n\nStomp 330 E v ovocných sadech 5–6 l/ ha, zelenině a obilninách 4–5 l/ha, slunečnice 6 l/ha. Stomp 400 SC v ovocných sadech 4–5 l/ ha, zelenině a obilninách 3–4 l/ha.\n\nPoškozuje vodní organismy, neaplikujte na svažitých pozemcích (se sklonem větším než 3 stupně), jejichž okraje jsou vzdáleny od povrchových vod méně než 10 m, možnost smývání srážkami. Při výskytu srážek nelze vyloučit, zejména na lehkých půdách, splavení přípravku do kořenové zóny pěstovaných rostlin a následné poškození ošetřovaného porostu.\n\nOděv s rukávy, pryžové rukavice, ochranné brýle s postranními kryty nebo štít, pryžová obuv, čepice se štítkem nebo klobouk. Prázdné nádoby po skladované látce je nutno považovat za nebezpečný odpad.\n\nAplikaci je třeba provádět za bezvětří nebo mírného vánku, ve směru po větru a od dalších osob. Při práci je zejména zakázáno používat kontaktní čočky, jíst, pít a kouřit, a to až do smytí kontaminace. Ochranný oděv je před dalším použitím třeba vyčistit. Práce s přípravkem je nevhodná pro alergické osoby, těhotné a kojící ženy a pro mladistvé.\n\nPři ošetřování lesních porostů a v oblastech využívaných širokou veřejností je nutné aplikaci je třeba předem oznámit (např. místně příslušnému obecnímu nebo městskému úřadu) aplikaci. Je třeba zajistit vhodné označení ošetřené plochy nebo stromů (během a po dobu 7 dní po aplikaci) například nápisem: „chemicky ošetřeno, nedotýkejte se ošetřených porostů“ s doplněním časových termínů a po tuto dobu zamezit vstupu osob a pohybu zvířat v ošetřeného porostu.\n"}
{"id": "1123220", "url": "https://cs.wikipedia.org/wiki?curid=1123220", "title": "Gomulkovské tání", "text": "Gomulkovské tání\n\nGomulkovské tání, v Polsku nejčastěji Październik, Październik '56 čili Polský říjen, byla změna politiky v Polské lidové republice v druhé polovině roku 1956, spolu s nástupem W. Gomulky do čela vlády a liberalizací politického systému. Termín „Gomulkovské tání“ byl odkazem na román \"Tání\" Ilji Erenburga (1957).\n\nGomulkovské tání bylo důsledkem smrti J. V. Stalina (březen 1953) a souvisejících změn v SSSR, vyzrazení Stalinových zločinů v tajném projevem N. S. Chruščova ze dne 25. února 1956 na XX. sjezdu KSSS, záhadné smrti Boleslava Bieruta v Moskvě (březen 1956) a Poznaňského povstání.\n\nOd událostí v Poznani (28. června 1956) vzrůstalo v Polsku napětí. Orgány strany si to uvědomovaly a zoufale hledaly cestu ze zhoršující se situace. V noci z 18. na 19. října oddíly severní skupiny vojsk sovětské armády opustily své posádky v Dolním Slezsku a Pomořansku a začaly pochod k Varšavě. Den před VIII. plénem ústředního výboru Polské sjednocené dělnické strany (19. října 1956) nečekaně přiletěl do Varšavy Nikita Chruščov s velkou delegací. 21. října plénum rozhodlo předat moc Gomulkovi. Byl vybrán na post prvního tajemníka strany jako kandidát přijatelný pro obě frakce strany – konzervativní \"natolinské\" a liberální \"pulawské\". Jeho kandidatura byla přijata sovětskou delegací.\n\nNa velikém shromáždění u Paláce Kultury 24. října Gomulka odsoudil stalinismus a oznámil reformy zaměřené na demokratizaci režimu. Bezprostředně po těchto událostech maršál Konstantin Konstantinovič Rokossovskij a mnoho dalších sovětských důstojníků, kteří sloužili v ozbrojených silách Polské lidové republiky, opustilo Polsko. \n\n16.–18. listopadu 1956 byl Gomulka v Moskvě na jednání se sovětskými orgány. Bylo dohodnuto repatriovat 30 000 Poláků ze Sovětského svazu. Funkcionář strany Gomulka tím nečekaně získal širokou popularitu. V Polsku byla propuštěna z vězení část politických vězňů a duchovenstva, včetně kardinála Stefana Wyszyńskieho. Polští spisovatelé a umělci získali tvůrčí svobody. Skončil monopol socialistického realismu a výsledkem byly nové kulturní iniciativy. Byla ukončena kolektivizace zemědělství, bylo rehabilitováno asi 1500 politických vězňů a město Stalinogród se vrátilo ke svému bývalému jménu Katowice. \n\nZároveň v tu dobu sovětská armáda, mezi 4. až 10. listopadem, brutálně potlačila maďarské povstání.\n\nPolský říjen byl velmi krátký. Gomulka neměl odvahu a představivost pro dokončení ohlášených reforem. Prvním příznakem změny politického kurzu byla likvidace studentského týdeníku (Přímo) v roce 1957. Tím začalo období stagnace, které trvalo až do převzetí moci Edwardem Gierkem v prosinci 1970.\n\n\n"}
{"id": "1123221", "url": "https://cs.wikipedia.org/wiki?curid=1123221", "title": "Rotwandhütte", "text": "Rotwandhütte\n\nRotwandhütte (italsky Rifugio Roda di Vaèl) je horská chata nalézající se v nadmořské výšce 2283 m na území obce Vigo di Fassa v masivu Rosengarten v Dolomitech.\nPrvní dům na tomto místě slavnostně otevřela dne 7. srpna 1906 sekce Nova Levante DuÖAV. Po první světové válce byla chata vyvlastněna italským státem a v roce 1921 ji italské vojenské orgány předaly Italskému alpskému spolku. V roce 1983, SAT provedl kompletní rekonstrukci chaty.\nHorská chata se nachází na jižním konci masivu Rosengarten, v místě, které je výborným výchozím bodem pro mnoho turistických a horolezeckých tůr.\n\nJe otevřena od začátku června do poloviny října s dostupností 60 lůžek.\n\nV těsné blízkosti chaty se nachází další horská chata Baita Marino Pederiva.\n\n"}
{"id": "1123223", "url": "https://cs.wikipedia.org/wiki?curid=1123223", "title": "Rifugio Gardeccia", "text": "Rifugio Gardeccia\n\nRifugio Gardeccia je horská chata nalézající se v horském masivu Rosengarten v nadmořské výšce 1949 m v údolí Vajolettal na území obce Pozza di Fassa v provincii Trentino.\nChata je v soukromém vlastnictví a od otevření vždy patřila rodině Desilvestro.\nChata je otevřena pro ubytování v letním období (od začátku června do začátku října). V zimě je rovněž otevřena, ale nenabízí přenocování. Má kapacitu 43 lůžek, rozdělených do 20 pokojů.\n\n"}
{"id": "1123224", "url": "https://cs.wikipedia.org/wiki?curid=1123224", "title": "Baita Marino Pederiva", "text": "Baita Marino Pederiva\n\nBaita Marino Pederiva je malá horská chata nalézající se v nadmořské výšce 2275 m na jižním okraji horské skupiny Rosengarten na katastru obce Vigo di Fassa.\nHorská chata se nachází na jižním konci masivu Rosengarten, v místě, které je výborným výchozím bodem pro mnoho turistických a horolezeckých tůr v této horské skupině.\n\nV těsné blízkosti chaty se nachází další horská chata Rotwandhütte.\n\n\n"}
{"id": "1123227", "url": "https://cs.wikipedia.org/wiki?curid=1123227", "title": "Naučné putování loupežníka Štětky", "text": "Naučné putování loupežníka Štětky\n\nNaučné putování loupežníka Štětky je naučná stezka po okolí Štětí, která přibližuje návštěvníkům historii, přírodu, průmysl a zemědělství Štětska. 21 zastavení se nachází na trase dlouhé 31,7 km.\n\nStezka byla otevřena 22. dubna 2012 na Den Země. Naučná stezka nese jméno loupežníka Štětky, který putováním provází. Štětka sídlil v jeskyni Mordloch.\n\n\n"}
{"id": "1123228", "url": "https://cs.wikipedia.org/wiki?curid=1123228", "title": "Křížová cesta (Řepy)", "text": "Křížová cesta (Řepy)\n\nKřížová cesta v Řepích v Praze se nachází v areálu Domova Svatého Karla Boromejského.\n\nKřížovou cestu, zvanou také Via Dolorosa (cesta bolesti), tvoří pět zděných výklenkových kapliček s dřevěnou plastikou, umístěných v Meditační zahradě Domova. Autorem plastik je umělecký řezbář Pavel Hladký, který se při jejich ztvárnění inspiroval verši básníka a lékaře Aloise Volkmana. Plastiky v jednotlivých zastaveních zpodobňují lidské ruce.\n\nPrvní kaple s názvem \"Getsemane\" stojí po pravé straně cesty a je otočená čelem k ostatním kaplím. Druhá až pátá kaple stojí po levé straně cesty v řadě za sebou a jsou pojmenovány: \"Velerada\", \"Ecce Homo\", \"Cestou Kříže\" a \"Golgota\".\n\nKřížová cesta byla slavnostně otevřena a posvěcena 10. června 2013.\n\n\n"}
{"id": "1123229", "url": "https://cs.wikipedia.org/wiki?curid=1123229", "title": "Cecílie zlatá", "text": "Cecílie zlatá\n\nCecílie zlatá (\"Schistometopum thomense\") je druh červora z čeledi cecíliovití (\"Caecillidae\"). Ačkoli připomíná červa (od toho název \"červor\"), patří mezi obojživelníky (\"Amphibia\").\n\nTento červor je endemickým druhem, vyskytuje se pouze na Svatém Tomáši a Princově ostrově u západního pobřeží Afriky, konkrétně v Sao Tome.\n\nAčkoli se červor vyskytuje pouze na malém území, IUCN jej řadí mezi málo dotčené druhy. \n"}
{"id": "1123233", "url": "https://cs.wikipedia.org/wiki?curid=1123233", "title": "Revírní bratrská pokladna, zdravotní pojišťovna", "text": "Revírní bratrská pokladna, zdravotní pojišťovna\n\nRevírní bratrská pokladna, zdravotní pojišťovna (zkratka RBP-ZP, hovorově Revírní) je česká zdravotní pojišťovna se sídlem v Ostravě-Slezské Ostravě. Pojišťovna zajišťuje zdravotní pojištění, ale také i cestovní pojištění. Dále nabízí Balíčky prevence, bonusové programy, program 90, slevové programy jak pro dospělé, tak i děti a mladistvé a další služby. Vydává i svůj Zpravodaj od roku 1997.\n\nKód pojišťovny je 213.\n\nPrvní písemná zmínka o pojišťovně se datuje kolem roku 1802. Pokladny hornických bratrstev, jak se v té době nazývala, založili horníci pracující v Krušných horách. Hornické pojištění měli stálí havíři, kteří přispívali do pokladny část své mzdy. Když se pak pojištěný zranil nebo onemocněl, dostával podporu podle usnesení členů pokladny. Pokladny platily i pohřby horníků a dary případným vdovám anebo sirotkům.\n\nNejvětší rozmach pojišťovny se datuje na konci 30. a na začátku 40. let 19. století, kdy přibývaly hornické bratrské pokladny velkou vlnou. Pojištění spolků horníků bylo však dobrovolné a někteří zaměstnavatelé občas horníkům poskytli dary a velké příspěvky. Nový horní zákon vydaný v roce 1854 nařizoval, aby každý těžař povinně založil bratrskou pokladnu a kde museli být pojištění stálí horníci. Strhávání ze mzdy horníků bylo i nadále. Pokladny měly nyní možnost se spojovat.\n\nV roce 1889 kvůli nespokojenosti horníků došlo k přijetí vzorových stanov bratrských pokladen. Nové předpisy nutily bratrské pokladny spojovat a zajistit horníkům stabilitu a životaschopnost hornického pojištění. Zároveň se účetně musely oddělit nemocenské a zaopatřovací pokladny (tj. penzijní pokladny). Zaměstnavatelům vznikla i povinnost přispívat na nemocenské pojištění. Revírní bratrská pokladna v Moravské Ostravě byla zřízena koncem roku 1922. Na počátku počet pojištěnců činil 199 500 členů včetně rodinných příslušníků.\n\nV důsledku nacistické okupace a po roce 1945 se Revírní bratrská pokladna dostávala do finančních a organizačních problémů. Po osvobození Československa RBP požadovala vrácení majetku zabaveného Třetí říší. Dnem 1. července 1948 se činnost RBP uzavřela a sloučila se do Ústřední národní pojišťovny.\n\nPo rozdělení Československa od července 1993 opět zajišťuje zdravotní péči pro své pojištěnce v oblastech severní Moravy, Slezska, Hodonínska a později i střední Moravy. Pojišťovna zajišťuje služby 431 tisícům pojištěncům.\n\nAplikace MojeRBP slouží pro pojištěnce a některé služby nabízí i veřejnosti, tedy lidem, kteří mají jinou pojišťovnu. Aplikace je dostupná pro chytré telefony a pro počítače (na www stránkách pojišťovny).\n\n"}
{"id": "1123234", "url": "https://cs.wikipedia.org/wiki?curid=1123234", "title": "Parní vodárna Střekov", "text": "Parní vodárna Střekov\n\nParní vodárna Střekov byla dána do provozu v roce 1874. Sloužila k čerpání vody do vodních pump, které poháněly parní lokomotivy. Voda byla čerpána z nedaleké řeky Labe zvláštně vykopanou štolou. Vodárna se nachází ve městě Ústí nad Labem a řadí se mezi technické památky. Pro veřejnost je vodárna otevřena každou první sobotu v měsíci. Byla postavena podle návrhu architekta Carla Schlimpa. Ve střední části se nachází vodojemy, které mají objem 100 m³. V bočních traktech jsou byty pro zaměstnance. Je chráněna spolu s cisternou jako kulturní památka České republiky.\n\n"}
{"id": "1123243", "url": "https://cs.wikipedia.org/wiki?curid=1123243", "title": "Pjatnickoje šosse (stanice metra v Moskvě)", "text": "Pjatnickoje šosse (stanice metra v Moskvě)\n\nPjatnickoje šosse () je konečná stanice arbatsko-pokrovské linky moskevského metra. Je nazvána podle stejnojmenné ulice. Jedná se o nejzápadnější stanici moskevského metra.\n\nStanice Pjatnickoje šosse se nachází ve čtvrti \"Mitino\" () na křižovatce ulic Pjatnickoje šosse a \"Mitinské ulice\" () v jejím osmnáctém mikrorajonu na vniřní straně Moskevského dálničního okruhu na jeho 34. kilometru v blízkosti jeho křížení s \"Kulikovskou ulicí\" () a \"ulicí Poljany\" (). Ve stanici jsou celkem dva vestibuly - jižní podzemní, jehož východy ústí na povrch na obě strany Mitinské ulice a severní pozemní, který se nachází u křižovatky Pjatnického šosse s \"Muravskou ulicí\" ().\n\nNástupiště je s vestibuly propojeno prostřednictvím schodiště (v případě jižního vestibulu) a eskalátorů (v případě severního vestibulu). Uvažuje se o zřízení výtahu pro osoby se sníženou pohyblivostí. Stěna na jedné straně stanice je obložena černým mramorem a nápis je vytvořen z bílého mramoru, na opačné straně je to naopak. Podobně barevně rozpůlena je i podlaha nástupiště, která je obložena leštěnou žulou ve světlém či tmavém odstínu. Stanice je osvětlena dvěma řadami lamp na stropě. Stanice je charakteristická tím, že se nachází v oblouku - takových stanic je v moskevském metru pouze pět.\n\nV blízkosti stanice se plánuje vybudování přestupního uzlu s 565 parkovacími místy. Dříve se uvažovalo o tom, že tudy bude procházet linka lehkého metra do Zelenogradu, avšak tyto plány byly nakonec zamítnuty. Existuje možnost, že linka bude prodloužena dále o jednu stanici do Rožděstavena, avšak v nejbližší době se to nepředpokládá.\n\n"}
{"id": "1123244", "url": "https://cs.wikipedia.org/wiki?curid=1123244", "title": "Major League Lacrosse", "text": "Major League Lacrosse\n\nMajor League Lacrosse (MLL) je nejvyšší severoamerická klubová soutěž ve venkovní variantě lakrosu.\n\nZaložili ji v roce 1999 Jake Steinfeld, Dave Morrow a Tim Robertson, trofej pro vítěze se proto jmenuje Steinfeldův pohár. První ročník se uskutečnil v roce 2001 za účasti šesti týmů, v roce 2006 počet stoupl na deset mužstev, od roku 2009 jich hrálo opět šest a od roku 2012 má liga osm účastníků. Soutěž je uzavřená a funguje na principu franšízingu. Všech osm účastníků ročníku 2015 je z USA, jediný kanadský zástupce Hamilton Nationals je od roku 2013 neaktivní. Liga se hraje od dubna do srpna systémem každý s každým doma a venku, čtyři nejlepší týmy celkového pořadí postupují do play-off hraného na jediný zápas.\n\nLiga je oficiálně profesionální, ale průměrné návštěvy činí pouze okolo pěti až šesti tisíc diváků na zápas a platy hráčů se pohybují mezi 10 000 a 25 000 dolary ročně, takže jsou de facto poloprofesionály. (Pro srovnání: Major League Baseball má průměrnou návštěvnost přes 30 000 lidí na zápas a hráči vydělávají průměrně přes čtyři miliony dolarů.)\n\n\n\n\n"}
{"id": "1123246", "url": "https://cs.wikipedia.org/wiki?curid=1123246", "title": "Svatojánské Hutě", "text": "Svatojánské Hutě\n\nSvatojánské Hutě () jsou malá vesnice, část obce Pavlov v okrese Havlíčkův Brod. Nachází se asi 2 km na jihovýchod od Pavlova.\n\nOsada byla založena hrabětem Filipem Kolovratem Krakovským ke konci 30. let 19. století.\nV roce 1869 je uváděná pod názvem Pavlovské Hutě a patřící pod obec Pavlov v okrese Ledeč.\n\nV 18. a 19. století se zde rozvíjel sklářský průmysl.\n"}
{"id": "1123247", "url": "https://cs.wikipedia.org/wiki?curid=1123247", "title": "Kačkanar", "text": "Kačkanar\n\nKačkanar () je město ve Sverdlovské oblasti v Ruské federaci. Při sčítání lidu v roce 2010 mělo přes čtyřicet tisíc obyvatel.\n\nKačkanar leží na říčce Vyje, přítoku Tury, jen několik kilometrů východně od rozvodí procházejícího po hřebeni Středního Uralu. Od Jekatěrinburgu, správního střediska celé oblasti, je vzdálen přibližně dvě stě kilometrů na sever.\n\nV Kačkanaru končí 45 kilometrů dlouhá lokální trať, která se na jihu nedaleko Kušvy připojuje na hlavní trať z Permu přes Nižnij Tagil do Jekatěrinburgu.\n\nV samotném Kačkanaru fungovala v letech 1972–1985 trolejbusová doprava zajišťovaná trolejbusy ZiU-5.\n\nStejnojmennou horu bohatou na ložiska a ležící severozápadně od dnešního města zmínil už v roce 1771 Peter Simon Pallas. V roce 1958 zde vzniklo hornické sídlo, které už v roce 1959 získalo status sídla městského typu a v roce 1968 se stalo městem.\n"}
{"id": "1123248", "url": "https://cs.wikipedia.org/wiki?curid=1123248", "title": "Karerpass", "text": "Karerpass\n\nKarerpass (, ladinsky Jouf de Ciareja) je horské sedlo o nadmořské výšce 1745 m mezi masivy Rosengarten a Latemar v italských Dolomitech. Propojuje údolí Eggental s údolím Fassatal (italsky Val di Fassa) a tím i autonomní provincie Trento a Bolzano. Těsně pod sedlem v údolí Eggental se nalézá jezero Karersee (italsky Lago di Carezza).\n\nKarerpass je jedním z alpských průsmyků používaných již ve starověku, ačkoli nikdy neměl prvořadý význam a byl používán jen místními pastýři. Význam Karerpassu pro regionální obchod se zvýšil až ve středověku, kdy je cesta přes Karerpass v dokumentu z roku 1387 označena jako silnice.\n\nV roce 1861 se začalo s výstavbou Karerpassstraße, ale stavební práce byly dlouhou dobu prováděny pouze v údolí, takže se silnice prodloužila do roku 1884 do obce Welschnofen. V dalším desetiletí byl v roce 1895 Karerpass překročen, ale až v roce 1896 bylo možné Karerpassstraße využít pro dpravu zboží mezi obcemi Birchabruck a Vigo di Fassa. V roce 1930 byla silnice rozšířena ze 3 m na šest a výrazně zlepšen povrch. V poslední době bylo nutné provést rozsáhlou modernizaci ukončenou v pozdním podzimu roku 1986.\n\n"}
{"id": "1123251", "url": "https://cs.wikipedia.org/wiki?curid=1123251", "title": "Letiště Dortmund", "text": "Letiště Dortmund\n\nLetiště Dortmund, vlastním jménem: Dortmund Airport 21 (IATA: DTM, ICAO: EDLW), leží na východním okraji města Dortmund, nedaleko městské části Dortmund-Wickede. Nejfrenkventovaněji ho využívá letecká společnost Wizz Air, která odsud přepravuje v rámci Německa nejvíce pasažérů, a dále letecká společnost Ryanair, která do Dortmundu přišla v roce 2013. Letiště Dortmund je po mezinárodním letišti Düsseldorf, letišti Kolín/Bonn v Kolíně nad Rýnem a letišti Weeze, čtvrté největší v spolkové republice Severní Porýní-Vestfálsko.\n\n"}
{"id": "1123252", "url": "https://cs.wikipedia.org/wiki?curid=1123252", "title": "Zarzuela", "text": "Zarzuela\n\nZarzuela je španělské hudebně-dramatické dílo, ve kterém se střídá mluvené slovo a zpěv.\n\nNázev je odvozený od názvu královského loveckého paláce Palacio de la Zarzuela v Madridu, který dal postavit král Filip IV. Španělský v 17. století. V roce 1657 tam bylo uvedeno první představení nové komedie \"El Laurel de Apolo\" dramatika Pedra Calderóna de la Barca s hudbou Juana de Hidalgo, kterým se zrodil nový hudební žánr.\n\nPo revoluci v roce 1868 došlo k postupnému zjednodušování představení, aby se snížily náklady a představení se stala dostupnější širšímu publiku. Představení o třech dějstvích se nazývala \"género grande\" a hrála se v Teatro de la Zarzuela. Zarzuelám o jednom jednání se říkalo \"género chico\" a hrála se převážně v divadle \"Apollo\", které bylo k tomu účelu otevřeno v roce 1873.\n\nRomantické zarzuely byly vlastně španělskou obdobou operet. Byly ovlivněny lidovou kulturou a často byly psány na texty v nářečí. Staly se tak velmi populární a jsou, zejména ve Španělsku, oblíbené dodnes. Interpretaci zarzuel se věnují i přední světoví operní pěvci. Příkladem je tenorista Plácido Domingo či Ana María Martínez.\n\nHistoricky se vyvinuly dvě hlavní formy zarzuely:\n\n\n"}
{"id": "1123254", "url": "https://cs.wikipedia.org/wiki?curid=1123254", "title": "Ingrid Sischy", "text": "Ingrid Sischy\n\nIngrid Sischy (2. března 1952 – 24. července 2015) byla jihoafrická spisovatelka a novinářka. Narodila se v Johannesburgu a v roce 1961 se s rodinou přestěhovala do Edinburghu. Později se přestěhovali do newyorského Rochesteru. Zde po dokončení střední školy začala docházet na Sarah Lawrence College. V letech 1989 až 2008 byla editorkou časopisu \"Interview\". Rovněž pracovala pro další periodika, jako například \"Artforum\", \"The New Yorker\" a \"Vanity Fair\". Řadu let byla její partnerkou Sandra Brant, která se roku 2015 stala její manželkou. Zemřela na karcinom prsu ve věku 63 let.\n"}
{"id": "1123257", "url": "https://cs.wikipedia.org/wiki?curid=1123257", "title": "La Oreja de Van Gogh", "text": "La Oreja de Van Gogh\n\nLa Oreja de Van Gogh je španělská popová skupina, která pochází ze San Sebastiánu (baskicky Donostia) v Baskicku. Hudebně se vyznačuje výraznou melodičností a poetickými texty. Autory většiny písniček jsou Pablo Benegas a Xabi San Martín, ale za doby svého působení v kapele zanechala autorskou stopu i zpěvačka Amaia Montero.\n"}
{"id": "1123258", "url": "https://cs.wikipedia.org/wiki?curid=1123258", "title": "Širá trať", "text": "Širá trať\n\nŠirá trať je úsek trati, ohraničený na každé straně buď stanicí, dopravnou D3, dopravnou RB nebo koncem dráhy (zakončením tratě např. na zastávce, na nákladišti). Hranicí mezi širou tratí a stanicí je vjezdové návěstidlo; u traťové koleje bez vjezdového návěstidla je to úroveň vjezdového návěstidla u správné koleje. Hranicí mezi širou tratí a dopravnou D3 nebo dopravnou RB je lichoběžníková tabulka.\n"}
{"id": "1123259", "url": "https://cs.wikipedia.org/wiki?curid=1123259", "title": "Rozhledna na Signálu", "text": "Rozhledna na Signálu\n\nRozhledna na Signálu se nachází na vrchu Signál (501 m n. m.), v těsné blízkosti předválečné (prvorepublikové) linie těžkého opevnění a nad osadou Slavíkov, která spadá pod správu obce Horní Radechová. Okresní město Náchod je od ní vzdáleno cca 5 km jižním směrem.\n\nTato převážně dřevěná rozhledna měří 29 metrů. Základní konstrukce se skládá z železobetonové desky, na které jsou postaveny čtyři nosné sloupy, ocelového točitého schodiště a zastřešeného hlavního vyhlídkového místa, které se nachází ve výšce 25 metrů nad povrchem. V případě příznivého počasí lze z této rozhledny dohlédnout na Ostaš, Broumovské stěny, Jestřebí hory, Krkonoše, Orlické hory, Stolové hory, Králický Sněžník, částečně na Javoří hory a na celou Zvičinu.\n\nRozhledna na vrchu Signál byla realizována díky iniciativně obce Horní Radechová, obecně prospěšné společnosti Branka, o. p. s. a Euroregionu Glacensis, když záměr zařadili rozhledny do dotačního přeshraničního projektu EU „Místa plná rozhledů v Euroregionu Glacensis“, Po schvalovacím procesu a dalších krocích začala v červenci 2014 samotná realizace stavby podle projektu Ing. Antonína Olšiny. Tu zajišťovala firma Tesmen, s. r. o. z Olešnice (u Červeného Kostelce). Rozhledna byla dokončena v prosinci 2014. Náklady na stavbu dosáhly 3,4 mil. Kč, obec Horní Radechová uhradila desetinu těchto výdajů. Další peníze však obec musela zaplatit za pozemek a další náležitosti. A tak celkem utratila za realizaci tohoto projektu cca 700 tis. Kč.\n\nSlavnostní zahájení konané dne 13. prosince 2014 zahrnovalo především posvěcení rozhledny náchodským vikářem Václavem Hegrem, ochutnávku staročeské kuchyně a poslech kapely Klapeto.\n\nV obci Horní Radechová je třeba odbočit ze silnice spojující Náchod a Červený Kostelec do osady Slavíkov. Po vystoupání a projetí této osady se rozhledna nalézá na návrší, nedaleko objektu těžkého opevnění.\n\n\n"}
{"id": "1123261", "url": "https://cs.wikipedia.org/wiki?curid=1123261", "title": "Dallas Love Field", "text": "Dallas Love Field\n\nDallas Love Field (IATA: DAL, ICAO: KDAL, FAA LID: DAL) je civilní veřejné letiště, nacházející se 10 km severozápadně od centra Dallasu v americkém státě Texas.\nLove Field bylo hlavním letištěm města Dallas do roku 1974, kdy bylo otevřeno letiště Dallas/Fort Worth International Airport (DFW). Drastický propad počtu cestujících vedl v roce 1978 k uzavření letiště. Po deregulaci amerického vzdušného prostoru se stal hlavním dopravním uzlem pro Southwest Airlines, kterým je dodnes. V březnu 2012 působili na letišti další významné společnosti jako United Express, Delta Connection a Seaport Airlines.\n\nPo zavraždění prezidenta Johna F. Kennedyho v Dallasu 22. listopadu 1963 složil viceprezident Lyndon B. Johnson na palubě Air Force One, před vzletem z letiště Dallas Love Field do Washingtonu, prezidentskou přísahu do rukou federální soudkyně Sarah T. Hughesové.\n\nV roce 2009 byl oznámen plán modernizace letiště. Investice v hodnotě 519 milionů dolarů zmodernizují stávající terminály. Předpokládá se i napojení na systém snadného metra Dallasu, DART (Dallas Area Raid Transit). Se stavebními pracemi se mělo začít v roce 2014.\n\n"}
{"id": "1123263", "url": "https://cs.wikipedia.org/wiki?curid=1123263", "title": "Hugo Ullik", "text": "Hugo Ullik\n\nHugo Ullik (14. května 1838 Praha-Malá Strana – 9. ledna 1881 Praha) byl malíř divadelních dekorací, ilustrátor a krajinář.\n\nHugo Ullik byl synem soudního úředníka v Berouně. V letech 1854–1861 studoval na pražské Akademii v krajinářské škole Maxe Haushofera. Vystavoval poprvé roku 1860 v Krasoumné jednotě. V 60. letech žil v neutěšených finančních poměrech, maloval v okolí Salzburgu a marně žádal o státní stipendium. V letech 1871–1874 pokračoval ve studiích v mnichovské krajinářské škole Eduarda Schleicha a do roku 1877 žil v Mnichově a podnikal cesty do Bavorských Alp (\"V Ramsau, Ruhpolding, Večer na jezeře\"). Po návratu do Čech se živil jako malíř divadelních dekorací v Praze, Plzni a Bratislavě. Jako ilustrátor přispíval kresbami českých hradů do časopisů \"Květy\" a \"Světozor\". Roku 1891 byl zastoupen na Jubilejní výstavě v Praze (\"Staroměstské náměstí v Praze, Křivoklát, Střekov\").\n\nByl členem Spolku sv. Lukáše (50. léta), Krasoumné jednoty (1875–79) a Umělecké besedy (1863–1881).\n\nHugo Ullik roku 1868 namaloval oponu pro ochotnické divadlo v Berouně s pohledem na město a 1872 oponu pro Nymburk. Později maloval divadelní dekorace v Kouřimi, Mladé Boleslavi, Lounech a také vytvořil romantickou výpravu k premiéře Smetanovy opery \"Tajemství\" (18. září 1878) v Prozatímním divadle. Ve svých obrazech zůstal věrný německé romantické krajinářské škole a vyhledával pitoreskní a idylické scenérie. Kromě Alp maloval i okolí Prahy, Krkonoše a Šumavu. Smysl pro realistický detail a barevné podání je v jeho pracích zřetelnější než u mnoha jeho současníků, kteří malovali krajiny převážně v ateliéru a nikoli v přírodě.\n\nTopografickými pohledy na české a moravské hrady a zámky a na siluety měst navázal Ullik na Antonína Mánesa a předcházel Julia Mařáka.\n\n\"Ullikovy hrady mají i dokumentární cenu, neboť zachycují starý stav zřícenin, dnes již mnohem více sešlých, i starý stav zámků a hradů, jež utrpěly puristickými restauracemi na sklonku minulého století. Po stránce ryze výtvarné spojuje v sobě Ullikovo dílo tradice romantické s počátky našeho malířského realismu\".. Ullikův obraz například dokládá stav hradu Karlštejn před regotizací.\n\n\n"}
{"id": "1123264", "url": "https://cs.wikipedia.org/wiki?curid=1123264", "title": "Grigorovič", "text": "Grigorovič\n\nPříjmení Grigorovič nosí více osob:\n\n"}
{"id": "1123265", "url": "https://cs.wikipedia.org/wiki?curid=1123265", "title": "Jan Heinzl", "text": "Jan Heinzl\n\nJan Heinzl (* 16. července 1979) je český historik, publicista a obecní politik. V roce 2009 získal doktorát na Filozofické fakultě Univerzity Karlovy. Je spoluautorem publikace \"Hrabata z Gallasu, Clam-Gallasu a Hejnice: poutní místo a jeho patroni\". Svými články přispívá například do časopisu Krkonoše – Jizerské hory.\n\nOd roku 2006 do roku 2010 byl členem zastupitelstva města Hejnice za uskupení pojmenované „Pro občany, rozvoj a Hejnice“. V následujících komunálních volbách se již do zastupitelstva, ač kandidoval, nedostal. Stejná situace se opakovala i ve volbách v roce 2014. Od roku 2015 stojí v čele spolku pro kulturu a krajinu nazvaném Frýdlantsko. Od 17. října 2017 se stal ředitelem Mezinárodního centra duchovní obnovy v Hejnicích.\n"}
{"id": "1123267", "url": "https://cs.wikipedia.org/wiki?curid=1123267", "title": "Pertold Tvorkovský z Kravař", "text": "Pertold Tvorkovský z Kravař\n\nPertold Tvorkovský z Kravař (asi 1565 – 16. prosince 1634 Olomouc) byl slezský šlechtic z rodu Tvorkovských z Kravař. \n\nNarodil se jako syn Mikuláše Tvorkovského z Kravař a jeho manželky Roziny Zvěřinové z Rakova. V roce 1610 se stal opavským zemským hejtmanem. Na funkci v lednu 1620 rezignoval. V červnu 1621 byl protestantským vojskem Jana Jiřího Krnovského odvlečen do Uher, kde jej chtěli prodat do otroctví. Teprve po uzavření košického míru jej Gabriel Betlen propustil. Za svou věrnost Habsburkům byl v roce 1622 opět jmenován do funkce opavského zemského hejtmana a nejvyššího komorníka. \n\n"}
{"id": "1123269", "url": "https://cs.wikipedia.org/wiki?curid=1123269", "title": "Tvorkovští z Kravař", "text": "Tvorkovští z Kravař\n\nTvorkovští z Kravař byl šlechtický rod, jedna z větví rozrodu Benešoviců. Predikát používali podle vsi Tvorkov. \n\nZa zakladatele rodu bývají považováni Ondřej z Tvorkova a jeho synovec Milota.\n\nVe znaku nosili zavinutou střelu (tzv. „odřivous“)\n\n"}
{"id": "1123270", "url": "https://cs.wikipedia.org/wiki?curid=1123270", "title": "Kujljutau", "text": "Kujljutau\n\nKujljutau (rusky \"Куйлютау\", \"хребет Куйлю\", kyrgyzsky \"Көөлү кырка тоосу\" - pojmenován podle řeky Kujlju) je horský hřbet ve východní části Kyrgyzstánu, součást centrálního Ťan-Šanu. Ze severu je od Těrského hřbetu oddělen údolím řeky Kujlju a sedlem Kujlju, ze západu a jihu jej od masivu Ak-Šijrak odděluje údolí řeky Irtaš a Uč-Köl, z východu je ohraničen údolím řeky Sarydžaz. Hřbet je protažený od západu k východu v délce 52 km a dosahuje šíře 21 km. Dosahuje výšek nad 5000 m, střední výška hřbetu je 4600 m. Nejvyšším bodem je 5284 metrů vysoký vrchol Pik Konstituce, dříve Pik Sovětské Konstituce, ještě dříve Pik Stalinské Konstituce. Kromě něj je v pohoří Kujljutau dalších třináct vrcholů, přesahujících nadmořskou výšku 5000 metrů. Část těchto vrcholů, vyznačených v sovětských topografických mapách, nebyla dosud zdolána a pojmenována. \n\nJakožto součást Ťan-Šanu byl i masiv Kujljutau vyvrásněn v hercynském orogénu, poté denudován a v souvislosti s alpinským vrásněním znovu aktivován a vyzdvižen. Výška tohoto výzdvihu od období neogénu je u hřbetu Kujlju odhadována na 4 - 5 km. Díky tomu je zde pestrý reliéf od zarovnaných povrchů po glaciálně modelovaný vysokohorský reliéf. Zvláště v severní části masivu jsou velmi dobře patrné zarovnané povrchy. \n\nHorninové složení je poměrně pestré. Pohoří je tvořeno jednak zřejmě již proterozoickými intruzivními horninami (žuly, granodiority), jednak horninami sedimentárními či metamorfovanými, uloženými zde v období středního a svrchního ordoviku (slepence, pískovce, prachovce, fylity, břidlice a svory, s žílami porfyritu a sopečnými tufy) a poté dále v devonu (slepence a pískovce s žílami porfyritu a sopečnými tufy) a spodním karbonu (vápence, jílovce, prachovce a břidlice).\n\nCelý masiv je silně zaledněn, nejdelší ledovce dosahují délek kolem 7 km. V 70. letech zde bylo přes 200 ledovců s celkovou plochou něco málo pod 300 km. Početně je většina ledovců karových či sklonových, největší plochu i objem ale zabírají ledovce údolní.\n\nVzhledem k hustotě sítě meteorologických pozorování ve střední Asii není divu, že v samotném pohoří není žádná meteorologická stanice a všechny údaje o klimatu mohou být pouze interpolovány ze stanic okolních. V údolí řeky Kujlju v provozu meteorologická stanice byla, ale pouze na několik sezón. Nejbližší klimatickou stanicí s delší řadou pozorování je stanice Ťan-Šan ve výšce 3639 m, vzdálená od pohoří cca 60 km. Pohoří má chladné velehorské klima s průměrnými lednovými teplotami kolem -20°C a průměrnými červencovými teplotami kolem 4°C. Pohoří je o něco sušší než severněji ležící Těrský hřbet, v jehož je pohoří srážkovém stínu. Roční srážkové úhrny jsou kolem 500 mm. Maxima srážek jsou dosahována v letním období, zatímco zima je téměř beze srážek. I přes permanentní mrazy v období zimy jsou tak údolí řek Sarydžaz a Uč-Köl, ohraničující pohoří z východu a jihu, známé jako oblasti s bezsněžnou zimou.\n\nTakřka celé pohoří se nachází ve výškách nad 3000 m n. m., tedy nad hranicí lesa v pásmu vysokohorské vegetace. Nejzápadnější část pohoří se nachází v přírodní rezervaci Saryčat-Ertaš, vyhlášené k ochraně divokých ovcí argali (\"Ovis ammon\") a irbise horského (\"Panthera uncia).\" Dalšími velkými savci v této rezervaci jsou kozorožec sibiřský (\"Capra sibirica\"), prase divoké \"(Sus scrofa\"), rys ostrovid (\"Lynx lynx\"), vlk obecný (\"Canis lupus\") a medvěd hnědý (\"Ursus arctos\"), z menších savců pak liška obecná (\"Vulpes vulpes\"), manul (\"Otocolobus manul\"), svišť šedý (\"Marmota baibacina\"), kuna skalní (\"Martes foina\"), jezevec asijský (\"Meles leucurus)\" či zajíc tolai (\"Lepus tolai\").\n\nMasiv byl vzhledem ke své odlehlosti dlouho stranou zájmu objevitelů a cestovatelů. Okraje pohoří - údolí řeky Kujlju - prošla roku 1869 expedice turkestánské administrativy pod vedením A.V. Kaulbarse, F. P. Petrova a O. J. Reingardta a v roce 1886 expedice ruské geografické společnosti pod vedením A. N. Krasnova. Roku 1902 navštívil pohoří V. V. Sapožnikov, který prošel s karavanou také podél řeky Kujlju a přes stejnojmenné sedlo. Ten zde uvádí velmi vysoký vrchol nad 6000 metrů. Tato informace poté ve třicátých letech 20. století přilákala do pohoří sovětské horolezce při pátrání po nejvyšších vrcholech Sovětského svazu. V letech 1936 a 1937 se tedy do pohoří vypravily dvě expedice pod vedením A.A. Letavěta, přičemž při druhé z nich byl I. A. Čerepovem, Popovem, Muchinem a V. Racekem zdolán po severním hřbetu 5284 m vysoký nejvyšší vrchol pohoří pojmenovaný Pik Stalinské Konstituce, druhá část expedice pod vedením A. A. Letavěta dosáhla nižšího, snadněji dostupného vrcholu pojmenovaného Pikem Karpinského, dnes v mapách označovaného jako Mensu (5100 nebo 5068 m). Výstupy bylo jednak prokázáno, že Pik Konstituce je nejvyšším vrcholem pohoří a zprávy o šestitisícovce byly mylné, jednak byl z těchto vrcholů poprvé spatřen nejvyšší vrchol Ťan Šanu, Pik Pobedy, což umožnilo jeho pravděpodobné zdolání skupinou L. Gutmana o rok později.\n\nV 50. letech se v pohoří pohybovalo několik expedic provozujících glaciologická měření a popisy, v roce 1956 pak pohoří navštívila velká horolezecká expedice pod vedením V. Gavrilova, která zdolala většinu hlavních vrcholů západní části hřbetu včetně druhého nejvyššího vrcholu, Piku Obručeva (5203 m). Postupně se - s vybudováním silnice do hornického města Enilček na východním okraji pohoří - pohoří stává častějším cílem sovětských horolezců a vysokohorských turistů, kdy v 70. letech do něj míří i několik výprav ročně. Po osamostatnění Kyrgyzstánu v roce 1991 na jednu stranu dochází k jistému útlumu v počtu výprav ze zemí bývalého Sovětského svazu, na druhou stranu se oblast otvírá návštěvníkům ze Západu. I dnes zůstává pohoří díky své odlehlosti jen zřídka navštěvovaným (jednotky výprav ročně), kontrastně k hojně navštěvovanému lépe dostupnému severněji ležícímu Těrskému hřbetu. \n\n"}
{"id": "1123271", "url": "https://cs.wikipedia.org/wiki?curid=1123271", "title": "Max Verstappen", "text": "Max Verstappen\n\nMax Emilian Verstappen ( * 30. září 1997 Hasselt) je belgicko-nizozemský automobilový závodník, který pod nizozemskou vlajkou závodí ve formuli 1 za tým Red Bull Racing. Stal se nejmladším pilotem F1 v historii, když debutoval během Grand Prix Austrálie 2015 ve věku 17 let a 166 dnů. Je synem bývalého jezdce F1 Jose Verstappena.\n\nPřestože se narodil v belgickém městě Hasselt belgické matce a nizozemskému otci, Josi Verstappenovi, žije v Belgii a cestuje s belgickým pasem, se Max Verstappen rozhodl závodit s nizozemskou závodní licencí, neboť během kariéry v motokárách byl obklopen Nizozemci, když vyrůstal v belgickém městě Maaseik, které leží na hranici s Nizozemskem.\n\nZačal závodit na motokárách ve věku 4 a půl let. Účastnil se šampionátu Mini Junior ve své domácí provincii Limburk. V roce 2006 postoupil do třídy Rotax Max Minimax a vyhrál belgický šampionát. O rok později zvítězil v nizozemském mistrovství v kategorii Minimax. Poté vyhrál nizozemský a belgický šampionát kategorie Minimax a rovněž zvítězil v belgickém mistrovství kadetů.\n\nV roce 2009 s týmem Pex Racing vyhrál vlámské mistrovství kategorie minimax a belgický šampionát KF5. O rok později vstoupil na mezinárodní scénu motokárových závodů. Jezdil za tovární tým CRG na mistrovství světa a Evropy. V kategorii KF3 dojel druhý za zkušeným Alexanderem Albonem. Toho porazil v evropské sérii WSK. V téže kategorii vyhrál i ve světové sérii, kde porazil Rumuna Roberta Vișoiu.\n\nRoku 2011 zvítězil v seriálu WSK Euro Series. O rok později byl vybrán do jezdeckého programu Intrepid, kde závodil v třídách KF2 a KZ2. Ve třídě KF2 vyhrál WSK Master Series a South Garda Winter Cup.\n\nNa konci roku oznámil, že by rád opustil Intrepid, krátce pracoval s motokárami Alexe Zanardiho, poté se vrátil do továrního týmu CRG. V závodech SKUSA SuperNationals ve třídě KZ2 skončil na 21. místě. V roce 2013 vyhrál evropské šampionáty tříd KF a KZ. V 15 letech vyhrál mistrovství světa třídy v nejvyšší motokárové kategorii KZ1.\n\nPoprvé testoval závodní vůz 11. října 2013 na okruhu Pembrey Circuit. Ujel 160 kol ve formuli Renault Barazi-Epsilon FR2.0-10 u týmu Manor MP Motorsport. V prosinci 2013 testoval formuli 3 značky Dallara u týmu Motopark Academy. Na Circuito de Jerez si později znovu vyzkoušel formuli Renault u týmu Josef Kaufmann Racing. Debutoval v seriálu Florida Winter Series.\n\nV roce 2014 jezdil evropský šampionát formule 3 za tým Van Amersfoort Racing. Ve svém první sezoně skončil třetí za vítězem Estebanem Oconem a druhým Tomem Blomqvistem.\n\nV srpnu 2014 se stal členem Red Bull Junior Team, i když zvažoval i nabídku Mercedesu na účast v jejich rozvojovém programu. O šest dní později byl potvrzen jako jezdec Scuderie Toro Rosso pro sezonu 2015.\n\nZúčastnil se prvního volného tréninku Grand Prix Japonska 2014 a stal se tak nejmladším jezdcem v historii, který se během závodního víkendu objevil na trati. Připravoval se tak na následující rok u týmu Scuderia Toro Rosso.\n\nV lednu 2015 oznámila FIA změnu systému vydání super licencí, kdy zvýšila věkový limit na 18 let od sezony 2016. Verstappen se stal nejmladším pilotem, který kdy v F1 startoval, když debutoval v Grand Prix Austrálie 2015 ve věku 17 let a 166 dní, čímž překonal skoro o dva roky rekord Jaime Alguersuariho. Ve svém prvním závodě držel bodovanou pozici, poté kvůli poruše motoru odstoupil. V následujícím závodě v Malajsii se kvalifikoval šestý a závod dokončil na 7. pozici, čímž získal své první body ve formuli 1 ve věku 17 let a 180 dní a stanovil tak nový rekord. V Číně vypadl v posledním kole pro poruchu motoru, v Bahrajnu nedokončil kvůli problémům s elektronikou, ve Španělsku obsadil 11. místo. Grand Prix Monaka nedokončil po kolizi s Romainem Grosjeanem. V Kanadě dojel patnáctý. V Rakousku bodoval 8. místem. Grand Prix Velké Británie nedokončil. Na Hungaroringu kolidoval s Valtteri Bottasem, přesto dojel čtvrtý. Ve zbývajících 9 závodech sezóny bodoval sedmkrát. V USA zopakoval svůj nejlepší výsledek sezóny, když dojel na 4. místě.\n\nSezónu začal v Toro Rossu společně s Carlosem Sainzem. V prvním závodě sezóny v Austrálii se kvalifikoval na 5. místě a v závodě dojel 10. V dalším závodě v Bahrajnu dojel na 6. místě.\n\nPo Grand Prix Ruska vedení Red Bull Racing rozhodlo o výměně jezdců mezi hlavním a \"juniorským\" týmem. Max Verstappen tak u hlavního týmu Red Bull Racing nahradil Danilla Kvjata, jenž přesedlal do týmu Toro Rosso. Jeho první Grand Prix pro Red Bull Racing byla Grand Prix Španělska 2016. Do závodu odstartoval ze 4. místa. Po startu využil nehody vedoucích Mercedesů Lewise Hamiltona a Nico Rosberga a dostal se na druhé místo za svého týmového kolegu Daniela Ricciarda. Během závodu se díky své závodní strategii dostal na 1. místo. Po zbytek závodu odolával útokům Kimiho Räikkönena a nakonec dokázal Verstappen v tomto závodě vyhrát. Tím se stal nejmladším vítězem Velké ceny, čímž překonal rekord Sebastiana Vettela. Stal se také nejmladším jezdcem na pódiu a nejmladším jezdcem, který vedl kolo závodu.\n\nVe svých prvních 8 závodech za Red Bull dojel šestkrát mezi pěti nejlepšími, z toho čtyřikrát na pódiu.\n\nBěhem Grand Prix Belgie byl součástí několika incidentů. V první zatáčce závodu kolidoval s Räikkönenem, poté se zapletl do menších incidentů s Vettelem a Sergio Pérezem. Na rovince Kemmel poté agresivně zablokoval Räikkönena, který se jej snažil předjet. Kvůli tomuto incidentu zavedla FIA nové pravidlo o zákazu změny směru při brzdění, které mezi fanoušky vzešlo v známost jako \"Verstappen rule\" (pravidlo bylo poté v roce 2017 opět zrušeno).\n\nDo Velké ceny Brazílie se kvalifikoval na 4. místě. V deštivém závodě byl 15 kol před koncem kvůli výměně gum až na 16. místě, i tak ale po působivé jízdě dokázal dojet na 3. místě. Týmový ředitel Red Bullu Christian Horner to nazval \"jednou z nejlepších jízd, co kdy v F1 viděl\".\n\nSezónu 2017 nezačal Verstappen vůbec dobře. V prvních 14 závodech sedmkrát nedojel, když čtyřikrát odstoupil kvůli mechanickým problémům a třikrát kvůli kolizím v prvním kole závodu (ve Španělsku, Rakousku a Singapuru). V patnáctém závodě sezóny si však v Malajsii dojel pro své druhé vítězství v kariéře, na které navázal druhým místem v Japonsku. V dalším závodě v USA dojel třetí, byl ale klasifikován jako 4., jelikož jeho předjetí Räikkönena v posledním kole závodu bylo nelegální. V Mexiku předjel hned na startu Sebastiana Vettela a dostal se do vedení v závodě, které dokázal proměnit v jeho třetí výhru v kariéře.\n\nSezónu 2018 opět nezačal nejlépe, když byl v každém z prvních šesti závodů sezóny zapleten do minimálně jednoho incidentu. Do Grand Prix Austrálie se kvalifikoval na 4. místě, v závodě se však propadl za Kevina Magnussena a když se jej snažil předjet, tak si poškodil auto. Následně se v zatáčce otočil a propadl se pořadím. Díky strategii a odstoupení aut před ním dojel na 6. místě. V kvalifikaci na Grand Prix Bahrajnu měl nehodu a kvalifikoval se až na 15. místě. V závodě hned v prvním kole získal několik pozic, ovšem když se snažil na začátku druhého kola předjet Lewise Hamiltona, kolidoval s ním a poškodil si zavěšení, což vedlo k odstoupení ze závodu. V Číně odstartoval z 5. místa, ale již na konci prvního kola byl na třetím místě. Díky skvělé strategii Red Bullu, který Verstappena a jeho týmového kolegu Ricciarda povolal do boxu pro nové gumy, byly Red Bully ke konci závodu nejrychlejšími vozy na trati. Verstappen však během pokusu o předjetí Hamiltona vyjel z tratě a byl předjet Ricciardem. Hamiltona později předjel, ale následně kolidoval s lídrem šampionátu Sebastianem Vettelem, když se jej snažil předjet. Za tento incident byl potrestán desetisekundovou penalizací, která jej ze 4. místa v cíli posunula na 5. místo v klasifikaci. Jeho týmový kolega Ricciardo závod vyhrál.\n\nV Ázerbájdžánu po většinu závodu bojoval o 4. pozici s Ricciardem. Ricciardo z tohoto místa startoval, Verstappen se však díky vyjetí safety caru dostal před něj. Ricciardo jej následně po mnoha pokusech předjel, ale Verstappen se po pitstopu opět dostal dopředu. Ricciardo se jej opět snažil předjet, po agresivní obraně Verstappena však najel do zádě jeho vozu a oba piloti museli kvůli poškození odstoupit. Tým i stevardi z kolize vinili oba jezdce. Ve Španělsku dojel na 3. místě, i přes menší incident s Lance Strollem. Během třetího tréninku na Velkou cenu Monaka narazil do bariéry a kvůli poškození vozu nemohl nastoupit do kvalifikace - do závodu tedy odstartoval z poslední, dvacáté, pozice. V závodě skončil na 9. místě, zatímco Ricciardo závod vyhrál.\n\nDo Grand Prix Kanady odstartoval ze třetího místa a v prvním kole bojoval s Valtteri Bottasem o druhé místo. Souboj však přerušil výjezd safety caru a Verstappen dojel do cíle na 3. místě. Na pódiu, konkrétně na 2. místě, dojel i v následujícím závodě ve Francii. V Rakousku, na trati Red Bull Ring, domácí trati týmu Red Bull, startoval ze čtvrtého místa. V závodě předjel třetího Räikkönena, druhý Bottas odstoupil kvůli poruše a lídr závodu Hamilton měl pomalý pit stop. Verstappen se tak dostal do vedení závodu, které udržel a získal své čtvrté kariérní vítězství.\n\nV Británii kvůli poruše brzd odstoupil, v Německu dojel 4. a první část sezóny zakončil v Maďarsku odstoupením v pátém kole závodu kvůli poruše motoru Renault.\n\nDruhou část sezóny měl velmi silnou - v devíti závodech skončil sedmkrát na pódiu, včetně výhry v Mexiku. V USA dojel po startu z osmnáctého místa na 2. místě. V Brazílii si jel z 5. místa pro vítězství, když vedl po předjetí Räikkönena, Vettela, Bottase a Hamiltona. Narazil do něj ovšem Esteban Ocon, který jel o kolo zpět, a Verstappen se propadl na druhé místo. Ocon byl potrestán desetisekundovou stop and go penalizací, nejpřísnějším trestem před diskvalifikací. Po závodě Verstappen Ocona fyzicky konfrontoval, za což mu FIA udělila trest dvou dnů veřejně prospěšných prací. Sezónu zakončil třetím místem v Abu Zabí.\n\nTučně – Pole position\n\"Kurzívou\" – Nejrychlejší kolo závodu\n\n<nowiki>*</nowiki> V průběhu sezony.\n\n\n"}
{"id": "1123275", "url": "https://cs.wikipedia.org/wiki?curid=1123275", "title": "Cukrářství", "text": "Cukrářství\n\nCukrářství je pracovní obor zabývající se výrobou cukrárenských výrobků, jako jsou například dorty, zákusky, věnečky, indiánky apod. Člověk, který pracuje v tomto oboru se jmenuje cukrář nebo cukrářka, v případě vyšší pozice se pak jedná o šéfcukráře nebo šéfcukrářku.\n\nPředchůdci cukrářů byli perníkáři, jejichž řemeslo se v Česku datuje od 14. století. V první polovině 19. století nastal postupný útlum řemesla, které na přelomu 19. a 20. století postupně splynulo s cukrářstvím do jednoho. \n\nMezi významné prvorepublikové podniky patřila například pražská cukrářství \"Myšák\" a \"Berger\".\n\nMezi typické činnosti cukráře patří\n\nNejčastěji je pro výkon profese požadováno odborné vzdělání, většinou bez maturity, několikaletá praxe, kreativita (zdobení výrobků) a flexibilita. \n\nV roce 2019 byl odhad průměrné měsíční hrubé mzdy cukráře/cukrářky vyšší, než 19 000 Kč.\n"}
{"id": "1123276", "url": "https://cs.wikipedia.org/wiki?curid=1123276", "title": "Lazariánská pomoc", "text": "Lazariánská pomoc\n\nLazariánská pomoc (něm. \"Lazarus Hilfswerk\") je křesťanská organizace, uznaná podle německého práva charitativní a lékařské asistence, kterou v roce 1973 založili němečtí rytíři mezinárodního Vojenského a špitálního řádu svatého Lazara Jeruzalémského, pro péči o nemocné seniory a zdravotně postižené osoby.\n\nNa základě iniciativy Lazariánské pomoci byly v roce 1995 založeny další dvě lazariánské nevládní sesterské organizace: Lazarus Europe EUV a Lazarus-International EUV. Tyto organizace byly založeny v souladu s právními předpisy EU i podpořeny Řádem a členy z několika jurisdikcí v evropských členských zemích. \n\nTato nezisková organizace a její dceřiné společnosti vyznává myšlenky a cíle založené na charitativní a křesťanské 900-let staré tradici Řádu sv. Lazara.\n\nSídlo organizace je v německém Kolíně nad Rýnem, správní úřad pak v nedalekém městě Hürth.\n\nOrganizace byla založena v roce 1973 řadovými členy Řádu sv. Lazara a od počátku podporována skotským velkopřevorem pplk. Robertem Gayrem z Gayre a Nigg, který se stal členem rady organizace.\n\nV rámci humanitární zahraniční pomoci, provozuje od roku 1980 v zemích bývalého východního bloku sociální instituce (školicí střediska pro sociální profese, sociální stanice dopravních služeb pro zdravotně postižené, vývařovny atd).\n\nV posledních desetiletích Lazariánská pomoc pracuje v úzké spolupráci s náboženskými institucemi, vládními agenturami a Evropskou komisí v Polsku, Litvě, Maďarsku, Rumunsku, Bulharsku, Chorvatsku, Kosovu, Rusku, Makedonii a během katastrofy způsobené vlnou tsunami v Indonésii v Nias.\n\nV roce 1988 prostřednictvím Velkého magistéria vydal velmistr řádu dekret jímž vytvořil ,humanitární evropské velkopřevorství\" a tím tak propojil Lazariánskou pomoc s Řádem sv. Lazara a přijal nad ní patronaci.\n\nLazariánská pomoc vlastní a provozuje desítky hospiců zejména v Německu a Rakousku, další sociální zařízení pak v mnoha zemích Evropy.\n\nEvropská unie uznala její mnohaleté humanitární operace a úspěchy jako evropské nevládní organizace, oficiálně uzavřela s Lazariánskou pomocí smlouvu a uznala ji jako svou partnerskou organizaci.\n\nPapež Jan Pavel II. vyjádřil své uznání organizaci, když opakovaně přijímal zástupce Lazariánské pomoci v soukromé audienci a udělil ji papežský Řád Pro Ecclesia et Pontifice.\n\nRoční obrat je přes 14 milionů eur ročně.\n\nPředsedou organizace je Björn Petermann. Organizace pracuje pod patronátem současného velmistra Dona Carlose Geredy de Borbon, markýze de Almazán.\n\n"}
{"id": "1123279", "url": "https://cs.wikipedia.org/wiki?curid=1123279", "title": "Maria Guidaová", "text": "Maria Guidaová\n\nMaria Guidaová (* 23. ledna 1966) je bývalá italská atletka, která se věnovala maratonskému běhu.\n\nNejprve na mezinárodních soutěžích startovala v běhu na 10 000 metrů – na světovém šampionátu v roce 1993 doběhla dvanáctá, o dva roky později na mistrovství světa čtvrtá. Na přelomu tisíciletí startovala spíše v maratonu – v roce 1999 si vytvořila osobní rekord 2:25:57 a v roce 2002 se stala mistryní Evropy.\n\n"}
{"id": "1123280", "url": "https://cs.wikipedia.org/wiki?curid=1123280", "title": "Diamond Jack and the Queen of Pain", "text": "Diamond Jack and the Queen of Pain\n\nDiamond Jack and the Queen of Pain je desáté sólové studiové album anglického hudebníka Kevina Ayerse. Vydáno bylo v červnu roku 1983 a jeho producentem byl španělský hudebník Julián Ruiz. Album vznikalo ve Španělsku a vedle Ayersova dlouholetého spolupracovníka Ollieho Halsalla na něm hrají španělští hudebníci. Vedle osmi originálních písní se zde nachází také dvě coververze: jedna od Boba Dylana, druhá od JJ Calea.\n\n"}
{"id": "1123281", "url": "https://cs.wikipedia.org/wiki?curid=1123281", "title": "Jerzy Grotowski", "text": "Jerzy Grotowski\n\nJerzy Marian Grotowski (11. srpen 1933, Řešov – 14. leden 1999, Pontedera u Pisy) byl polský divadelní režisér a teoretik. Významný experimentátor a reformátor divadelního projevu.\n\nDivadelní umění studoval v Krakově a v Moskvě a v roce 1959 založil \"Divadlo 13 řad\" v Opolí. Od roku 1965 pak neslo název \"Divadlo–laboratoř\". V 70. letech Grotowski začal rozvíjet tzv. paradivadelní aktivity. Po roce 1982 realizoval zejména performance, uzavřené skupinové experimenty s prostorem, rytmem, tělem a hlasem s vazbou na psychoanalýzu. V té době již působil zejména v USA a v Itálii. V letech 1997-1999 byl řádným profesorem \"Ecole Supérieure d’Art Dramatique\" v Marseille. V italské Pontedře u Pisy založil divadelní a terapeutické středisko, kde nakonec zemřel.\nZformuloval i ideový program, který nazval „chudé divadlo“. Klíčovým cílem takového divadla je vybudovat vztah mezi divákem a hercem, přičemž divák se často stává součástí představení. Svou koncepci rozvinul zejména v knize \"Towards a Poor Theatre\" (\"Směrem k chudému divadlu\"). Silně ovlivnil divadla malých forem i postmoderní divadlo.\n\nObdržel polskou státní cenu I. třídy a čestný doktorát univerzity v Pittsburgu (USA). \nByl zvolen členem Americké akademie umění a věd a členem MacArthur Fellowship.\n\n"}
{"id": "1123284", "url": "https://cs.wikipedia.org/wiki?curid=1123284", "title": "Paweł Kukiz", "text": "Paweł Kukiz\n\nPaweł Piotr Kukiz (* 24. června 1963 Paczków) je polský zpěvák, skladatel, sólista a manažer rockových kapel; herec a politik.\n\nJe synem lékaře Tadeusze Kukize a základní školu absolvoval v Niemodliné, kde založil rockovou kapelu \"Piersi\" („Prsa“, 1984). Od roku 1991 je ženatý, má tři dcery. Studoval administraci na Vratislavské univerzité, a pak právo a politické vědy na Varšavské univerzité, ale žádné studium nedokončil.\n\nV 90. letech se začal objevovat ve filmech, od roku 2009 byl moderátorem pořadu \"Koniec końców\" ve veřejnoprávní televizi TVP 1. V roce 2009 se stal editorem portálu nieobecni.com.pl, věnovaneho dokumentaci polských hřbitovů na východních územích, jakož i historických hřbitovů v západních zemích. Vystupoval také v reklamě.\n\nV prezidentských volbách v roce 2005, byl členem výboru na podporu Donalda Tuska, v prezidentských volbách v roce 2010 podporoval kandidaturu Marka Jurka. Začal se angažovat v politických aktivitách, především podporoval zavedení jednomandátových volebních obvodů. V komunálních volbách 2014 byl zvolen radním do Dolnoslezského regionálního shromáždění.\n\nV únoru 2015 oznámil záměr účastnit se prezidentských voleb 10. května téhož roku. Obsadil 3. místo mezi 11 kandidáty a získal 3 099 079 hlasů, což představuje 20,8 % všech platných hlasů. Ve druhém kole oficiálně nepodporoval žádného z kandidátů.\n\nV pravidelných volbách 25. října 2015 byl Paweł Kukiz zvolen poslancem polského Sejmu. Jeho strana Kukiz’15 prohlašuje, že má v úmyslu snížit daně a zavést v Polsku jednomandátové volební obvody.\n\n"}
{"id": "1123285", "url": "https://cs.wikipedia.org/wiki?curid=1123285", "title": "Spolek sv. Lukáše", "text": "Spolek sv. Lukáše\n\nSpolek sv. Lukáše byl podpůrný umělecký spolek, založený roku 1871 Viktorem Barvitiusem spolu se svým bratrem Antonínem Viktorem Barvitiusem. O záštitu požádal arcivévodu Ludvíka Salvátora Toskánského. Viktor Barvitius byl pokladníkem spolku a roku 1896 vydal jeho dějiny.\n\nSvatý Lukáš byl tradičně patronem malířských cechů.\n\n\n"}
{"id": "1123286", "url": "https://cs.wikipedia.org/wiki?curid=1123286", "title": "Recidiva (Zlatá sedmdesátá)", "text": "Recidiva (Zlatá sedmdesátá)\n\n„Recidiva“ (v originálním názvu „The Relapse“) je 6. díl 4. série seriálu \"Zlatá sedmdesátá\" (celkově je to 82. díl). Poprvé byl v USA odvysílán 6. listopadu 2001 na stanici Fox, v ČR měl premiéru v roce 2010 na stanici HBO. Jako v každém dílu seriálu zazněla ústřední píseň „Out The Street\" od Cheap Trick, kterou zpívají teenageři v Ericově autě. Epizoda trvala 22 minut, režíroval ji David Trainer.\n\nKitty doma oznamuje, že brzy ráno Midge odjížděla z Point Place a říkala, že se k Bobovi už nevrátí. Přinutila Reda a Erica, aby šli k Bobovi a Donně a utěšovali je. Bob stále věří a doufá, že se k němu brzy Midge vrátí. Midge však už dlouhou dobu říkala, že s Bobem není šťastná a že musí odejít. Bob to však ignoroval; říkal, že tuhle větu říká každý, kdo je už dlouho v manželství. Kitty byla nešťastná z toho, že Bob si myslí, že Midge se vrátí a chtěla mu nějak opatrně říct, že se nevrátí. Red to však vzal do svých rukou a Bobovi to necitelně vysvětlil.\n\nEric nechtěl jít utěšovat Donnu, když spolu už dávno nechodili, ale nakonec ho Kitty přesvědčila a šel. Donesl jí jídlo a litoval jí. Donna byla zoufalá, vrhla se po něm a vyspali se spolu. Eric to bral, jako že jsou zase spolu. Donna toho však litovala, protože z té zoufalosti by se vyspala s kýmkoliv. Promluvila si o tom s Jackie, zatímco Eric si promluvil s Hydem. Donna vysvětlovala, co se skutečně stalo a litovala toho, co udělala. Eric však vše zveličoval, vykládal jak to bylo užasné a že spolu zase jsou. Nakonec to dopadlo tak, že Jackie vše vykecala Ericovi a Hyde zase Donně.\n"}
{"id": "1123287", "url": "https://cs.wikipedia.org/wiki?curid=1123287", "title": "Juniorská liga 2015/16", "text": "Juniorská liga 2015/16\n\nJuniorská liga 2015/16 byl čtvrtý ročník soutěže, jež byla určena juniorským týmům sestávajícím především z hráčů do 21 let. Soutěže se povinně účastnilo 13 týmů, jejichž A týmy hrály v ročníku 2015/2016 Synot ligu, a doplnily je 4 týmy z Fotbalové národní ligy. 3 prvoligové týmy – SK Sigma Olomouc, FC Fastav Zlín a 1. FC Slovácko – zřídily B týmy a získaly výjimku z účasti v Juniorské lize. Soutěže se tak po roce účastnil opět lichý počet týmů, což vedlo k situaci, kdy v každém kole jeden z týmů neodehrál žádný zápas.\n\nV Juniorské lize v ročníku 2015/2016 zůstaly ze Synot ligy sestoupivší týmy SK Dynamo České Budějovice a FC Hradec Králové. Naopak se ze soutěže odhlásily týmy FC MAS Táborsko, FK Varnsdorf a již zmíněné 1. FC Slovácko, které získalo výjimku.\n\nRočník, ve kterém tým FK Mladá Boleslav obhajoval mistrovský titul, odstartoval v neděli 26. července 2015. Poslední zápas sezony byl odehrán 29. května 2016 a z vítězství v ročníku se radoval celek AC Sparta Praha, pro který to byl první titul od založení ligy.\n\nPoznámky:\n\n \n\nAktualizováno: 30. května 2016\nZdroj: Juniorská liga\n\nAktualizováno: 30. května 2016\nZdroj: Juniorská liga\n\nV každém utkání Juniorské ligy vybírá \"Hráče utkání\" redaktor webu juniorskaliga.cz přítomný přímo na stadionu. Po odehrání celého kola vybírá redakce juniorskaliga.cz z \"Hráčů utkání\" jednoho Hráče kola.\n\n\n"}
{"id": "1123288", "url": "https://cs.wikipedia.org/wiki?curid=1123288", "title": "Pavla Charvátová", "text": "Pavla Charvátová\n\nPavla Charvátová ( * 17. dubna 1974 Brno) je česká moderátorka a podnikatelka.\n\nV roce 1998 vystudovala bohemistiku na Filozofické fakultě Univerzity Karlovy. V roce 1997 moderovala pořad SOS na TV Premiéra, o rok později uváděla Snídani s Novou na TV Nova. V letech 1999–2002 pracovala v České televizi, moderovala a editovala pořad Dobré ráno, stala se editorkou ranního zpravodajství na ČT1 a rovněž vytvářela reportáže pro Dobré ráno, Kulturní týdeník, Večerník a Události. V roce 2001 uváděla pořad Kavky. V letech 2003–2007 moderovala Televizní noviny na TV Nova. Nejprve pořad uváděla ve dvojici s Pavlem Zunou a od září 2006 s Pavlem Dumbrovským. Od roku 2008 spolu s manželem Tomášem vlastní a provozují golfový resort u vodní nádrže Slapy.\n\nV roce 2016 moderovala pořad Andreje Babiše \"Babišova kavárna\".\n\n\n"}
{"id": "1123289", "url": "https://cs.wikipedia.org/wiki?curid=1123289", "title": "Letiště Jorgeho Newberyho", "text": "Letiště Jorgeho Newberyho\n\nLetiště Jorgeho Newberyho (, IATA: AEP, ICAO: SABE) je hlavní letiště Buenos Aires pro vnitrostátní lety v Argentině. Kromě vnitrostátních letů se zde provádějí i lety do okolních zemí, např. do Chile, Uruguaye, Paraguaye, Brazílie atd. Letiště se nachází ve čtvrti Palermo, 2 km severovýchodně od centra hlavního města Argentiny. Má rozlohu 138 ha a je provozováno společností \"Aeropuertos Argentina 2000 SA\" Letiště je pojmenované po argentinském pilotovi Jorge Newberym.\n"}
{"id": "1123293", "url": "https://cs.wikipedia.org/wiki?curid=1123293", "title": "McLaren MP4-30", "text": "McLaren MP4-30\n\nMcLaren MP4-30 je vůz formule 1 týmu McLaren Honda, který byl nasazený pro rok 2015. Vozidlo v této sezóně pilotovali Španěl Fernando Alonso a Brit Jenson Button. Monopost byl představen na trati při testech v Jerezu. Během předsezónních testů byl Fernando Alonso zraněn a pro první závod jej zastoupil Kevin Magnussen. Vůz dále testovali Stoffel Vandoorne a Oliver Turvey.\n\nJedná se o první monopost McLarenu poháněný motorem Honda od roku 1992. Vůz dostal přezdívku \"size zero\" pro svou charakteristickou zúženou zadní část. Pohonná jednotka RA615H byla navržena jako velmi kompaktní a s vyšší pracovní teplotou, aby umožnila zabudování do takto malého prostoru. Nejlepším umístěním vozu se stalo Alonsovo 5. místo v Grand Prix Maďarska 2015. Tento závod byl také jediný, který oba vozy McLaren dokončily na bodovaných pozicích. Během sezóny se tým potýkal s nedostatkem výkonu a především s množstvím poruch způsobených pohonnou jednotkou. Analýzy ukázaly, že Honda podcenila technickou náročnost Formule 1 a kvůli omezení vývoje pohonných jednotek během sezóny nemohla opravit některé kritické vady ve svém návrhu.\n\nZa celou sezónu nasbíral McLaren pouhých 27 bodů, což stačilo pouze na 9. místo v Poháru konstruktérů. Button byl v Poháru jezdců klasifikován šestnáctý a Alonso sedmnáctý. Magnussen nebyl klasifikován, protože ve svém jediném závodu neodstartoval pro poruchu pohonné jednotky. Sezóna 2015 byla pro McLaren nejhorší v celé dosavadní historii týmu.\n\nProstorové omezení šasi konceptu \"size zero\" vynutilo radikální přístup Hondy včetně použití dodatečného vodního chlazení. Kompletní pohonná jednotka RA615H váží pouhých 145 kg. Turbodmychadlo je rozděleno na dvě části a umístěno vedle tepelné rekuperační jednotky (MGU-H). MGU-H je motor/generátor, který rekuperuje tepelnou energii výfukových plynů do akumulátorů a v motorickém režimu roztáčí turbínu pro omezení zpoždění turboefektu. Radiální kompresor byl umístěn mezi válce v uspořádání do \"V\". Toto prostorově úsporné uspořádání dosahuje oproti konkurenčním pohonným jednotkám nižšího přetlaku. Limit spotřeby paliva 100 kg/h tuto nevýhodu do určité míry kompenzuje. Kinetická rekuperační jednotka MGU-K je umístěna před motorem a je připojena přímo na klikovou hřídel motoru. Akumulátory pro MGU-H i MGU-K jsou spolu s elektronickou ovládací jednotkou ECU umístěny před motorem. MGU-H i MGU-K jsou schopny získat až 4 MJ (1,1 kWh) energie během každého kola. Pravidla pro sezónu 2015 ovšem omezují zpětné použití energie uložené v bateriích na 2 MJ (0,56 kWh) na jedno kolo.\n\nMcLaren a Honda dostaly určitou volnost pro vývoj i přes omezení vývoje pro sezónu 2015, než byli nuceni homologovat svou pohonnou jednotku. Pravidla sezóny 2015 rozdělily pohonnou jednotku na 32 oblastí, přičemž Honda dostala povolení pro vývoj 9 oblastí během sezóny. První vylepšení, zaměřené na zvýšení spolehlivosti rekuperačních jednotek, přivezla Honda na Grand Prix Kanady 2015. Uprostřed sezóny se objevily zprávy, že pohonná jednotka dosahuje až o 120 koní (89 kW) nižšího výkonu oproti pohonné jednotce Mercedes PU106B, která byla v sezóně 2015 nejvýkonnější.\n\nBěhem příprav na Grand Prix Velké Británie 2015 prohlásil Ron Dennis, že tým je povzbuzen aerodynamickými daty a že výkonnostní problémy monopostu MP4-30 jsou způsobeny nedostatkem výkonu motoru a vysokou spotřebou paliva. Éric Boullier doplnil, že největší problém RA615H byla nízká účinnost rekuperačních jednotek a že zlepšením těchto částí by auto dokázalo zrychlit až o několik sekund na kolo - dostatečně na to aby pravidelně bojovalo o pódiové umístění.\nPo problémech se spolehlivostí během první poloviny sezóny, Arai prohlásil, že je spokojen s pokrokem Hondy. Po Grand Prix Velké Británie se Honda zaměřila zvyšování výkonnosti. Další zlepšení bylo plánováno na Grand Prix Belgie 2015. Spolu s menšími vylepšeními během sezóny bylo určeno, že Grand Prix Singapuru 2015 bude prvním závodem reprezentujícím výkon nového motoru. Honda předpověděla, že dosáhne výkonu srovnatelného s konkurenční jednotkou Ferrari 059/4. I přes rychlostní deficit o průměrné hodnotě 13,3 km/h v první sezóně ukázaly analýzy, že Honda postupně snižovala ztrátu na motor Renault Energy-F1 2015. Yasuhisa Arai prohlásil, že vnitřní spalovací motor (ICE) převyšuje výkon Renaultu o 25 koní (18,6 kW), ale nadále ztrácí 50 koní (37,3 kW) na Mercedes.\n\nVylepšení představené v Belgii zahrnovalo úpravy spalovací komory, sání a výfuku zaměřené na snížení namáhání dalších součástí motoru, což umožnilo provozovat je s vyšší účinností. Analýzy mechanických problémů týmu ukázaly, že v návrhu spalovací komory je kritická chyba, která přetěžuje okolní součástky. Také se ukázala nízká účinnost MGU-H, která spotřebovává energii rychleji, než může být ukládána. Toto způsobilo ztrátu až 160 koní (120 kW) výkonu uprostřed kola. Během závodu v Belgii auto rekuperovalo energii na vrcholu rovinky Kemmel - nejrychlejším místě okruhu, kde ostatní auta energii naopak využívaly. Arai dále trval, že Honda má výkonnostní výhodu před Renaultem. Alonso však odhadnul během Grand Prix Itálie 2015, že MP4-30 ztrácel až 3 sekundy na kolo oproti autům s motory Mercedes. Alonso nebyl schopen bránit svou pozici ani proti autům Scuderia Toro Rosso i při otevřeném systému pro snížení odporu DRS. Tyto komentáře byly první veřejné známky rostoucího napětí mezi McLarenem a Hondou. Objevily se i zprávy, že tým požádal o odvolání Araie. Analýza vývoje konkurenčních týmů ukázala, že Mercedes a Ferrari dokázaly během sezóny zvýšit výkon o dalších 40 koní (29,8 kW) díky vývoji speciálních palivových směsí a změnám ve spalovací komoře pro zlepšení účinnosti spalování paliva. Tato zlepšení vyvážila veškerá zlepšení Hondy, které se tedy nepodařilo stáhnout svou ztrátu.\n\nTřetí a poslední zlepšení začala Honda uvádět před Grand Prix Ruska 2015. Zaměřeny byly na spalovací motor a s ním spojené části výfuku. Cílem bylo zlepšit účinnost MGU-H a postupně uvádět další nové součástky během následujících tří závodů. Pomocné zařízení motoru byly přepracovány za účelem lepšího uložení motoru uvnitř šasi, zatímco axiální kompresor byl nahrazen více konvenčním, ale menším, návrhem. Obtokový ventil turbodmychadla byl přepracován s cílem zlepšit výkonovou křivku motoru. Honda se zaměřila na spalovací motor, protože nedostatky MGU-H nebylo možné adekvátně napravit se zbývajícími možnostmi vývoje v sezóně. Vylepšení dostal Alonso, přičemž Button je měl obdržet o dva závody později při Grand Prix Mexika 2015. Alonso zlepšení pozitivně okomentoval a byl schopen v úvodní fázi závodu dosahovat rychlejších časů, než Lewis Hamilton. Tým dokázal identifikovat potenciál pro zlepšení o 2,5 sekundy na kolo v sezóně 2016 pomocí zlepšení motoru a využití aerodynamických konceptů používaných u ostatních týmů. Button tento optimismus nesdílel a podotknul, že v Mexiku se kvůli velké nadmořské výšce okruhu (2 229 m n. m.) a menší turbíně bude tým opět trápit. Tato obava se potvrdila, nicméně v závěrečné fázi okruhu s nižší náročností na motor byla ztráta McLarenu na Mercedes pouze 0,3 sekundy - nejmenší ztráta během celé sezóny.\n\nPohonná jednotka RA615H byla široce kritizována celou komunitou F1. Většina kritiky byla zaměřena na projektového manažera Hondy Yasuhisu Araie a pevně rozdělenou strukturu mezi oběma společnostmi. To vedlo k tomu, že Honda vyvíjela motor s minimálním příspěvkem a informacemi od McLarenu. Honda také selhala při získávání odborníků od konkurenčních výrobců Mercedes, Ferrari a Renault. Ke zlepšení nedošlo ani poté co Arai přiznal, že Honda podcenila technické požadavky Formule 1. V reakci na kritiku Arai prohlásil, že \"size zero\" přístup byl požadavkem McLarenu a že vytvoření dostatečně malého motoru, který by vešel do MP4-30, silně narušilo celkový návrh pohonné jednotky a omezilo další vývoj. Fernando Alonso bránil přístup Hondy názorem, že koncepce motoru RA615H bude pro ostatní výrobce složitá na okopírování. Ron Dennis komentoval celou situaci širším pohledem a přisoudil týmové problémy vícero příčinám včetně vývoje šasi a morálce týmu, nejen výkonnosti pohonné jednotky.\n\nOmezení Hondy na dodávání motorů jednomu týmu přineslo další kritiku. Scuderia Toro Rosso a Manor Marussia byly navrhovány jako možní zákazníci Hondy, což by umožnilo Hondě získat více zkušeností a dat z provozu své pohonné jednotky. Dle Hondy by potřebná infrastruktura pro zásobování dalšího týmu odvedla pozornost od hlavního cíle. Honda dále uvedla, že sezónu 2017 lze považovat jako první, ve které je možné uvažovat o dodávkách motorů pro další tým. McLaren později snížil své výkonnostní cíle z pravidelného umístění na pódiu na pravidelné bodování. Éric Boullier potvrdil, že tým bude čelit snížení rozpočtu pro další sezónu z důvodu mnohem horšího umístění v poháru konstruktérů. Tým původně předpokládal, že se umístí na 5. příčce místo 9. Předpokládaná ztráta byla odhadnuta na 23 millionů amerických dolarů.\n\nPřed Grand Prix Japonska 2015 poznamenal Alonso, že nejvyšší výzvou pro tým zůstalo řešení nedostatků pohonné jednotky. Taktéž byl nespokojen s prací na trati, především s nedostatkem jízd v pátečních trénincích, nepřipraveností startovacích procedur a zastávek v boxech a nespolehlivostí dalších součástí monopostu, např. převodovky, které zhoršovaly problémy způsobené motorem. Během závodu v Japonsku Alonso, frustrovaný svou bezbranností proti předjetí, v rádiu označil motor RA615H jakožto \"GP2 motor\".\n\nI přes zprávy Hondy, že během Grand Prix Maďarska byl motor provozován na maximální výkon, bývalý jezdec a komentátor Sky Sports Martin Brundle vyjádřil názor, že McLaren pracoval na vývojovém programu místo závodění a proto měl jiné cíle než okamžité výsledky. Dle Brundla dosáhla Honda \"prvního smysluplného zlepšení\" během Grand Prix Ruska 2015, kdy Button kvalifikoval třináctý, polovinu vteřiny za Kvyatem. Nicméně o tři závody později v Mexiku Brundle opět prohlásil, že motor trpěl nedostatkem výkonu, nízkou účinností a nedostatkem spolehlivosti a tudíž, že trpí stejnými problémy jako na začátku sezóny.\n\nNa konci sezóny 2015 opustil Yasuhisa Arai svoji pozici a byl nahrazen Yusuke Hasegawou. Honda se poté zaměřila na vývoj nástupce - pohonné jednotky RA616H.\n\nMcLaren poprvé otestoval pohonnou jednotku Honda ve vývojové verzi svého vozu MP4-29 určeného pro sezónu 2014. Tento vůz obdržel označení \"McLaren MP4-29H/1X1\" a prošel prvním testem na okruhu v Silverstone. Následně se objevil na posezónních testech na okruhu Yas Marina, kde jej řídil Stoffel Vandoorne. Kvůli opakujícím se problémům zajel vůz pouhých 6 neklasifikovaných kol během celého testu. Během předsezonních testů v Jerezu byl vůz MP4-30 nejpomalejší a kvůli technickým problémům ujel nejméně kol. Během testů v Barceloně byla výkonnost a spolehlivost monopostu MP4-30 podobná. Poslední den testů byl navíc zraněn Fernando Alonso, když po nezvládnutém průjezdu zatáčky opustil trať a narazil do zdi. Při této nehodě utrpěl otřes mozku a krátkodobě upadl do bezvědomí. Ze zdravotních důvodů jej v prvním závodu sezóny nahradil Kevin Magnussen.\n\nZačátek sezóny byl, dle očekávání, pro McLaren velmi náročný. V Austrálii se Button a Magnussen kvalifikovali na konci startovního pole. Pro dosažení potřebné spolehlivosti byl snížen výkon pohonné jednotky. V tzv. \"speed trapu\" dosahoval Button o 21 km/h nižší rychlost než nejrychlejší vozy. Button nakonec dokončil závod jedenáctý se ztrátou 2 kol jakožto poslední vůz, který dokončil závod. Vůz MP4-30 tak poprvé urazil vzdálenost jednoho závodu bez přestávky. Magnussen kvůli poruše motoru při cestě na startovní rošt neodstartoval, čímž skončilo jeho angažmá v sezóně 2015. V Malajsii byl výkon motoru zvednut a McLaren dovezl první aerodynamické zlepšení. I přesto Alonso a Button kvalifikovali pouze před vozy Manor Marussia, které se prvního závodu vůbec neúčastnili. Kvůli mechanickým problémům ani jeden vůz nedojel do cíle. V Číně byly poprvé oba vozy klasifikovány v cíli, ovšem opět na nebodovaných pozicích. V Bahrajnu zopakoval Alonso nejlepší dosavadní výsledek – 11. místo. Během těchto úvodních závodů nezískal McLaren žádný bod.\n\nVe Španělsku dojel Button na 16. pozici a Alonso odstoupil kvůli problémům s brzdami. Teprve v Monaku dosáhl McLaren na první body díky Buttonovu 8. místu. Button připsal tento výsledek především důvěře v monopost, díky které mohl agresivněji projíždět zatáčky bez obav ze zablokování kol anebo nárazu podlahy do vozovky. Alonso závod opět nedokončil. V následujících závodech v Kanadě a v Rakousku snížila Honda výkon svého motoru na úroveň úvodního závodu v Austrálii. V Rakousku vyčerpala Honda povolený počet pohonných jednotek na sezónu, což spolu s penalizacemi za výměnu převodovky znamenalo penalizaci 25 míst na startu. McLaren do Rakouska přivezl první velká vylepšení pro svůj aerodynamický balík, nejviditelnější změnou byl nový nos podobný konkurenčním vozům Williams FW37 a Red Bull RB11. Další úpravy byly provedeny v zadní části podlahy. Tato zlepšení obdržel pouze Alonso. Kvůli kolizi mezi Alonsem a Räikkönenem v prvním kole mohl McLaren vyhodnotit tato zlepšení až během následujících testů. Button ze závodu odstoupil v 7. kole kvůli poruše elektroniky. Po čtyřech odstoupeních v řadě získal Alonso svůj první bod sezóny ve Velké Británii.\n\nPo tomto závodě došlo ke zjednodušení pravidel pro penalizace na startu. Hlavní změnou bylo omezení penalizací nanejvýš na posun na konec startovního roštu. Před touto změnou byl zbytek penalizace přenesen do závodu. Na to doplatil v Rakousku ještě před svým odstoupením Button, který byl do začátku závodu kromě samotného odsunu penalizován také průjezdem boxy. Dále bylo odsouhlaseno, že noví výrobci mohou ve své první sezóně použít bez penalizace jednu pohonnou jednotku navíc. Honda se rozhodla této změny využít pro závod v Maďarsku. Díky charakteru Hungaroringu tým předpokládal, že tento okruh bude vozu MP4-30 vyhovovat. I přes další problémy se spolehlivostí ve kvalifikaci nakonec oba jezdci bodovali a vyjádřili spokojenost s monopostem a s vývojem, kterého tým dosáhnul. Do letní pauzy vstupoval McLaren díky tomuto umístění se 17 body a ztrátou pouhých 5. bodů na Sauber.\n\nV Belgii tým záměrně použil u obou jezdců dva nové motory, čímž je odsunul na konec startovního roštu, aby umožnil bezproblémový průběh velkých cen Itálie a Singapuru. Tyto závody považoval tým za rozhodující pro vyhodnocení vývoje motoru. I přes toto opatření musel tým v Itálii opět vyměnit části pohonných jednotek. Oproti původnímu limitu čtyř pohonných jednotek na sezónu už Honda použila devět. V Belgii představil tým další velký balík aerodynamických změn. Tentokrát došlo především k úpravám sání chladicího vzduchu, krytu motoru a k přesunu chladiče rekuperačního systému. Obě auta opět dokončila závod, ale mimo bodované příčky. Button označil výsledek za \"trapný\", jelikož oba McLareny byly klasifikovány až za Sebastianem Vettelem, který závod nedokončil. Pro závod na Monze se tým vrátil k původnímu nosu pro snížení aerodynamického odporu. Tato změna nepřinesla žádné zlepšení a oba jezdci byli eliminováni již v první části kvalifikace. Oba jezdci byli klasifikování, nicméně Alonso odstoupil těsně před koncem závodu kvůli elektrickému problému. Tento závod byl 50. závodem od posledního vítězství McLarenu v Brazílii 2012.\n\nV Singapuru očekával tým dobrý výsledek. Obě auta postoupila do druhé části kvalifikace a během závodu se pohybovala na bodovaných příčkách, nakonec ale oba vozy odstoupili pro poruchu převodovky. Zatímco Buttonovi se převodovka přehřála, Alonsův vůz neustále řadil neutrál. Tento problém se projevil i u dalších týmů. Během víkendu testoval McLaren nové křídlo, které nasadil v dalším závodu v Japonsku. Pro tento závod zvýšilo Pirelli povinný tlak v pneumatikách o 14 kPa v reakci na nehodu Sebastiana Vettela v Belgii. Tato změna zhoršila jízdní vlastnosti MP4-30 a vedla k nedotáčivosti. I přes lepší startovní pozice díky penalizacím ostatních týmů dojely oba vozy mimo bodované pozice. McLaren uznal, že Grand Prix Singapuru byla poslední šance týmu získat body díky vlastní výkonnosti a zaměřil se na vývoj vozu pro další rok. Tým se rozhodl využít charakteristik Autodromu v Soči a během Grand Prix Ruska testoval experimentální aerodynamické části včetně nové konfigurace výfukového systému. Honda do tohoto závodu přivezla další vylepšení své pohonné jednotky. Díky odpadnutí ostatních vozů dokončily oba McLareny závod na bodech, ale Alonso po závodě obdržel penalizaci 5 sekund a byl odsunut na 11. pozici. Další zlepšení představil McLaren i Honda hned v dalším závodě v USA. Změny otevřely širší možnosti nastavení vozu, především jeho sklonu a vedly k zesouladění určitých částí s přístupem ostatních týmů. McLaren díky těmto změnám doufal v zisk bodů. I přes úvodní nehodu s Felipem Massou kroužil Alonso na 5. pozici, ale kvůli ztrátě výkonu dojel až jedenáctý. Výpadek Alonsa posunul Buttona na 6. místo. Pozitivní výsledek nejlepší kvalifikace (11. místo pro Alonsa) a zisk 6 bodů Buttonem byl zastíněn skutečností, že McLaren srovnal svůj dosavadní \"rekord\" 53. závodů bez vítězství, který stanovil mezi Grand Prix Japonska 1977 a Grand Prix Velké Británie 1981. I přes veškerý dosažený pokrok byli v Mexiku oba jezdci vyřazeni v první části kvalifikace. Button, který stanovil nový rekord pro penalizace – posun o 70 míst na startu, dokončil závod na 14. pozici. Alonso odstoupil v prvním kole kvůli poruše systému ERS, kterou tým odhalil v noci před závodem.\n\nProblémy pokračovaly i v předposledním závodu sezóny v Brazílii, kde Alonso musel dvakrát zastavit na trati během tréninků s opakujícím se problémem na motoru, kvůli kterého se nemohl zúčastnit kvalifikace. Oba jezdci byli, po diskvalifikaci Massy za nesrovnalosti v tlaku pneumatik, klasifikování na 14. a 15. místě. Button později řekl, že rychlostní deficit jednotky RA615H na Interlagosu byl \"děsivý\" i přes rozsáhlý vývojový program Hondy. V Abú Zabí byl vůz MP4-30 již plnohodnotnou zkušební platformou pro další rok. Více než polovina dílů byla považována za experimentální, včetně úplně nové konfigurace zadního zavěšení. I přes nízkou maximální rychlost (ztráta dosahovala až 30 km/h na nejrychlejší vozy) a přes drobný kontakt s Valtteri Bottasem v boxové uličce dosáhl Button na 12. místo a označil své pocity za \"nejlepší za celý rok\". Alonso po penalizaci za zavinění nehody s Maldonadem a Nasrem dojel sedmnáctý. McLaren využil této příležitosti pro experiment s plným a trvalým nasazením systému ERS, poprvé v závodních podmínkách. Díky tomu zajel Alonso třetí nejrychlejší kolo závodu se ztrátou menší než 3 desetiny sekundy.\nMcLaren ukončil sezónu na 9. příčce v Poháru konstruktérů se ziskem 27 bodů, devět bodů za Sauberem. Z devatenácti závodů bodoval vůz MP4-30 pouze v pěti. Nejlepším výsledkem bylo 5. místo v Maďarsku. Tento závod byl také jedinným, ve kterém byly oba vozy klasifikovány na bodovaných příčkách. I přes nejlepší umístění v kvalifikaci a v závodě získal Alonso méně bodů než Button. Tato sezóna byla nejhorším výsledkem pro Buttona od roku 2008 a nejhorším výsledkem Alonsa od jeho úvodní sezóny 2001 v týmu Minardi.\n\nPo posledním závodě v Abú Zabí byl vůz MP4-30 použit při testech nových pneumatik Pirelli. S vozem jezdil testovací jezdec Vandoorne. Při testu odjel 99 kol a stanovil nejrychlejší čas, kterým o 3 desetiny sekundy překonal ostatní jezdce a o 4 desetiny překonal nejrychlejší kolo závodu. MP4-30 se naposledy objevilo na okruhu Paul Ricard v rámci testů mokrých pneumatik pro sezónu 2016. Poté byl vůz dle pravidel FIA označen za \"předchozí auto\", stejně jako ostatní monoposty z roku 2015, čímž je omezeno jeho využití v rámci testování a natáčení. Cílem je zabránit nepovolenému testování vzhledem k malým rozdílům v pravidlech mezi roky 2015 a 2016.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "1123294", "url": "https://cs.wikipedia.org/wiki?curid=1123294", "title": "Nabiré", "text": "Nabiré\n\nNabiré (15. listopadu 1983, ZOO Dvůr Králové – 27. července, 2015 ZOO Dvůr Králové) byla samice nosorožce severního bílého.\n\nByla druhým nosorožcem severním bílým odchovaným v lidské péči. Celý život prožila v ZOO ve Dvoře Králové. Po transportu samic Nájin a Fatu a samců Sudána a Suniho v roce 2009 do keňské rezervace Ol Pejeta, byla poslední zástupce svého druhu v Evropě.\n\nV roce 2009 ji lékaři při vyšetření našli cysty v děloze. Zemřela na prasklou patologickou cystu uvnitř těla. Po smrti ji byl odebrán levý vaječník a odvezen do specializované laboratoře v Itálii pro pozdější možné (teoretické) umělé oplodnění jiné samice.\n\n"}
{"id": "1123305", "url": "https://cs.wikipedia.org/wiki?curid=1123305", "title": "Heinzl", "text": "Heinzl\n\nHeinzl nebo Heinzel je německé příjmení:\n\n\n\n"}
{"id": "1123310", "url": "https://cs.wikipedia.org/wiki?curid=1123310", "title": "Antonín Liehm", "text": "Antonín Liehm\n\nAntonín Liehm (25. ledna 1817 Jeníkov – 27. května 1860 Jeníkov) byl český malíř a pedagog.\nAntonín Liehm studoval malířství na pražské Akademii nejprve u Antonína Mánese a poté u Maximiliána Haushofera. Studia ukončil v roce 1847 a od roku 1852 působil jako učitel kreslení v Teplicích.\n\n\n\n"}
{"id": "1123312", "url": "https://cs.wikipedia.org/wiki?curid=1123312", "title": "Klavírní koncert č. 3 (Rachmaninov)", "text": "Klavírní koncert č. 3 (Rachmaninov)\n\nKlavírní koncert č. 3 d moll, nebo také hovorově Rach 3, Op. 30, který byl zkomponován v r. 1909 Sergejem Rachmaninovem, má pověst jednoho z technicky nejnáročnějších klavírních koncertů ve standardním klasickém repertoáru.\n\nPartitura koncertu je určena pro 2 flétny, 2 hoboje, 2 klarinety, 2 fagoty, 4 lesní rohy, 2 trubky, 3 pozouny, tubu, tympány, velký buben, vířivý buben, činely, klavír a smyčce.\n\nHudba tohoto koncertu byla použita v psychologickém filmu z roku 1996 \"Záře\", o životě klavíristy Davida Helfgotta.\n\n\n"}
{"id": "1123313", "url": "https://cs.wikipedia.org/wiki?curid=1123313", "title": "Jurij Bilonoh", "text": "Jurij Bilonoh\n\nJurij Hryhorovyč Bilonoh ( ; – \"Jurij Grigorjevič Belonog\"; * 9. března 1974 Bilopillja) je bývalý ukrajinský atlet, halový mistr světa a mistr Evropy ve vrhu koulí.\n\nJeho prvním mezinárodním úspěchem bylo vítězství ve vrhu koulí na mistrovství světa juniorů. Při svém startu na halovém šampionátu v kategorii dospělých v roce 1995 skončil pátý, v roce 1997 se stal v Paříži halovým mistrem světa. Na mistrovství Evropy v Budapešti v roce 1998 skončil mezi koulaři třetí. Bronzovou medaili rovněž vybojoval na halovém mistrovství světa v následující sezóně. V roce 2002 se stal mistrem Evropy ve vrhu koulí výkonem 21,37 m. Dvě bronzové medaile získal v sezóně 2003 – nejdříve na halovém mistrovství světa a poté v létě na světovém šampionátu pod širým nebem.\n\nCelkem třikrát startoval na olympijských hrách – v roce 2000 v Sydney obsadil páté místo, v Pekingu v roce 2008 skončil šestý. V Athénách v roce 2004 sice dosáhl nejlepšího výkonu, kvůli dopingu mu však byla následně zlatá medaile odebrána. Jeho osobní rekord ve vrhu koulí 21,81 m pochází z roku 2003.\n\n"}
{"id": "1123317", "url": "https://cs.wikipedia.org/wiki?curid=1123317", "title": "Jochen Liedtke", "text": "Jochen Liedtke\n\nJochen Liedtke (26. května 1953 Herford – 10. června 2001) byl německý počítačový vědec – informatik, známý svou prací v oblasti operačních systémů tzv. mikrojader, zejména vytvořením originálního mikrojádra L4.\n\nV sedmdesátých letech Liedtke pracoval na svém diplomu z matematiky na Bielefeldské univerzitě. Jeho diplomovou prací bylo vytvoření kompilátoru pro programovací jazyk Elan, který byl určen pro výuku programování v německých školách; tento kompilátor byl taktéž napsán v jazyce Elan. Po studiu, v roce 1977, zůstal na Bielefeldské univerzitě a pracoval na portu programovacího jazyka Elan pro procesor Zilog Z80. Tento jazyk vyžadoval běhové prostředí, které Liedtke pojmenoval Eumel („Extendable Multiuser Microprocessor ELAN-System“), ale toto označení má v severoněmecké němčině význam \"hodný blázen\". Eumel přerostl ve zcela multitaskový, víceuživatelský operační systém, podporující ortogonální persistenci, který se začal prodávat v roce 1980 a později byl portován na procesory Zilog Z8000, Motorolu 68000 a Intel 8086. Přestože tyto procesory postrádají ochranu paměti, Eumel implementoval virtuální stroj, který tuto vlastnost přidal. Bylo prodáno více než 2000 systémů Eumel, nejvíce do škol, ale také jako textové procesory pro právní praxi.\n\nV roce 1984, se Liedtke připojil k GMD (\"\", německém výzkumném centru pro informační techniku, což je nyní část společnosti Fraunhofer), kde pokračoval v práci na Eumelu. V roce 1987, když mikroprocesory začaly podporovat chráněnou virtuální paměť, která byla široce dostupná ve formě procesoru Intel 80386, Liedtke započal práci na novém operačním systému L3 („Liedtkův třetí systém“, po Eumelu a interpretu Algolu 60, který napsal na střední škole). L3 byl vytvořen s cílem zachovat výkon použitím nejnovějších hardwarových vlastností, a byl vytvořen „od nuly“. Tento systém byl zpětně kompatibilní se systémem Eumel, pro zachování výhod z existujícího ekosystému Eumelu. L3 se začal distribuovat v roce 1989 s celkovým počtem nejméně 500 instalací.\n\nOba, Eumel a L3, byly mikrojádrové systémy, což byl v 80. letech populární design. Přesto, v raných 90. letech, získala mikrojádra špatnou reputaci, jako systémy vystavěné na vrcholu, kde měly špatný výkon. Tento trend vyvrcholil v dolarově miliardovém selhání systému IBM Workplace OS. Liedtke prohlašoval, že důvodem bylo, že problém je spojen se strukturou operačního systému, místem uložení mikrojádra. Liedtke vysledoval, že meziprocesová komunikace (IPC), která je naprostým základem výkonnosti mikrojádra, byla pomalá ve všech existujících mikrojádrech, včetně jeho vlastního mikrojádra L3. Dospěl k závěru, že je třeba radikálně přetvořit mikrojádra. Toto zabezpečil opětovným přepracováním L3, od počátku. Výsledné mikrojádro bylo později přejmenováno na L4. Hlavní novinka nového mikrojádra L4 spočívala v jeho kompletní závislosti na externích pagerech (ovladačích obsluhujících chybu výpadek stránky) a v rekurzivní výstavbě adresových prostorů. Toto vedlo k vývoji celé rodiny mikrojader, s množstvím nezávislých implementací uvedených principů.\n\nLiedtke také pracoval na počítačové architektuře, hlídající tabulky stránek jako prostředek k provádění řídce mapovaných 64bitových adresních prostor. V roce 1996, Liedtke dokončil Ph.D. na základě práce na chráněných tabulkách stránek na Technické univerzitě v Berlíně.\n\nV tomtéž roce Liedtke posílil výzkumné centrum Thomase J. Watsona, kde pokračoval v práci na mikrojádru L4 (pro politické použití zvané „Lava Nucleus“ nebo krátce „LN“, po neúspěchu Workspace OS nebyla mikrojádra v IBM v módě). Hlavní projekt během jeho působení v IBM byla práce na operačním systému Saw Mill, který se snažil přepracovat Linux v multiserver založený na L4.\n\nV dubnu 1999 se Liedtke ujal katedry systémových architektur na univerzitě v Karlsruhe. V Karlsruhe pokračoval ve spolupráci s IBM na systému Saw Mill, ale zároveň pracoval i na nové generaci L4 („Version 4“). Během tohoto času bylo vytvořeno několik experimentálních mikrojader, zahrnujících „Hazelnut“, první mikrojádro L4, které bylo portováno pro odlišnou architekturu (z x86 do ARM). Práce na nové verzi byla dokončena Liedtkeho studenty (\"Volkmar Uhlig\", \"Uwe Dannowski\" a \"Espen Skoglund\"). Bylo uvolněno pod názvem „Pistachio“ v roce 2002.\n\n"}
{"id": "1123322", "url": "https://cs.wikipedia.org/wiki?curid=1123322", "title": "Brandeis", "text": "Brandeis\n\nBrandeis nebo Brandejs je vlastní jméno:\n\n\n"}
{"id": "1123323", "url": "https://cs.wikipedia.org/wiki?curid=1123323", "title": "Sučanský hrad", "text": "Sučanský hrad\n\nSučanský hrad ( \"Sučiansky hrad\") je zřícenina hradu v Hradské dolině ve Velké Fatře nad obcí Podhradie v okrese Martin. Hrad leží na vrcholu kopce Smreková v nadmořské výšce 890 m.\n\nHrad postavil v třináctém století tehdejší majitel Sučan Mikuláš. Měl za úkol chránit cestu směrem na Liptov. V roce 1430 byla postavena malá gotická pevnůstka, jejíž zbytky se dodnes vypínají přímo nad obcí. Podle vyprávění obyvatel obce byla pevnůstka spojena s hradem podzemní chodbou. Hrad pravděpodobně zanikl v roce 1488 při vojenské akci krále Matyáše. Pevnůstka podle všeho ještě nějakou dobu sloužila.\n\nHrad v současnosti představují chabé zbytky zdiva, vysoké sotva 20 cm, příkop a záseky ve skále. Proto je hrad v zimním období téměř neviditelný.\n"}
{"id": "1123324", "url": "https://cs.wikipedia.org/wiki?curid=1123324", "title": "Şehzade Bayezid", "text": "Şehzade Bayezid\n\nŞehzade Bayezid (1525, Konstantinopol, Osmanská říše – 25. září 1561, Safavid, Persie) byl osmanský princ (turecky: \"şehzade\"), jeden z následníků na osmanský trůn a post sultána.\n\nBayezid byl syn sultána Sulejmana I. (1494–1566), známého jako \"Velkolepý \"či \"Nádherný\", a jeho oblíbenkyně a později legální manželky Hürrem Sultan (cca 1500–1558).\n\nKaždý osmanský princ a možný budoucí sultán byl poslán do provincie, ve které se stal guvernérem a de facto jí vládl. Bayezid se stal guvernérem provincie Anatolia (turecky \"sancak\"). Nicméně během otcovy 12. výpravy v roce 1553 do Načičevanu, části současného Ázerbájdžánu, byl poslán do Edirne, hlavní evropské části Osmanské říše. Bylo to kvůli kontrole Rumelie, kterou během výpravy nemohl hlídat jeden z jeho bratrů. Během této výpravy byl popraven jeho starší nevlastní bratr Şehzade Mustafa. Zprávy o popravě pobouřily celou říší, největší nepokoje byly právě v Rumélii, kterou měl Bayezid dočasně na starost. Nepokoje uklidnil až Sulejman vracející se z výpravy.\n\nSulejman měl pět synů. Jeho druhý syn Mehmed zemřel v roce 1543. Po popravě Mustafy v roce 1553, který byl první v pořadí na trůn, a smrti Şehzade Cihangira, nejmladšího bratra, který byl od narození slabší a nemocný, zůstali už jen dva potenciální sultáni: Şehzade Selim (pozdější sultán Selim II.) a právě Bayezid. Selim byl guvernérem provincie Manisa a Bayezid byl guvernérem Kütahya, dvou velkých měst významných stejně jako Konstantinopol, tehdejší hlavní město.\n\nKdyž bylo Sulejmanovi 60 let, boj o trůn mezi dvěma bratry začal. Sulejman nechtěl, aby došlo k vraždě, a tak bratry rozdělil: Selim byl poslán do provincie Konya a Bayezid do provincie Amasya. Obě provincie byly příliš vzdálené od Konstantinopole. Selim byl rychlý a okamžitě se přesunul do Konye. Bayezid však protestoval a nechtěl odjet do Amasye kvůli tomu, že tam byl poslán Mustafa a následně byl popraven. Myslel si, že otec s ním má stejné úmysly. Pobouřený Sulejman nazval Bayezida rebelem a vydal nařízení, že po jeho smrti bude sultánem Selim. To však nezastavilo bratry v boji, Selim společně se Sokollu Mehmetem Pashou plánoval zabít Bayezida nedaleko Konye 31. května 1559.\n\nBayezid nakonec odjel do Amasye, ze které pak odjel do Persie se svými syny a malou armádou. Bayezida přivítal sám perský šáh Tahmasp, který byl úhlavním nepřítelem sultána Sulejmana a Osmanské říše. Jakmile se o tom Sulejman dozvěděl, vyslal do Persie několik poselstev s žádostí o vydání Bayezida. Šáh nakonec souhlasil a Bayezid byl popraven společně se svými syny 25. září 1561 v safíjovském hlavním městě Kazvínu v Persii osmanským katem.\n\nBayezid se oženil s jednou ze svých konkubín Fatmou Sultan, která mu porodila pět synů a čtyři dcery.\n\n\n"}
{"id": "1123325", "url": "https://cs.wikipedia.org/wiki?curid=1123325", "title": "Pizzarelli", "text": "Pizzarelli\n\nPizzarelli může být:\n\n"}
{"id": "1123326", "url": "https://cs.wikipedia.org/wiki?curid=1123326", "title": "Richard Fuxa", "text": "Richard Fuxa\n\nRichard Fuxa je spoluzakladatelem skupiny BigBoard, největší out of home media skupiny společností v České republice, která aktivně působila i na dalších trzích východní Evropy včetně Ruska. V této skupině dlouhodobě působí jako CEO pro Českou republiku. Dále od roku 1994 spoluzaložil a později i řídil významnou reklamní agenturu Ark Communications. Později byl u založení české joint venture s největší světovou reklamní společností WPP, řídil reklamní skupinu společností sdružených pod agenturou Ark Thompson a Mindshare. Rovněž  spoluzakládal pražské centrum moderního umění DOX, kde po dobu posledních pěti let aktivně působil při organizaci galerie. Poté založil Nadační fond Richarda Fuxy na podporu kulturních projektů. V roce 2014 zrealizoval vůbec nejúspěšnejší výstavu v historii České republiky „Nejkomplexnější sbírka plakátů Alfonse Muchy z kolekce Ivana Lendla“ v Obecním domě, kterou navštívilo téměř 190 000 návštěvníků. V práci Nadačního fondu nadále pokračuje, v roce 2013 produkoval výstavu Bohuslava Reynka ve Valdštejnské jízdárně, kterou navštívilo 60 000 návštěvníků.\n"}
{"id": "1123327", "url": "https://cs.wikipedia.org/wiki?curid=1123327", "title": "Theo Jansen", "text": "Theo Jansen\n\nTheo Jansen (* 14. března 1948 v Haagu) je nizozemský konstruktér a kinetický umělec.\n\nVystudoval Technickou univerzitu v Delftu, ve své tvorbě využívá znalost fyzikálních zákonů. Roku 1980 sestrojil funkční plastový model létajícího talíře plněného héliem a k úžasu místních obyvatel ho vypustil nad Delftem. Dalším jeho vynálezem byl stroj na malování, který podle přijímaných světelných impulsů dokázal nastříkat na zeď věrný obraz různých předmětů. Od roku 1990 se věnuje vytváření samostatně se pohybujících objektů, které nazývá \"strandbeesten\" (plážová zvířata) nebo \"animaris\". Vyrábí je ze žluté umělohmotné elektrikářské izolace, lehká kostra je opatřena plachtami, které zachycují vítr, a důmyslná konstrukce převádí kinetickou energii na kráčivý pohyb. Jansen testuje své výtvory na písečné mořské pláži u Ypenburgu. Svoji práci označuje za pokus překročit hranici mezi živou a neživou přírodou a laboratoř evoluce, zvířata stále vylepšuje a nahrazuje zastaralé konstrukce novými: stlačený vzduch se akumuluje v prázdných plastových lahvích, některé modely jsou vybaveny čidly indikujícími vlhkost, aby neskončily v moři.\n\n"}
{"id": "1123328", "url": "https://cs.wikipedia.org/wiki?curid=1123328", "title": "Letecká základna Prešov", "text": "Letecká základna Prešov\n\nLetecká základna Prešov (ICAO: LZPW) je vojenské letiště, které se nachází v blízkosti města Prešov.\n\nJde o vrtulníkovou základnu Ozbrojených sil Slovenské republiky a sídlí zde Prapor logistické podpory 2. mechanizované brigády. Přítomné Vrtulníkové křídlo generálplukovníka Jána Ambruša sestává z výcvikové a LPZS letky (Mi-17LPZS) a dopravní vrtulníkové letky (Mi-17M).\n\n \n"}
{"id": "1123329", "url": "https://cs.wikipedia.org/wiki?curid=1123329", "title": "Scrum", "text": "Scrum\n\nV programování scrum (česky mlýn, skrumáž) je iterativní a inkrementální způsob řízení vývoje softwaru obvykle řazený mezi takzvané agilní metodiky. Definuje flexibilní, holistickou strategii produktového vývoje, kde vývojový tým pracuje jako jednotka na dosažení společného cíle, zpochybňuje předpoklady \"tradičního, sekvenčního přístupu\" k vývoji produktu, a umožňuje týmům se samoorganizovat podpořením fyzické kolokace nebo blízké online spolupráce všech členů týmu, stejně jako denní ústní komunikaci všech členů týmu a disciplin v projektu.\n\nKlíčové na scrumu je poznání, že během projektu mohou zákazníci změnit názor na to, co chtějí a potřebují (často zvané \"souhrn požadavků\") a že nové nepředvídané úkoly nelze řešit jen lepším předvídáním a plánováním. Scrum zastává empirický přístup, podle kterého problém nelze zcela pochopit nebo definovat. Proto se soustředí na maximální schopnost týmu rychle dodat část s nejvyšší prioritou a reagovat na nové požadavky.\n\nScrum rozlišuje tři hlavní role a mnoho rolí pomocných. Hlavní role se týkají vzniku produktu (cíli projektu) a dohromady se označují jako \"scrum team\". V reálných projektech jsou i další role, scrum však definuje pouze tyto:\n\nVlastník produktu reprezentuje zainteresované subjekty a je hlasem zákazníka. Je odpovědný za ujištění, že team do byznysu přidá hodnotu. Vlastník produktu píše články pro zákazníky (typicky zkušenosti uživatelů), hodnotí a přirazuje jim priority, a přidává je do produktového backlogu. Scrum týmy mají mít jednoho vlastníka produktu, tato role se nemá spojit se scrum masterem. Product owner má být na obchodní straně projektu, a nikdy nemá interagovat s členy týmu o technických aspektech vývoje. Tato role je stejná jako role customer representative (reprezentant klientů) v jiných agilních frameworcích.\n\nKomunikace je hlavní funkce product ownera. Schopnost vyjádřit priority a chápat členy týmu a stakeholdery jsou vitální pro řízení projektu správným směrem. Product owner propojuje komunikační mezeru mezi týmem a zainteresovanými subjekty.\n\nJako zástupce týmu, product owner má následující komunikační úkoly pro zainteresované subjekty:\n\nJe odpovědný za dodání potenciálně použitelných inkrementů (potentially shippable increments - PSIs) produktu na konci každého sprintu (cíl sprintu). Team je složen z 3–9 jednotlivců, kteří dělají aktuální práci (analýza, design, vývoj, test, technická komunikace, dokument, atd.). Vývojové týmy jsou vícefunkční, se všemi dovednostmi vytvořit produktový inkrement. Vývojový team v skrumu je sebeorganizující, i když tady může být nějaký stupeň interakce s projektovým managementem (project management offices - PMOs).\n\nScrum je usnadněný scrum masterem (mistrem), který je odpovědný za odstranění překážek teamu na dodání produktových cílů. Scrum master není tradiční team leader nebo projektový manažer, ale koná jako prostředník mezi teamem a jakýmikoli negativními vlivy. Scrum master zajišťuje, že scrum proces je použit tak, jak bylo naplánováno a členové týmu dodržují dohodnuté procesy. Často organizuje schůzky a povzbuzuje tým k zlepšení. Tato role se někdy označuje jako \"team facilitator\" na zdůraznění duální funkce.\n\nSprint (nebo iterace) je základní jednotka vývoje ve scrumu. Sprint je časově omezená snaha, tedy je omezen na specifický čas. Doba je určena dopředu pro každý sprint a obvykle je to jeden týden až jeden měsíc, nejčastěji 2 týdny.\n\nKaždý sprint začíná eventem plánování sprintu, cílem kterého je definovat úkoly sprintu, kde je definována práce sprintu a odhadnut závazek pro cíl sprintu. Každý sprint končí recenzí sprintu (sprint review) a retrospektivou, kde je reportován progres pro stakeholdery a definují se úlohy na zlepšení pro další sprinty.\n\nScrum zdůrazňuje zpracovaný produkt na konci sprintu, který je opravdu hotový, v případě software to může znamenat, že software byl integrován, kompletně testován, zdokumentován a potenciálně může být dodán.\n\nNa začátku sprintu, tým organizuje \"sprint planning event\" - plánovací událost:\n\n\nKaždý den během sprintu team organizuje \"denní scrum \"(nebo \"stand-up\") se specifickými zásadami:\n\n\n\n"}
{"id": "1123330", "url": "https://cs.wikipedia.org/wiki?curid=1123330", "title": "Juraj Šimboch", "text": "Juraj Šimboch\n\nJuraj Šimboch (* 30. ledna 1992, Bratislava) je slovenský hokejový brankář, působící v extraligovém klubu HK Nitra.\n\nJuraj Šimboch začal s hokejem v Nitře. V roce 2012 odešel do Třince. Tam působil v juniorském týmu. Poté se stal v sezóně 2013/2013 třetím brankářem HC Oceláři Třinec, ale zahrál si v Berouně, kde hostoval. V sezóně 2014/2015 hrál v Prostějově, kde udržel 1. ligu. Těsně před přípravou na sezónu si ho stáhli třinečtí Oceláři zpět a poslali ho na farmu do Frýdku-Místku. V září 2015 Třinec ohlásil střídavé starty Juraje Šimbocha v prvoligovém Přerově. Juraj Šimboch si prožil v této sezóně také první start v Tipsport extralize, když si zachytal 11.10.2015 za třinecké Oceláře v zápase proti Spartě, když nastoupil na 19 minut.\n\n"}
{"id": "1123332", "url": "https://cs.wikipedia.org/wiki?curid=1123332", "title": "Anežka Merhautová", "text": "Anežka Merhautová\n\nAnežka Merhautová - Livorová (29. prosince 1919 Hranice – 22. července 2015 Praha) byla česká historička umění, přední badatelka v oboru dějin architektury, malířství, sochařství a užitého umění v českých zemích od konce 9. do poloviny 13. století. \n\nPo maturitě na reálném gymnáziu v Hranicích (1938) absolvovala Masarykovu státní školu zdravotní a sociální v Praze (1938–1941). Za války byla zaměstnána v České kardiografické společnosti. V letech 1945–1949 studovala dějiny umění (prof. A. Matějček, J. Květ, J. Cibulka, O.J. Blažíček, V. Volavka, V. Mencl) a klasickou archeologii (prof. R. Vacková, J. Čadík) na Filozofické fakultě Univerzity Karlovy v Praze. V té době pracovala jako pomocná vědecká síla v Lehnerově knihovně (1945–1949) a v grafické sbírce Národní galerie, Textilní tvorbě a Státním památkovém ústavu (1949–1952). Studium zakončila obhajobou rigorózní práce roku 1949. Roku 1959 obhájila kandidátskou disertaci a roku 1970 získala titul DrSc.\n\nPo založení Ústavu teorie a dějin umění Akademie věd České republiky (1952) zde působila jako vědecký pracovník, v letech 1953–1956 jako vedoucí oddělení středověku.\n\nZabývala se románskou architekturou v Čechách, raně gotickou nástěnnou malbou, knižní iluminací a liturgickým náčiním a relikviáři.\n\nByla dvakrát vdaná a vychovala tři děti. Její první manžel Demeter Livora (*1914) byl sochař a pedagog, druhý manžel Josef Merhaut (1917–2004) byl vědec, specialista v oboru elektroakustiky.\n\n\n"}
