{"id": "976773", "url": "https://cs.wikipedia.org/wiki?curid=976773", "title": "Vilm", "text": "Vilm\n\nVilm [film] je německý neobydlený ostrůvek u západní části baltského pobřeží ve spolkové zemi Meklenbursko-Přední Pomořansko, v Greifswalderské zátoce nedaleko jižních břehů největšího německého ostrova Rujána. Jméno dostal ostrov podle původních lesů s jilmy.\n\nV současnosti je délka podélného ostrova, situovaného jihozápad-severovýchod, pouhých 2,5 km a jeho výměra je necelý 1 km². Poměrně nízko nad vodní hladinu vystupující ostrov se skládá ze tři částí: severní Big Vilm, jižní Klein Vilm a spojnice Mitell Vilm.\n\nOstrov vznikl s koncem doby ledové zhruba před 10 tisíci léty, kdy na sever ustupující ledovec zanechal po sobě typickou morénu. Současný podlouhlý tvar z ní vytvořily mořské vlny, na východní část ostrova dodnes útočí a postupně z něj ukrajují a naopak na nejužší část ostrova stále nanášejí písek.\n\nOstrov byl původně osídlen Pomořanskými Slovany jejichž kmen Ránové na ostrově zřídil rozsáhlou svatyni která byla později zničena nájezdy Vikingů a Dánů. Na místě pohanského svatostánku byla později postavena široko daleko známá kaple.\n\nPo třicetileté válce se ostrova i okolní pevniny zmocnilo Švédsko a teprve roku 1815 se ostrov stal trvalou součástí tehdejšího Pruska. Rozmanitost a divokost jeho přírody inspirovala tehdejší pomořanské romantické aristokraty natolik, že si na něm začali stavět letní sídla. Byla tam tehdy zřízena i módní umělecká kolonie ve které více než 350 malířů zachytilo v obrazech krásy ostrova. Pobýval tak i významný představitel krajinomalby německého romantismu Caspar David Friedrich který měl blízký vztah k českým Krkonoším, Českému Švýcarsku a Českému středohoří. Před koncem 19. století byl na ostrově otevřen první hotel a tím bylo umožněno i neurozeným osobám ostrov navštěvovat a poznávat. Roku 1936 byl vyhlášen chráněným územím s cílem zachovat tamní floru a faunu starobylých listnatých lesů.\n\nPodle vědců a ochránců přírody západní Evropy jsou za tradiční divočinu pokládány i menší plochy, kde lidé nejméně po 50 let do přírody nezasahují a území jsou ponechána samovolnému vývoji. Zdejší starobylé lesy sice nejsou původní, poslední velké kácení proběhlo okolo roku 1547 a od roku 1812 jsou nepřetržitě chráněny. Na ostrově o rozloze do 1 km² bylo zjištěno přes 400 druhů rostlin. Většina ostrova je porostlá smíšeným lesem, ve kterém je nejvíce zastoupen buk, dub a javor klen.\n\nRozkládající dřevní hmota je základním zdrojem pro spousty xylofágů. Na pobřeží se daří severoamerickému krabu Rhithropanopeus harrisii, který zde byl zavlečen až v druhé půli 20. století. Sídlí zde více než 20 druhů ptáků, jako např. holub doupňák, morčák velký a husice liščí. Při pravidelných tazích se na ostrově zastavují kulík písečný, vodouš rudonohý a četné druhy bahňáků. Ve stromových dutinách zde zimu tráví stovky migrujících netopýrů.\n\nPo druhé světové válce se ostrov stal místem kde se sjížděly davy turistů z celé tehdejší NDR, denně i tisíc osob. V roce 1959 byl ostrov pro veřejnost uzavřen a dovolenou tam v nově vybudovaných 11 domcích směli trávit jen prominentní vládní činitelé. Po sjednocení Německa začal ostrov spravovat Spolkový úřad na ochranu přírody který na ostrově zřídil sídlo Mezinárodní akademie ochrany přírody (INA) která tam pořádá pravidelné výchovně vzdělávací akce pro německé občany a nejrůznější konference a školení pro cizince. Zájemci o návštěvu si mohou objednat asi 3hodinovou prohlídku ostrova ve skupině do 30 lidí, v zimních měsících je na ostrov přiveze z Rujany malý ledoborec. Na určitá území rezervace však návštěvníci nemají přístup a nemohou si sebou brát žádná zvířata.\n\nOstrov Vilm a jeho okolní vody vytváří Přírodní rezervaci Vilm (Naturschutzgebiet Insel Vilm) která je od roku 1990 součásti Biosphärenreservat Südost-Rügen.\n\n"}
{"id": "976780", "url": "https://cs.wikipedia.org/wiki?curid=976780", "title": "Daniel Greig", "text": "Daniel Greig\n\nDaniel Greig (* 13. března 1991 Melbourne, Victoria) je australský rychlobruslař.\n\nPůvodně se věnoval inline bruslení, prvních rychlobruslařských závodů se zúčastnil na konci roku 2008. Na začátku roku 2009 startoval na Mistrovství světa juniorů a ve Světovém poháru juniorů. Ve Světovém poháru se poprvé představil v prosinci 2009, v této sezóně debutoval i na seniorském Mistrovství světa ve sprintu, na juniorském světovém šampionátu se umístil nejlépe sedmý v závodě na 500 m. V dalších letech bylo jeho nejlepším umístěním 16. místo na distanci 1000 m na MS 2013. Největším úspěchem pro něj byl poté zisk bronzové medaile na sprinterském světovém šampionátu 2014. Zúčastnil se Zimních olympijských her 2014, kde se v závodě na 500 m umístil (po pádu v první jízdě) na 39. místě, na dvojnásobné distanci skončil na 22. příčce. Startoval také na ZOH 2018 (500 m – 21. místo, 1000 m – 22. místo).\n\n"}
{"id": "976782", "url": "https://cs.wikipedia.org/wiki?curid=976782", "title": "Jevgenij Staněv", "text": "Jevgenij Staněv\n\nJevgenij Staněv (: Евгений Станев), (* 25. září 1979, Sosnovyj Bor, Sovětský svaz) je bývalý reprezentant Ruska v judu.\n\nSpolečně s Maximem Ponomarevem měl privilegium sparrovat s Vladimirem Putinem. Účastnil se dvou olympijských her, ale pozici lídra na světovém fóru nepotvrzoval. V roce 2000 v Sydney vypadl v prvním kole. V roce 2004 v Athénách ve druhém kole vyřadil mistra světa Tunisana Lunifiho, ale v dalším kole prohrál s Gruzíncem Chergianim. Z oprav se do boje o medaili nedostal.\n\n"}
{"id": "976786", "url": "https://cs.wikipedia.org/wiki?curid=976786", "title": "Egidijus Vaitkūnas", "text": "Egidijus Vaitkūnas\n\nEgidijus Vaitkūnas (* 8. srpna 1988, Litevská SSR, Sovětský svaz) je litevský fotbalový obránce a reprezentant, který hraje v litevském klubu Kauno Žalgiris.\n\nV Litvě působil v klubech Žalgiris Vilnius, FK Banga Gargždai a FK Tauras Tauragė. Se Žalgirisem vyhrál A Lygu (v sezoně 2013) a litevský fotbalový pohár (2012, 2013).\n\nV lednu 2014 odešel z Žalgirisu společně se spoluhráčem Mantasem Kuklysem v rámci iniciativy Zelenobílý svět na hostování do českého klubu Bohemians Praha 1905. Zde debutoval v ligovém utkání 22. února 2014 proti 1. FK Příbram (porážka 0:1). Celkem odehrál do konce sezony 2013/14 2 ligová utkání, gól nevstřelil.\n\nEgidijus Vaitkūnas odehrál za litevskou reprezentaci U21 celkem 13 zápasů.\n\nV A-mužstvu litevské reprezentace debutoval 29. května 2012 v Nyonu v přátelském utkání proti týmu Ruska, které skončilo remízou 0:0.\n\n"}
{"id": "976790", "url": "https://cs.wikipedia.org/wiki?curid=976790", "title": "Československá basketbalová federace", "text": "Československá basketbalová federace\n\nPrvním řídícím orgánem pro československý basketbal byl Čs. volejbalový a basketbalový svaz, který vznikl v roce 1924. První ročník celorepublikové československé soutěže v basketbale se hrál v sezóně 1929/30.\n\n18. června 1932 byla v Ženevě založena Mezinárodní basketbalová federace (FIBA). Československo spolu s Argentinou, Řeckem, Itálii, Lotyšskem, Portugalskem, Rumunskem a Švýcarskem bylo jedním z osmi zakládajících členů organizace, která při založení nesla oficiální název Fédération Internationale de Basketball Amateur (FIBA). Po jejím uznání (1935) Mezinárodním olympijským výborem byl mužský basketbal zařazen do oficiálního programu Olympijských her (OH) 1936 v Berlíně. Ženský basketbal byl na OH zařazen až v roce 1976 v Montrealu. Od roku 1992 (Barcelona) se OH účastní i nejlepší hráči americké profesionální ligy (NBA).\n\nV Československu k prvnímu mezinárodnímu utkání v basketbale došlo v roce 1933, když výběr Československa porazil Itálii 35:22.\nMistrovství světa v basketbale se hraje od roku 1950 (muži) resp. 1953 (ženy), Mistrovství Evropy od roku 1935 (muži) resp. 1938 (ženy).\n\nV roce 1924 Čs. volleyballový svaz (ustavený v roce 1923) rozšířil své aktivity o basketball a změnil název na Čs. volleyballový a basketballový svaz (ČVBS) se sídlem v Praze na Národní tř. 14. Prvním předsedou společného svazu byl Josef Antonín First (*11.12.1894, †8.5.1986), vedoucí odboru tělovýchovy YMCA ČSR se sídlem v Praze, po jeho odjezdu do USA v roce 1926 ve funkci předsedy svazu byli František Smotlacha (1926–1936) a Alexander Plecitý (1936–1946). Prvním náčelníkem (řídícím svazové soutěže) byl ředitel sportovního oddělení pražské YMCA František M. Marek, který byl v roce 1932 přítomen ustavení Mezinárodní basketbalové federace (FIBA). Dalším z náčelníků ČVBS byl basketbalový funkcionář Václav Jeřábek (1939–1952 předseda oddílu košíkové Sparty Praha), který se významně podílel jak na založení mezinárodní volejbalové federace FIVB, tak samostatného Československého basketbalového svazu v roce 1946, k tomuto rozdělení na dva samostatné svazy přispěl také tehdejší první předseda samostatného Československého volejbalového svazu Jiří Havel (předseda ČVS 1946–1948).\n\nV době existence samostatného Slovenského státu (1939–1945) basketbalisti a volejbalisti se spojili a vznikl Volejbalový a basketbalový svaz, jehož předsedou byl zvolen Karol Stráňai, náčelníkem pro basketbal se stal Jozef Jedľovský, který spolu s Júliusom Psotkom založil první slovenský sportovní týdeník Stráž vlasti.,\n\nV roce 1946 byl založen Československý basketbalový svaz, v témže roce Československá reprezentace získala v Ženevě titul mistrů Evropy v basketbale mužů. Prvním předsedou svazu se stal František M. Marek (*20.7.1896, †8.4.1961).,\n\nPo sjednocení československé tělovýchovy do České obce sokolské (ČOS) bylo vytvořeno v roce 1948 Ústředí pro košíkovou.\n\nV roce 1953 došlo ke změně v organizaci sportu na základě zákona č. 71/1952 Sb. ze 17. 12. 1952 o organizaci tělesné výchovy a sportu (TVS) podle kterého byl zřízen zřízený Státní výbor pro tělovýchovu a sport (SV TVS) a jeho krajské a okresní výbory. Jako nejvyšší orgán basketbalu vznikla Ústřední sekce košíkové SV TVS a byly zřízeny rezortní dobrovolné sportovní organizace (DSO). V roce 1956 bylo rozhodnuto o zrušení SV TVS. Na jaře 1957 se uskutečnil ustavující sjezd organizace Československý svaz tělesné výchovy a sportu (ČSTV), jehož základem byly tělovýchovné jednotky (TJ) a nejvyšším svazovým orgánem se stala Ústřední sekce košíkové při ÚV ČSTV, jejímž sídlem byla budova YMCA v Praze, v ulici Na Poříčí 12. Předsedou ústřední sekce košíkové byl do roku 1961 funkcionář vysokoškolského sportu doc. Augustin Čáp, od června 1961 Oldřich Hradec a od května 1968 Jozef Polák, sekretářem sekce byl Jiří Doskočil. V roce 1961 místopředsedou sekce košíkové byli zvoleni Augustin Čáp a Jozef Polák, trenérskou radu vedl Lubomír Dobrý, další komise vedli: STK (Ing. Stanislav Zahradníček), zdravotní (MUDr. Ladislav Samek), pro výstavbu a materiální zajištění (Vladimír Štěpán), mládeže (Josef Andrle), rozhodčích (Vladimír Novotný), výchovně propagační (Petr Šimek), mezinárodní (dr. Miloslav Kříž), disciplinární (Miroslav Malý), hospodářskou (Ota Vaněk), učebně metodickou (Zbyněk Kubín), organizační (dr. Zdeněk Novák), registrační (Ing. Vladimír Meisner), další dva členové vedení sekce: Antonín Broniš a Eva Dobiášová, (vedoucí redaktorka časopisu Košíková-odbíjená).\n\nV prosinci 1968 byly ustanoveny Český basketbalový svaz (předseda PhDr. Josef Andrle, místopředseda Augustin Žežulka) a Slovenský basketbalový svaz (předseda Ctibor Šturcel, místopředseda Jozef Polák). V září 1969 byla v Nymburce ustavena Československá basketbalová asociace (používala však název Basketbalový svaz ÚV ČSTV) s devítičlenným předsednictvem. Předsedou byl zvolen Oldřich Hradec, místopředsedy oba předsedové národních svazů Ctibor Šturcel a Josef Andrle a dalších šest členů – předsedové komisí: trenérské rady (Ing. Ján Hluchý), rozhodčích (Josef Fleischlinger,), STK (Ing. Stanislav Zahradníček), metodické (Gustav Herrmann), hospodářské (Vladimír Novotný), odvolací (Jozef Polák). Ve funkci byl potvrzen generální sekretář Jiří Doskočil. V období 1973–1986 došlo ke změně, předsedou Českého basketbalového svazu a místopředsedou Československé basketbalové federace byl JUDr. Miloslav Kříž.\n\nV období 1983–1988 byl předsedou Basketbalového svazu ÚV ČSTV Jozef Žiška, místopředsedy Ing. Milan Srnánek CSc. († 1986) a od roku 1986 Ing. Jaromír Čermák a Ing. Milan Teplý. Dalšími členy 15členného předsednictva byli předsedové komisí – disciplinární a rozhodčích (Karol Dulni, Lubomír Kotleba,), politicko-výchovné (Ing. Jan Kolář Csc), vrcholového sportu (Ing. František Konvička), hospodářské (Ing. Pavel Kraemer), mezinárodní (Luděk Heinz do 1986, Dr. Miloslav Kříž od 1986), organizační (Doc. Ing. Bohumil Kubát CSc.), trenérsko-metodické (Dr. Miroslav Rehák), STK (Ferdinand Strouhal), zdravotní (MUDr. Vladimír Vrba), kontrolní a revizní (Ing. Štefan Potrok) a dále ústřední trenér (Libor Dvořák do 1984, Pavel Petera od 1984). Sekretářem svazu byl Luděk Heinz.\n\nBasketbalový svaz ÚV ČSTV 1.10.1988 uskutečnil celostátní konferenci ve Slovanském domě v Praze, na níž byl zvolen 35členný výbor basketbalového svazu ÚV ČSTV a 13členné předsednictvo – novým předsedou byl zvolen Ing. František Konvička, ve funkci místopředsedy pokračovali Ing. Jaromír Čermák a Ing. Milan Teplý, z předcházejícího předsednictva (1983–1988) již nekandidovalo pět členů (Žiška, Kříž, Kubát, Rehák, Petera) a nově byli zvoleni PhDr. Jan Karger, JUDr. Richard Kaválek a doc. Dr. Ivan Trnovský.\n\nZaregistrováním stanov dne 25.7.1990 vzniklo občanské sdružení ČESKÁ A SLOVENSKÁ BASKETBALOVÁ FEDERACE (ČSBF), IČ: 00564176, které převzalo činnost Basketbalového svazu ÚV ČSTV. Předsedou ČSBF byl Ing. Jiří Zedníček, místopředsedy oba předsedové národních svazů (doc. PhDr. Jan Karger a Ing. Ján Hluchý, členy výboru byly předsedové sekcí československé 1. ligy mužů (Pavel Majerík) a žen (Jozef Hodál) a generálním sekretářem Ing. Miloš Pražák. Řízení 1. československé basketbalové ligy v obou kategoriích (muži, ženy) zajišťovala Asociace ligových oddílů, která měla čtyřčlenné vedení a dvě sekce – muži: Ing. Pavel Majerík (předseda sekce) a Jozef Juhás, ženy: Jozef Hodál (předseda sekce) a Jaroslav Šíp.\n\nS ohledem na rozdělení Československa od 1.1.1993 na dva samostatná státy, tak ročník československé basketbalové ligy 1992/93 byl ukončen v lednu 1993 po základní části soutěže a již nebylo hráno play-off. Kluby československé ligy byly zařazeny do dvou samostatných nejvyšších národních soutěží – Česká basketbalová liga (Česká republika) a Extraliga muži (Slovenská republika). Činnost ČSBF byla ukončena v roce 1993.\n\nDne 7.11.1992 bylo zaregistrováno občanské sdružení Česká basketbalová federace a dne 8.1.1993 byla ustanovena Asociace ligových klubů (ALK) a to českými 7 kluby mužů a 6 kluby žen z 1. československé basketbalové ligy. Ustavující valná hromada přijala statut ALK a byli zvolení funkcionáři ALK – guvernér Ing. Miloš Pražák, vedoucí sekce ligy mužů Ing. Pavel Majerík a vedoucí sekce ligy žen Jaroslav Šíp. Další valná hromada ligových klubů zvolila zbývající dva členy Exekutivy ALK (Ing. Bohumil Malčík, Michael Kruk). Na valné hromadě v prosinci 1993 se Ing. Miloš Pražák vzdal funkce guvernéra a do této funkce byl zvolen Ing. Jaroslav Křivý.\n\n\n"}
{"id": "976794", "url": "https://cs.wikipedia.org/wiki?curid=976794", "title": "Příhrazská vrchovina", "text": "Příhrazská vrchovina\n\nPříhrazská vrchovina je geomorfologický podokrsek v západní části Vyskeřské vrchoviny, ležící v okrese Mladá Boleslav Středočeského kraje. Území podokrsku se rozkládá zhruba mezi sídly Kněžmost na jihozápadě, Boseň na západě, Olšina na severozápadě, Žehrov na severovýchodě a Srbsko na východě. Část území je chráněna jako PR Prachovské skály, celé území pak náleží do CHKO Český ráj.\n\nPříhrazská vrchovina jako výrazná tabulovitá vyvýšenina vystupuje na západě a na severu nápadně nad níže položenou \"Mnichovohradišťskou kotlinu\". Její povrch se celkově sklání od severozápadu k jihovýchodu. Zatímco na sz. okraji je vrchovina omezena hranou ležící v nadmořské výšce kolem 400 m, v jihovýchodní části leží okrajová hrana většinou kolem nadmořské výšky 320 m. Nejvyšší úroveň dosahuje vrch \"Mužský\" s 463 m, nejnižší místo s výškou 239 m je u rybníku \"Oběšenec\". \n\nJedná se (spolu se sousední \"Kosteckou pahorkatinou\") o tektonickou kru, jež je na SV omezena zlomem v údolí Žehrovky, jižní a jv. omezení tvoří v podstatě \"střehomský zlom\". \n\nPřevážná část území je budována křídovými kvádrovými křemennými pískovci s neobyčejnou rozmanitostí tvarů zvětrávání a odnosu. Pískovce tvoří i skalní města, nejnápadnější z nich je skalní město \"Příhrazské skály\" se 178 věžemi. Na území je několik zřícenin skalních hradů, nejznámější jsou Drábské světničky a Valečov, dále jsou tu Klamorna, Stará hrada a Hynšta.\n\nV miocénu byly křídové sedimenty proraženy produkty vulkanické činnosti. Doložené jsou výskyty \nžilných těles i vypreparovaných přívodních komínů. Pravé žíly se vyskytují především v jv. části \nPříhrazské vrchoviny v prostoru mezi hájenkou \"Bellevue\" a \"Vepřskem\". Sledují tektonické zlomové linie krušnohorského směru (ZJZ–VSV).\n\nPříhrazská vrchovina je postižena rozsáhlými starými i současnými svahovými pohyby. V severozápadní části vrchoviny se vyskytují nejpříznivější strukturní podmínky pro vývoj hluboce založených sesuvných i plouživých pohybů. Zvýšená pozornost zdejším sesuvům je věnována od roku 1926. Dne 27. června toho roku vznikl rozsáhlý sesuv, který zničil podstatnou část vsi Dneboh, včetně silnice do Olšiny.\n\nPro Příhrazskou vrchovinu jsou příznačné stezky, vedoucí širokými rozsedlinami, krásné skalní brány (nejhezčí a druhá největší v ČR na \"Vepřsku\") a lomený skalní oblouk u \"Vránov\".\n\nPodokrsek Příhrazská vrchovina náleží do celku celku Jičínská pahorkatina, podcelku Turnovská pahorkatina a okrsku Vyskeřská vrchovina. Dále se člení na tři části: převážnou Slivickou, Boseňskou na západě a Srbskou kotlinu na jihovýchodě. Vrchovina sousedí s dalším podokrskem Vyskeřské vrchoviny – Kosteckou pahorkatinou na východě a jihu. Dále sousedí s okrskem Mnichovohradišťská kotlina na západě a severu.\n\nNejvyšším vrcholem Příhrazské vrchoviny je Mužský (463 m n. m.). Všechny významné vrcholy patří do Slivické části. \n\n"}
{"id": "976798", "url": "https://cs.wikipedia.org/wiki?curid=976798", "title": "Katedrála Proměnění Páně (Záhřeb)", "text": "Katedrála Proměnění Páně (Záhřeb)\n\nKatedrála Proměnění Páně v Záhřebu (chorvatsky \"Saborna crkva Preobraženja Gospodnjeg u Zagrebu\", srbsky \"Храм преображења Господњег\") je pravoslavný katedrální chrám v záhřebsko-lublaňské eparchii Srbské pravoslavné církve v Chorvatsku. Nachází se na náměstí Petra Preradoviće (\"Trg Petra Preradovića\") v centru chorvatského hlavního města Záhřebu. Patří mezi symboly srbské přítomnosti v chorvatské metropoli.\n\nPrvní kostel na tomto místě z roku 1794 byl zasvěceným svatým apoštolům Petru a Pavlovi. V roce 1866 byl obnoven podle návrhu rakousko-chorvatského architekta Franje Kleina a v roce 1884 zrekonstruován podle plánů architekta Hermanna Bollého. \n\nV roce 2010 byla katedrála vážně poškozena neznámými vandaly, kteří ji posprejovali graffiti s prvky ustašovské symboliky.\n\n"}
{"id": "976799", "url": "https://cs.wikipedia.org/wiki?curid=976799", "title": "Kočkopes (seriál)", "text": "Kočkopes (seriál)\n\nKočkopes (v anglickém originále CatDog) je americký animovaný televizní seriál, vysílaný v letech 1998–2005 stanicí Nickelodeon. Hlavním hrdinou je chimérické stvoření kočkopes – stvoření se dvěma hlavami a dvěma protichůdnými charaktery.\n\n\n"}
{"id": "976801", "url": "https://cs.wikipedia.org/wiki?curid=976801", "title": "Mantas Kuklys", "text": "Mantas Kuklys\n\nMantas Kuklys (* 10. června 1987, Litevská SSR, Sovětský svaz) je litevský fotbalový záložník a reprezentant, který hraje v litevském klubu Žalgiris Vilnius.\n\nV Litvě působil v klubech FK Šiauliai a Žalgiris Vilnius. Se Žalgirisem vyhrál A Lygu (v sezoně 2013) a litevský fotbalový pohár (2012, 2013). V roce 2011 hrál v belgickém KV Turnhout.\n\nV lednu 2014 odešel z Žalgirisu společně se spoluhráčem Egidijusem Vaitkūnasem v rámci iniciativy Zelenobílý svět na hostování do českého klubu Bohemians Praha 1905. Zde debutoval v ligovém utkání 22. února 2014 proti 1. FK Příbram (porážka 0:1). Celkem odehrál do konce sezony 2013/14 za Bohemians 8 ligových utkání, gól nevstřelil.\n\nV A-mužstvu litevské reprezentace debutoval 3. června 2012 na turnaji Baltic Cup proti Estonsku, utkání skončilo porážkou Litvy 0:1.\n\n"}
{"id": "976802", "url": "https://cs.wikipedia.org/wiki?curid=976802", "title": "Ardipithecus kadabba", "text": "Ardipithecus kadabba\n\nArdipithecus kadabba je druh vyhynulého hominida z rodu Ardipithecus, žijící ve svrchním miocénu (před 5,2 - 5,77 miliony let) na území dnešní Etiopie ve východní Africe. Vedle rodů Sahelanthropus a Orrorin může být jedním z nejstarších zástupců lidské vývojové linie po oddělení od předků šimpanzů. Jeho postavení však zatím není zcela jisté, zejména kvůli malému množství nálezů.\n\nRodové jméno \"Ardipithecus\" je složeninou afarského slova Ardi („zem“, „podlaha“) a řeckého πίθηκος - \"pithekos\" („opice“). Druhový přívlastek \"kadabba\" znamená v lokálním jazyce etnika Afar „předek rodu“. Společně lze tedy označení druhu \"Ardipithecus kadabba\" volně přeložit jako „předek zemní opice“.\n\nPrvní ostatky (spodní čelist a několik zubů) druhu \"Ardipithecus kadabba\" objevil etiopský paleoantropolog Yohannes Haile-Selassie 16. prosince 1997 na lokalitě \"Alayla\". Pod jeho vedením pak americko-etiopský tým v letech 1997 - 2001 zachytil v oblasti středního toku řeky Awaš dalších 10 zlomků kostí nejméně z pěti jedinců. Nálezy byly popsány v roce 2001 jako poddruh již známého druhu \"Ardipithecus ramidus\" (tj. jako \"Ardipithecus ramidus kadabba\").\n\nV listopadu roku 2002 bylo na lokalitě \"Asa Koma\" získáno dalších šest zubů. Ty poskytly spolu se staršími nálezy dostatek znaků, které je odlišily od zubů druhu \"Ardipithecus ramidus\". Proto byl v roce 2004 místo původního poddruhu navržen samostatný druh \"Ardipithecus kadabba\".\n\nV roce 2014 bylo druhu \"Ardipithecus kadabba\" připisováno celkem 18 zlomků kostí, které zahrnují několik zubů, zlomky čelistí i horních a dolních končetin. Všechny byly nalezeny na pěti lokalitách v oblasti \"Middle Awash\" na severovýchodě dnešní Etiopie:\n\nOstatky bylo možné poměrně přesně časově zařadit pomocí radiometrického i paleomagnetického datování a tefrachronologie. Pocházejí z doby před 5,54 - 5,77 miliony let, pouze nálezy z lokality \"Amba East\" jsou mladší, staré jen 5,18 - 5,55 milionu let.\n\nV roce 2015 byl publikován nález pěti dalších jednotlivých zubů z etiopské oblasti Gona z roku 2001. Čtyři zuby, nalezené na lokalitě \"Escarpment\", lze datovat do doby před 5,4 miliony let. Pátý kus pochází z lokality \"Asbole Dora\", dosahuje stáří asi 6,3 milionu let a jeho příslušnost k druhu \"Ardipithecus kadabba\" je nejistá.\n\nNalezené ostatky jsou zatím málo početné a zlomkovité, proto lze o vzhledu a způsobu života druhu \"Ardipithecus kadabba\" říci jen málo. V mnoha znacích na kostře se podobá mladšímu druhu Ardipithecus ramidus, má ovšem primitivnější zuby. Celkovou velikostí se mohl zhruba vyrovnat moderním šimpanzům.\n\nZ lebky byly zachyceny pouze zuby a jeden zlomek spodní čelisti. Není proto možné rekonstruovat vzhled tváře nebo velikost a utváření mozku.\n\nSpodní čelist je poměrně malá a svými rozměry odpovídá menším druhům rodu Australopithecus. Zuby se podobají druhu \"Ardipithecus ramidus\", kromě četných podobností s předchůdci moderního člověka však ještě nesou i některé primitivní znaky, které je spojují s miocénními hominidy. Zadní zuby (stoličky a třenové zuby) jsou větší než u současných šimpanzů, ale menší než u rodu Australopithecus. Naopak přední zuby (řezáky a špičáky) jsou oproti šimpanzům menší, užší, ale v porovnání s australopitéky a lidmi větší. Síla zubní skloviny je na objevených zubech srovnatelná s nálezy druhu \"Ardipithecus ramidus\" nebo mírně větší. Také stopy opotřebení se podobají mladším homininům a zejména druhu \"Ardipithecus ramidus\".\n\n\nNálezy kostí horní končetiny jsou zlomkovité, takže nedávají téměř žádné informace o způsobu pohybu druhu \"Ardipithecus kadabba\". Pažní i loketní kost nesou četné znaky, shodné s velkými africkými hominidy (šimpanz, gorila), ale i s některými nálezy australopitéků. Jamka \"fossa olecrani\" na pažní kosti, do které zapadá výběžek kosti loketní (\"olecranon\") se hloubkou i tvarem liší od australopitéků a odpovídá spíše moderním lidoopům. Také samotná loketní kost má tělo prohnuté víc, než je u předchůdců člověka běžné.\n\nČlánky prstů jsou zakřivené a poměrně dlouhé, takže zřejmě umožňovaly silný úchop a efektivní šplhání v korunách stromů.\n\nJediným pozůstatkem dolní končetiny je proximální článek prstu nohy, nalezený na lokalitě \"Amba East\". Je poměrně dlouhý a méně prohnutý než u šimpanzů, čímž připomíná články prstů rodu Australopithecus. Navíc i kloubní ploška pro spojení s nártem je orientovaná stejně jako u australopitéků. Podle tohoto znaku se předpokládá, že \"Ardipithecus kadabba\" se při chůzi odrážel od špičky nohy, na rozdíl od šimpanzů, kteří se odrážejí z vnější hrany chodidla. To znamená, že mohl používat určitou formu dvojnohé vzpřímené chůze.\n\nPodle nálezů dalších zvířat i rostlin na lokalitách v oblasti \"Middle Awash\" žil \"Ardipithecus kadabba\" v mozaikovité krajině, složené z vlhkých lesů a křovisek, mokřadů, lesnaté savany a vodních ploch jezer, řek i potoků. Zajímavé je, že mozaikovitá krajina, ačkoliv zřejmě s vyšším podílem otevřených travnatých ploch byla životním prostředím i dalších raných homininů - rodů Sahelanthropus a Orrorin.\n\nStavba zubů umožnila druhu \"Ardipithecus kadabba\" častěji konzumovat vláknitou stravou a tužší plody místo měkkého tropického ovoce nebo mladých listů. Podle silných prstů ardipiték patrně trávil ještě velkou část života v korunách stromů, ačkoliv článek prstu z nohy naznačuje, že mohl být schopný bipedie.\n\nOtázka dvojnohé vzpřímené chůze je však zatím předmětem diskusí. Důvodem k nedůvěře je jednak datace nálezu, který je výrazně mladší než zbylé ostatky, takže s nimi nemusí souviset. Druhým úskalím je odvozování způsobu pohybu pouze z jediného článku prstu. Tento doklad není zcela jednoznačný, protože orientace kloubního spojení prstu s nártem nemusí souviset jen se způsobem pozemní chůze. Může být například i důsledkem adaptace pro specifický pohyb ve větvích stromů, jak ukazuje podobné utváření téhož kloubu u rodu Sivapithecus. Pozice kloubních plošek na velké části prstních článků australopitéků (kteří prokazatelně chodili po dvou) se navíc dostatečně výrazně neliší od utváření kloubů u moderních šimpanzů a goril.\n\nNepředpokládá se, že by \"Ardipithecus kadabba\" vytvářel nějakou specifickou kulturu a vyráběl nástroje jako mladší homininé. Nelze však vyloučit, že využíval neupravené valouny nebo větve a klacíky podobně jako dnešní gorily, orangutani i šimpanzi.\n\n\n\nEvoluce člověka\nSahelanthropus\nOrrorin\nAustralopithecus\n"}
{"id": "976804", "url": "https://cs.wikipedia.org/wiki?curid=976804", "title": "Serenity (komiksová série)", "text": "Serenity (komiksová série)\n\nSerenity je komiksová série navazující na televizní sci-fi seriál \"Firefly\" a celovečerní film \"Serenity\". Komiksy vychází v americkém vydavatelství Dark Horse Comics nepravidelně od roku 2005. Celou sérii dosud tvoří jeden grafický román, tři minisérie, jeden komiks o rozsahu jednoho sešitu a další tři kratší příběhy, které společně dotváření a rozvíjejí prostředí a osudy postav zobrazených na televizních obrazovkách v seriálu \"Firefly\". Autorem většiny komiksů série je tvůrce \"Firefly\" Joss Whedon nebo jeho bratr Zack.\n\nPrvní minisérii, vydanou v roce 2005, s názvem \"Those Left Behind\" napsal Joss Whedon s Brettem Matthewsem jako propojení mezi událostmi ze seriálu a z tehdy připravovaného filmu. V roce 2008 následovala od stejných autorů druhá minisérie \"Better Days\" zobrazující jednu vydařenou loupež. Později téhož roku byl zveřejněn krátký komiks \"The Other Half\" od Jima Kruegera. Další díla se zaměřila na minulost postav. Roku 2010 byl vydán komiks \"Float Out\" (od Pattona Oswalta), zabývající se postavou Washe, a grafický román v pevné vazbě \"The Shepherd's Tale\", který popisuje minulost do té doby záhadného pastora Booka a který napsali Joss a Zack Whedonovi. Téměř současně s \"The Shephard's Tale\" byl vydán i krátký příběh \"Downtime\", roku 2012 vznikl další kratší komiks \"It's Never Easy\", oba od Zacka Whedona. V roce 2014 vyšla minisérie \"Leaves on the Wind\" (autor Zack Whedon), první dílo, které se rozsáhleji zabývá událostmi po filmu \"Serenity\".\n\nSouborná alba v pevné vazbě vyšla v letech 2007 (\"Serenity Volume 1: Those Left Behind\"), 2010 (\"Serenity Volume 3: The Shephard's Tale\") a 2011 (\"Serenity Volume 2: Better Days and Other Stories\").\n\nKomiks \"Serenity\", ve druhém čísle doplněný o podtitul \"Those Left Behind\", je prvním komiksem série; sám vytváří dějovou návaznost mezi seriálem \"Firefly\" a filmem \"Serenity\", před jehož uvedením do kin vyšel. Komiks byl vydán ve třech sešitech o rozsahu 32 stran ve dnech 20. července, 3. srpna a 9. září 2005. Autory scénáře jsou Joss Whedon a Brett Matthews, kreslířem Will Conrad. Každý ze tří sešitů byl vydán se třemi různými obálkami zobrazující postupně všechny hlavní hrdiny. V únoru 2006 byl celý komiks vydán souhrnně v jednom albu a v listopadu 2007 vyšla souborná verze v pevné vazbě.\n\nDěj\n\nPastor Book vede kázání v jednom městě vnější planety Constance, zatímco Mal s Jaynem a se Zoe vykrádají místní banku. Vyruší je však soupeřící skupina, která pracuje pro Minga a Fantyho, takže proběhne o peníze přestřelka a exploze granátu přitáhne pozornost obyvatel města. Book ukradne vozidlo a vyzvedne ostatní, Kaylee s Washem použijí \"Serenity\" k převržení vodojemu, což pronásledující dav zastaví. Po návratu na palubu lodi připomene Inara Malovi svoje rozhodnutí odejít. Mezitím se na planetě Whitefall objeví agenti s modrými rukavicemi a zabijí bodyguarda, který chrání bývalého agenta Lawrence Dobsona.\n\nTomu sdělí, že hledají společnou věc, \"Serenity\", Dobson však prohlásí, že mu jde pouze o Mala, kterému se chce pomstít (viz epizoda „Serenity (2. část)“; Reynolds jej tehdy ve skutečnosti nezabil, ale pouze těžce zranil a vystřelil oko), a že jeho plán se již rozjel, pomoc agentů je však vítaná. Na planetě Persephone se posádka \"Serenity\" setká s Badgerem, který má informace o velké bitvě o Sturges (během války o sjednocení), která prý proběhla kvůli nákladu peněz na jednom z plavidel. S touto prací členové posádky souhlasí, pouze Inara chce být nejdřív vysazena na plánovaném místě. To Mal odmítne, následně se pohádá s pastorem Bookem, který jej udeří. \"Serenity\" přiletí k obrovskému poli trosek lodí z bitvy a zatímco Mal, Jayne a Zoe prohledávají jedno z plavidel, najdou \"Serenity\" agenti s modrými rukavicemi.\n\nTi mají vlastní malou loď, kterou se připojí k \"Serenity\", protože se chtějí dostat na její palubu. Jejich přítomnost vycítí River, která Simonovi a Inaře řekne, že je něco v nepořádku s „břichem“ lodi. Mal se s pomocníky mezitím dostane na souřadnice, které obdržel od Badgera, tam však najde pouze čekajícího Dobsona a jeho kumpány. Proběhne přestřelka, v níž Mal Dobsona již skutečně zabije. Na \"Serenity\" mezitím Kaylee se Simonem kontrolují nákladní prostor a zjistí, že se do něj chtějí dostat nakládacím otvorem agenti s modrými rukavicemi. V tom se jim společně s Bookem snaží zabránit, zatímco Wash proletí s lodí polem trosek tak těsně, že odstraní z trupu jejich plavidlo. Mal, Jayne a Zoe se dostanou na \"Serenity\" a Wash plným výkonem trysek zničí pronásledující loď s agenty. Poté již mohou vysadit Inaru na plánovaném místě, následně ale ohlásí Malovi svůj chystaný odchod i pastor Book. Nedlouho poté Aliance objeví mezi troskami zbytky těl agentů s modrými rukavicemi a úkolem získat River je pověřen další agent.\n\nDruhý komiks série byl vydán ve třech sešitech o 40 stránkách v roce 2008, jeho děj je zasazen mezi poslední epizodu seriálu a předchozí komiks \"Those Left Behind\". Vydavatelství Dark Horse Comics jej vydalo 12. března, 9. dubna a 14. května 2008. Jeho autory jsou Joss Whedon a Brett Matthews, kreslířem Will Conrad. Přebaly sešitů dohromady tvoří triptych s vyobrazenými všemi devíti hlavními postavami. V souhrnném album byl celý komiks vydán v říjnu 2008, verze v pevné vazbě, jejíž součástí jsou i tři další kratší příběhy (\"The Other Half\", \"Downtime\" a \"Float Out\"), vyšla v srpnu 2011 s názvem \"Serenity: Better Days and Other Stories\".\n\nKomiks \"Better Days\" byl v roce 2009 nominován na cenu Hugo v kategorii Nejlepší grafický příběh.\n\nDěj\n\nMal, Zoe, Jayne a Simon vykrádají uměleckou galerii. Unikají z ní nákladním autem, nicméně v patách je jim dron, který zároveň slouží jako předváděcí stroj pro skupinu lidí. Během honičky vyletí zloději z automobilu na Mule, svém vznášedle, a navedou dron do pasti, kde jej Kaylee zneškodní. Bezpilotní letoun, jejich skutečný cíl, naloží do \"Serenity\" a převezou jej ke kupci. Ten jim výměnou za jednu ze základních součástí dronu poví o skrýši v jednom chrámu, kde se má nacházet hodně peněz, které tam ukryla jedna skupina, jejíž členové se navzájem pozabíjeli. Mezitím je Inara ve společnosti jednoho ze svých zákazníků, Ephraima, agenta alianční skupiny speciálních operací, která má za úkol dopadnout teroristy z řad Nezávislých, tzv. „Dust Devils“. Mal se svojí posádkou bez větších problémů získá ukryté peníze, těch je ale mnohem víc, než očekávali.\n\nPosádka si na \"Serenity\" povídá o svých představách, co by udělali s tak velkou částkou, mezitím přiletí na planetu Pelorum, vyhlášené a luxusní středisko, kde mají strávit dovolenou. Inara si domluví schůzku s klientem a zeptá se Mala na Dust Devils, Ephraim mezitím instruuje členy své jednotky, že mají zajmout Mala. Operátor dronu zajme a mučí Malova kupce, aby našel \"Serenity\". Posádka zmaří v resortu loupež a následně si všimnou přistávajících lodí speciálních jednotek Aliance, o kterých si Mal myslí, že patří Ephraimovi. Když se Mal blíží pěšky k Inařině raketoplánu, spatří vycházet z něj Simona, poté je však omráčen.\n\nMala zajal Ephraim, Zoe mezitím s Inarou zjišťují, že jejich kapitán zmizel. Zoe následně vysvětlí, že ona, nikoli kapitán, patřila po válce o sjednocení k teroristům Dust Devils, a nabídne se jako výměna za něj. Posádka začne plánovat Malovu záchranu, nicméně při setkání s Ephraimem zaútočí z lodi na obě skupiny operátor dronu. Jeho roboti jsou zneškodněni posádkou \"Serenity\" a Ephraimem, zatímco Mal s Ephraimovými vojáky zničí operátorovu loď. Obě skupiny se následně rozdělí, po návratu na \"Serenity\" však posádka zjistí, že je někdo vykradl. Inara ze zorganizování této loupeže podezřívá Mala, který by měl zájem zabránit rozchodu posádky se svými podíly, neboť on, na rozdíl od ostatních, nyní žije svůj vysněný život.\n\n\"The Other Half\" je osmistránkový komiks, který byl vydán v elektronické podobě v rámci série \"MySpace Dark Horse Presents\" v srpnu 2008. Jeho autorem je Jim Krueger, kreslířem Will Conrad. Prvního fyzického vydání se dočkal v antologii \"MySpace Dark Horse Presents 3\" ze srpna 2009, v srpnu 2011 byl společně s některými dalšími komiksy ze světa \"Firefly\" vydán v souborném albu s pevnou vazbou s názvem \"Serenity: Better Days and Other Stories\". Zařazení komiksu do chronologie \"Firefly\" není jednoznačné, Jim Krueger uvedl druhou polovinu seriálu, podle některých známek (mj. absence pastora Booka a Inary) ho lze dějově zařadit spíše mezi komiks \"Those Left Behind\" a film \"Serenity\".\n\nDěj\n\nPosádka \"Serenity\" prchá na vznášedlovém dostavníku před útočícími Pleniteli, brání se před jejich útoky a zároveň se snaží dopravit těžce zraněného cestujícího na domluvené místo, čímž mají získat druhou polovinu slíbené částky. O pasažéra se stará Simon se svou sestrou, nicméně River svými schopnostmi zjistí, že přepravovaný muž je alianční agent, který jde po stopě pašeráků a který pomáhá vojákům Aliance je likvidovat. Agent má podezření, že by dívka mohla být uprchlým telepatem, kterého hledá Aliance, proto se ji pokusí ve chvíli, kdy je Simon náhodně omráčen, zastřelit. Nepovede se mu to, naopak River jej zabije jeho vlastní zbraní. Před Pleniteli je zachrání přílet \"Serenity\", posádka se následně domnívá, že muže zabila zbloudilá střela z boje. Mal si vezme River stranou, řekne jí, že stejně měl ohledně pasažéra špatný pocit, a přivítá ji jako člena své posádky.\n\nKomiks \"Serenity: Float Out\" tvoří jeden 40stránkový sešit, který byl vydán 2. června 2010 se dvěma různými obálkami. Scénář napsal Patton Oswalt, nakreslil jej Patric Reynolds. Dějově je zasazen do období po filmu \"Serenity\". V srpnu 2011 byl společně s některými dalšími komiksy ze světa \"Firefly\" vydán v souborném albu s pevnou vazbou s názvem \"Serenity: Better Days and Other Stories\".\n\nDěj\n\nPo Washově smrti (viz film \"Serenity\") zakoupí tři jeho bývalí kolegové z vlastních prostředků vesmírnou nákladní loď třídy \"Firefly\", kterou na počest svého kamaráda pojmenují \"Jetwash\". Při křtu plavidla nejsou schopni najít správná slova, místo toho si začnou navzájem vyprávět příběhy, které s Washem coby pilotem zažili. Objeví společné téma, že Wash vždy dával pozor na své přátele, což se rozhodnou použít při křtu. Tradiční šampaňské jim však vezme Washova žena Zoe, která jim naopak nabídne láhev levného asijského likéru, jenž měl velmi rád. Stejně tak by měl rád svoji dceru, kterou zrovna Zoe čeká.\n\n\"Serenity: The Shepherd's Tale\" je grafický román o rozsahu 56 stran zabývající se minulostí pastora Booka. První zmínky o komiksu pochází z roku 2007, vydavatelství počítalo s vydáním minisérie \"A Shepherd's Tale\" na přelomu let 2008 a 2009. Projekt však byl zpožděn, nakonec byl vydán v 3. listopadu 2010 jako grafický román v pevné vazbě s názvem \"The Shepherd's Tale\". Jeho autory jsou Joss Whedon se svým bratrem Zackem, kreslířem se stal Chris Samnee.\n\nDěj\n\nV dělnické kolonii Haven očekává pastor Book s jejími obyvateli přílet \"Serenity\". Místo je však zmasakrováno přiletivší lodí, kněz je smrtelně raněn (viz film \"Serenity\") a probíhá mu před očima retrospektivně celý jeho život. Po útěku z domu od svého násilného otce se malý Henry Evans ocitl ve světě zločinu, nicméně po čase byl naverbován do hnutí Nezávislých. Jak napětí mezi Nezávislými a Aliancí vzrůstalo, Evans se nabídl jako dobrovolník k infiltrování alianční armády, kterou by zároveň špehoval pomocí umělého oka se zabudovanou kamerou a vysílačem. Po zabití muže jménem Derrial Book a krádeži jeho identity se Evans pod Bookovým jménem přidal k policejním orgánům Aliance, kde svými ambicemi a tvrdými metodami upoutal pozornost armády. Když vypukla válka, důstojník Book zorganizoval současný útok na šest planet, čímž měla Aliance „ukončit válku během jediného dne“. Místo toho však došlo k masakru aliančních sil a ztrátě vesmírného křižníku IAV \"Alexander\" se 4000 lidmi na palubě. Jako hlavní organizátor akce a tedy viník tohoto nezdaru byl Book propuštěn a v únikovém modulu vyhoštěn na nejbližší planetu. Od té doby žil jako ztroskotanec, po několika letech však měl v útulku pro bezdomovce zjevení v misce polévky a rozhodl se napravit svůj život. Vstoupil do kláštera, kde se stal pastorem. V opatství Southdown strávil 10 let, následně se jako hluboce věřící člověk vydal do světa pomáhat lidem, až jej náhoda přivedla k nákladní lodi \"Serenity\", do které nastoupil jako cestující (viz dvojepizoda „Serenity“).\n\nKrátce po grafickém románu \"The Shepherd's Tale\" byl v USA vydán osmistránkový komiks \"Serenity: Downtime\". Vyšel 7. listopadu 2010 na webových stránkách deníku \"USA Today\", kde je k dispozici zdarma. Jeho autorem je Zack Whedon, kreslířem Chris Samnee. Fyzicky byl poprvé vydán v srpnu 2011 společně s některými dalšími komiksy ze světa \"Firefly\" v souborném albu s pevnou vazbou s názvem \"Serenity: Better Days and Other Stories\". Chronologické zařazení jeho děje není jednoznačné, podle některých náznaků bývá řazen mezi epizody „Válečné historky“ a „Past“.\n\nDěj\n\nPo loupeži je posádka \"Serenity\" sněhovou bouří uvězněna na povrchu ledové planety. Zoe a Wash si užívají společnou chvilku, kterou pro sebe mají, zatímco Inara a Kaylee sní o jídle a Malovi si stěžují na nedostatek zásob. Jayne navštíví na ošetřovně Simona, protože má pocit pálení po noci strávené v bordelu. Nikdo si není vědom skupiny místních, kteří je i ve vánici hledají. Pouze River, která vyšla ven z lodi, o nich ví, přičemž je všechny zabije. Po utichnutí bouře \"Serenity\" odlétá a River se svěřuje pastoru Bookovi. Ví, že on má tajemství, že je pro něj zabíjet lidi stejně snadné, tak jako pro ni.\n\nPři příležitosti Free Comic Book Day 2012 (Dne bezplatných komiksů) vydalo dne 5. května 2012 vydavatelství Dark Horse Comics sešit obsahující příběhy \"Star Wars: The Art of the Bad Deal\" a \"Serenity: It's Never Easy\", oba od scenáristy Zacka Whedona. Třináctistránkový komiks ze světa \"Firefly\" nakreslil Fábio Moon, odehrává se po filmu \"Serenity\".\n\nDěj\n\n\"Serenity\" přistála v pustině, většina posádky, vedená těhotnou Zoe, odjede na Mule vyzvednout zásilku. K lodi brzo přijede na koni muž, který se představí jako Frosty a který chce vědět, jestli je loď na prodej. Mal mu nabídne místo pasažéra, Frosty se zbraní v ruce se však rozhodne si plavidlo vzít. Kapitán se jej pokusí přemluvit, podivín jej postřelí, následně ale zaútočí River, která Frostyho zneškodní. Po návratu ostatních společně naloží do \"Serenity\" náklad i Frostyho koně a odletí z planety.\n\n\"Serenity: Leaves on the Wind\" je šestidílná minisérie, odehrávající se po filmu \"Serenity\". První sešit vyšel 29. ledna 2014, další části následovaly s měsíčním odstupem (26. února, 26. března, 30. dubna, 28. května, 25. června). Každá z nich má rozsah 32 stran a dvě verze obálek. Autorem scénáře je Zack Whedon, kreslířem Georges Jeanty.\n\nVětšina recenzí považovala první dvě minisérie \"Serenity\" za příjemné a uspokojující fanoušky univerza \"Firefly\", nicméně za nevyhovující pro nezasvěcené čtenáře. U minisérie \"Those Left Behind\" kritice vadil nedostatek děje, nicméně oceněna byla kresba a také „aura studie postav“, kterou si fanoušci užijí, ale pro čtenáře, neobeznámené s pozadím příběhu a s postavami, by bylo lepší nejprve zhlédnout seriál. Ohlasy na první sešit minisérie \"Better Days\" byly podobné, chválící kresbu a celkové vyprávění. Náhodným čtenářům, kteří „nebudou vědět, co je to za postavy, bude jejich minulost jedno“, ale minisérie by mohla být zajímavá i pro mnoho z nich. Nicméně následující čísla byla přijata s menším úspěchem: druhé části, označené za horší než seriál nebo film, byly vytýkány slabé dialogy, a po vydání posledního čísla byli recenzenti s celou minisérií nespokojeni především kvůli chybějícímu vývoji postav.\n\nMiguel Perez z IGN ocenil v recenzi sešitu \"Float Out\" scénář i kresbu, avšak napsal, že komiks nepřidává k porozumění Washe nic nového a že příběh tvoří především vyprávění tří přítel, scén s Washem je zde málo a jsou mezi nimi velké mezery. Podle něj se také hlavní důvod četby tohoto díla skrývá v odhalení nové skutečnosti na poslední straně. Chris Murphy, jenž recenzoval pro \"ComicsAlliance\", měl k malé Washově přítomnosti v ději podobné připomínky jako Perez a uvedl, že číst „na 24 stranách o třech neznámých cizincích je“ pro fanoušky seriálu „trochu zklamání“. Dle Murphyho názoru bylo vydání jediného sešitu zklamáním, neboť tři nostalgické vzpomínky by měly větší dopad v minisérii, kde by bylo více prostoru pro detaily o každé události a pro vývoj Washe i nových postav.\n\nRecenze na grafický román \"The Sheperd's Tale\" byl smíšené. Sean Kleefield ocenil obsah i strukturu příběhu, nicméně zopakoval komentáře k předcházejícím komiksům, že dílo je těžké pochopit bez znalosti televizního seriálu. I když podle jeho názoru se mohlo jednat o záměr zacílit dražším vydáním v pevné vazbě na konkrétní fanoušky. David Spira z \"The Geek Whisperer\" měl na příběh podobné názory jako Kleefield, ocenil také kresbu, ale zároveň cítil, že vydání dražšího hardcoveru nebylo odůvodněno nějakým výjimečným obsahem, a souhlasil, že příběh pastora Booka byl pro čtenáře, „vyjma hnědokabátníků, úplně smysl postrádající“. Podle recenze pro \"Daemon's Books\" byla opakovaná retrospektiva matoucí, zároveň také bylo upozorněno na fakt, že postoj Aliance k Bookovi v epizodě „Únos“ již nyní nedává smysl. Jessa Phillips ve své recenzi uvedla, že restrospektivní struktura byla v komiksu nadužívána, ale souhlasila s pochvalou kresby.\n\nNavzdory žádostem od fanoušků uvedl Joss Whedon, že u \"Serenity\" není pravděpodobné vydávání pravidelné série. Podle něj by příběh, který vymyslel pro seriál \"Firefly\", svým tempem a strukturou jako pravidelná komiksová série špatně fungoval. Na rozdíl od série \"Buffy\" také nemá \"Serenity\" za sebou materiál nahromaděný za sedm sezón seriálu. Editor Scott Allie z Dark Horses Comics nicméně měl zájem o nepravidelné vydávání dalších minisérií.\n\n"}
{"id": "976805", "url": "https://cs.wikipedia.org/wiki?curid=976805", "title": "Svatojiřské plenáře", "text": "Svatojiřské plenáře\n\nSvatojiřské nebo také strahovské plenáře jsou dva relikviáře, zhotovené v pražské zlatnické dílně kolem roku 1303 na objednávku princezny Kunhuty, abatyše kláštera sv. Jiří. \n\nRelikviáře byly zhotoveny pro Svatojiřský klášter benediktinek. O poutích bývaly vystaveny na oltářích k devoci, protože klášterní kostel byl jedním z nejvýznamnějších poutních center v Praze. Po jeho zrušení v roce 1782 byly prodány v dražbě. Koupil je strahovský opat, po jeho smrti byly odkázány klášteru a vystaveny na oltáři v kapli sv. Norberta v kostele Nanebevzetí Panny Marie, kde byly připevněny k predele. Po návratu premonstrátů byly sejmuty. V roce 2010 byly čištěny, podrobně zkoumány a vystaveny na výstavě \"Královský sňatek - Eliška Přemyslovna a Jan Lucemburský\". Po roce 2012 byly přeneseny do Strahovské obrazárny, která je součástí Strahovského kláštera. V její stále expozici jsou vystaveny do současnosti (2019).\n\n1) První plenář je deska zhotovená z dubového dřeva, o rozměrech 65 x 47 x 4 centrimetry, pobitá stříbrným zlaceným plechem, opět má tepaný ornament zespodu technikou \"repoussé\". Dále je zdobena figurkami čtyř andílků, odlévanými ze stříbra, kterým chybějí v rukou původní atributy, a devíti probíjenými reliéfy cyklu scén z Kristova života (vlevo) a utrpení (vpravo), uprostřed je scéna Korunování Panny Marie. \nNahoře a dole je deska vyzdobena dvěma obdélnými miniaturami, malovanými temperou na pergamenu a místy zlacenými. Na horní miniatuře je vyobrazen Trůn Boží moudrosti se dvěma ženami, snad zakladatelka kláštera abatyše Mlada, a objednavatelka Kunhuta. Dole je scéna Smrti Panny Marie na lůžku mezi apoštoly a Kristem, který drží její duši v podobě drobné figurky. Spodní lišta byla doplněna po roce 1782, aby byly rozměry stejné jako u plenáře č. 2.,\n\n2) Druhý plenář je dřevěná deska o rozměrech 65 x 47 x 4 centimetry, pobitá stříbrným a měděným zlaceným plechem, která má tepaný ornament zespodu technikou \"repoussé\". Na rámu je bohatě zdobená drahými kameny, niellem a perlami. jeho výzdoba je jednodušší než u předchozí desky. Má 15 dlabaných kulatých prohlubní pro ostatky Panny Marie a světců, kryté čočkami z horského křišťálu. \nV roce 2009 byly oba plenáře prohlášeny za movitou kulturní památkou České republiky.\n\n\n"}
{"id": "976809", "url": "https://cs.wikipedia.org/wiki?curid=976809", "title": "Irina Rodninová", "text": "Irina Rodninová\n\nIrina Konstantinovna Rodninová, rusky: Ирина Константиновна Роднина (*12. září 1949, Moskva, Sovětský svaz) je bývalá ruská krasobruslařka závodící v kategorii sportovních dvojic. Během své kariéry vybojovala se svými partnery tři zlaté olympijské medaile, 10 titulů mistrů světa a 11 titulů mistrů Evropy. V roce 2014 se jí dostalo cti zapálit spolu s legendárním hokejovým brankářem Vladislavem Treťjakem olympijský oheň na olympiádě v Soči.\n\nV předškolních letech Rodninová často trpěla zápalem plic. Její rodiče jí chtěli přimět k aktivitě, proto jí v roce 1954 přivedli k bruslení. Od 13 let trénovala ve sportovní přípravce CSKA.\nV roce 1963 Rodninová začala bruslit se svým prvním partnerem Olegem Vlasovem, trénovali je Sonia a Milan Valunovi. V roce 1964 se jejím trenérem stal Stanislav Žuk, který ji dal dohromady s Alexejem Ulanovem. Spolu vyhráli čtyři po sobě jdoucí světové a evropské tituly. Svůj první světový titul získali v roce 1969, před párem Tamara Moskvinová a Alexej Mišin. Další dva tituly pak přidali v letech 1970 a 1971, vždy před dvojicí Ludmila Smirnovová a Andrej Surajkin. Ulanov se však zamiloval do Smirnovové a před olympiádou oznámili, že následující sezónu již budou bruslit spolu. Na ZOH 1972 v Sapporu dobyli Rodninová s Ulanovem zlato. Pak se připravovali na svou poslední společnou soutěž, Mistrovství světa 1972 v Calgary. Při tréninku den před zahájením soutěže došlo k nehodě a Rodninová skončila v nemocnici s otřesem mozku a intrakraniálním hematomem. Přesto předvedli výborné představení v krátkém programu a obdrželi i několik šestek (6.0 byla tehdy nejvyšší známka). V dlouhém programu se Rodninová cítila slabá a měla závratě, přesto jejich výkon stačil na zisk v pořadí již čtvrtého titulu mistrů světa. Ulanov se pak vydal pokračovat v kariéře se Smirnovovou, zatímco Rodninová uvažovala o odchodu do sportovního důchodu.\n\nV dubnu 1972 jí trenér Stanislav Žuk navrhl, že by se mohla spojít s mladým petrohradským bruslařem Alexandrem Zajcevem, který měl dobrou skokovou techniku a rychle se učil prvky. Rodninová přijala a pár začal společně trénovat. Na mistrovství světa 1973 v Bratislavě přestala při jejich jízdě v krátkém programu hrát hudba, pravděpodobně vinou československého technika, který se tak mstil za pražské jaro. Rodninová se Zajcevem se přesto dokázali soustředit a jizdu v hlubokém tichu dokončili. Vysloužili si bouřlivé ovace publika a soutěž sportovních dvojic následně vyhráli před párem Smirnovová a Ulanov. Totéž pořadí se opakovalo i následující rok.\n\nV roce 1974 se Rodninová se Zajcevem rozešli s trenérem Žukem a začali trénovat pod Taťjanou Tarasovovou. V letech 1975–1978 vyhráli další čtyři světové tituly a triumfovali i na ZOH 1976 v Montréalu. V sezóně 1978–79 nezávodili, neboť Rodninová byla těhotná. Syn, jehož otcem byl Zajcev, se narodil 23. února 1979. Ke krasobruslení se vrátili, aby vybojovali zlaté medaile na ZOH 1980 v Lake Placid. Poté ukončili aktivní kariéru.\n\nJejí tři zlaté medaile z olympijských her, deset titulů z mistrovství světa a jedenáct titulů z mistrovství Evropy z ní činí nejúspěšnější krasobruslařku historie.\n\nRodninová trénovala mnoho elitních sovětských bruslařů a přednášela na univerzitě v Moskvě. V letech 1990–2002 trénovala ve Spojených státech a mimo jiné přivedla ke světovému titulu český pár Radka Kovaříková a René Novotný.\nOd roku 2005 je Rodninová členem Občanské komory Ruské federace. Od roku 2007 je rovněž členkou Hospodářské komory Ruské federace. Dne 17. prosince 2012 Rodninová podpořila Zákon Dimy Jakovleva, který zakázal adopci ruských sirotků občany USA. Je členkou strany Jednotné Rusko.\n\nVystudovala Centrální institut tělesné výchovy (Центральный институт физической культуры). Jejím prvním manželem byl její bruslařský partner Alexandr Zajcev, se kterým má stejnojmenného syna (*1979). Z druhého manželství s byznysmanem a kinoproducentem Leonidem Minkovskim má dceru, Aljonu Minkovski (*1986). V současnosti je rozvedená. V letech 1990–2002 pobývala ve Spojených státech, pak se vrátila do Ruska.\n\n\n \n"}
{"id": "976812", "url": "https://cs.wikipedia.org/wiki?curid=976812", "title": "I Am Not a Human Being II", "text": "I Am Not a Human Being II\n\nI Am Not a Human Being II je desáté studiové album amerického rappera Lil Waynea, vydané dne 22. března 2013 u vydavatelství Young Money Entertainment, Cash Money Records a Republic Records. Jde o pokračování alba \"I Am Not a Human Being\" z roku 2010. Album bylo zařazeno mezi deset nejočekávanejších alb roku 2013; nejuspešněší singl z alba je „Love Me“. Umístil se devátém místě americké hitparády US Billboard Hot 100.\n\n\n♙Prodej \n\nI Am Not a Human Being II debutovalo u čísla dva na americkém žebříčku Billboard 200 v prvním týdnu jeho vydání, se prodalo 217 tisíc kopií. Ve svém druhém týdnu se prodalo 68.000 kopií. Ve svém třetím týdnu se alba prodalo 42.000 kopií. Ve svém čtvrtém týdnu se prodalo 31.000 kopií. V pátém týdnu se prodalo 25.000 kopií. K 30. červenci 2013 se prodalo alba 529.000 kopií ve Spojených státech.celkem se prodalo 605.000 kopií.\n"}
{"id": "976813", "url": "https://cs.wikipedia.org/wiki?curid=976813", "title": "M.I.A.", "text": "M.I.A.\n\nMathangi Arulpragasam, známá pod uměleckým jménem M.I.A. (* 18. červenec 1975, Hounslow) je britská zpěvačka tamilského původu, kombinující ve své tvorbě rap, hip-hop, world music a alternativní hudbu. Globální úspěch ji přinesl především singl \"Paper Planes\" z roku 2007. Je známa též svým rozličným politických aktivismem, se zvláštním zaujetím pro dění na Srí Lance, odkud pocházel její otec, známý tamilský aktivista. Její umělecké jméno M.I.A. je odvozeno od známé vojenské zkratky označující nezvěstného v boji (\"Missing in action\").\n\nV roce 2005 vydala své debutové album Arular a dva roky na to vydala své druhé album Kala. Obě nahrávky se dočkaly nadšeného přijetí kritiků. Arular se umístilo v Norsku, Belgii, Švédsku, Japonsku a\nUSA na 16. místě v žebříčku nezávislých alb a na třetím místě v žebříčku\nnejlepších elektro-tanečních alb. Kala byla oceněná stříbrnou deskou ve\nSpojeném království a zlatou deskou v Kanadě. Album se dále umístilo v\ndalších zemích Evropy, v Japonsku a v Austrálii. První singl alba s názvem\n \"Boyz\" se umístil na desátém místě v Kanadě, v hitparádě nejžhavějších tanečních singlů. Bylo to poprvé, kdy se umístil některý z jejích singlů v TOP desítce.\nSingl \"Paper Planes\"\nskončil ve světové TOP dvacítce a dále na čtvrtém místě v žebříčku stovky\nnejžhavějších singlů. \"Paper Planes\"\nbyla oceněná zlatou deskou na Novém Zélandu a byla třikrát platinová v Kanadě\na v USA to byla v listopadu roku 2011, sedmá nejprodávanější skladba\nbritského umělce v digitální éře. Pro vydavatelství XL Recordings to byl\ndo té doby druhý nejprodávanější singl. Třetí album Maya bylo vydáno v roce\n2010 po kontroverzním filmovém videoklipu \"Born Free\". Maya se stalo jejím nejlépe umístěným\nalbem ve Spojeném království a v USA. Dále album debutovalo na děstátém\nmístě ve Finsku, Norsku, Řecku a Kanadě. Singl \"XXXO\" se umístil v TOP čtyřicítce v Belgii,\nŠpanělsku a ve Spojeném království. M.I.A. vyrazila celkem na čtyři turné (páté\nproběhlo v roce 2013) za podpory jejího multimediálního labelu N.E.E.T.\nJejí čtvrtá deska s názvem Matangi, byla vydána v roce 2013.\n\nM.I.A. své prvotní kompozice tvořila převážně\nna mašině MC-505 společnosti Roland. Skladby její pozdější tvorby obsahovaly\nraritní nástroje, elektroniku a neobvyklé zvukové smyčky. Kritici uznávají\nM.I.U. za její osobitý styl, který dává do své hudby. Textově často naráží na\npolitické a sociální dění, filozofii a různé kultury. M.I.A. byla jednou z prvních\numělkyní, která se proslavila svou tvorbou skrze internet. Spoustu svých\nskladeb a videí propagovala na internetu, hlavně skrze myspace už v roce 2002.\n\nV roce 2001 obdržela nominaci v cenách\nTurner Prize za její vizuální umění. V letech 2005 a 2008 byla M.I.A.\npodle časopisu Spin vyhlášena umělcem roku. Časopis Rolling Stone ji jmenoval\njako jednoho z nejvíce definujících umělců 21. Století. V roce 2010\nji známý časopis Time jmenoval mezi stovku nejvlivnějších umělců.\n\n\n"}
{"id": "976814", "url": "https://cs.wikipedia.org/wiki?curid=976814", "title": "Velká a Malá dolnosokolská jeskyně", "text": "Velká a Malá dolnosokolská jeskyně\n\nVelká dolnosokolská jeskyně (před 26. lednem 2009 Velká jeskyně v Dolním Sokole) je veřejnosti volně přístupná jeskyně a zároveň přírodní památka v pohoří Považský Inovec. Nachází se v podcelku Krahulčí vrchy v útvaru Sokolí skály v nadmořské výšce 484 m, přibližně 2,2 km západně od vrcholu Marhát (748 m). Nachází se v katastrálním území obce Hubina, okres Piešťany v Trnavském kraji. Vytvořily ji prosakující pukliny v celistvých slabě středotriasových vápencích. Její prostory byly rozšířeny i mrazovým zvětráváním, zejména v chladných obdobích kvartéru. Délka pozemní chodby je 15 metrů. Jeskyně je významná archeologickými nálezy z neolitu.\n\nMalá dolnosokolská jeskyně (před 26. lednem 2009 Malá jeskyně v Dolním Sokole) je veřejnosti volně přístupná jeskyně a zároveň přírodní památka. Nachází se v blízkosti \"Velké jeskyně\" v nadmořské výšce 477 m a vznikla podobnými erozními a mrazovými procesy. Její délka je 10 metrů.\nVeľká dolnosokolská jaskyňa je přírodní památka ve správě příspěvkové organizace Správa slovenských jeskyní. Nachází se v okrese Piešťany v Trnavském kraji. Území bylo vyhlášeno či novelizováno v letech 1994, 2009 na rozloze x ha. Ochranné pásmo nebylo stanoveno.\n\n"}
{"id": "976815", "url": "https://cs.wikipedia.org/wiki?curid=976815", "title": "Josef Skřivánek", "text": "Josef Skřivánek\n\nJosef Skřivánek (19. listopadu 1868 Čáslav – 28. ledna 1934 Čáslav) byl český stavitel, architekt, a také ochotnický divadelní herec, režisér a scénograf.\n\nJosef Skřivánek se narodil v rodině Františka Skřivánka, mistra tesařského a zednického, od roku 1864 provozovatele místní stavební firmy a později i první zdejší kruhové cihelny. František Skřivánek se svými stavbami výrazně zapsal do architektonické podoby města – právě v roce, kdy se narodil jeho syn Josef, zahájil práci na své zřejmě nejvýznamnější místní stavbě, budově Dusíkova divadla – a obyvatelé na jeho počest dokonce nazvali nové předměstí, které roku 1900 vzniklo u Podměstského rybníka směrem k Žakům, jeho jménem: \"Skřivánkov\". Celkem František Skřivánek postavil v Čáslavi a okolí přes 200 budov a průmyslových objektů; mezi nimi například v letech 1884-85 místní muzeum podle plánu Františka Tetřeva. Jeho syn a pozdější profesní nástupce Josef nejprve vystudoval průmyslovou školu v Praze a pak zřejmě deset let pracoval v karlínské firmě architekta Františka Nekvasila. Během této desetileté praxe údajně působil i v Bělehradu v Uhrách. V roce 1895 se vrátil do Čáslavi; otec mu po dvou letech postoupil vedení stavební firmy a společně pak realizovali či spolurealizovali některé další místní významné stavby, například synagogu (postavena v letech 1897–1899 dle návrhu Wilhelma Stiassnyho) či chudobinec. Po otcově smrti (12. října 1918) založil Josef Skřivánek společnou firmu s Václavem Svobodou, dalším místním stavitelem.\nBěhem svého působení v Čáslavi vytvořil Josef Skřivánek, ať již sám, s otcem nebo Václavem Svobodou, řadu plánů veřejných budov, např. na přístavbu gymnázia či občanskou záložnu a postavil zde mnoho objektů, mezi nimi třeba okresní nemocnici, sokolovnu či poštu. Kolem roku 1910 začal také v Čáslavi spolu s architekty přizvanými z Prahy vystupovat v roli porotce architektonických soutěží a řadu zakázek následně získal jako prováděcí architekt. Podílel se i na rozsáhlé opravě a částečné rekonstrukci místního kostela svatého Petra a Pavla, která probíhala pod vedením Kamila Hilberta v letech 1908–1911; Skřívánkova firma například provedla zdejší štíty, byla pověřena škrabáním omítky a hledáním fresek a zejména se zasloužila o nové krovy. V roce 1911 získal Josef Skřivánek zakázku na rekonstrukci a modernizaci Dusíkova divadla. Po první světové válce se Skřivánkova stavební společnost podílela ve spolupráci i samostatně na obnově řady městských památek (například obnovovala průčelí městské radnice); firma Skřivánek a Svoboda se věnovala především realizacím soukromých staveb a oblasti levného sociálního bydlení. Po ničivém požáru Dusíkova divadla se letech 1923–1924 Josef Skřivánek ujal také veškerých prací souvisejících se stavbou jeho nové budovy.\n\nSkřivánkova stavební a architektonická činnost se neomezovala jen na Čáslav a její nejbližší okolí. V roce 1924 například realizoval budovu inhalatoria a pavilon Ottovka v lázních Luhačovice, současně zde navrhl pavilon tenisového klubu. V roce 1925 realizoval Divišovo divadlo v Žamberku a byl také spoluautorem projektu rekonstrukce Tylova divadla v Kutné Hoře.\n\nKromě stavitelské činnosti se Josef Skřivánek aktivně podílel i na čáslavském veřejném životě – byl například členem výboru Včely Čáslavské či výboru místního pěveckého spolku Hlahol. Nejintenzivněji se však věnoval práci v místní Jednotě divadelních ochotníků, kde byl velmi aktivním hercem (hrál ve více než 300 divadelních hrách), od roku 1901 scénografem a od roku 1903 také hlavním režisérem, kterým zůstal až do roku 1932. Za doby jeho působení v Dusíkově divadle byl čáslavský ochotnický spolek považován za jeden z nejlepších na českém venkově. Při ničivém požáru čáslavského divadla na Nový rok roku 1923 nasadil spolu s několika ochotníky a vojíny čáslavské posádky vlastní život, aby z hořící budovy zachránil téměř celou knihovnu s archivem a inventář šaten.\n\nJosef Skřivánek zemřel dne 28. ledna 1934; o rok později odhalili čáslavští ochotníci ve foyeru Dusíkova divadla jeho bustu.\n\n"}
{"id": "976816", "url": "https://cs.wikipedia.org/wiki?curid=976816", "title": "Krahulčie vrchy", "text": "Krahulčie vrchy\n\nKrahulčie vrchy jsou geomorfologický podcelek geomorfologického celku Považský Inovec. Leží v jeho jižní části, na severu navazuje na Nízký Inovec, na západě na Inovecké předhůří, na jihu a východě na Bojnianskou pahorkatinu. Nejvyšším vrcholem je Marhát (748,2 m n. m.).\n\nZápadní část území je tvořena vápenci a dolomity, místy břidlicemi a pískovci středního až svrchního triasu, východní část tvoří hercynské granity, granodiority a tonality z období svrchního devonu až spodního permu. Centrální část je různorodého geologického složení kromě uvedeného horninového obalu jsou ostrůvků rozloženy i areály slínitých vápenců, slínovců, jílovců a pískovců spodní až střední křídy, dále písčité, krinoidové, skvrnité, radiolaritové a hlíznaté vápence, rohovce a břidlice z období jury a také vápnité břidlice, jílovce, pískovce a křemence spodního triasu, jakož i areál pararul, svorů a migmatizovaných rul s polohami amfibolitú ze staršího paleozoika.\n\nÚzemí patří do mírně teplé, mírně vlhké klimatické oblasti, červencové teploty vzduchu dosahují 16 až 18° C, okrajové polohy na jihu 19 až 20° C. Lednové teploty se pohybují v rozmezí -5, -4° C na severu, resp. -4, -3° C na jihu. Roční úhrn srážek představuje cca 700 – 800 mm.\n\nPřevážná část území patří do povodí Nitry, odvodňují ho Bojnianka s Čížovcem a Radošinka s Hlavinkou. Malá severozápadní část je součástí povodí Váhu, odvodňuje ho Striebornica s přítoky.\n\nNejjižnější polohy pokrývají hnědozemě, východní část kambizemě nasycené a půdní kryt severní části reprezentují rendziny (na severozápadě, na vápencovém podloží) a kambizemě kyselé.\n\nZ dřevin převažují druhy rodu dub, v nejvyšších polohách se vyskytuje i buk lesní.\n\nNa jihovýchodním svahu vrchu Gajda (609 m) byla vyhlášena přírodní památka Mačacia jaskyňa. Měří 160 metrů a vyznačuje se pozoruhodnou fluviokrasovou výzdobou a archeologickými nálezy. Druhým chráněným územím je přírodní památka Visiace skaly s ochranou lesních a travnatých společenství v dubovém stupni s výskytem některých ohrožených druhů flóry i fauny.\n\nPo hřebeni Krahulčích vrchů vede červeně značená trasa ze sedla Havran (390 m}) dále na sever na vrch Bezovec (743 m). V sedle Marhát (609 m) se křižuje se žlutě značenou cestou, která vede k samotě Svatý Juraj a v lokalitě Jurko se napojuje na zeleně značenou cestu. Ta vede z doliny Striebornica přes sedlo Gajda (548 m) do obce Nitrianska Blatnica.\n\nSeverně od obce Nitrianska Blatnica se v lesnatém prostředí nachází rotunda Svatého Jiří z 9. - 10. století. Původní zdivo sahá do výšky 5 – 7 metrů. V jihozápadním svahu vrchu Krahulčí vrchy (566 m) leží tzv. Velká a Malá dolnosokolská jeskyně. Na ostrohu v Heťkově údolí se nacházejí pozůstatky hradiště z doby halštattské, které leželo na staré cestě spojující Pováží s Ponitřím.\n"}
{"id": "976818", "url": "https://cs.wikipedia.org/wiki?curid=976818", "title": "Nízký Inovec", "text": "Nízký Inovec\n\nNízký Inovec je geomorfologický podcelek geomorfologického celku Považský Inovec. Vyplňuje jeho centrální část ve východní oblasti. Na severu ho ohraničuje podsestava Vysoký Inovec, na východě Nitranská pahorkatina, na jihu Krahulčí vrchy a na západě Inovecké předhůří. Nejvyšším vrcholem je Bezovec (742,8 m n. m.).\n"}
{"id": "976820", "url": "https://cs.wikipedia.org/wiki?curid=976820", "title": "Vysoký Inovec", "text": "Vysoký Inovec\n\nVysoký Inovec je geomorfologický podcelek geomorfologického celku Považský Inovec, leží v jeho severovýchodní části. Na severu ho ohraničuje podsestava Trenčianská kotlina, na severovýchodě Trenčianská vrchovina, na východě Nitranská pahorkatina, na jihu Nízký Inovec a na východě Inovecké předhůří. Nejvyšším vrcholem je Inovec (1041,6 m n. m.).\n"}
{"id": "976821", "url": "https://cs.wikipedia.org/wiki?curid=976821", "title": "Trenčianska vrchovina", "text": "Trenčianska vrchovina\n\nTrenčianska vrchovina ( \"Trenčínská vrchovina\") je geomorfologická podsestava Strážovských vrchů, přičemž se nachází v jeho západní části. Nejvyšším bodem je vrch Vápeč, jehož vrchol a blízké okolí tvoří Národní přírodní rezervaci Vápeč.\n\n\n"}
{"id": "976823", "url": "https://cs.wikipedia.org/wiki?curid=976823", "title": "KV Turnhout", "text": "KV Turnhout\n\nKV Turnhout (celým názvem Koninklijke Voetbalvereniging Turnhout) je belgický fotbalový klub z města Turnhout. Byl založen roku 1912 jako Turnhout Sport Voetbalvereeniging pod matrikulačním číslem 148 (je i v klubovém logu). Domácím hřištěm je Stadsparkstadion s kapacitou 3 000 míst. Klubové barvy jsou modrá a bílá.\n\nV sezoně 2013/14 hrál v soutěži Derde Klasse B (belgická 3. liga).\n\nZdroj:\n\n\"K srpnu 2013\n\n\n"}
{"id": "976826", "url": "https://cs.wikipedia.org/wiki?curid=976826", "title": "Inovecké předhůří", "text": "Inovecké předhůří\n\nInovecké předhůří je geomorfologický podcelek geomorfologického celku Považský Inovec, tvoří jeho celou západní část. Na severu ho ohraničuje podsestava Trenčianska kotlina, na severovýchodě Vysoký Inovec, na východě Nízký Inovec, na jihovýchodě Krahulčí vrchy a Podunajská pahorkatina, na západě Dolnovážska niva. Bez výrazných vrcholů. V severovýchodní části je situována Selecká kotlina, část podcelku.\n"}
{"id": "976827", "url": "https://cs.wikipedia.org/wiki?curid=976827", "title": "Nitranská pahorkatina", "text": "Nitranská pahorkatina\n\nNitranská pahorkatina () je pahorkatina v širším okolí řeky Nitra a stejnojmenného města. Je to geomorfologická podsestava Podunajské pahorkatiny, která je spolu s Podunajskou rovinou částí Podunajské nížiny. Nitranská pahorkatina se díky vynikajícím přírodním předpokladům intenzivně využívá k zemědělství.\n\nNejvětší část Nitranské pahorkatiny se nachází v relativně širokém prostoru mezi pohořími Tribeč a Považský Inovec. Na východním okraji tohoto teritoria, v podhůří Tribeče, teče řeka Nitra. Toto území se dá přibližně charakterizovat jako trojúhelník utvořený městy Nitra, Hlohovec a Topoľčany. Nicméně Nitranská pahorkatina se rozprostírá i mimo toto území. Na severu sahá až do oblasti Bánovců nad Bebravou, což znamená, že ji z části ohraničují i Strážovské vrchy. Na jihu zase zabírá kus země od zmiňovaného trojúhelníku až po oblast Nových Zámků, kde plynule přechází na jihu do Podunajské roviny, na západě tohoto území (jižněji od Považského Inovce) do Trnavské pahorkatiny (přirozenou hranici zde tvoří řeka Váh).\n\nZ územněsprávního hlediska se většina Nitranské pahorkatiny nachází v Nitranském kraji, na západě však částečně i v Trnavském kraji a na severu i v Trenčínském kraji. Na území Nitranské pahorkatiny jsou okresy: Nitra, Topoľčany, Bánovce nad Bebravou, Partizánske, Hlohovec, Galanta, Šaľa a Nové Zámky.\n\nNitranská pahorkatina se jako geomorfologická podsestava dělí na podcelky ještě nižší úrovně, než je ona sama. Na jejím severu, v podhůří Povážského Inovce se rozkládá Bojnianská pahorkatina, která dostala své jméno podle obce Bojná v okrese Topoľčany. Další krajinná podsestava Nitranské pahorkatiny, Zálužianská pahorkatina, se rozprostírá jižně od Bojnianské pahorkatiny, v okolí obce Veľké Zálužie. Ještě jižněji leží Nitrianská tabule, jejíž reliéf už pomalu přechází do roviny. \n\nVětšinou zvlněný reliéf Nitranské pahorkatiny je jako stvořený pro zemědělství. V jižních částech oblasti je půda tvořena černozemí, v severnějších územích zas hnědozemí. I klimatické podmínky mimořádně nahrávají zemědělské činnosti - průměrná teplota v lednu se pohybuje v rozmezí 1 - 4 stupňů Celsia, v červenci 18 - 20 stupňů Celsia. Průměrné srážkové úhrny jsou 600–700 mm ročně.\n\nToto předurčení nezůstalo nevyužité. Území se skutečně intenzivně využívá k zemědělství, z původních dubových porostů zůstaly jen zbytky v podobě hájů. Nitra se dokonce považuje za centrum slovenského zemědělství s jedinou slovenskou univerzitou zaměřenou na tuto činnost a s výstavištěm Agrokomplex.\n\nNejdůležitějšími městskými sídly v oblasti jsou Nitra, Topoľčany, Hlohovec a Bánovce nad Bebravou. Ostatní okresní města, jejichž okresy leží v oblasti Nitranské pahorkatiny se buď nacházejí mimo tuto oblast nebo je jejich zařazení sporné.\n\nZ významnějších vesnic je třeba zmínit Veľké Zálužie, Lehotu, Bojnou, Močenok, Šoporňu, Patu, Báb, Lukáčovce, Rišňovce, Výčapy-Opatovce, Preseľany, Čakajovce, Alekšince, Zbehy, Lužianky, Veľké Ripňany, Radošinu, Dražovce, Horné Obdokovce a mnoho jiných.\n\n"}
{"id": "976829", "url": "https://cs.wikipedia.org/wiki?curid=976829", "title": "Višňovská jeskyně", "text": "Višňovská jeskyně\n\nVišňovská jeskyně je jeskyně, která se nachází na severozápadním úpatí vrchu Hoblík (934 m) ve Višňovské dolině nedaleko obce Višňové v Lúčanské Malé Fatře. Jeskyně je významná z geologického a geomorfologického hlediska.\n\nNení veřejnosti přístupná.\n"}
{"id": "976831", "url": "https://cs.wikipedia.org/wiki?curid=976831", "title": "Havran (sedlo)", "text": "Havran (sedlo)\n\nHavran je horské sedlo v Krahulčích vrších v nadmořské výšce 390 m, podcelku Povážského Inovce, nad městem Piešťany. Sedlem prochází hranice mezi Trnavským a Nitranským krajem a mezi okresem Piešťany a Topoľčany.\n\nSedlem vede důležité silniční spojení z Pováží do Ponitří, konkrétně z Piešťan do Radošiny a Topoľčan, silnice II/499.\n\n"}
{"id": "976833", "url": "https://cs.wikipedia.org/wiki?curid=976833", "title": "Panská Javorina", "text": "Panská Javorina\n\nPanská Javorina je 942,6 m vysoký vrch v severovýchodní části pohoří Považský Inovec na Slovensku. Východní a z části severní svahy jsou odlesněné a slouží jako pastviny. Boční svahy pokryté hustými lesy tvoří lovecké revíry vysoké a černé zvěře. V sedle je důležitá křižovatka turistických tras.\n\nV roce 2010 byla na vrcholu vybudována 16 m vysoká dřevěná rozhledna.\n\nVrchol je dostupný po turistické trase číslo 2419, 5130 a 8116\n"}
{"id": "976836", "url": "https://cs.wikipedia.org/wiki?curid=976836", "title": "Pseudoterasa Váhu", "text": "Pseudoterasa Váhu\n\nPseudoterasa Váhu je přírodní památka SR v pohoří Považský Inovec v podcelku Inovecké předhůří, přibližně 3 km v oblouku mezi obcemi Hrádok a Hôrka nad Váhom. Nachází se v katastrálním území obcí Hrádok a Hôrka nad Váhom, okres Nové Město nad Váhom v Trenčínském kraji.\n\nVyhlášena byla v roce 1983 na rozloze 11,8 ha, bez ochranného pásma. Předmětem ochrany je cenný geomorfologický útvar svědčící o vývoji údolí Váhu v postglaciální době. Význam území je vědeckovýzkumný a krajinářský. Na území památky platí 4. stupeň ochrany.\n\n\n"}
{"id": "976837", "url": "https://cs.wikipedia.org/wiki?curid=976837", "title": "Přírodní památka na Slovensku", "text": "Přírodní památka na Slovensku\n\nPřírodní památka SR (zkratka PP) je kategorie chráněných území na Slovensku. Je to bodový, liniový nebo jiný maloplošný ekosystém, jeho složka nebo prvek, zpravidla s výměrou do 50 ha, který má vědecký, kulturní, ekologický, estetický nebo krajinotvorných význam.\n\nJedinečnou přírodní památku, která představuje součást nejvýznamnějšího přírodního dědictví státu, může ministerstvo obecně závazným právním předpisem ustanovit národní přírodní památkou (zkratka NPP).\n"}
{"id": "976839", "url": "https://cs.wikipedia.org/wiki?curid=976839", "title": "Obtočník Váhu", "text": "Obtočník Váhu\n\nObtočník Váhu je unikátní geomorfologický tvar okrouhlíku na středním Pováží v katastrálním území obce Hrádok v okrese Nové Mesto nad Váhom v Trenčínském kraji. Od roku 1983 je přírodní památkou. Jeho rozloha je 1,39 ha. Organizačně spadá pod Správu Chráněné krajinné oblasti Bílé Karpaty.\n\nObtočník Váhu je přírodní památka v oblasti Bílých Karpat. Nachází se v okrese Nové Mesto nad Váhom v Trenčínském kraji. Ochrana území byla vyhlášena v roce 1983 na rozloze 1,39 ha. Ochranné pásmo nebylo stanoveno. Přírodní památka umožňuje studium a výzkum vývoje, kterým prošlo aluvium Váhu po pleistocénním zalednění. Je též důležitou ekostabilizační plochou zemědělské krajiny ve svém okolí.\n\n"}
{"id": "976840", "url": "https://cs.wikipedia.org/wiki?curid=976840", "title": "Chrám svatého Alexandra Něvského (Varšava)", "text": "Chrám svatého Alexandra Něvského (Varšava)\n\nChrám svatého Alexandra Něvského (polsky \"Sobór św. Aleksandra Newskiego\") byl chrám Ruské pravoslavné církve, vybudovaný v centru polské metropole. Nacházel se na Saskem náměstí, které dnes nese název po Józefu Piłsudském. Jeho stavba měla reprezentovat moc Ruského impéria nad územím připojené části Polska.\n\nChrám byl vybudován v letech 1894 až 1912 podle plánů architekta Leona Benois. Stavbu inicioval tehdejší ruský správce Polska Josip Vladimirovič Gurko, který chtěl vybudovat důstojný pravoslavný chrám pro četné ruské a pravoslavné obyvatelstvo tehdejší Varšavy. Inspiroval se mnoha významnými památkami staroruské architektury. Šlo zejména o skvosty pravoslavného umění z míst Vladimir a Suzdal. Určitou inspiraci představovala i bazilika svatého Marka v Benátkách, který byl postaven v byzantském slohu. Kostel byl postaven z darů ruských šlechticů pravoslavného vyznání a ze sbírek. Základní kámen byl položen dne 30. srpna na svátek svatého Alexandra Něvského. Kromě Josipa V. Gurka se této události zúčastnili představitelé pravoslavné církve z celého Ruska. Chrám byl nakonec vysvěcen 20. května 1912. Jeho zvonice měla výšku 70 metrů a patřila k nejvyšším budovám ve Varšavě. Chrám měl pět pozlacených kopulí. Interiér byl vyzdoben freskami V. Vasnecova a jiných umělců.\n\nChrám byl zasvěcen ruskému panovníkovi a národnímu světci Alexandrovi Něvskému. Alexandr Něvský se stal symbolem ruské vojenské síly a dominance pravoslavné víry nad katolicismem. V roce 1915 byl zabrán německými okupačními vojsky a konaly se v něm katolické a evangelické bohoslužby v německém jazyce. Byl přejmenován na Chrám svatého Jindřicha. Po válce byl vrácen pravoslavné církvi, ale nad jeho osudem se vznášelo stále více otazníků. Tento chrám iritoval převážně římskokatolické polské nacionalisty, kteří od vzniku nezávislého polského státu prosazovali jeho zbourání. Viděli v něm symbol ruského samoděržaví a rusifikace předchozího období. Poláci ho vnímali jako symbol ruské nadvlády nad Polskem v období od trojího dělení Polska a Vídeňskeho kongresu až po rok 1918. Proto bylo rozhodnuto v letech 1924 až 1926 chrám z centra města odstranit.\n\n"}
{"id": "976841", "url": "https://cs.wikipedia.org/wiki?curid=976841", "title": "Isabella Rosselliniová", "text": "Isabella Rosselliniová\n\nIsabella Fiorella Elettra Giovanna Rosselliniová (* 18. červen 1952, Řím) je herečka a modelka. Má americké a italské občanství. \n\nJe dcerou švédské herečky Ingrid Bergmanové a italského režiséra Roberta Rosselliniho. V letech 1979–1982 byl jejím manželem americký herec Martin Scorsese, poté byla partnerkou režiséra Davida Lynche (1986–91) a následně herce Gary Oldmana (1994–1996). \n\nPrůlomem v její herecké kariéře se roku 1986 stal mysteriózní snímek Davida Lynche \"Modrý samet\" (\"Blue Velvet\"), kde ztvárnila hlavní roli zpěvačky. Úspěch jí přinesl i rok 1992, kdy hrála v černé komedii Roberta Zemeckise \"Smrt jí sluší\" (\"Death Becomes Her\") a také hrála v klipu zpěvačky Madonny \"Erotica\", což jí přineslo pověst „sexsymbolu“. Vzápětí svou pozici hvězdy upevnila ve snímcích \"Fearless\" (1993) či \"Wyatt Earp\" (1994). Čtrnáct let byla hlavní tváří kosmetické značky Lancôme.\n\n"}
{"id": "976842", "url": "https://cs.wikipedia.org/wiki?curid=976842", "title": "Jastrabské sedlo", "text": "Jastrabské sedlo\n\nJastrabské sedlo (hovorově Sedlo Jarky) je přirozená a viditelná terénní sníženina, která tvoří hranici mezi pohořími Strážovské vrchy a Považský Inovec. Nachází se mezi obcemi Mnichova Lehota a Trenčianske Jastrabie v okrese Trenčín.\n\nLeží na místě jastrabianského tektonického zlomu, který odděluje druhohorní příkrovové formace Strážovských vrchů od krystalických břidlic Považského Inovce. V místě zlomu vystupuje na povrch několik minerálních pramenů, z nichž nejpopulárnější u Trenčianských Mitic lze navštívit z odpočívadla u silnice první třídy procházející sedlem. V blízkosti sedla se nachází v tělese dolomitů a vápenců Chočského příkrovu rozsáhlý kamenolom.\n\nSedlo je důležitým dopravním koridorem mezi oblastí Trenčína a regionem Horní Nitry. Vede jím frekventovaná silniční komunikace I/50 i železniční trať Trenčín - Chynorany.\n\n"}
{"id": "976845", "url": "https://cs.wikipedia.org/wiki?curid=976845", "title": "István Medgyaszay", "text": "István Medgyaszay\n\nIstván Medgyaszay (roz. Benkó) (23. srpna 1877, Budapešť, Rakousko-Uhersko − 29. dubna 1959, Budapešť, Maďarsko) byl maďarský architekt, autor odborné literatury. Patřil mezi významné maďarské secesní architekty. Ve své tvorbě čerpal z lidové, především ze Sedmihradské architektury. Inspiroval se i uměním dálného východu, a tyto motivy ztvárnil za pomocí ve své době revolučního materiálu, železobetonu.\n\nSvé příjmení Medgyaszay přijal až později po své staré matce, Kornélii Medgyaszay. Jeho otec, Károly Benkó (1837 - 1893) byl zedník a stavitel. Ödön, jeho mladší bratr, zemřel v mladém věku, starší bratr Gyula Medgyaszay se stal architektem.\n\nV letech mezi 1893 a 1896 studoval na Státní průmyslové škole v Budapešti obor stavebnictví, následně rok pracoval v ateliéru u Imricha Francseka. Odmaturoval v roce 1898, v dalším roce pracoval ve Vídni, pak se tam přihlásil na Akademii výtvarných umění a současně na Vídeňskou technickou univerzitu. (K. K. Technische Hochschule). Studoval u Otto Wagnera, silný vliv měl na něj i Ödön Lechner. Po dvou letech, v roce 1902 přestoupil na technickou univerzitu v Budapešti. Za svůj návrh Národního panteonu získal v roce 1903 cenu Akademia Gundel. Autorizovaným architektem se stal v 1904 na Budapešťské technické univerzitě. Medgyeszay od roku 1904 procestoval jednotlivé regiony Uherska, Francie, Švýcarska a Německa, a zkoumal charakteristické znaky místního folklóru. Jeho cestopisy se objevily v I. a II. svazku knihy: \"A magyar nép művészete\" - Umění maďarského lidu od D. Malonyaiho.\n\nV té době celou Evropu dobyla z lidového folklóru čerpající secese a její anglická podoba \"art nouveau\", která přinesla nový způsob tvorby interiérů s charakteristickými ornamenty. V Maďarsku to znamenalo inspiraci z lidové ornamentiky s ohledem na její nápaditost a tvarosloví. Takto se stala secese kolébkou typické maďarské architektury.\n\nMedgyaszay byl mezi prvními, kteří poukazovali na estetické nedostatky tehdejší železobetonové architektury. V roce 1908 se uskutečnila jeho slavná přednáška ve Vídni: Umělecké řešení architektury železobetonu. Poukázal na řešení konstrukcí nově postaveného divadla: montované nové konzoly balkonů, ornamentální stropy, pergoly, držáky svítidel, moderní hlavice.\n\nV roce 1911 zkoumal starověké kulturní památky na pobřeží řeky Nil v Egyptě a Súdánu. Roku 1915 se dobrovolně přihlásil na vojenskou službu a sloužil na frontě, v témže roce se oženil s Gabrielou Matrinovichou. Narodily se jim tři dcery.\n\nOd roku 1927 byl soukromým docentem na technické univerzitě. Byl jedním z předsedů Maďarsko-indické společnosti (Magyar-Indianu Társaság). V roce 1932 také odcestoval do Indie, kde hodně čerpal z pravěké východní architektury.\n\n\nInteriéry:\n\n\nNa Slovensku je poměrně málo secesních sakrálních architektonických památek. Do tohoto nevelkého počtu staveb z prvního desetiletí 20. století patří dva kostely nacházející se v jižní oblasti Slovenska. Jedním z nich je římskokatolický kostel svaté Alžběty v Mule z roku 1910, druhým je římskokatolický kostel svatého Ladislava v Hurbanově z let 1912–1913.\n\n"}
{"id": "976848", "url": "https://cs.wikipedia.org/wiki?curid=976848", "title": "Has God Seen My Shadow? An Anthology 1989-2011", "text": "Has God Seen My Shadow? An Anthology 1989-2011\n\nHas God Seen My Shadow? An Anthology 1989-2011 je kompilační album amerického hudebníka Marka Lanegana, vydané v lednu 2014 u vydavatelství Light in the Attic Records. Vedle písní, které vyšly na jeho studiových albech, album obsahuje také dvanáct dříve nevydaných skladeb. Vedle autorských skladeb album obsahuje také několik coververzí, například od Tima Hardina či Johna Calea. Album vyšlo ve dvou verzích: na dvou CD a třech LP deskách.\n\n"}
{"id": "976854", "url": "https://cs.wikipedia.org/wiki?curid=976854", "title": "Bajtavský potok", "text": "Bajtavský potok\n\nBajtavský potok je potok v jihovýchodní části Podunajské pahorkatiny, v podcelku Ipeľská pahorkatina, na území okresu Nové Zámky. Je to poslední levostranný přítok Hronu a měří 7,8 km.\n\nPramení na západním svahu Sovího vrchu (204,5 m n. m.) v Zalabském chrbátu v nadmořské výšce cca 188 m n. m., západně od obce Salka.\n\nNejprve teče jihovýchodním směrem podél osadě Hluboký Majer na levém břehu a stáčí se na jih. Následně vtéká do vodní nádrže Bajtava, kam nejprve zprava ústí přítok z Bajtavské doliny, pak zleva přítok z obce Bajtava a teče v prostoru tzv. Bajtavské brány na západním okraji pohoří Burda. Z levé strany dále přibírá krátký přítok pramenící jihozápadně od zmíněné obce a na okraji sousední obce Kamenica nad Hronom se prudce stáčí na západ. Pak obtéká masiv u obce (porostlý vinohrady) nejprve ze severu, přičemž napájí malou vodní nádrž, následně obloukem protéká po západním i jihozápadním úpatí mírně zvlněným korytem av nadmořské výšce přibližně 105 m n. m. ústí západně od obce do Hronu.\n"}
{"id": "976855", "url": "https://cs.wikipedia.org/wiki?curid=976855", "title": "Mcdonaldizace", "text": "Mcdonaldizace\n\nPojem „mcdonaldizace“ poprvé použil americký sociolog George Ritzer ve své knize\" The McDonaldization of Society\" (1993). Ritzer využil tento termín k pojmenování takové situace, kdy společnost přijme životní styl podobající se chodu rychlo-obslužných restaurací (fast-foodů) jako je například McDonald's. Mcdonaldizace je charakteristická pro rozvinutou moderní společnost vyznačující se moderním racionálním způsobem uvažování. Předchůdcem Ritzerovy teorie mcdonaldizace, která popisuje přeměnu moderní společnosti, byla teorie racionalizace, jejíž autorem je jeden ze zakladatelů sociologie Max Weber. Dle Webera závisí racionalizace především na hodnotě efektivity a funkčnosti. Na rozdíl od Webera vidí Ritzer základ racionalizace v technokratičnosti a absolutní byrokratické kontrole, která vede k dehumanizaci společnosti. Proces mcdonaldizace není typický pouze pro Spojené státy americké, kde vznikl, ale díky globalizaci se stává takřka celosvětovým fenoménem.\n\nRestaurace McDonald’s a veškeré charakterističnosti s ní spojené nevznikly samy o sobě. Úspěch restaurací McDonald's byl zaručen správným zkombinováním několika dalších složek, které se rozvíjely během 20. století. Všechny tyto složky zároveň splňují 4 typické rysy mcdonaldizace a jsou tak de facto jejími předchůdci. \n\nO byrokracii v moderním pojetí pojednává ve svém díle zejména Max Weber. Podle něj byla byrokracie typickým příkladem racionalizačního procesu. Tvrdí, že v západní kultuře se zrodil nový, dosud nevídaný typ takového procesu, který nazývá formální racionalitou. Tu vystihuje jako hledání optimálních prostředků k dosažení cíle, které má svá pravidla a omezení. \n\nV praxi tato teorie měla dopad takový, že zatímco v minulosti museli lidé objevovat podobné mechanismy sami, dnes jim v takovém rozhodování pomáhají struktury, ve kterých lidé fungují, a které jim diktují, co mají dělat. \n\nZakladatelem byl Frederick W. Taylor, který sestavil sérii kroků namířených k racionalizaci práce. Prováděl tzv. ‚‚studie času a pohybu” u dělníků, které již považoval za poměrně efektivně pracující, aby objevil nejlepší možný způsob výkonu práce. Složité úkoly následně rozděloval na menší úseky, které vykonávali jednotliví dělníci, čímž jejich práci sice zefektivnil, avšak dehumanizoval, tzn., že s lidmi bylo zacházeno spíše jako s roboty a jejich práci tím značně odosobnil. Z práce se vytratila jedinečnost člověka, každý dělník se stal lehce nahraditelným. Dělníci byli nuceni vykonávat jednu opakovanou činnost, a tedy nebylo využito všech jejich předností.\n\nPopularizována zejména díky Henrymu Fordovi a jeho efektivnímu užití této linky v jeho automobilce. To, co každý dělník dělá na pásu, je vysoce předvídatelné a ve finále je každý produkt totožný. Následně se montážní linka prosazuje i v dalších odvětvích včetně potravinářského. \n\nJe totiž mnohem ekonomičtější postavit velké množství vysoce specializovaných, nekvalifikovaných dělníků k pohyblivému pásu, než dát stejný počet řemeslníků do dílny a požádat je, aby sestrojili auto. \n\nPodle Ritzera je proces mcdonaldizace charakterizován 4 nejdůležitějšími aspekty – efektivita, vypočitatelnost, předvídatelnost a kontrola. \n\nTento proces se však netýká pouze politiky fast-foodů. V moderní době se fenomén rychlo-obslužných restaurací dostává i do každodenního života. Vytváří z původních tradičních hodnot novou hybridní společnost a její kulturu. Využívání principů mcdonaldizace vede podle Ritzera k iracionalizaci a dehumanizaci tradičních hodnot. Ve zjednodušeném podání má mcdonaldizace tyto 4 základní rysy, které lze vysvětlit na principu fungování samotného fast-foodu McDonald‘s:\n\nStojí na výběru ideálních prostředků k dosažení cíle, a to v co nejkratším časovém úseku. Na příkladu fast-foodů to znamená, obsloužit co nejrychleji co nejvíce zákazníků. Tento princip spočívá v oboustranné spokojenosti. Prodejce nabude vyšších tržeb a zákazník ušetří mnoho času. \n\nNávštěva fast-foodu se jeví zákazníkovi jako velmi efektivní. Nejen, že nemusí nic nakupovat, ale nemusí ani vařit. Velké parkoviště zákazníkovi ušetří čas, cesta k pultu je velmi krátká a nabídka je jen omezená-tak aby zákazník nemusel dlouho vybírat. Efektivní by měla být i samotná konzumace, tudíž je i jídlo vytvořeno tak, aby jej zákazník co nejrychleji zkonzumoval a neblokoval místo nově příchozím hostům. To je také důvod, proč jediné kuřecí maso v McDonald's jsou McNuggets-nemají kosti a nezabírají tolik času na konzumaci.\n\nRitzer u mcdonaldizace zdůrazňuje věci, které mohou být zkalkulovány, spočítány a kvantifikovány. Vychází z tendence, že kvantitu lze považovat za ekvivalent kvality. \n\nMcDonald's informoval svými obrovskými nápisy o milionech prodaných hamburgerů. To mělo indikovat, že úspěch s tolika prodanými pokrmy značí jejich kvalitu. Příklad vypočitatelnosti lze uvést také v dalších, rychloobslužných zařízeních, a to nejen u kvantity prodaného zboží. Například hamburger Whooper® od společnosti Burger King (jako český překlad můžeme použít „obrovská věc“), stejně tak Big Mac®. Takový název má zákazníka informovat o tom, že dostane opravdu velkou porci jídla. Velikost produktu však exponuje nejen jejich pojmenování, ale i samotný vzhled. Housky u hamburgerů jsou záměrně nadýchanější a za zmínku stojí rovněž hranolky, které jsou speciální lopatkou nabírány tak, aby evokovaly dojem, že z obalu překypují.\n\nLidé v racionální společnosti chtějí vědět, co mohou očekávat, kdekoliv a kdykoliv. Vyhýbají se pocitu nejistoty a překvapení. A tak kladou důraz na disciplínu, pořádek, systematizaci, rutinu a jednoduchost.\n\nPředvídatelnost těží z toho, že společnosti lidem tyto jistoty poskytují. A to například formou identických prostředí v jednotlivých typech restaurací či hotelů. Předvídatelnost v mcdonaldizaci značí stejná loga, oblečení zaměstnanců i standardně neměnné oslovování zákazníků. Tyto nástroje tak neslouží jen jako Corporate identity podniku, nýbrž také jako nástroj budování důvěry. Na tomto principu jsou postaveny například i hromadné zájezdy, kdy jsou plány prohlídek postaveny tak, aby se turisté vyhnuli nadměrnému kontaktu s tamní kulturou. \n\nKontrola v mcdonaldizaci vychází z nejistoty a nepředvídatelnosti lidského faktoru. Hledá tak prostředky, které by zlepšily kontrolu jak nad zaměstnanci, tak i nad zákazníky. Mezi techniky kontroly lze zařadit stroje, ale také naučené úkony, postupy a techniky. Ritzer však poznamenává, že tyto techniky slouží i ke zvyšování efektivity a ziskovosti.\n\nSpolečnost McDonald's tak vytvořila pracovní postupy, které zvládne i člověk neznalý kuchařské profese. Prvním důvodem může být zefektivnění výroby, jako další důvod však Ritzer uvádí zaměstnávání mladých lidí, kteří tyto úkony zvládnou a díky své mladistvé vstřícnosti se těmto úkolům snáze přizpůsobí. \n\nGeorge Ritzer bývá často kritizován za neobjektivitu právě v otázce mcdonaldizace. Sociologická komunita u něj postrádá pohled z více úhlů. V Mcdonaldizaci společnosti vychází pouze z teorie Maxe Webera a nehodnotí problém z více pohledů. Tímto způsobem se Ritzerova teorie považuje za vlastní subjektivní názor a jakousi iluminátskou teorii. V knize nejsou vyzvedávány světlé stránky a je jí tak vyčítán i přílišný pesimismus i nadměrná kritika.\n\nMcdonaldizace produkuje řadu iracionalit. Dobrým příkladem je tzv. efektivnost, kterou lidem firmy prezentují jako výhodný benefit jejich služeb. Efektivní je však pouze pro akcionáře, vrchní management a vlastníky dané firmy. Pro ostatní to znamená sekundární komplikace. Bankomaty byly vytvořeny proto, aby umožnily vybírat a vkládat hotovost 24 hodin denně, nezávisle na bankovních úřednících. Paradoxně se však před nimi často tvoří fronty, občas se porouchají a přidělávají lidem práci navíc.\n\nVíno obsahující mizivé množství hroznů, kečup bez pravých rajčat – typické iracionality, které zákazníky provázejí při nakupování v supermarketech. Všechny iluze o těchto produktech jsou vytvářeny proto, aby zákazníci nebyli zasaženi plnou racionalizací výroby těchto produktů, protože vyrábět z náhražek je levnější, efektivnější a časově méně náročné.\n\nIracionalitu vytváří i pracovní prostředí v mcdonaldizovaných společnostech. Pracovní kolektiv se obměňuje v řádu měsíců, protože málokdo vydrží dlouho na místě s dehumanizovaným přístupem, jednotnými směrnicemi a racionalizovanou výrobou. Pracovní kolektiv spolu téměř nekomunikuje a z neustálého předstírání určitých emocí (smějte se na zákazníky) jsou zaměstnanci mnohdy unavení a podráždění.\n\nTyto racionalizované systémy vedou často k pravému opaku toho, čeho se snaží dosáhnout. Jsou dražší než klasická řešení, produkují více znečištění a ničí pracovní morálku zaměstnanců.\n\nDe-mcdonaldizace popisuje reakci společnosti na dehumanizaci zákazníků. Firmy a restaurace začínají vymezovat vůči těm, kteří využívají mcdonaldizaci k získání co nejvíce zákazníků. Snaží se na zákazníka zapůsobit co nejpřívětivěji a vytvořit iluzi jedinečnosti svých produktů i zákazníků. Mezi společnosti, pro které je tento typ managementu charakteristický, patří například Starbucks nebo eBay.\n\nTzv. „starbuckizace“ se vyznačuje zejména snahou o vytvoření co nejpřívětivějšího prostředí, které své zákazníky láká a vybízí k delšímu pobytu. Přestože je výroba jednotlivých nápojů stejně jako v restauracích McDonald‘s velmi standardizovaná, Starbucks se snaží dávat důraz na kvalitu a exkluzivitu produktů. To se však odráží na ceně, která je svou výší protipólem cen produktů nabízených ve fast-foodech. Přestože se „starbuckizace“ v mnohém od mcdonaldizace liší, mnohé znaky efektivity, vypočítatelnosti, kontroly i předvídatelnosti tu lze také definovat.\n\nStránky eBay nabízejí obrovské množství různorodého zboží, které je k dispozici všem potenciálním zákazníkům vždy a všude. Na rozdíl od menu McDonaldů, které je totožné na každé pobočce po celém světě, je „menu“ nabízené společností eBay každý den jiné. I přes tuto odlišnost můžeme i zde pozorovat prvky předvídatelnosti, a to v jednotném vzhledu internetových stránek či hodnocení prodejců, které umožňuje zákazníkům posoudit, nakolik je konkrétní koupě riskantní.\n\nAni „starbuckizace“ ani „eBayizace“ nemají však v současnosti dostatečný potenciál na to, aby proces mcdonaldizace nahradily. \n\nPodle Ritzera se stal předchůdcem koncepce mcdonaldizace vynález Američana Henryho Forda – montážní linka. Systému hromadné průmyslové výroby známého od počátků 20. století je proto nazýván fordismus. Zavedení masové hromadné výroby ve Fordových závodech umožnilo této automobilce uvést na trh veliký objem standardizovaných a poměrně laciných automobilů, avšak někdy na úkor jejich kvality. V dnešní době se můžeme s prvky mcdonaldizace setkat téměř všude. Hlavní ukázkou procesu mcdonaldizace v praxi jsou všechny fast-foody. S tímto konceptem se však v současnosti setkáváme i ve vzdělání (McUniversities), zdravotnictví (McHospitals), zábavním průmyslu, mediích nebo cestovním ruchu.\n\nVšechny čtyři základní prvky mcdonaldizace můžeme nalézt ve vzdělávacích programech západního světa. Jednotlivé třídy studentů nejsou jejich vyučujícími brány jako skupina jedinců, ale jen jako dav studentů. Cílem vyučujících je pak tento dav bez rozdílu co nejrychleji „nasytit“ předepsanými informacemi. Vztah mezi učitelem a žákem je pak často velmi neosobní (\"efektivnost\"). Na univerzitách pak pozorujeme přednáškové sály zaplněné stovkami studentů (\"vypočítatelnost\"). Všem studentům jsou „servírovány“ identické informace. Tento postup zajišťuje velmi podobné výstupní výsledky a znalosti studentů napříč státy (\"předvídatelnost\").V současné době slouží však vzdělávací systém spíše k naučení studentů poslouchat, přisvojit si zvyky každodenní práce a připravit se na budoucí zaměstnání (\"kontrola\").\n\nVe zdravotnictví můžeme se stále zrychlujícím vývojem technologií pozorovat paradoxní dehumanizaci v přístupu doktorů ke svým pacientům. Záznamy zdravotního stavu pacientů již nejsou evidovány v kartotéce, ale využívá se mnohem modernější technologie – počítače, tablety, aj. (\"kontrola\"). \"Efektivita\" se projevuje ve snaze co nejrychleji pacienty přijmout, vyšetřit a poslat opět domů, aby svá lůžka uvolnili pro další pacienty. Lékaři operují své pacienty „jako na běžícím pásu“ (\"vypočítatelnost\").\n\nModelovým příkladem je mořská farma určená k chovu lososů. Ryby jsou uzavřeny v obrovských uzavřených sádkách, kde jsou krmeny granulátem s přídavkem růstových drog a chemikálií (efektivita). Aby chovatelé dosáhli typicky růžového masa, přidávají do potravy karoteny, které ryba přirozeně získává ze skořápek korýšů, která pojídá. Veškerá aktivita je zaměřena na co největší sklizeň těch nejkvalitnějších kusů. Losos je pak naporcován na téměř identické filety a prodáván do celého světa (předvídatelnost). Díky produkci farem se pak trh naplňuje velkým množstvím lososího masa, které není příliš drahé a má určitou kvalitu (vypočitatelnost).\n\nV posledních letech vzrostl počet tzv. televizních kazatelů. Dokonce i Vatikán má vlastní televizní centrum, skrze které provádí bohoslužby pro mnohem větší počet věřících, než kterých by se sešlo v kostelech a katedrálách (efektivita). Vše prostřednictvím televize a z pohodlí domova. Kazatelé mají větší kontrolu nad svým projevem a lepší přehled o věřících (kontrola). Kázání je kratší a má jednotnou podobu pro všechny své diváky (předvídatelnost).\n\nDostupnost automobilů vedla ke vzniku mnoha předměstských sídlišť. Tato sídliště byla dopředu plánována jako komunita, která může samostatně fungovat. Práce dělníků na takových sídlištích byla racionalizována stejně jako tomu je u montážní linky, zde se však nepřemisťuje produkt, nýbrž dělník. Mcdonaldizací sídlišť se zde myslí, že taková sídliště jsou si značně podobná, ať už tyto panelové domy stojí kdekoliv na světě. Jejich výstavba a následný život v nich probíhají velmi podobně.\n\nNákupní centrum splňuje všechny základní charakteristiky mcdonaldizace. Obsah nákupních center se podobá, ať už je člověk kdekoliv. Zároveň tato centra poskytují prostor pro existenci rychloobslužných podniků, mezi které patří také McDonald’s. Vzájemně se tedy doplňují – nákupní centrum poskytuje předvídatelné, uniformní a profitující místo. Podnik naopak zaplňuje část prostoru, která by jinak zůstala pravděpodobně prázdná. \n\nRacionalizace dle Ritzera je rozumově zdůvodněná organizace činností, samotná mcdonaldizace je pak racionalizací nejvyššího stupně. Mcdonaldizace je význačná tím, že jeden úkol rozdělí na mnoho dalších úkolů. Takhle rozbitou strukturu poté sváže dohromady logickým a efektivním řešením, při němž dosáhne opakovaně stejného výstupu a kvality. Mcdonaldizace však na rozdíl od Ritzerovy racionalizace vytváří tzv. iracionality. Příkladem může být řetězec fast-foodových restaurací – jídlo, už podle názvu, má být servírováno rychle, ale přitom se před pokladnami tvoří velké fronty.\n\nProces mcdonaldizace bude s největší pravděpodobností nadále pokračovat, protože se jeho hnací faktory slučují s cíli společnosti. Jednak jde o vyšší zisk a nižší ceny. Užitím technologií a omezením lidského prvku dochází k větší efektivitě a nižším nákladům. Dalším faktorem jsou naše kulturní sklony, jejichž přirozeností je vyhledávání efektivnosti, vypočitatelnosti, předvídatelnosti a kontroly. Třetím důvodem jsou moderní trendy, kdy např. v rodině běžně pracují oba rodiče. Kvůli časovému vytížení se tak i v rodinách hledají rychlejší a efektivnější cesty třeba právě ve stravování. George Ritzer nazval tuto situaci, kdy mcdonaldizace v souladu se společenským vývojem čím dál více a téměř nevyhnutelně ovlivňuje život každého jedince, železnou klecí mcdonaldizace.\n\nV případě některých lidí se hovoří o tzv. sametové kleci mcdonaldizace, jelikož jim procesy související s mcdonaldizací vyhovují. Takoví lidé dávají přednost životu, ve kterém není nutno příliš mnoho kreativity v rozhodování. Postoj vůči mcdonaldizaci však není jednotný. Společnost by se podle vnímání mcdonaldizace dala rozdělit do tří skupin.\n\n\n\nGeorge Ritzer publikoval metody, kterými lze s mcdonaldizací bojovat. Zejména se dá bránit otevřenou kritikou a vytvářením tlaku ze strany zákazníků. Důležité jsou také alternativy, které se místo na kvantitu a rychlost soustředí na kvalitu. Jako příklad může sloužit např. B&B, neboli lůžko a snídaně, kdy se lidé mohou ubytovat v něčí domácnosti, čímž se vytváří alternativa k neosobním hotelovým pokojům. Úspěšné alternativy však mohou podléhat mcdonaldizaci kvůli ekonomickým vlivům. Rostoucí poptávka vedla k mcdonaldizaci konceptu B&B, kdy hostitele vystřídali manažeři, což vedlo k úpadku kvality (prach, připálené snídaně, nekvalitní káva, neosobní přístup atd.)\n\n\n\n"}
{"id": "976856", "url": "https://cs.wikipedia.org/wiki?curid=976856", "title": "Antišovec", "text": "Antišovec\n\nAntišovec je potok v horním Šariši, v západní části okresu Bardejov. Je to levostranný přítok Oľmova, má délku 5,3 km a je tokem VII. řádu.\n\nPramení ve východní části Lubovnianské vrchoviny na východním úpatí vrchu Pustá (867 m n. m.) v nadmořské výšce přibližně 690 m n. m., při slovensko-polské státní hranici. Od pramene teče na krátkém úseku nejprve na jihovýchod, následně se stáčí severojižním směrem a zprava přibírá přítok z jihovýchodního úpatí Pusté. Odtud pokračuje jihojihovýchodním směrem, vstupuje do severozápadního výběžku Ondavské vrchoviny, kde se stáčí opět severojižním směrem, protéká intravilán obce Hrabské. Zde zprava přibírá Širské, zleva krátký přítok ze severního svahu Hôrky (530,4 m n. m.) a na jižním konci obce ještě další krátký přítok z jihozápadního svahu Hôrky. Nakonec se stáčí na jihojihovýchod a jižně od obce se v nadmořské výšce cca 385 m n. m. vlévá do Oľmova.\n"}
{"id": "976857", "url": "https://cs.wikipedia.org/wiki?curid=976857", "title": "Elektrovojvodina (budova)", "text": "Elektrovojvodina (budova)\n\nElektrovojvodina (v srbské cyrilici Електровојводина) je název pro budovu stejnojmenné energetické firmy. Nachází se v Novém Sadu, na bulváru Osvobození (Bulevaru Oslobođenja).\n\nBudova v brutalistickém stylu byla vybudována podle architekta Milana Matoviće a dokončena v roce 1977. Spolu s Matovićem se na projektu podíleli Branislav Ivanović, Lászlo Erdély a Bratislav Karadžić. \n\nRozhlehlou administrativní stavbu tvoří několik vzájemně propojených celků, odpovídající tehdejší populární koncepci vzájemně propojených menších staveb pomocí mostů v různých výškách. Ve své době se jednalo o největší stavbu, která na Bulváru vznikla. Měla být první z řady budov veřejných institucí/státních, resp. oblastních firem, které měly v dané lokalitě sídlit, plánované další stavby však povětšinou nebyly realizovány.\n"}
{"id": "976858", "url": "https://cs.wikipedia.org/wiki?curid=976858", "title": "Waasland-Beveren", "text": "Waasland-Beveren\n\nWaasland-Beveren (celým názvem Koninklijke Voetbalclub Red Star Waasland-Sportkring Beveren) je belgický fotbalový klub z města Beveren. Byl založen roku 1936 jako Red Star. Domácím hřištěm je Freethielstadion s kapacitou 13 290 míst. Klubové barvy jsou žlutá a červená.\n\nZdroj:\n\n\"K lednu 2015\n\n\n"}
{"id": "976859", "url": "https://cs.wikipedia.org/wiki?curid=976859", "title": "Ústavní zákon o Ústavním soudu České a Slovenské Federativní Republiky", "text": "Ústavní zákon o Ústavním soudu České a Slovenské Federativní Republiky\n\nÚstavní zákon o Ústavním soudu České a Slovenské Federativní Republiky byl ústavní zákon přijatý Federálním shromáždění České a Slovenské Federativní republiky dne 27. února 1991 a vyhlášený ve Sbírce zákonů pod číslem 91/1991 Sb. Tento ústavní zákon nahradil hlavu šestou ústavního zákona o československé federaci. Členil se pouze na 22 článků a byl jím zřízen Ústavní soud České a Slovenské Federativní Republiky, jehož organizace a řízení bylo dále upraveno zákonem o organizaci Ústavního soudu České a Slovenské Federativní republiky.\n\n"}
{"id": "976868", "url": "https://cs.wikipedia.org/wiki?curid=976868", "title": "Whiskey for the Holy Ghost", "text": "Whiskey for the Holy Ghost\n\nWhiskey for the Holy Ghost je druhé sólové studiové album amerického hudebníka Marka Lanegana, vydané v lednu 1994 u vydavatelství Sub Pop. O produkci se spolu s Laneganem staral Mike Johnson, který se podílel i na jeho prvním albu. Píseň „The River Rise“ byla v roce 1996 použita ve filmu \"Hype!\".\n\nAutorem všech skladeb je Mark Lanegan.\n"}
{"id": "976870", "url": "https://cs.wikipedia.org/wiki?curid=976870", "title": "Ricard", "text": "Ricard\n\nPříjmení Ricard nosí více různých osob:\n\n"}
{"id": "976872", "url": "https://cs.wikipedia.org/wiki?curid=976872", "title": "Étienne Daho", "text": "Étienne Daho\n\nÉtienne Daho (* 14. leden 1956, Oran) je francouzský zpěvák, skladatel, herec a producent narozený v Alžírsku.\n\nÉtienne Daho také produkoval alba nebo zpíval s mnoha umělci, jako jsou Jacques Dutronc, Charlotte Gainsbourg, Alain Bashung, Françoise Hardy, Daniel DARC, Astrud Gilberto, Saint Etienne, Jane Birkin, Air, Brigitte Fontaine Janco, Jeanne Moreau, Katerine, Vanessa Paradis, Catherine Deneuve, Dani, Lou Doillon, Dominique, Debbie Harry nebo Marianne Faithfull.\n\nÉtienne Daho žil svá raná léta v Oranu (Alžírsko). Jeho otec Stephen byl bohatý dědic, opustil rodinu. Etienneho matka se jmenovala Lucie. V dospělosti se začal se zajímat o hudbu. Jeho hudební vkus se pohybuje od Serge Gainsbourga, Beach Boys až třeba k Sydovi Barrettovi. Studoval angličtinu a často zůstával v Londýně a Manchesteru. V roce 1976 objevil punkovou scénu a začal psát písně.\n\nJeho první album se jmenuje \"Mythomane\" (1981). Jeho třetí album\" Pop Satori\" (1986) bylo nahráno v Londýně se skupinou Torch Song.\n\nV roce 1992 připravil nouzový projekt žádající francouzské umělce o pomoc výzkumu proti AIDS. V roce 1995 se přestěhoval do Londýna, aby mohl skládat své nové album. Ukončil kariéru a pak se jí znovu pokusil (úspěšně) začít. V roce 2006 vydal nové album Elli Medeiros (* 1956)\" \"a byl jmenován důstojníkem umění.\n\nV roce 2007 vydal v Londýně, Barceloně a Ibize své nové album. Novinář Christopher Conte vytvořil biografii pojmenovanou \"Historie Étienna Daha\".\n\nV listopadu 2008 byl oceněn cenou ASA.\n\nDne 3. dubna 2016 vystoupil s dalšími hosty na koncertu velšského hudebníka Johna Calea, při němž hrál písně z prvních dvou alb kapely The Velvet Underground. Zpíval zde píseň „I'll Be Your Mirror“.\n\n\n\n"}
{"id": "976874", "url": "https://cs.wikipedia.org/wiki?curid=976874", "title": "Frank Turner", "text": "Frank Turner\n\nFrank Turner (* 28. prosince 1981) je anglický zpěvák a kytarista. V letech 2001 až 2005 byl členem skupiny Million Dead a po svém odchodu se začal věnovat sólové kariéře, během které vydal do roku 2015 šest studiových alb a tři EP. V roce 2010 nahrál společné EP s americkým hudebníkem Jonem Snodgrassem nazvané \"Buddies\".\n\n\n\n"}
{"id": "976876", "url": "https://cs.wikipedia.org/wiki?curid=976876", "title": "Soupeření Djokoviće a Nadala", "text": "Soupeření Djokoviće a Nadala\n\nSoupeření Djokoviće a Nadala představuje sérii vzájemných zápasů mezi dvěma profesionálními tenisty – Novakem Djokovićem ze Srbska a Rafaelem Nadalem ze Španělska, kteří dlouhodobě obývali první dvě příčky žebříčku ATP. Příběh jejich utkávání je řadou odborníků považován za jeden z nejsilnějších v celé historii tenisu. Oba hráči proti sobě svedli větší počet střetnutí, než jakákoli jiná dvojice v otevřené éře tenisu. Celkově se utkali v 50 zápasech, v nichž kladnou bilanci výher a proher drží Djoković 26–24, když jeho sérii sedmi vítězství Nadal přerušil na Madrid Masters 2017.\n\nV sezónách 2006–2010 byla jejich vzájemná série zastiňována soupeřením Federera a Nadala. Větší pozornost na sebe začala poutat od prvního finále Grand Slamu na US Open 2010, v němž se dvojice utkala. Jedná se o jediný pár tenistů, jehož členové proti sobě odehráli finálové zápasy na všech čtyřech grandslamových turnajích, a to dokonce bez přerušení. Finálový duel na Australian Open 2012 je řadou odborníků řazen k nejlepším utkáním tenisové historie. Mary Carillová a John McEnroe označili tento zápas, spolu s jejich semifinále na French Open 2013, vůbec za nejlepší klání hraná na tvrdém povrchu a antuce. Web \"ATPworldtour.com\" hodnotil soupeření této dvojice za třetí nejlepší v první dekádě třetího tisíciletí.\n\nVůbec první duel oba proti sobě odehráli ve čtvrtfinále French Open 2006, z něhož vítězně vyšel Španěl poté, co byl srbský hráč přinucen utkání ve třetí sadě skrečovat pro zranění. Po zápasu Djoković médiím sdělil, že pochopil co je třeba udělat, aby Nadala přehrál a dodal, že soupeř byl „na antuce k poražení“. Od té doby zaujal Srb roli hlavního Nadalova soupeře na jeho nejdominantnější antuce, když mu na tomto povrchu uštědřil přes polovinu všech porážek. K premiérovému finále oba nastoupili na Indian Wells Masters 2007, z něhož vyšel vítězně mallorský rodák. Jednalo se o teprve druhé vzájemné střetnutí na okruhu ATP Tour. O týden později slavil debutový triumf Djoković, když soupeře zdolal ve čtvrtfinále Miami Masters 2007. Od března 2011 do dubna 2013 se dvojice utkala ve třinácti finálových zápasech bez přerušení, z nichž osm vyhrál srbský hráč.\n\nNěkterá klání jsou v rámci tenisové historie hodnocena jako významná a řazena k nejlepším, včetně antukových semifinále Madrid Masters 2009 a French Open 2013. Finále Australian Open 2012 bývá částí odborníků, analytiků a bývalých hráčů označováno za nejlepší utkání historie. Každý z členů páru v určité chvíli o druhém řekl, že pro něj představuje největšího soupeře na okruhu, který ho motivuje k předvedení ještě lepšího tenisu.\n\nPremiérovým vzájemným kláním a jediným v dané sezóně se stalo čtvrtfinále antukového grandslamu French Open. Favorizovaný obhájce titulu a pozdější vítěz Nadal vyhrál za 114 minut první dva sety shodným poměrem 64. Djoković následně vzdal pro zranění.\n\nV sezóně se oba utkali sedmkrát, z toho pětkrát zvítězil Španěl.\n\nÚvodním měřením sil se stal boj o titul na březnovém Indian Wells Masters. Pro srbského tenistu utkání představovalo debutové finále v sérii ATP World Tour Masters 1000, zatímco Nadal měl zkušenost již s pěti takovými zápasy. Španělský hráč zkušenosti zužitkoval k hladké výhře za 94 minut. Následující týden se však poměr sil obrátil, když na sebe oba narazili ve čtvrtfinále Miami Masters. V utkání trvajícím 97 minut slavil premiérovou výhru Srb.\n\nBěhem letní antukové sezóny se střetli dvakrát. V obou případech triumfoval favorizovaný Mallorčan. Nejdříve soupeře zdolal mezi poslední osmičkou tenistů na Rome Masters a poté o měsíc později na cestě za třetím grandslamovým titulem v semifinále French Open. Pro Djokoviće to byla první semifinálová zkušenost na turnajích velké čtyřky. První zápas na trávě sehráli mezi poslední čtyřkou na wimbledonském pažitu. Po rovnocenném rozdělení prvních dvou setů byl srbský hráč přinucen utkání skrečovat.\n\nDruhé vzájemné vítězství Djoković zaznamenal na Canada Masters probíhajícím v Montréalu, když jej přehrál v semifinále. Po dalším zvládnutém klání slavil druhou trofej ze série Masters 1000.\n\nNaposledy se dvojice utkala v základní skupině šanghajského Turnaje mistrů, kde bez potíží vyhrál Španěl.\n\nV průběhu roku se pár střetl šestkrát. Nadal zvýšil kladnou zápasovou bilanci na 10–4, když čtyřikrát rivala přehrál.\n\nNa úvod si pro výhru v semifinále březnového Indian Wells Masters došel Djoković, který za necelou hodinu a půl ztratil pouze pět gamů.\n\nOpět v semifinálové fázi svedl oba pavouk proti sobě na Hamburg Masters, kde své antukářské kvality potvrdil španělský hráč. Další triumf přidal mezi poslední čtyřkou hráčů na French Open, kde vyřadil Srba třetí sezónu za sebou. Poté si připsal čtvrtý turnajový triumf z Roland Garros bez přerušení.\n\nNásledovala Nadalova výhra z boje o titul v londýnském Queen's Clubu, jež pro něj představovala vůbec první kariérní trofej z travnatého turnaje.\n\nNa letní události série US Open naopak dominoval Djoković, když si s protivníkem poradil v semifinále Cincinnati Masters.\n\nPoslední vzájemná bitva roku přišla opět v semifinálové fázi na pekingských Letních olympijských hrách. Nadal po výhře zvládl i finále a stal se olympijským vítězem.\n\nBěhem sezóny se oba hráči potkali sedmkrát. Z prvních čtyř utkání vyšel vítězně Španěl, zbylé tři opanoval Srb.\n\nV průběhu roku se členové dvojice několikrát střetli na antuce. Nejdříve je los svedl proti sobě ve finále Monte Carlo Masters, z něhož vyšel po třísetovém průběhu vítězně Nadal. Slavil tak pátou monackou trofej v řadě. Na třetí pozici figurující Djoković musel obhájit titul na Rome Masters, aby se vyhnul pádu na čtvrté místo. Ve finálovém střetnutí mu však za dvě hodiny tento cíl zhatil mallorský rodák, s nímž dokázal hrát vyrovnanou partii pouze v úvodní sadě.\n\nTřetím vzájemným antukovým zápasem bez přerušení se stalo semifinále Madrid Masters. Po těžké třísetové bitvě zvítězil Nadal, jenž odvrátil tři mečboly a zvládl dva tiebreaky. Jednalo se o první vzájemný duel trvající déle než čtyři hodiny. Celkový čas 4.03 hodin znamenal vůbec nejdelší utkání otevřené éry tenisu hrané na dva vítězné sety (později rekord překonal zápas Federera a del Potra v semifinále Letních olympijských hrách 2012, kde se ovšem v rozhodující sadě nehrál tiebreak). Jak odborníci tak fanoušci zvolili tento mač jako nejlepší duel sezóny. Djoković později připustil, že se musel s touto prohrou dlouho vyrovnávat.\n\nOpět po roce se oba utkali na tvrdém povrchu Cincinnati Masters. Za 92 minut vyšel ze semifinále znovu vítězně srbský tenista, pro něhož to byla první vzájemná výhra během probíhající sezóny. Po zvládnutém semifinále pařížského BNP Paribas Masters, v němž mu Španěl sebral jen pět her, si došel pro premiérový titul roku v sérii Masters 1000. Také závěrečné klání v základní skupině Turnaje mistrů poprvé konaného v Londýně, opanoval Srb. V duelu trvajícím bez dvou minut dvě hodiny zvládl zkrácenou hru úvodní sady a ve druhé mu prolomené podání přineslo vítězství.\n\nZ obou vzájemných utkání sezóny odešel vítězně Nadal.\n\nPremiérové vzájemné finále na Grand Slamu dvojice odehrála během zářijového US Open. Po čtyřsetovém průběhu a 3.43 hodinách hry titul připadl Nadalovi. Stal se tak nejmladším tenistou otevřené éry, jenž zkompletoval kariérní grandslam. Zároveň se po Agassim stal druhým mužským tenistou historie, jenž vybojoval tzv. Zlatý Grand Slam, dosáhl výhry na všech majorech a v olympijském turnaji.\n\nPodruhé proti sobě nastoupili v základní fázi Turnaje mistrů. Španěl oplatil soupeři porážku z předchozího roku a po podobném průběhu zvítězil.\n\nVšech šest vzájemných klání představovala finále, z toho dvě grandslamová. Pokaždé z nich jako vítěz odešel Djoković.\n\nNa březnové události série Masters 1000, kalifornském Indian Wells Masters, pokračoval srbský tenista ve skvělé formě, když od začátku sezóny udržoval svou neporazitelnost. V třísetovém boji o titul zdolal Nadala a na turnaji slavil druhý triumf.\n\nO dva týdny později se oba utkali v posledním duelu floridského Miami Masters. Srb dokázal po ztrátě první sady duel opět otočit a vyhrát 2:1 na sety.\n\nVe finále antukového Madrid Masters si Djoković připsal vůbec první vzájemné vítězství na antukovém povrchu, a to ve dvou sadách. V utkání o titul na navazujícím Rome Masters pak přidal další dvousetovou výhru, již čtvrtou v probíhající sezóně.\n\nPopáté oba pavouk svedl k finálovému klání na travnatém Wimbledonu. Po dvou hodinách a dvaceti osmi minutách srbský hráč vybojoval premiérový wimbledonský titul, když soupeře přehrál ve čtyřech setech.\n\nNaposledy, pošesté, na sebe opět narazili ve finále US Open, kde v předchozím ročníku slavil titul Španěl. Djoković však protivníkovi porážku oplatil. Po čtyřech hodinách a deseti minutách získal třetí Grand Slam kariéry, k němuž potřeboval odehrát čtyři sety.\n\nZe čtyř vzájemných střetnutí zvítězil Nadal třikrát. Úvodní finálový zápas na Grand Slamu připadl Djokovićovi, druhý pak Španělovi.\n\nFinále Australian Open představovalo napínavou pětisetovou bitvu, která se zapsala do historie tenisu. Po 5.53 hodinách hry slavil čtvrtý grandslamový triumf Djoković. Oba členové dvojice se tak objevili ve třetím finále majoru za sebou, po Wimbledonu 2012 a US Open 2012. Zápas se stal nejdelším grandslamovým finále v otevřené éře tenisu, bez rozdílu soutěže. Po dohrání byli finalisté tak vyčerpaní, že na závěrečném ceremoniálu seděli namísto obvyklého setrvání ve stoje. Nadal duel okomentoval jako největší porážku kariéry a nejlepší zápas, který kdy odehrál. Djoković uvedl, že na tento moment nikdy nezapomene a vítězství považuje ve své kariéře za přelomové.\n\nV boji o titul na antukovém Monte–Carlo Masters dosáhl španělský hráč na osmou turnajovou trofej z monacké události v řadě. Prodloužil tak svou rekordní sérii v otevřené éře tenisu v počtu vyhraných ročníků na jediném turnaji. Poprvé od listopadu 2010 dokázal Djokoviće porazit, když mezi lednem 2011 až lednem 2012 soupeř zvítězil ve všech sedmi finálových duelech.\n\nVe finále Rome Masters oplatil španělský hráč Srbovi dvousetovou porážku z předchozího roku a zaznamenal šestou římskou trofej od sezóny 2005.\n\nNa grandslamu French Open se oba potkali opět až v boji o titul. Stali se tak teprve druhou mužskou dvojicí v historii tenisu, jejíž členové se probojovali do čtyř finále Grand Slamu za sebou. Pro oba byl zápas výzvou. Nadal mohl výhrou překonat rekordních šest Bjorgových titulů z Roland Garros bez přerušení. Djoković se naopak mohl stát prvním mužským tenistou od Roda Lavera, jenž v roce 1969 zvítězil na čtyřech majorech v řadě. Španěl potvrdil roli výborného antukáře, a po sérii tří proher z finále Grand Slamu, soupeře za necelé čtyři hodiny přehrál po čtyřsetovém průběhu. Vytrvalý déšť zápas opakovaně přerušil. Poprvé od roku 1973 tak došlo k jeho dohrání až v pondělí (od stavu 6–4, 6–3, 2–6, 1–2 z pohledu Nadala). Mallorský rodák se ziskem sedmého Poháru mušketýrů stal nejúspěšnějším hráčem pařížského grandslamu. Současně vyrovnal nejvyšší počet vítězných grandslamů ve dvouhře z jediného turnaje, když se zařadil po bok sedmi wimbledonských výher Američana Peta Samprase.\n\nPo třech výhrách si z celkového počtu šesti klání připsal každý člen dvojice.\n\nPotřetí se oba potkali ve finále Monte Carlo Masters a poprvé v něm dokázal zvítězit srbský hráč. Ukončil tak Španělovu rekordní sérii osmi monackých titulů v řadě. Zápas představoval jejich první duel od červnového boje o trofej na French Open 2012 a celkově dvanácté finálové utkání z posledních třinácti střetnutí.\n\nNa French Open na sebe narazili v semifinále. Nadal byl třetí nasazený a figuroval ve stejné polovině pavouku jako srbská světová jednička. Duel je považován za jedno z nejlepších antukových představení v historii tenisu. Ve čtvrté sadě byl Španěl dva míče od postupu, ale Srb zvládl tiebreak, kterým poslal bitvu do pátého rozhodujcího dějství. V něm pak po dramatické koncovce připadl zápas sedminásobnému šampiónu poměrem her 9–7, přestože měl soupeř za stavu 4–2 výhodu prolomeného podání. Utkání trvalo čtyři hodiny a třicet sedm minut. Po vítězném finále se Nadal stal prvním mužem v historii, kterému se podařilo jediný Grand Slam vyhrát osmkrát. V historických tabulkách se dvanáctou trofejí dotáhl na Australana Roye Emersona, s nímž spolusdílel 3. místo za sedmnácti tituly Federera a čtrnácti trofejemi Samprase.\n\nZ hlediska vývoje semifinálového zápasu se jednalo téměř o zrcadlově obrácený průběh vůči finále na Australian Open 2012, v němž Djoković vedl 2–1 na sety a ve čtvrté sadě byl také pouhé dva míče od postupu. Nadal se tehdy do zápasu obdobně vrátil zvládnutou zkrácenou hrou. V pátém setu měl poražený hráč vždy break k dobru a v jeho prostředku udělal lehkou nevynucenou chybu, která znamenala rozhodující obrat nadějného vývoje. V melbournském finále poslal Nadal do autu bekhend za stavu 4–2 a 30–15 (a nesotáhl daný game k vedení 5–2), zatímco Djoković zkazil do sítě jasný vítězný míč za stavu 4–3. Pokažené balóny znamenaly naději pro pozdější vítěze, kteří si následně vzali ztracené podání zpět. Djoković dovedl finále Australian Open 2012 k výhře poměrem 7–5 a Nadal rozhodl semifinále French Open 2013 ve svůj prospěch výsledkem 9–7. Španěl po vítězném utkání prohlásil, že se jednalo téměř o „dokonalou spravedlnost“ ve vzpomínce na rok starou porážku v Melbourne Parku.\n\nNadal byl tak za své devítileté působení na Roland Garros nucen odehrát druhé pětisetové klání (předtím v pěti sadách porazil pouze Johna Isnera v 1. kole French Open 2011).\n\nV semifinálové fázi srpnového Canada Masters zvítězil Španěl ve třech setech, když v těsném průběhu rozhodl až tiebreak posledního dějství. Po zvládnutém finále dosáhl na rekordní 25. titul ze série Masters 1000. Nadal zvládl také přímý boj o trofej na US Open. Ve finále newyorského grandslamu se dvojice potkala potřetí. Španěl slavil po čtyřsetovém vývoji šestou výhru z posledních sedmi zápasů.\n\nPoslední dva duely roku naopak připadly srbskému tenistovi shodným poměrem gamů 6–3 a 6–4. Přestože Djoković nejdříve triumfoval ve finále China Open, bodový zisk Španělovi po turnaji zajistil návrat na pozici světové jedničky právě na úkor Srba. Poté se utkali ve finále londýnského Turnaje mistrů, kde Djoković slavil třetí titul ze závěrečné události roku. Naopak Nadalovi neumožnil zkompletovat sbírku všech významných trofejí, když mu titul z Turnaje mistrů stále jako jediný unikal.\n\nŠpaněl zakončil sezónu na prvním a Srb na druhém místě světové klasifikace. Djoković zaznamenal od zářijové prohry ve finále US Open sérii 24zápasové neporazitelnosti. Dominanci v probíhající sezóně dvojice potvrdila bodovým stavem, když součet obou hráčů činil 25 290 bodů, což bylo více než celkový bodový součet v pořadí třetího až sedmého tenisty světa.\n\nTřetí vzájemný finálový duel za sebou Djoković vyhrál, když ve finále březnového Miami Masters zdolal Španěla 6–3 a 6–3. V sérii finálových vítězství pak pokračoval na květnovém Rome Masters, kde si připsal 19. titul ze série Masters 1000.\n\nVe finále French Open přerušil Nadal soupeřovu čtyřzápasovou šňůru výher. Duel byl také kláním, kdo bude po French Open figurovat na čele žebříčku ATP. Přes ztrátu úvodní sady dovedl Španěl zápas k vítěznému konci, když získal zbylé tři dějství. Při první mečbolové příležitosti soupeře zakončil Djoković duel dvojchybou. Poměrem 3–6, 7–5, 6–2 a 6–4 si manacorský rodák připsal rekordní devátý Pohár mušketýrů pro šampióna Roland Garros a celkově 14. grandslamovou trofej, čímž se v historických tabulkách dotáhl na druhou pozici Američana Peta Samprase. Po zápase měl turnajovou bilanci 66 výher a jedinou porážku z roku 2009. Stal se prvním mužem historie tenisu, jenž dokázal jediný Grand Slam vyhrát devětkrát. Pohár mu předala švédská legenda a šestinásobný šampión z pařížské antuky Björn Borg. Při ceremoniálu Nadal uvedl: „\"Je to den plný emocí. Tenis mi dnes vrátil, co mi vzal v Austrálii. Novak je velký soupeř. Je mi ho líto, ale věřím, že tenhle turnaj jednou vyhraje.\"“\n\nV sezóně se utkali čtyřikrát a vždy zvítezil Djoković bez jediného ztraceného setu, když celé sezóně dominoval v roli světové jedničky.\n\nPoprvé srbský tenista vyhrál v semifinále antukového Monte-Carlo Rolex Masters. Podruhé pětinásobného obhájce Nadala porazil ve čtvrtfinále French Open. Následně se potkali ve finále říjnového China Open, v němž vyhrál Djoković za 1:30 hodin nad španělskou světovou sedmičkou po dvousetovém průběhu 6–2 a 6–2. Počtem gamů se jednalo o nejhladší vítězství ve vzájmeném utkávání. Na China Open si Srb udržel i při šestém startu celkovou neporazitelnost, když všech 29 zápasů do nichž v Pekingu nastoupil, vyhrál. Za Nadalovým tenisovým rekordem, 31 vyhranými zápasy v řadě od premiérového startu (na French Open), tak zaostával pouze o dvě utkání.\n\nSemifinále odehráli na Turnaji mistrů, do nějž postoupil Nadal po třech výhrách v základní fázi. Pozdější vítěz turnaje Djoković v něm uspěl po setech 6–3 a 6–3. Vzájemný poměr klání ze závěrečné události roku tak činil 3–2 v jeho prospěch.\n\nÚvodní lednový týden sezóny se pár utkal ve finále Qatar ExxonMobil Open. Jednalo se o druhý duel v kategorii ATP World Tour 250 či International Series. První hráč světa Novak Djoković zvítězil za 73 minut nad světovou pětkou Rafaelem Nadalaem 6–1, 6–2 a získal jubilejní šedesátý singlový titul na okruhu ATP Tour. Vyhrál tak devátý z posledních deseti vzájemných utkání a vůbec poprvé se ujal v sérii vedení 24–23 na zápasy. Jednalo se o jeho nejhladší kariérní výhru nad Španělem, pro kterého zápas představoval 99. finálový duel na okruhu.\n\nPodruhé v roce se potkali během semifinále březnového BNP Paribas Open, kde opět po dvousetovém průběhu dominoval Djoković, jenž následně jako první tenista vybojoval pátou trofej z Indian Wells Masters. Sérii neporazitelnosti navýšil Djoković na sedm zápasů, když Španěla zdolal ve dvou setech čtvrtfinále Internazionali BNL d'Italia. V duelu rozhodly až koncovky obou dějství. V každém setu přitom Nadal promarnil výhodu soupeřova sebraného podání.\n\nJubilejní padesátý zápas odehráli v semifinále květnového Mutua Madrid Open. Poprvé od French Open 2014 zvítězil Nadal, když za 1.39 hodin vyhrál ve dvou setech. Naposledy předtím se Srbem neztratil set ve finále Rome Masters 2012.\n\nTenisoví komentátoři Dick Enberg, John McEnroe a Mary Carillová se shodli na tom, že soupeření této dvojice má potenciál stát se největším měřením sil dvou tenistů v historii, a to díky vysokému počtu již odehraných zápasů, jejich vysoké úrovni, a také nízkému věkovému odstupu – přibližně jednoho roku, obou aktérů.\n\nDjoković představuje hráče s nejvyšším počtem výher nad Nadalem na okruhu ATP Tour. To platí i opačně, když španělský tenista uštědřil Srbovi nejvíce porážek. Djoković svého rivala jako jediný porazil ve čtyřech finále antukových turnajů. Někteří odborníci se domnívají, že jako jediný dokáže být právě na antukovém povrchu vyrovnaným soupeřem Nadala, když jeho druhý úhlavní protivník Roger Federer, zaznamenal úhrnem pouze dvě antuková vítězství. Španěl i Srb praktikují podobný herní styl.\n\nV úvodní fázi vzájemných klání měl navrch Nadal, jenž vedl 16–7 na zápasy. Poté přišlo Djokovićovo období, když srbský hráč zvítězil v sedmi finálových utkáních za sebou a snížil negativní bilanci na 14–16. Následovala opět Španělova dominance během níž mallorský rodák vyhrál šest ze sedmi duelů. Poslední dvě střetnutí roku 2013 připadla Djokovićovi.\n\nWeb \"ATPworldtour.com\" hodnotil v roce 2009 soupeření této dvojice jako třetí nejlepší v úvodní dekádě třetího tisíciletí, ačkoli měření sil obou hráčů započalo relativně pozdě, až v průběhu sezóny 2006.\n\n\nBogotská exhibice, konaná 21. března 2011, představovala první vzájemný zápas takového charakteru mezi Djokovićem a Nadalem. Španěl v ní vyhrál po dvousetovém průběhu. Historicky se jednalo o vůbec nejkvalitněji obsazené tenisové utkání hrané na kolumbijské půdě. Druhý exhibiční zápas, jehož výtěžek měl směřovat Nadalově nadaci a fotbalovému týmu Real Madrid, byl plánován na 14. července 2012. Místem konání se měl stát domovský stadion Realu Santiago Bernabéu. Vzhledem k Nadalově dlouhodobému zranění po Wimbledonu 2012 se však duel neuskutečnil.\n\nDjoković (nar. 22. května 1987) je téměř o jeden rok mladší než Nadal (nar. 3. června 1986). Tabulka uvádí srovnání vývoje tenisových kariér obou členů dvojice. V každém svislém sloupci je dosažný věk tenisty v konkrétní sezóně a kumulovaný zisk titulů a výher (vítězných zápasů) do konce dané sezóny. Počátek je v 18 letech stáří obou hráčů, čemuž odpovídá rok sezóny, v němž tohoto věku každý z dvojice dosáhl.\n\nNapříklad Djoković sezónu 2010 zakončil ve věku 23 let. Do té doby vyhrál celkově 1 Grand Slam, 85 grandslamových utkání a na okruhu ATP získal celkem 18 titulů. Sezónu pak zakončil na 3. místě žebříčku a na jeho čele v celé kariéře nefiguroval ani jeden týden. Ve srovnání s tím, Nadal ve 23 letech zakončil sezónu 2009. Do té doby zvítězil celkem na 6 Grand Slamech a vyhrál 36 titulů. Danou sezónu 2009 zakončil na 2. místě a v celé kariéře byl 46 týdnů světovou jedničkou.\n\n"}
{"id": "976877", "url": "https://cs.wikipedia.org/wiki?curid=976877", "title": "The Winding Sheet", "text": "The Winding Sheet\n\nThe Winding Sheet je první sólové studiové album amerického hudebníka Marka Lanegana, vydané v květnu 1990 u vydavatelství Sub Pop. Nahráno bylo v prosinci předchozího roku a o produkci se spolu s Laneganem starali Jack Endino a Mike Johnson, který je rovněž spoluautorem většiny písní na albu.\n\n"}
{"id": "976881", "url": "https://cs.wikipedia.org/wiki?curid=976881", "title": "Kavkazská válka", "text": "Kavkazská válka\n\nKavkazská válka neboli ruské dobývání Kavkazu je označení pro boje probíhající v letech 1817 až 1864 na Kavkazu, přesněji v Předkavkazsku, mezi Ruským impériem a státními útvary původních obyvatelů, zejména Čečenců, Abchazů, Dagestánců a Čerkesů (mezi posledně jmenovanými obzvláště Adygejců). Ze strany Ruska se nejednalo o klasické vojenské tažení s nepřetržitým důrazem, ale spíše o postupné vytlačování protivníků, bojujících hlavně partyzánskými metodami, a jejich postupnou asimilaci. Navíc například v letech 1826–1828 byla pozornost impéria upřena na tehdy probíhající válku s Persií, a obdobně se jeho pozornost dvakrát obrátila také k Osmanské říši, a to kvůli válce v letech 1828–1829 a Krymské válce v letech 1853–1856.\n\nV rámci odporu proti ruskému impériu vznikl v roce 1828 na Předkavkazsku nový státní útvar, Kavkazský imamát. Třetí vůdce tohoto státu Imám Šamil se stal nejvýraznějším protiruským velitelem v celé oblasti, avšak jeho zajetím v roce 1859 Kavkazský imamát zanikl.\n\nRuské impérium bylo v dobývání Předkavkazska nakonec úspěšné. Při válečných operacích a po svém vítězství provedlo v této oblasti rozsáhlou etnickou čistku. Z dlouhodobého hlediska tak došlo k trvalému připojení Předkavkazska k Rusku, ale také ke vzniku významných diaspor předkavkazských národů v Osmanské říši, které přežívají i v Turecku v 21. století (viz Turecko#Demografie). Stejně tak přetrvávají až do 21. století protiruské nepokoje na Předkavkazsku a příklon předkavkazských národů k islámu coby sjednocující protiruské ideologii.\n\nRuské impérium se k pobřeží Černého moře a následně k jeho částečnému ovládnutí (pokud možno včetně úžin spojujících toto moře se Středozemním mořem) snažilo dostat už za Petra I. Velikého, ale významné územní zisky se mu podařily až za vlády Kateřiny II. Veliké, která zvítězila v rusko-turecké válce let 1768–1774. Následná Mírová smlouva z Küčük-Kainardži z roku 1774 jednak přesunula Krymský chanát z faktické osmanské nadvlády pod nadvládu ruskou, jednak přiznala ruskému impériu Kabardu (v moderním dělení nížinná část Kabardsko-Balkarska).\n\nO nadvládu nad Kavkazem v té době kromě Ruska usilovala kromě Osmanské říše také Persie, která byla stejně jako osmanská říše převážně islámskou říší, avšak na rozdíl od sunnitského (dnešního) Turecka s převahou šíitského směru. Malé, převážně křesťanské Kartlijsko-kachetské království (východní část rozpadlého Gruzínského království) mělo jen malé šance obhájit plnou samostatnost, a tak se král Erekle II. se svým královstvím v roce 1783 Georgijevskou smlouvou odevzdal pod ochranu nábožensky spřízněného Ruského impéria (mj. se na základě této smlouvy stal gruzínský primas stálým členem ruského Nejsvětějšího synodu). Ruská ochrana sice zpočátku příliš nefungovala a nezabránila pustošivému perskému vpádu v roce 1795, nicméně v roce 1799 byla vybudována Gruzínská vojenská cesta, a když v roce 1800 propukly v Kartlijsko-kachetském království následnické spory, vyřešil car Pavel I. situaci jeho anexí a odstavením vládnoucí dynastie od moci. V roce 1810 následovala anexe západní části dnešní Gruzie – Imeretského království. Rusko tak upevnilo svoji nadvládu nad velkým územím v oblasti Zakavkazska jižně od hlavního kavkazského hřebene.\n\nNa pobřeží Kaspického moře zaznamenalo ruské impérium územní zisky v důsledku vítězné rusko-perské války v letech 1804–1813. V následné Gulistánské smlouvě se Persie vzdala svých nároků na území Dagestánu, východní Gruzie i Ázerbájdžánu, tedy tehdejších chanátů Šírvánského, Baku, Derbentského, Karabažského, Gandžinského, Šekského, Qubského a části Talyšského chanátu.\n\nNa další vývoj v regionu měla zásadní vliv drinopolská smlouva z roku 1829, podle níž Osmanská říše přiznala Ruskému impériu právo na černomořské pobřeží od řeky Kubáň po přístav Poti. V západní části Kavkazu se Čerkesové začali proti této smlouvě a ruské nadvládě vojensky bránit. Ve východní části Kavkazu se v letech 1831–1859 Rusům postavil avarský imám Imám Šamil, který sjednotil Avary, Čečence a další národy v boji proti Rusům. V roce 1845 utrpěla armáda generála Voroncova drtivou porážku proti Šamilově vojsku (pod velením Bajsangura Benojského) a Rusové byli vyhnáni ze svých pevností v Čečensku a Dagestánu. Za krymské války (1853–56) ruská aktivita v celé oblasti Kavkazu poklesla a se Šamilem byl vyjednán mír. K obnovení válečného stavu však došlo již v roce 1855.\n\nAvarsko-čečenské povstání skončilo zajetím Imáma Šamila v roce 1859, když jeho armáda nemohla odolat nově posílené ruské armádě generála Alexandra Barjatinského o síle 240 000 mužů.\n\nVálka na východním Kavkazu zajetím Šamila skončila, ale na západním Kavkazu stále ještě docházelo k ozbrojeným střetům, především s Čerkesy. Za oficiální ukončení války je považován dekret cara Alexandra II. z 2. června 1864.\n"}
{"id": "976888", "url": "https://cs.wikipedia.org/wiki?curid=976888", "title": "Moogy Klingman", "text": "Moogy Klingman\n\nMoogy Klingman (7. září 1950 – 15. listopadu 2011) byl americký hudebník. V letech 1974 až 1975 byl členem skupiny Utopia, kterou vedl kytarista Todd Rundgren. Během své následné kariéry se věnoval jak sólové kariéře, tak i spolupráci s jinými hudebníky, mezi které patří například Bette Midler, Johnny Winter, Carly Simon nebo Al Kooper. V lednu 2011 se účastnil koncertů obnovené skupiny Utopia. Zemřel v listopadu 2011 na rakovinu ve svých jedenašedesáti letech.\n"}
{"id": "976889", "url": "https://cs.wikipedia.org/wiki?curid=976889", "title": "Sage Kotsenburg", "text": "Sage Kotsenburg\n\nSage Kotsenburg (*27. červenec 1993, Coeur d’Alene, USA) je americký snowboardista.\n\nNarodil se v Coeur d’Alene v americkém Idaho, vyrůstal však v Park City v Utahu. Má dva starší bratry, Jeremyho a Blaze a mladší sestru Kirru. Se snowboardingem začal se svým bratrem Blazem, když mu bylo pět let. Matka Carol Ann mu dělá dopravního agenta, sestra Kirra se také věnuje snowboardingu, bratr Jeremy pracuje u US Air Force a otec Steve je úspěšným realitním makléřem.\n\nPrvního velkého úspěchu se dočkal v roce 2010, když získal stříbrnou medaili na X-Games v disciplíně slopestyle. O rok později získal bronz v disciplíně Big Air a ve slopestylu skončil opět druhý v roce 2012.\n\nNejvětší úspěch v kariéře přišel na zimní olympiádě v Soči v roce 2014, kdy si v disciplíně slopestyle v její premiéře na olympijských hrách dojel pro zlatou medaili.\n\n"}
{"id": "976890", "url": "https://cs.wikipedia.org/wiki?curid=976890", "title": "Maicon Oliveira", "text": "Maicon Oliveira\n\nMaicon Pereira de Oliveira (8. května 1988, Rio de Janeiro – 8. února 2014, Doněck), známý také jako Maicon Oliveira, byl brazilský fotbalový útočník, naposledy hrající za ukrajinský celek FK Illjičivec Mariupol, kde hostoval ze Šachtaru Doněck. Většinu své kariéry mezi dospělými strávil v ukrajinských klubech, s výjimkou půlročního hostování v rumunské Steaue Bukurešť.\n\nDne 8. února 2014 časně ráno měl se svým vozem Hyundai Elantra automobilovou nehodu, kterou nepřežil.\n\n"}
{"id": "976891", "url": "https://cs.wikipedia.org/wiki?curid=976891", "title": "Mark Turner", "text": "Mark Turner\n\nJméno a příjmení Mark Turner nosí více různých osob:\n\n"}
{"id": "976893", "url": "https://cs.wikipedia.org/wiki?curid=976893", "title": "Jeff Ballard", "text": "Jeff Ballard\n\nJeff Ballard (* 17. září 1963) je americký jazzový bubeník. Svou kariéru zahájil v polovině osmdesátých let, kdy spolupracoval například se saxofonistou Harveyem Wainapelem. Od roku 1988 působil tři roky v doprovodné skupině zpěváka a klavíristy Raye Charlese. Spolu s kontrabasistou Larrym Grenadierem a saxofonistou Markem Turnerem působí ve skupině Fly, která své první album vydala v roce 2004. Rovněž je členem tria klavíristy Brada Mehldaua. Během své kariéry spolupracoval s řadou dalších hudebníků, mezi které patří například Chick Corea, Pat Metheny a Avišaj Kohen. V roce 2014 vydal pod svým jménem album \"Time’s Tales\", na kterém vedle Ballarda hraje ještě saxofonista Miguel Zenón a kytarista Lionel Loueke.\n\n"}
{"id": "976895", "url": "https://cs.wikipedia.org/wiki?curid=976895", "title": "Ståle Sandbech", "text": "Ståle Sandbech\n\nStåle Sandbech (*3. červen 1993, Rykkinn, Norsko) je norský snowboardista.\n\nNarodil se v norském městě Rykkinn a závodí za klub BSK Snowboard.\n\nPrvního velkého úspěchu se dočkal v roce 2010, když se stal nejmladším norským olympionikem za 82 let při účasti na zimní olympiádě ve Vancouveru.\n\nNejvětší úspěch v kariéře přišel na zimní olympiádě v Soči v roce 2014, kdy si v disciplíně slopestyle v její premiéře na olympijských hrách dojel pro stříbrnou medaili. Je držitelem dvou bronzových medailí z X-Games z let 2013 a 2014, pokaždé v disciplíně Big Air.\n\n"}
{"id": "976898", "url": "https://cs.wikipedia.org/wiki?curid=976898", "title": "Ivar Otto Bendixson", "text": "Ivar Otto Bendixson\n\nIvar Otto Bendixson (1. srpna 1861, Stockholm, Švédsko − 29. listopadu 1935, Stockholm, Švédsko) byl švédský matematik. Zpočátku se zabýval zejména základy matematiky, především teorií množin, kde rozvíjel myšlenky Georga Cantora. Zabýval se také topologií a algebrou. Později se začal zajímat také o aplikovanou matematiku, významný je zejména jeho přínos v oblasti diferenciálních rovnic.\n"}
{"id": "976899", "url": "https://cs.wikipedia.org/wiki?curid=976899", "title": "Trie-Château", "text": "Trie-Château\n\nTrie-Château je francouzská obec v departementu Oise v regionu Hauts-de-France. V roce 2011 zde žilo 1 503 obyvatel.\n\n\"Počet obyvatel\" \n\n"}
{"id": "976900", "url": "https://cs.wikipedia.org/wiki?curid=976900", "title": "Bassano del Grappa", "text": "Bassano del Grappa\n\nBassano del Grappa je opevněné město v italské oblasti Benátsko, na úpatí Alp. Město leží na řece Brenta a má 43 127 obyvatel.\n\nO pradávném osídlení oblasti svědčí nález meče z druhého tisíciletí př.n.l. První písemná zpráva pochází z roku 988. Od roku 1404 bylo Bassano součástí Benátské republiky. V roce 1796 se konala bitva u Bassana, v níž Napoleon Bonaparte porazil rakouská vojska. K těžkým bojům došlo u Bassana také za první světové války: zúčastnil se jich také Ernest Hemingway, který o nich napsal román \"Sbohem, armádo!\".\n\nDo roku 1928 se město jmenovala pouze \"Bassano\", přídomek dostalo podle nedaleké hory Monte Grappa. Z tohoto kraje pochází také pálenka grappa.\n\nVe městě sídlí oděvní firma Diesel. Známým zdejším produktem je také chřest, který má uznávanou známku původu.\n\nMěsto leží na rozhraní přímořské nížiny a velehor, v rámci jeho katastru je převýšení přes tisíc metrů. Proto je tato oblast vyhledávána vyznavači paraglidingu.\n\nV roce 1985 se na místním velodromu konalo mistrovství světa v dráhové cyklistice. Martin Penc zvítězil v bodovacím závodě jednotlivců a dvojice Vítězslav Vobořil a Roman Řehounek triumfovala naprosto suverénním vítězstvím v závodech tandemů.\n\n\n"}
{"id": "976901", "url": "https://cs.wikipedia.org/wiki?curid=976901", "title": "Andrew Weibrecht", "text": "Andrew Weibrecht\n\nAndrew Weibrecht (* 12. února 1986, Lake Placid, USA) je americký alpský lyžař.\n\nNarodil se v Lake Placid a lyžovat se učil v areálu, který pořádal zimní olympiádu v roce 1980. Vystudoval The Winter Sports School v Park City v Utahu.\n\nVe světovém poháru se poprvé objevil v roce 2006 a jeho nejlepším umístěním jsou doposud dvě desátá místa v letech 2008 a 2012 ve sjezdu, respektive v Super G.\n\nO to větší překvapení byl jeho zisk bronzové medaile v Super G na zimních olympijských hrách ve Vancouveru.\n\n"}
{"id": "976902", "url": "https://cs.wikipedia.org/wiki?curid=976902", "title": "Jean de la Vallée", "text": "Jean de la Vallée\n\nJean de la Vallée (1620 - 12. března 1696, Stockholm, Švédsko) byl barokní architekt francouzského původu, který žil a pracoval ve Švédsku.\n\nNarodil se v rodině Simona de la Vallée, který byl v roce 1642 zabit švédským šlechticem. Jeho otec začal plánovat Dům rytířů (Riddarhuset) ve Stockholmu, a v roce 1660 ho dokončil jeho syn Jean. Sochařskou výzdobu realizoval Jean Baptiste Dusart, který v další letech působil v Kroměříži. Nebylo to však jeho první dílo - už dříve navrhl dva hlavní kostely v centru Stockholmu - kostel sv. Kateřiny v roce 1656 a kostel Hedviky Eleonory v roce 1658. Pracoval také na objednávkách mnoha šlechticů. Vytvořil hrad Karlberg, hrad Skokloster, palác Bonde (v současnosti sídlo Nejvyššího soudu) a přebudoval palác Wrangelovcov (oba se nacházejí v centru Stockholmu). V roce 1680 získal titul \"královský a městský architekt\" a v roce 1692 byl povýšený na rytíře.\n"}
{"id": "976905", "url": "https://cs.wikipedia.org/wiki?curid=976905", "title": "Rolf Sievert", "text": "Rolf Sievert\n\nRolf Maximilian Sievert (6. května 1896 Stockholm − 3. října 1966 Stockholm) byl švédský fyzik. Jeho hlavní přínos byl ve studiu nepříznivých biologických efektů radiace. Je po něm pojmenována jednotka dávkového ekvivalentu radiace Sievert (jednotka).\n\n"}
{"id": "976907", "url": "https://cs.wikipedia.org/wiki?curid=976907", "title": "Fed Cup 2014 – Světová skupina II", "text": "Fed Cup 2014 – Světová skupina II\n\nSvětová skupina II představovala druhou nejvyšší úroveň Fed Cupu 2014. Konala se 8. a 9. února 2014. Čtyři vítězné týmy – Kanada, Polsko, Francie a Argentina, postoupily do baráže o Světovou skupinu. Na poražené – Srbsko, Švédsko, Švýcarsko a Japonsko, čekala dubnová baráži o setrvání v této úrovni soutěže pro rok 2015.\n"}
{"id": "976908", "url": "https://cs.wikipedia.org/wiki?curid=976908", "title": "Silvan Zurbriggen", "text": "Silvan Zurbriggen\n\nSilvan Zurbriggen (* 15. srpna 1981, Brig, Švýcarsko) je švýcarský alpský lyžař.\n\nK jeho největším úspěchům se řadí stříbrná medaile ze slalomu na Mistrovství světa v roce 2003. Do své sbírky pak na zimní olympiádě ve Vancouveru přidal bronzovou medaili z kombinace.\n\nVyhrál také dva závody světového poháru, celkově byl na stupních vítězů jedenáctkrát.\n\nJeho příbuznými jsou další skvělí alpští lyžaři, Pirmin Zurbriggen a Heidi Zurbriggen.\n\n"}
{"id": "976912", "url": "https://cs.wikipedia.org/wiki?curid=976912", "title": "Me'ir Har-Cijon", "text": "Me'ir Har-Cijon\n\nMe'ir Har-Cijon (hebrejsky: מאיר הר ציון; 1934, Herzlija, Britský mandát Palestina − 14. března 2014) byl izraelský voják. Byl klíčovým členem speciální jednotky 101, později sloužil u 890. výsadkářské brigády, se kterou byla sloučena. Jeho vojenskou kariéru ukončila závažná zranění, která utrpěl roku 1955 při operaci Jonathon. \n\nTehdejší náčelník Izraelských obranných sil Moše Dajan jej popsal jako \"„nejlepšího vojáka, který se kdy v IDF objevil“\". Pozdější izraelský premiér Ariel Šaron, který byl v 50. letech velitelem jak jednotky 101, tak později 890. brigády, jej označil za \"„elitu elit\"\". \n\nHar-Cijonovi rodiče se rozvedli, což přispělo k tomu, že vzniklo hluboké pouto mezi ním a jeho mladší sestrou Šošanou. V roce 1949 byl i s tehdy třináctiletou sestrou krátce zadržen syrskými úřady poté, co byli chyceni na syrském území východně od Bejt Še'an. O dva roky později byli na syrském území zadrženi znovu. Tehdy byli vězněni v Damašku a syrskou vládou propuštěni teprve po měsíci vyjednávání mezi OSN a vládami obou zemí. \n\nV roce 1953 se Me'ir Har-Cijon stal jedním ze základajících členů Jednotky 101. Přes své úspěchy se stal také účastníkem některých kontroverzních operací.\n\nV noci ze 14. na 15. října 1953 byl velitelem jednoho z oddílů, který se účastnil útoku na vesnici Kibíja na Západním břehu. Kibíjský masakr vyvolal mezinárodní odsouzení – v troskách svých domů při něm zemřelo 69 lidí, z toho dvě třetiny žen a dětí.\n\nPři jiném nočním útoku, 18.–19. prosince téhož roku, dva oddíly mužů z jednotky 101 vedené Har-Cijonem zaútočily na auto jedoucí po silnici mezi Betlémem a Hebronem. Zahynul lékař libanonského původu Mansour Awad, sloužící v Arabské legii. Izraelský premiér Moše Šaret byl poté rozhořčen, že o útoku nebyl dopředu informován. Tři noci poté vedl Har-Cijon čtyřčlenný oddíl na předměstí Hebronu, kde umístili bombu u náhodně vybraného domu. Zemřeli dva muži a těhotná žena.\n\nPočátkem roku 1954 byla jednotka 101 sloučena s 890. výsadkářskou brigádou, jejímž velením byl opět pověřen Ariel Šaron. Har-Cijon dále vedl několikačlenné oddíly mužů do bojových operací. \n\nNa konci srpna 1954 se např. zúčastnil operace Binyamin 2, které velel Šaron. Har-Cijonova skupina při ní natáhla přes silnici drát, k němuž byly z obou stran připevněny nádoby naplněné benzínem. Do pasti vjelo auto vezoucí vojáky Arabské legie. Dva útok nepřežili, jeden byl zraněn, tři byli zajati. \n\nV polovině února 1955 byla Har-Cijonova tehdy osmnáctiletá sestra Šošana při ilegální cestě na jordánské území zavražděna beduíny z oblasti Wadi al Ghar. Zahynula i se svým stejně starým přítelem. Har-Cijon byl zdrcen a přísahal, že ji pomstí. Dne 4. března se spolu s třemi bývalými členy 890. brigády vydal 9 km za hranici do Wadi al Ghar, kde zajali šest beduínů. Vyslýchali je a pět z nich pak zavraždili, jednomu bylo 16 let. Šestého nechali jít, aby svému kmeni řekl, co se stalo. Zabití muži však zřejmě neměli s vraždou Har-Cijonovy sestry nic společného, pouze náleželi ke stejnému beduínskému kmeni jako útočníci. \n\nPo návratu byl Har-Cijon a jeho společníci vzati na 20 dní do vazby. Pak však byli bez obvinění propuštěni.\n\nOperace Jonathon byla spuštěna 11. září 1955. Šlo o útok na policejní stanici na silnici spolující Hebron s Beerševou. Přišlo při něm o život přes 20 jordánských vojáků a policistů. Během bojů byl Har-Cijon zraněn na krku a na paži. Tracheotomie, kterou mu provedl vojenský lékař ještě přímo na místě, mu zachránila život. Har-Cijon získal medaili Za odvahu a hodnost kapitána, ale jeho zranění mu znemožnila ve vojenské kariéře pokračovat. \n\nBojoval pak nicméně ještě v šestidenní válce v roce 1967 i v jomkipurské válce o šest let později. \n\nV roce 2005 kritizoval Ariela Šarona za jednostranné stažení z Gazy. \n\nKe konci života žil na farmě nad údolím Jordánu, která je na památku jeho sestry pojmenována Šošana. Zemřel v březnu 2014 ve věku osmdesáti let.\n"}
{"id": "976913", "url": "https://cs.wikipedia.org/wiki?curid=976913", "title": "Kjetil Jansrud", "text": "Kjetil Jansrud\n\nKjetil Jansrud (* 28. srpna 1985 Stavanger, Norsko) je norský alpský lyžař a olympijský vítěz.\n\nJansrud se narodil ve Stavangeru, žije v malém městě Vinstra v Gudbrandsdalenu.\n\nPoprvé se na startu světového poháru objevil v roce 2003 a doposud se v něm dočkal 18 vítězství a 38 umístění na stupních vítězů.\n\nJe držitelem dvou stříbrných medailí z juniorských mistrovství světa v alpském lyžování, v roce 2004 získal jednu v obřím slalomu v Mariboru, druhou pak v roce 2005 v Bardonecchii v kombinaci.\n\nV roce 2010 získal v obřím slalomu stříbrnou medaili na zimní olympiádě ve Vancouveru. Zatím největšího úspěchu dosáhl v roce 2014 na zimní olympiádě v Soči, když se stal olympijským vítězem v Super G a bronzovým medailistou ve sjezdu.\n\nNa Mistrovství světa v alpském lyžování 2015 získal v superkombinaci stříbro. V sezóně 2014/15 získal dva malé křišťálové glóby za sjezd a Super-G, přičemž v celkovém bodování skončil druhý s 1288 body za Marcelem Hirscherem s 1448 body.\n\n"}
{"id": "976914", "url": "https://cs.wikipedia.org/wiki?curid=976914", "title": "André Myhrer", "text": "André Myhrer\n\nAndré Myhrer (* 11. ledna 1983, Bergsjö, Švédsko) je švédský alpský lyžař.\n\nPoprvé se na startu světového poháru objevil v roce 2004 a doposud (2014) se v něm dočkal pěti vítězství a osmnácti umístění na stupních vítězů.\n\nJe držitelem stříbrné medaile z mistrovství světa z roku 2013 v týmové soutěži.\n\nVelkých úspěchů v kariéře dosáhl na olympijských hrách. V roce 2010 získal ve slalomu bronzovou medaili na zimní olympiádě ve Vancouveru, v roce 2018 získal ve slalomu zlato na zimních olympijských hrách 2018 v Pchjongčchangu.\n\n"}
{"id": "976917", "url": "https://cs.wikipedia.org/wiki?curid=976917", "title": "Mešita v Maltepe", "text": "Mešita v Maltepe\n\nMešita v Maltepe (turecky \"Maltepe Camii\") se nachází v ankarské městské části Maltepe na třídě Şehit Gönenç Caddesi.\n\nMešita, kterou navrhl architekt Recai Akçay, byla postavena v letech 1954-1959. Její výstavbu iniciovalo sdružení \"\"Ankara Maltepe'de Bir Cami Yaptırma Derneği\"\" v roce 1950.\n\nBudova byla vystavěna v klasickém osmanském stylu, ale pouze se dvěma padesátimetrovými minarety namísto čtyř. Každý z nich má schodiště, čítající 142 schodů. Prostor modlitebny je osvětlen mnohými vitrážovými okny. Horní části kopule jsou ozdobeny malbami textů z koránu a stěny jsou do výšky 5 metrů pokryté dlaždicemi.\n\n"}
{"id": "976918", "url": "https://cs.wikipedia.org/wiki?curid=976918", "title": "Sergej Novikov (biatlonista)", "text": "Sergej Novikov (biatlonista)\n\nSergej Novikov (* 27. dubna 1979 Čavusy, Sovětský svaz) je běloruský biatlonista.\n\nNejvětšího úspěchu v kariéře se dočkal v roce 2010, kdy v závodě na 20 km individuálně na zimních olympijských hrách ve Vancouveru zajel s norským biatlonistou Bjørndalenem shodný čas a získal tak stříbrnou medaili.\n\n"}
{"id": "976919", "url": "https://cs.wikipedia.org/wiki?curid=976919", "title": "Hardwell", "text": "Hardwell\n\nRobbert van de Corput (* 7. ledna 1988, Breda, Nizozemsko), známější pod pseudonymem Hardwell, je DJ a producent řadící se do House music.\n\nRobbert van de Corput se narodil v nizozemské Bredě, kde také vyrůstal. Ve čtyřech letech začal hrát na piano a od 14 let působil v nizozemských klubech jako DJ. První výraznější zlom v jeho hudební kariéře představoval jeho bootleg \"Show Me Love vs. Be\" v roce 2009. O rok později založil svoje vlastní hudební vydavatelství Revealed Recordings.\n\nPočínaje březnem 2011 Hardwell spustil svoji vlastní hodinovou radioshow s názvem \"Hardwell On Air\", jež je vysílaná každý týden několika radiovými stanicemi a na jeho osobním profilu na serveru Youtube a to každý pátek od 21:00. Zásadním momentem byl však singl \"Zero 76\", na kterém spolupracoval s legendou elektronické taneční hudby a svým vzorem Tiëstem. V roce 2011 dále následovaly úspěšné tracky \"Encoded\" a \"Cobra\" a nárůst Hardwellovy popularity se odrazil v jeho umístění mezi nejlepšími DJs v anketě DJ Mag Top 100 na 24. místě.\n\nV roce 2012 vydává singl \"Spaceman\" či \"Apollo\" a účinkuje na největších festivalech elektronické taneční hudby. Jeho DJ set z festivalu Tomorrowland v Belgii z roku 2012 má na YouTube na 20 miliónů zhlédnutí, boom house music v USA v této době podporuje svými vystoupeními na Ultra Music Festival, Electric Zoo či Electric Daisy Carnival. V roce 2012 je vyhlášen v anketě DJ Mag Top 100 na 6. místě.\n\nVzestup v kariéře pokračuje i následující rok s vydanými tracky \"Never Say Goodbye\", \"Jumper\" nebo \"Dare You\". Poprvé absolvuje celosvětové turné s názvem \"I Am Hardwell\" a v říjnu 2013 světlo světa spatřuje dokumentární snímek pojmenovaný taktéž \"I Am Hardwell\" odhalující Hardwellovo působení na scéně v několika minulých letech. Rostoucí popularita mu vynáší v roce 2013 prvenství v anketě DJ Mag Top 100 a stává se tak do té doby nejmladším DJem, který toto ocenění získává. Zajímavostí je, že Hardwella a jeho vzor Tiësta nespojuje jen rodné město Breda, ale i jejich cesta k prvnímu místu v této anketě (Tiësto: 2000 - 24. místo, 2001 - 6. místo, 2002 - 1. místo). \n\nV roce 2014 Hardwell v anketě DJ Mag Top 100 své prvenství obhájil.\n\nV roce 2015 vydal Hardwell své první studiové album, které nese název United We Are, v anketě DJ Mag Top 100 se umístil na druhém místě. Zároveň v tomto roce mu byla odebrána možnost hrát na festivalu Tomorowland kvuli konfliktu s Dj duo Dimitri Vegas & Like Mike.\n\nV roce 2016 obsadil v anketě DJ Mag Top 100 místo třetí.\n\nV roce 2017 skončil v anketě DJ Mag Top 100 na 4. místě a bylo to poprvé od roku 2013 kdy se neumístil v anketě DJ Mag Top 100 v top 3, proto se rozhodl konflikt s duem Dimitri Vegas & Like Mike ukončit.\n\nV roce 2018 se po dvou letech vrací na Tomorowland kde dvakrát vystoupil na „Main Stagei“.\n\nV anketě DJ Mag Top 100 obsadil 3. místo a vrátil se tím zpět do top 3.\n\nV září 2018 se Hardwell rozhodl přerušit na neurčito svá živá vystoupení. Ve svém prohlášení Robbert zmiňuje, že je příliš náročné být 24 hodin, sedm dní v týdnu Hardwellem a že potřebuje čas, aby se stal osobou, kterou ve skutečnosti je a která stojí za umělcem. To je důvod, proč se rozhodl vysvětlit, proč jeho tour kalendář zeje prázdnotou. Jeho vystoupení 6. září na Ibize bylo jeho poslední v tour kalendáři a zároveň však dodává, že v rámci ADE odehraje všechny domluvené show v Ziggo Dome v Amsterdamu. Pak bude následovat pauza, kterou podle všeho potřebuje. Kromě toho zmiňuje i své velké nasazení, které přirovnává k životu na horské dráze. Hardwell taky píše, že dál bude pokračovat ve tvoření hudby, a jasně píše o svém návratu, avšak aktuálně nedokáže říci, kdy a kde. Více se dočtete v jeho oficiálním vyjádření na facebooku.\n\nHardwell společně s dalšími dvěma nizozemskými DJs spadajícími pod vydavatelství Revealed Recordings, kterými jsou Dannic (Daan Romers) a Dyro (Jordy van Egmond), tvoří neoficiální uskupení nazývající se Dutch House Mafia. Inspiraci pro toto pojmenování lze spatřovat u někdejšího úspěšného švédského tria Swedish House Mafia tvořeného Axwellem, Sebastianem Ingrossem a Stevem Angellem. Samotné uskupení Dutch House Mafia doposud společně nevydalo žádný singl ani remix a prozatím zmínění členové pouze občas účinkují společně na vystoupeních (např. \"Canadian Bus Tour\" v roce 2013).\n\n\"Get Down Girl\" (& Funkadelic)\n\n\"Molotov\"\n\n\"Asteroid\" (& Franky Rizardo)\n\"Zero 76\" (& Tiësto)\n\n\"Encoded\"\n\n\"Beta\" (& Nicky Romero)\n\n\"The World\"\n\n\"Cobra\"\n\n\"Munster\" (& Joey Suki)\n\n\"Spaceman\"\n\n\"Kontiki\" (& Dannic)\n\n\"Call Me a Spaceman\" (feat. Mitch Crown)\n\n\"How We Do\" (& Showtek)\n\n\"Three Triangles\"\n\n\"Apollo\" (feat. Amba Sheperd)\n\n\"Dynamo\" (& Laidback Luke)\n\n\"Three Triangles (Losing My Religion)\"\n\n\"Never Say Goodbye\" (& Dyro feat. Bright Lights)\n\n\"Jumper\" (& W&W)\n\n\"Countdown\" (& MAKJ)\n\n\"Dare You\" (feat. Matthew Koma)\n\n\"Everybody Is In The Place\"\n\n\"Written In Reverse\" (& Tiësto feat. Matthew Koma)\n\n\"Arcadia\" (& Joey Dale feat. Luciana)\n\n\"Young Again\" (& Chris Jones)\n\n\"Area 51\"\n\n\"Eclipse\"\n\n\"Don´t Stop The Madness\"\n\n\"United We Are\"\n\n\"Sally\"\n\n\"Echo\" (feat. Jonathan Mendelsohn)\n\n\"Survivors\" (& Dannic feat. Haris)\n\n\"Chameleon\" (& Wiwek)\n\n\"Birds Fly\" (feat. Mr. Probz)\n\n\"Mad World\" (feat. Jake Reese)\n\n\"Run Wild\" (feat. Jake Reese)\n\n\"Off The Hook\" (& Armin van Buuren)\n\n\"Follow Me\" (feat. Jason Derulo)\n\n\"Colors\" (& Tiësto feat. Andreas Moe)\n\n\"Young Again\" (feat. Chris Jones)\n\n\"Nothing Can Hold Us Down\" (& Headhunterz feat. Haris)\n\n\"Intro 2016\"\n\n\"Wake up Call\"\n\n\"Calavera\"(& Kura)\n\n\"8Fifty\" (& Thomas Newson)\n\n\"No Holding Back\" (feat. Craig David)\n\n\"Who's In The House -Intro 2017\"\n\n\"Who's In The House\"\n\n\"Powermove\" (& Moksi)\n\n\"We Are Legends\" (& Kaaze feat. Jonathan Mendelsohn)\n\n\"The Universe\"\n\n\"What we Need\" (feat. Haris)\n\n\"We Are One\" (feat. Alexander Tidebrink)\n\n\"Still The One\" (& Kill The Buzz feat. Max Collins)\n\n\"Power\" (& KSHMR)\n\n\"Smash This Beat\" (& Maddix)\n\n\"Hands Up\" (feat. Afrojack feat. MC Ambush)\n\n\"Badam\" (& Henry Fong feat. Mr. Vegas)\n\n\"Police (You Ain't Ready)\" (& Kura feat. Anthony B)\n\n\"Here Once Again\" (& Dr Phunk)\n\n\"Make The World Ours\"\n\n\"All That We Are Living For\" (& Atmozfears, M.BRONX)\n\n\"Conquerors\" (& Metropole Orkest)\n\n\"Anthem\" (& Steve Aoki feat. Kris Kiss)\n\n\"Unity\" (& Dimitri Vegas & Like Mike)\n\n\"Bella Ciao\" (& Maddix)\n\n\"The Beat\" (& Mike Williams)\n\n\"Bigroom Never Dies\" (& Blasterjaxx feat. Mitch Crown)\n\n\"This Is Love\" (& Kaaze feat. Loren Allred) \n\n\"Kicking It Hard\"\n\n\"Light It Up\" (& Suyano feat. Richie Loop)\n\n\"Earthquake To The Club\" (feat. Harrison)\n\n\"Out Of This Town\" (& VINAI feat. Cam Meekins)\n\n\"The Underground\" (& Timmy Trumpet)\n\n\"Shine A Light\" (& Wildstylez feat. KiFi)\n\n\"A Sky Full Of Stars\" (Coldplay)\n\n\"Knock You Out\" (Bingo Players)\n\n\"Everytime We touch\" (Cascada)\n\n"}
{"id": "976920", "url": "https://cs.wikipedia.org/wiki?curid=976920", "title": "Vincent Jay", "text": "Vincent Jay\n\nVincent Jay (* 18. května 1985, Albertville, Francie) je bývalý francouzský biatlonista.\n\nVe světovém poháru se objevil poprvé už jako čtrnáctiletý v roce 1999. Za svou kariéru se dočkal dvou vítězství v závodech světového poháru a celkově čtyř umístění na stupních vítězů.\n\nNejvětší úspěch mu přinesla zimní olympiáda ve Vancouveru v roce 2010, kde ovládl závod na 10 kilometrů sprintem a získal bronzovou medaili ve stíhacím závodě na 12 a půl kilometru.\n\nSvou kariéru ukončil v roce 2012 po neuspokojivých výsledcích.\n\n"}
{"id": "976921", "url": "https://cs.wikipedia.org/wiki?curid=976921", "title": "Bitva u řeky Marica", "text": "Bitva u řeky Marica\n\nBitva u řeky Marica nebo bitva u Černomenu (, , ) se odehrála u řeky Marica, nedaleko vesnice Ormenio, , (dnes Řecko, , ) a města Edirne (dnes Turecko) v pátek, dne 26. září 1371.\n\nBitva byla reakcí na osmanskou expanzi na Balkán. Předcházelo její dobytí Sozopolu. V dalších bojích Turci získali města Drama, Kavála a Serres v dnešním Řecku. Turci se tak nebezpečně přiblížili středověkým pravoslavným balkánským státům. Proto se vojska tehdejších srbských despotů Jovana Uglješi a Vukašina rozhodla pro útok, který by vypudil Turky z Balkánu definitivně. V bitvě stály proti sobě jednotky osmanského sultána Murada I. pod velením Lala Sahin Paši a na druhé straně vojska balkánské protiturecké koalice složené z armád Srbska, Bulharska, Uherska, Valašska a Moldavska pod velením prilepského despoty Vukašina Mrnjavčeviće a jeho bratra Jovana Uglješi (přes šedesát tisíc válečníků).\n\nUglješa chtěl podniknout překvapivý útok proti tureckému hlavnímu městu Edirne, a to v okamžiku, kdy se sultán Murad I. zdržoval v Malé Asii. Turkům se nejprve podařilo ovládnout pevnost dimotiki (Dodymoteichon) na pravém břehu řeky Marice a pak celou východní Thrákii včetně Drinopole (dnešní turecké Edirna), kam sultán Murad I. přenesl dříve své sídlo. Osmanská armáda byla mnohem menší, ale díky lepší taktice dokázal Sahin Paša porazit křesťanskou armádu a usmrtit oba její vůdce, Vukašina i Jovana Uglješu.\n\nRozhodující byl také nečekaný útok Turků na srbské vojenské ležení v noci těsně před bitvou. Ve střetu nadcházejícího dne se navíc křesťanská vojska, vybavená kvalitním, nicméně těžkým brněním, stala při přechodu řeky Marica vhodným cílem tureckých sil. Pro Srby, Bulhary a další jednotky skončila bitva katastrofou. V srbské historiografii se lze také setkat proto s pojmem \"Marická katastrofa\".\n\nMakedonie a část dnešního Řecka připadly po této bitvě Osmanské říši. Bulharský car Ivan Šišman a Vukašinův syn princ Marko se stali vazaly tureckého sultána a byli nuceni bojovat na straně Osmanů proti Valašsku. Turecku se tímto otevřely dveře na Balkán.\n\n\n"}
{"id": "976922", "url": "https://cs.wikipedia.org/wiki?curid=976922", "title": "Vaudancourt", "text": "Vaudancourt\n\nVaudancourt je francouzská obec v departementu Oise v regionu Hauts-de-France. V roce 2011 zde žilo 176 obyvatel.\n\n\"Počet obyvatel\" \n\n"}
{"id": "976925", "url": "https://cs.wikipedia.org/wiki?curid=976925", "title": "Delincourt", "text": "Delincourt\n\nDelincourt je francouzská obec v departementu Oise v regionu Hauts-de-France. V roce 2011 zde žilo 510 obyvatel.\n\n\"Počet obyvatel\" \n\n"}
{"id": "976927", "url": "https://cs.wikipedia.org/wiki?curid=976927", "title": "Björn Ferry", "text": "Björn Ferry\n\nBjörn Ferry (* 1. srpna 1978, Stensele, Švédsko) je bývalý švédský biatlonista.\n\nVe světovém poháru se objevil poprvé v roce 2001. Od té doby se ve světovém poháru dočkal šesti vítězství, třikrát zvítězil ve stíhacím závodě, dvakrát ve sprintu a jednou ve štafetovém závodě.\n\nJe mistrem světa ze závodu smíšených štafet z mistrovství světa 2007 v Anterselvě. Získal také stříbrnou medaili na světovém šampionátu v Ruhpoldingu v roce 2012 ve stíhacím závodě a má také bronz ze závodu smíšených štafet z mistrovství světa 2010.\n\nNejvětší úspěch mu pak přinesla zimní olympiáda 2010 ve Vancouveru, kde ovládl stíhací závod na 12 a půl kilometru.\n\nDne 6. března, po zisku prvenství ve sprintu ve světovém poháru v Pokljuce oznámil na tiskové konferenci, že po sezóně 2013/14 ukončí kariéru. Jeho posledním závodem ve sportovní kariéře byl závod s hromadným startem na patnáct kilometrů v norském lyžařském středisku Holmenkollenu, kde obsadil konečné 23. místo.\n\nJeho manželkou je úspěšná švédská armwrestlerka Heidi Anderssonová.\n\n"}
{"id": "976928", "url": "https://cs.wikipedia.org/wiki?curid=976928", "title": "Stephan Licht", "text": "Stephan Licht\n\nStephan Licht (29. září 1860 Brno – 4. března 1932 Vídeň) byl rakouský a český advokát a politik německé národnosti z Moravy, na počátku 20. století poslanec Říšské rady.\n\nVychodil národní školu, gymnázium v Brně a od roku 1878 studoval práva na Vídeňské univerzitě, kde roku 1883 získal titul doktora práv. Zpočátku pracoval jako advokát v Brně. Byl členem státní zkušební komise v oboru státovědy. Později se stále více zapojoval do politického života.\n\nByl sekretářem \"Spolku vlnařských průmyslníků\" v Brně, místopředsedou německé sekce zemské zemědělské rady na Moravě, členem brněnské obchodní a živnostenské komory a státní železniční rady. Patřil mezi německé liberály (Německá pokroková strana).\n\nNa počátku 20. století se zapojil i do celostátní politiky. Ve volbách do Říšské rady roku 1901 byl zvolen do Říšské rady (celostátní zákonodárný sbor) za kurii obchodních a živnostenských komor, obvod Brno. Uspěl také ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za německý obvod Morava 10. Usedl do poslaneckého klubu Německý národní svaz (širší parlamentní platforma německorakouských nesocialistických politických stran). Za týž obvod byl zvolen i ve volbách do Říšské rady roku 1911, opět se připojil k poslanecké frakci Německý národní svaz. Ve vídeňském parlamentu setrval až do zániku monarchie. K roku 1911 se profesně uvádí jako dvorní a soudní advokát. V parlamentu se zaměřoval na sociální, hospodářské a finanční otázky. V roce 1913 se podílel na vypracování předlohy novely zákona o daních.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). V květnu 1919 se stal prozatímním správcem Německo-rakouské penzijní zaměstnanecké pojišťovny. Ve funkci pak zůstal dlouhodobě a zasloužil se o reformu pojistného systému. Prosazoval plošné zavedení sociálních podpor ve stáří a invaliditě.\n\n"}
{"id": "976929", "url": "https://cs.wikipedia.org/wiki?curid=976929", "title": "Pavol Hurajt", "text": "Pavol Hurajt\n\nPavol Hurajt (* 4. února 1978, Poprad, Československo) je bývalý slovenský biatlonista.\n\nNejlepšího výsledku ve světovém poháru dosáhl v roce 2009, kdy dojel pátý v závodě na 20 kilometrů. Startoval na třech olympiádách. Na Zimních olympijských hrách v Turíně v roce 2006 skončil nejlépe na 14. místě v závodě mužské štafety (dále 24. místo ve stíhacím závodě, 29. místo v individuálním závodě a ve sprintu), na ZOH ve Vancouveru v roce 2010 dosáhl největšího úspěchu v kariéře, když v závodě s hromadným startem získal bronzovou medaili (dále 5. místo v individuálním závodě, 7. místo ve sprintu, 15. místo v mužské štafetě, 16. místo ve stíhacím závodě).\n\nBěhem sezóny 2013/14, avizoval před odletem na Zimní olympijské hry v Soči, že ho zde čekají poslední závody kariéry. Jeho posledním startem ve sportovní kariéře byl závod mužských štafet na 4×7,5 kilometrů, kde společně s týmem obsadil konečné 12. místo. Se smíšenou štafetou byl v Soči pátý, dále skončil na 28. místě v individuálním závodě a na 52. místě ve stíhacím závodě i ve sprintu.\n\n"}
{"id": "976930", "url": "https://cs.wikipedia.org/wiki?curid=976930", "title": "Veniamin Směchov", "text": "Veniamin Směchov\n\nVeniamin Borisovič Směchov, též přepisováno jako Venjamin Směchov (rusky: Вениами́н Бори́сович Сме́хов; * 10. srpna 1940 Moskva) je sovětský a ruský herec a režisér.\n\nSměchov dlouho pracoval v moskevském divadle Taganka. Ve filmu je nejznámější jeho role Athose v ruské verzi filmu \"Tři mušketýři\" (1978) a v jeho pokračováních (1992, 1993). Psal poezii pro děti, skripty, memoáry a humor.\n\nV České republice pracoval opakovaně jako režisér v opeře Národního divadla moravskoslezského (\"Falstaff\", \"Carmen\").\n"}
{"id": "976931", "url": "https://cs.wikipedia.org/wiki?curid=976931", "title": "CS Visé", "text": "CS Visé\n\nCS Visé (celým názvem Cercle Sportif Visé) je belgický fotbalový klub z města Visé. Byl založen roku 1924 jako Cercle Sportif Visetois. Domácím hřištěm je Stade de la Cité de l'Oie s kapacitou 5 400 míst. Klubové barvy jsou modrá a bílá, v klubovém logu je husa, což je v množném čísle i přezdívka klubu.\n\nZdroj:\n\n\"K únoru 2014\n\n"}
{"id": "976935", "url": "https://cs.wikipedia.org/wiki?curid=976935", "title": "Doku Umarov", "text": "Doku Umarov\n\nDoku Umarov (čečensky Ӏумар КӀант Доккa, rusky Доку Хаматович Умаров \"Doku Chamatovič Umarov\"; 13. dubna 1964 – 7. září 2013) byl čečenský militantní islamista a terorista, podezřelý ze zosnování množství teroristických útoků na území Ruské federace. Připisuje se mu odpovědnost za sebevražedné útoky v moskevském metru v roce 2010 a teroristický útok na letišti Domodědovo v roce 2011.\n\nProhlašoval se emírem neuznaného Kavkazského emirátu (vyhlášen v říjnu 2007), předtím byl prezidentem samozvané Čečenské republiky Ičkerie. \n\n"}
{"id": "976936", "url": "https://cs.wikipedia.org/wiki?curid=976936", "title": "Hokejkový graf", "text": "Hokejkový graf\n\nHokejkový graf je přezdívka, kterou dostal graf rekonstrukce průběhu teplot z proxy dat za posledních 500 až 2000 let. Tyto rekonstrukce ukázaly relativně lineární průběh teplot od středověku až do roku 1900 a poté náhlý vzestup, kde instrumentální záznamy teplot v roce 2000 překročily všechny předchozí rekonstrukce teplot za toto období. Termín hokejka použil poprvé Jerry Mahlman, když popisoval graf z práce Mann, Bredley a Hughes 1999 (často známé pod zkratkou MBH99) s tím, že relativně lineární část grafu od středověku do roku 1900 připomíná hůl hokejky, zatímco náhlý nárůst v posledních letech připomíná její čepel. Tato rekonstrukce byla použita ve zprávách IPCC jako důkaz současného globálního oteplování. Různé skupiny lidí začaly tento graf zpochybňovat a tím zpochybňovat celé výzkumy globálního oteplování.\n\nKoncept výzkumu historických klimatických dat z varev v jezerních usazeninách a z letokruhů vznikl ve 30. letech 20. století. První, kdo přišel s myšlenou zkoumat teploty v minulosti byl Hubert Lamb, jeden z prvních paleoklimatologů, který publikoval výzkum na základě údajů z botaniky, z výzkumu historických dokumentů a meteorologických dat. Podle jeho výzkumů bylo období 1000–1200 teplé a bylo následováno studeným obdobím v letech 1500–1700. Teplé středověké období bylo označeno Středověká teplá perioda, studené období Malá doba ledová.\n\nLambovy výzkumy byly základem \"schematického diagramu\" v První hodnotící zprávě IPCC z roku 1990. Bradley a Jones vyvinuli v roce 1993 metodu \"Composite Plus Scaling\" (CPS), která byla použita ve většině pozdějších teplotních rekonstrukcí ve velkých měřítcích. Jejich studie byly použity v Druhé hodnotící zprávě IPCC.\n\nV roce 1998 vyvinuli Michael E. Mann, Raymond S. Bradley a Malcolm K. Hughes nové statistické techniky, které vyústili v práci MBH98 Výsledkem byl graf předpokládaných teplot od roku 1400 s vyznačením nejistot. Čím více do minulosti, tím byly nejistoty větší. Jones nezávisle na této studii vytvořil rekonstrukci, která sahala 1000 let zpět a o rok později Mann rozšířil svoji studii zpět až do roku 1000. Tato je často citována jako pod zkratkou MBH99.\n\nUpravená verze grafu ze studie MBH99 měla prominentní pozici v Třetí hodnotící zprávě IPCC spolu s grafem Jonese z roku 1998 a třemi dalšími rekonstrukcemi teplot jako podklad tvrzení, že na Severní polokouli byla 90. léta 20. století pravděpodobně nejteplejší dekáda a rok 1998 nejteplejší rok za posledních 1 000 let. Graf se stal terčem útoků těch, kteří nesouhlasili s tvrzením IPCC, že oteplení na konci 20. století bylo výjimečné. Toto bylo v době, kdy měl být ratifikován Kjótský protokol.\n\nJako reakce na studii MBH99 vyšel v časopise Climate Research článek autorů Soon a Baliunas, který zjištění studie MBH99 popíral a ukazoval, že středověké teploty byly vyšší, než teploty na konci 20. století. Tento článek byl použit ve vystoupeních v americkém Senátu proti ratifikaci Kjótského protokolu. Po vyjití článku (Soon a Baliunas) vznikla diskuse o kvalitě článku, které měl podle některých základní metodologické chyby. Diskuse skončila tím, že hlavní editoři časopisu uznali, že recenzní proces časopisu selhal a vzdali svých funkcí. Závěry studie MBH98 a MBH99 se ale dočkaly i další kritiky:\n\nPolitické spory o globální oteplování vedly k ustavení panelu vědců v rámci Národního výboru pro vědu. Panel vedl Gerald North. Tento panel v roce 2006 konstatoval, že vzhledem k nepřesnosti měření je neprůkazné Mannovo tvrzení, že rok 1998 byl nejteplejší za tisíc let. Toto tvrzení bylo proto vypuštěno z příští zprávy klimatického panelu OSN (AR4, 2007). Panel poukázal na chyby v používání některých statistických metod. Panel podpořil názor, že je nejtepleji za 500 let, tedy nejtepleji od malé doby ledové.\n\nPředseda Výboru pro obchod a energetiku Sněmovny reprezentantů inicioval v roce 2006 vypracování tzv. Wegmanovy zprávy – tu vypracoval statistik Edward Wegman se svým studentem Yasminem H. Saicem a statistikem Davidem W. Scottem, z nichž nikdo neměl zkušenosti s klimatologií či jinými fyzikálními vědami. Wegmannova zpráva byla zveřejněna 14. července 2006 ve Wall Street Journal a posléze byla projednávána ve výborech Sněmovny reprezentantů koncem července 2006. Zpráva nebyla řádně recenzována. Zopakovala tvrzení McIntyre a McKitricka o statistických chybách ve studiích MBH, ale nekvantifikovala, zda by oprava těchto chyb měla významnější vliv na výsledek zprávy. Zpráva zahrnovala analýzu sociálních sítí, aby zpochybnila nezávislost recenzního procesů Mannových prací. Tato analýza sociálních sítí byla ale později zpochybněna a byly v ní dokonce nalezeny prvky plagiarismu.\n\nČtvrtá hodnotící zpráva IPCC z roku 2007 uvádí 14 rekonstrukcí, z toho 10 pokrývá 1 000 let či více.. Od té doby vzniklo 12 dalších rekonstrukcí, včetně Mann 2008. V roce 2014 již existuje více než 25 různých studií, které s použitím různých statistických metod a kombinací proxy dat.\n"}
{"id": "976937", "url": "https://cs.wikipedia.org/wiki?curid=976937", "title": "Halvard Hanevold", "text": "Halvard Hanevold\n\nHalvard Hanevold (3. prosince 1969 Asker, Norsko – 3. září 2019 Asker, Norsko) byl norský biatlonista.\n\nVe Světovém poháru se za celou svou kariéru dočkal 23 vítězných závodů. Celkem stál na stupních vítězů 67krát.\n\nJe držitelem celkem šestnácti medailí z mistrovství světa. 2 zlaté, 4 stříbrné a 2 bronzové získal ve štafetových závodech na 4×7,5 kilometru. 2 zlaté kovy získal v týmové soutěži a jeden nejcennější kov vyhrál v závodě na 20 kilometrů individuálně. Další medaile získal v závodech na 10 km sprint, ve smíšené štafetě nebo na 12 a půl kilometru stíhacím závodem. První medaili na mistrovství světa získal v roce 1995, tu poslední v roce 2009.\n\nJe také trojnásobným olympijským vítězem. Na zimní olympiádě v Naganu vyhrál závod na 20 km individuálně a bral zde také stříbro ve štafetovém závodě na 4×7,5 km. Se štafetou pak ovládl i závody na olympijských tratích v Salt Lake City a ve Vancouveru. Další stříbrnou olympijskou medaili vyhrál v závodě na 10 km sprintem v Turíně a na stejné olympiádě si dojel i pro bronz v závodě na 20 km individuálně.\n\n"}
{"id": "976939", "url": "https://cs.wikipedia.org/wiki?curid=976939", "title": "Heinrich Oberleithner", "text": "Heinrich Oberleithner\n\nHeinrich Oberleithner (11. června 1851 Vídeň – 5. ledna 1920 Vídeň) byl rakouský a český textilní průmyslník a politik německé národnosti z Moravy, na počátku 20. století poslanec Moravského zemského sněmu a Říšské rady.\n\nJeho otcem byl podnikatel a politik Eduard Oberleithner (1813–1892). Heinrich vychodil národní školu, gymnázium a studoval práva v Lipsku, Heidelbergu a na Vídeňské univerzitě. Působil jako advokát ve Vídni, komerční rada a od roku 1892 coby společník v šumperské textilní firmě \"Ed. Oberleithner & Söhne\", v níž převzal její obchodní vedení. V čele podniku působil společně se strýcem Karlem. Koncem 19. století šlo o jeden z nejvýznamnějších textilních závodů v monarchii. Byl členem olomoucké obchodní a živnostenské komory. Zasedal v obecním zastupitelstvu v Šumperku. Uvádí se jako německý nacionál (Německá lidová strana).\n\nOd roku 1893 zasedal jako poslanec Moravského zemského sněmu. V zemských volbách roku 1902 sem byl zvolen za kurii obchodních a živnostenských komor, obvod Olomouc. Mandát na sněmu získal i ve volbách roku 1906, opět za týž obvod.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, byl zvolen do Říšské rady (celostátní zákonodárný sbor) za obvod Slezsko 2. Usedl do poslaneckého klubu Německý národní svaz (širší parlamentní platforma německorakouských nesocialistických politických stran). Za týž obvod byl zvolen i ve volbách do Říšské rady roku 1911, opět se připojil k poslanecké frakci Německý národní svaz. Ve vídeňském parlamentu setrval až do zániku monarchie. K roku 1911 se profesně uvádí jako textilní fabrikant.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "976941", "url": "https://cs.wikipedia.org/wiki?curid=976941", "title": "Ivan Čerezov", "text": "Ivan Čerezov\n\nIvan Jurjevič Čerezov (* 18. listopadu 1980, Iževsk, Sovětský svaz) je bývalý ruský biatlonista.\n\nVe světovém poháru se za celou svou kariéru dočkal 7 vítězných závodů. Celkem stál na podiu pro nejlepší tři závodníky 16 krát.\n\nJe trojnásobným mistrem světa. V letech 2008 a 2007 získal zlaté medaile ve štafetových závodech na 4 x 7.5 kilometru. V roce 2005 pak vyhrál zlatou medaili v závodě smíšených štafet.\n\nV roce 2006 si na olympiádě v Turíně dojel ve štafetovém závodě pro stříbrnou medaili a v roce 2010 přidal ve stejném závodě bronz.\n\n"}
{"id": "976946", "url": "https://cs.wikipedia.org/wiki?curid=976946", "title": "Miroslav Poche", "text": "Miroslav Poche\n\nMiroslav Poche (* 3. června 1978 Chlumec nad Cidlinou) je český politik a ekonom, v letech 2014 až 2019 poslanec Evropského parlamentu, v letech 2002 až 2014 zastupitel hlavního města Prahy, v letech 2010 až 2014 zastupitel městské části Praha 3 (od roku 2012 také radní této městské části), člen ČSSD.\n\nVystudoval obor evropská agrární diplomacie na Provozně ekonomické fakultě České zemědělské univerzity v Praze (titul Ing.) a politologii a mezinárodní vztahy na Fakultě sociálních věd Univerzity Karlovy v Praze (titul Mgr.).\n\nOd roku 1997 je společníkem ve firmě Balpo v.o.s. Působil jako zástupce Organizace pro bezpečnost a spolupráci v Evropě na misích v Bosně a Hercegovině a v Kosovu. Jako zaměstnanec Ministerstva zahraničních věcí ČR zajišťoval komunikaci s Komisí OSN pro lidská práva a jako zaměstnanec Ministerstva zemědělství ČR vyjednával o liberalizaci obchodu v rámci EU a CEFTA.\n\nOd roku 2001 soukromě podniká, např. v oblasti cestovního ruchu.\n\nVzhledem k zisku mandátu zastupitele Hlavního města Prahy a zastupitele a radního Městské části Praha 3 působil či působí ve statutárních orgánech několika společností; např.: předseda představenstva Pražské energetiky Holding a.s. (2003 až 2007), předseda dozorčí rady Pražských služeb, a.s. (2011 až 2012), místopředseda představenstva Správy zbytkového majetku MČ Praha 3 a.s. (od 2012) či člen představenstva Investiční a rozvojové Praha 3 a.s. (od 2012).\n\nMiroslav Poche je ženatý a má dvě děti, jeho manželka pochází ze Slovinska.\n\nOd roku 1997 je členem ČSSD, v níž působí i jako člen Krajského výkonného výboru ČSSD v Hlavním městě Praze (do roku 2010 také místopředseda KVV).\n\nDo politiky vstoupil, když byl v komunálních volbách v roce 2002 zvolen za ČSSD do Zastupitelstva Hlavního města Prahy. Mandát zastupitele obhájil v komunálních volbách v roce 2006.\n\nPřed komunálními volbami v roce 2010 vyšlo najevo jeho nelegální financování ČSSD. V rozhovoru pro Hospodářské noviny se přiznal, že svůj několikasettisícový dar straně rozdělil a napsal na jiné členy strany. Dle jeho slov z důvodu vyhnutí se nutnosti platit daň. Tato povinnost však u darů politickým stranám neexistuje. Vzdal se tedy stranických funkcí a kandidatury do Rady Hlavního města Prahy. Odmítl se však vzdát samotné kandidatury do zastupitelstva a nakonec mandát opět obhájil. Navíc se stal předsedou Klubu zastupitelů ČSSD (v minulosti už působil jako místopředseda klubu).\n\nDále také působil jako předseda Výboru pro hospodářskou politiku a majetek, člen Výboru pro územní rozvoj, člen Komise Rady hl.m. Prahy pro projekt ÚČOV Praha na Císařském ostrově, člen Komise Rady HMP pro oblast regulace loterií a jiných podobných her na území hlavního města Prahy a člen Majetkové komise Rady hl.m. Prahy.\n\nPokoušel se také dostat za ČSSD do Zastupitelstva Městské části Praha 3, ale v komunálních volbách v roce 2002 i v roce 2006 mu to nevyšlo. Uspěl až v komunálních volbách v roce 2010. Nejprve působil jako předseda Výboru pro územní rozvoj Městské části Praha 3, v červnu 2012 byl zvolen radním městské části pro sportovní činnost a později i členem Komise finanční, investiční a dopravní. V komunálních volbách v roce 2014 obhajoval za ČSSD mandát zastupitele Městské části Praha 3, ale neuspěl.\n\nZastupitelem městské části Praha 3 se pokusil znovu stát ve volbách v roce 2018, avšak opět neúspěšně.\n\nV květnu 2014 kandidoval za ČSSD na čtvrtém místě její kandidátky ve volbách do Evropského parlamentu 2014. Proti tomu se ostře vyslovil Jiří Dienstbier ml., který poukazoval na Pocheho kauzy. I přesto byl s počtem 3 692 preferenčních hlasů zvolen poslancem Evropského parlamentu. Působí ve Výboru pro průmysl, výzkum a energetiku (ITRE).\n\nVe volbách do Evropského parlamentu v květnu 2019 se rozhodl již nekandidovat.\n\nDne 18. května 2018 jej schválilo předsednictvo ČSSD jako kandidáta na post ministra zahraničních věcí ČR v menšinové vládě s hnutím ANO. Proti jeho kandidatuře se však postavil prezident ČR Miloš Zeman. Jako důvod označil jeho názory na migraci či jeho minulé napojení na korupční prostředí pražské komunální politiky. Každopádně dne 27. června 2018 byla jmenována do funkce druhá vláda Andreje Babiše a řízením Ministerstvo zahraničních věcí ČR byl pověřen předseda ČSSD Jan Hamáček. Právě Hamáček jej pak na MZV ČR zaměstnal jako politického tajemníka. Poche pozici zastává jen za symbolickou odměnu a zároveň zůstává i poslancem Evropského parlamentu.\n\nV říjnu 2018 byl nakonec novým ministrem zahraničních věcí ČR jmenován Tomáš Petříček. Ten následně oznámil, že Poche skončí jako politický tajemník na MZV ČR ke dni 1. listopadu 2018. O jeho případném budoucím angažmá se bude jednat.\n"}
{"id": "976951", "url": "https://cs.wikipedia.org/wiki?curid=976951", "title": "OpenGL ES", "text": "OpenGL ES\n\nOpenGL ES (z anglického OpenGL for Embedded Systems) je část OpenGL rozhraní (API) pro počítačové vykreslování 2D a 3D grafiky pro použití ve video hrách, typicky akcelerovaných za pomoci GPU. Je určen pro malé, vestavěné systémy, jako smartphony, tablety, herní konzole a osobní plánovače.\n\nToto API je použitelné v mnoha počítačových jazycích a na více platformách. Nepředstavuje ekvivalent k OpenGL API jako GLUT nebo GLU pro OpenGL ES. OpenGL ES je spravováno neziskovým technologickým konsorciem Khronos Group.\n\nExistuje několik verzí specifikací OpenGL ES. OpenGL ES 1.0 je postavena na roveň specifikace OpenGL 1.3, OpenGL ES 1.1 je definována vztahem ke specifikaci OpenGL 1.5 a OpenGL ES 2.0 je definována relativně ke specifikaci OpenGL 2.0. Tím je myšleno, že například nějaká aplikace napsaná pro Open GL ES 1.0 může být snadno přenesena na desktopovou OpenGL 1.3. OpenGL ES je zjednodušená verze tohoto API, a obrácený postup může a nemusí být úspěšný, v závislosti na použitých rysech API.\n\nRozdíly ve verzích OpenGL a OpenGL ES jsou potom například v podpoře pohyblivé řádové čárky, kdy OpenGL ES podporuje pouze pevnou řádovou čárku (celá čísla).\n\nOpenGL ES 1.0 obsahuje funkcionalitu hodně omezenou oproti originalnímu OpenGL API a jen trochu funkcionality je přidáno navíc. Jeden zřetelný rozdíl mezi OpenGL a OpenGL ES je ten, že OpenGL ES odstraňuje potřebu uzavírat volání OpenGL knihovny s codice_1 a codice_2. Další výraznou změnou je, že sémantika základních vykreslovacích funkcí umožňuje volání s vertex poli a podporu pevné řádové čárky pro vertex souřadnice. Také byly přidány atributy pro podporu vestavěných (grafických) procesorů, které často postrádají FPU, jednotku pro počítání s desetinnými čísly. Mnoho dalších funkcí a vykreslovacích součástí bylo kvůli odlehčení ve verzi OpenGL ES odstraněno, včetně:\n\n\nOpenGL ES 1.1 přidává například povinnou podporu pro multitexture, vylepšenou multitexturovou podporu (včetně slučovače a skalárního operace součinu textury), automatické generování mipmap, vertex buffer objects, stavové dotazy, uživatelských ořezávacích rovin, a větší možnosti co se týče vykreslování bodů.\n\nOpenGL ES 2.0 bylo zveřejněno v březnu 2007. Je zhruba na úrovni OpenGL 2.0, ale eliminuje většinu renderovacích pipeline s pevně nastavenou funkcí ve prospěch programovatelných funkcí podobně, jako v případě přechodu od OpenGL 3.0 to 3.1. Řízení průchodu ve shaderech je obecně omezeno na dopředné skoky a cykly, kde maximální počet průchodů může být snadno určen při překladu. Většina všech vykreslovaných vlastností transformační a osvětlovací fáze, jako je specifikace materiálu a světelných parametrů dříve stanovených pevnou funkce API, se nahrazují shadery napsaných grafickým programátorem. Výsledkem je, že OpenGL ES 2.0 není zpětně kompatibilní s OpenGL ES 1.1. Některé nekompatibility mezi desktopovou verzí OpenGL a OpenGL ES 2.0 zůstávají do OpenGL 4.1, kdy je přidáno rozšíření codice_4\n\nSpecifikace OpenGL ES 3.0 byla zveřejněna v srpnu 2012. OpenGL ES 3.0 je zpětně kompatibilní s OpenGL ES 2.0, umožňuje aplikacím postupně přidávat nové vizuální vlastnosti do aplikací. OpenGL 4.3 poskytuje plnou kompatibilitu s OpenGL ES 3.0.\n\nNové funkce ve specifikaci OpenGL ES 3.0 zahrnují:\n\nSpecifikace OpenGL ES 3.1 byla zveřejněna v březnu 2014. OpenGL ES 3.1 je zpětně kompatibilní s OpenGL ES 2.0 a OpenGL ES 3.0, poskytuje funkce odlehčeného Open GL 4.4 z desktopového prostředí.\n\nNové funkce ve specifikaci OpenGL ES 3.1 zahrnují:\n\nOpenGL ES 1.0 přidal oficiální 3D grafické API do operačních systémů Android a Symbian, podobně jako do QNX Je podporován i v PlayStation 3 jako jedno z oficiálních grafických rozhraní (API) za použití Nvidia's Cg místo GLSL. PlayStation 3 také podporuje několik vlastností z verze OpenGL ES 2.0.\n\nVerze 1.1 OpenGL ES je podporována:\n\n\nVerze 2.0 OpenGL ES je podporována:\n\n\nVerze 3.0 OpenGL ES je podporována:\n\n\n\n\nPodporováno některými posledními verzemi následujících GPU:\nKhronos Products\n\n\nVerze 3.1 OpenGL ES je podporována:\n\n\nVerzi 3.1 OpenGL ES jsou připravena podporovat poslední verze některých grafických procesorů ARM Mali.\n\nNVidia vydala ovladače k OpenGL ES 3.2.\n\n\n\n\n"}
{"id": "976953", "url": "https://cs.wikipedia.org/wiki?curid=976953", "title": "Robert Primavesi", "text": "Robert Primavesi\n\nRobert Primavesi (18. listopadu 1854 Olomouc – 19. dubna 1926 Vídeň), byl rakouský a český podnikatel a politik německé národnosti z Moravy, na počátku 20. století poslanec Moravského zemského sněmu a Říšské rady.\n\nPocházel z vlivné podnikatelské rodiny Primavesi, původem z Itálie, která se na několik generací usadila v Olomouci. Otec Paul Franz Primavesi působil jako viceprezident olomoucké obchodní a živnostenské komory, zakladatel několika cukrovarů a zemský poslanec. Robertovým bratrancem byl bankéř a mecenáš Otto Primavesi (1868–1926). Robert vychodil národní školu, gymnázium a vystudoval vysokou školu technickou. Působil jako velkoobchodník, majitel továrny a statkář. Řídil několik cukrovarů a měl podíl na vedení nově založené \"Akciové společnosti spojených přádelen\", jež spojila tři velké textilní podniky na Bruntálsku. Byl aktivní i politicky a veřejně. Zastával funkci prezidenta obchodní a živnostenské komory v Olomouci, byl ministerským radou a členem ústřední komise pro živnostenské školství. Zasedal v obecním zastupitelstvu v Olomouci.\n\nOd roku 1897 zasedal jako poslanec Moravského zemského sněmu. V zemských volbách roku 1902 sem byl zvolen za kurii obchodních a živnostenských komor, obvod Olomouc. Mandát na sněmu získal i ve volbách roku 1906, opět za týž obvod. Zemským poslancem byl až do roku 1918.\n\nNa konci 19. století se zapojil i do celostátní politiky. V doplňovacích volbách roku 1899 se stal místo Emanuela von Proskowetze poslancem Říšské rady za kurii obchodních a živnostenských komor, obvod Olomouc. Do parlamentu usedl 7. listopadu 1899. Uspěl za týž obvod i v řádných volbách do Říšské rady roku 1901. Zvolen byl také ve volbách do Říšské rady roku 1907, konaných poprvé podle všeobecného a rovného volebního práva, za německý obvod Morava 3. Usedl do poslaneckého klubu Německý národní svaz (širší parlamentní platforma německorakouských nesocialistických politických stran). Za týž obvod byl zvolen i ve volbách do Říšské rady roku 1911, opět se připojil k poslanecké frakci Německý národní svaz. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec, prezident obchodní a živnostenské komory, velkoobchodník, majitel továrny a statkář.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nPo roce 1918 jeho podnikání čelilo finančním ztrátám, musel prodat svou vídeňskou vilu (ve čtvrti Hietzing), ve které mu zůstal jen bývalý byt zahradníka, v němž pak přebýval. Zemřel v dubnu 1926 ve Vídni.\n"}
{"id": "976955", "url": "https://cs.wikipedia.org/wiki?curid=976955", "title": "V.28", "text": "V.28\n\nV.28 \"„Elektrické charakteristiky nesymetrických obvodů rozhraní s dvojím proudem“\" je doporučení ITU-T definující elektrické parametry sériového rozhraní mezi KZD (počítačem nebo terminálem) a UZD (modemem). Rozhraní používá signál v základním pásmu s kódováním NRZ; jedna logická úroveň je reprezentována záporným napětím -15 až -3 volty, druhá kladným napětím +3 až +15 V.\n\nV.28 vychází ze standardu EIA RS-232, jehož první verze byla publikována v roce 1962. Zatímco RS-232 je kompletní popis rozhraní, V.28 popisuje pouze elektrické a signálové parametry. Druhým standardem ITU-T odvozeným z RS-232 je V.24, který popisuje funkci jednotlivých obvodů rozhraní. První verze V.28 byla schválena v Ženevě v roce 1972, poslední revize v roce 1993 v Helsinkách.\n\nSériové rozhraní podle V.28 bylo v poslední čtvrtině 20. století velmi rozšířeným rozhraním počítačů, které sloužilo k připojování modemů, počítačových myší, některých tiskáren, pro propojováním počítačů pomocí nulového modemu a pro další účely. Po roce 2000 bylo prakticky vytlačeno rychlejším rozhraním USB.\n\nITU-T doporučení V.28 popisuje elektrické a signálové charakteristiky datových i řídicích obvodů sériového rozhraní mezi DCE a DTE.\n\nJe určeno pro rychlosti do 20 kbit/s, za určitých podmínek do 64 kbit/s, v praxi se používá pro rychlosti 115 kbit/s i vyšší. Pro nová zařízení určená pro přenosové rychlosti nad 20 kbit/s by se měla spíše používat doporučení V.10 nebo V.11.\n\nKódování logických úrovní na rozhraní podle doporučení V.28 shrnuje následující tabulka:\n\nZ tabulky je patrné, že řídicí signály jsou negované (mají opačné logické úrovně než datové obvody). Ve schématech se často nad označením negovaných signálů píše pruh, např. RTS.\n\nGenerátor by měl dávat napětí, jehož absolutní hodnota nepřesáhne 15 voltů. Starší zařízení však mohou dávat až napětí 25 V. Na datových obvodech je nula reprezentována kladným napětí větším než +3 volty, jednička záporným napětím menším než -3 volty (tj. jeho absolutní hodnota je větší než 3 volty). Interval napětí -3 až +3 V je přechodová oblast, do které se signál smí dostat pouze při přechodu mezi záporným a kladným napětím a smí se v ní zdržet nejvýše po dobu 1 milisekunda nebo 3 % trvání signálového prvku (co je kratší).\n\nZátěž má mít stejnosměrnou rezistanci (odpor) mezi 3000-7000 Ohmů, paralelní kapacitanci maximálně 2500 pikofaradů a nesmí mít induktivní charakter. Při rychlostech přes 20 kbit/s musí být paralelní kapacity menší.\n\nV.28 http://www.itu.int/rec/T-REC-V.28/en Electrical characteristics for unbalanced double-current interchange circuits \n\n"}
{"id": "976959", "url": "https://cs.wikipedia.org/wiki?curid=976959", "title": "Scriboniovský dům", "text": "Scriboniovský dům\n\nScriboniovský dům v Plzni je renesanční stavba ze 16. století, stojí na náměstí Republiky. V roce 1730 bylo plzeňským architektem Jakubem Augustonem barokně upraveno průčelí domu. Roku 1634 v domě pobýval Albrecht z Valdštejna. Dům je chráněn jako kulturní památka České republiky.\n\n\n\nV současné době je v domě kavárna Nykty's, oddělení zahraničních knihoven Studijní a vědecké knihovny Plzeňského kraje (anglická, německá, rakouská a románská knihovna) a Francouzská aliance.\n"}
{"id": "976960", "url": "https://cs.wikipedia.org/wiki?curid=976960", "title": "Josef Bukvaj", "text": "Josef Bukvaj\n\nJosef Bukvaj (6. března 1867 Radkov – 19. srpna 1926 Písek) ,byl rakouský a český soudce a politik, na počátku 20. století poslanec Říšské rady.\n\nProfesí byl soudcem, radou vrchního zemského soudu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady za obvod Čechy 71. Usedl do poslanecké frakce Klub českých agrárníků. Za týž obvod byl zvolen i ve volbách do Říšské rady roku 1911, opět se připojil k poslaneckému klubu českých agrárníků. Ve vídeňském parlamentu setrval až do zániku monarchie. K roku 1911 se profesně uvádí jako okresní soudce.\n\nVe 20. letech 20. století působil jako předseda okresní správní komise v Písku.\n\nZemřel v srpnu 1926 v Písku, kde byl také pohřben.\n"}
{"id": "976961", "url": "https://cs.wikipedia.org/wiki?curid=976961", "title": "Chotěšovský dům", "text": "Chotěšovský dům\n\nChotěšovský dům v Plzni je renesanční dům na náměstí Republiky č. 106/13. Patří k nejcennějším stavebním památkám Plzně. Je vyhlášen kulturní památkou. \n\nPůvodně na jeho místě stál gotický dům, který v roce 1487 zakoupil chotěšovský klášter pro své potřeby od Jana Chenice z Říčan.  Byli v něm ubytováváni členové kláštera a klášterní hosté při návštěvách Plzně. Na žádost chotěšovského opata byl dům v 16. století renesančně přestavěn italským stavitelem Giovanni de Statia. Podle některých zdrojů je autorem přestavby Jan Merlian. Od 10. prosince 1633 do 22. února 1634 v domě pobýval císařský vojevůdce Albrecht z Valdštejna. Na konci 18. století byl přední dům spojen se zadní částí novým křídlem a dům sloužil často pro ubytování vojenských návštěv. Po zrušení klášterů byl dům v roce 1784 v dražbě prodán plzeňskému mydlářskému mistrovi Ignáci Kouteckému. V jeho rodině se dům dědil. Majitel domu Petr Koutecký provedl před svou smrtí v roce 1890 několik úprav domu, např. z důvodu získání více světla vyboural kamenné ostění a přestavěl schodiště. Poslední majitelkou domu byla jeho manželka Jana, která dům odkázala Společnosti pro národopis a ochranu památek. Dne 2. února 1931 rozhodla plzeňská městská rada o uvolnění místností pro Národopisné muzeum Plzeňska a v roce 1932 byl dům nákladem stavitele Karla Krůty rekonstruován. Národopisné muzeum Plzeňska v domě sídlí dodnes. \n\nPo levé straně domu jednoduchý vstupní kamenný portál, vedoucí do klenutého průjezdu. Dům má dvě poschodí. V přízemí a v prvním patře obloukové klenby. Ve dvoře se dochovala renesanční lodžie. Třípatrový ozdobný štít. Okna profilovaná kamenným ostěním s vysazenou římsou. V roce 1941 byly při rekonstrukci objeveny v prvním poschodí renesanční fresky s výjevy ze Starého zákona a postavou pravděpodobně Hroznaty, zakladatele chotěšovského kláštera. Dům je vnitřně spojen s Gerlachovským domem. \n\n\n"}
{"id": "976963", "url": "https://cs.wikipedia.org/wiki?curid=976963", "title": "Jaroslav Soukup", "text": "Jaroslav Soukup\n\nJaroslav Soukup může být:\n"}
{"id": "976966", "url": "https://cs.wikipedia.org/wiki?curid=976966", "title": "Dům Anny Kreslové (Plzeň)", "text": "Dům Anny Kreslové (Plzeň)\n\nDům Anny Kreslové neboli dům č. p.96 se nachází na plzeňském náměstí Republiky. V barokním domě pobývala vdova po inženýru Anna Kreslová. Anna dala jednu sedminu domu Ústřední matici školské v Praze. Dům Je chráněn jako kulturní památka České republiky.\n\n\n\n \n"}
{"id": "976968", "url": "https://cs.wikipedia.org/wiki?curid=976968", "title": "Olympijský park na Letné", "text": "Olympijský park na Letné\n\nOlympijský park Soči – Letná 2014 byl sportovní areál vybudovaný Českým olympijským výborem na Letné v Praze pro veřejnost na podporu 22. zimních olympijských her v Soči. Jeho provoz byl slavnostně zahájen den před zahájením olympiády, 6. února 2014, a ukončen stejně jako Olympiáda 23. února. Pro zájemce zde byla možnost vyzkoušet si většinu olympijských zimních sportů a sledovat přenosy z Olympiády na velkoplošných obrazovkách. Pro enormní zájem návštěvníků byli organizátoři nuceni některé dny regulovat vstup do parku.\n\nSlavnostního otevření se zúčastnili olympijští vítězi Dominik Hašek, Aleš Valenta a Kateřina Neumannová. Zahájili ho svým vystoupením bubeníci a roztleskávačky, českou hymnu zazpíval dětský sbor. Už odpoledne děti sportovaly v rámci různých aktivit na hokejových hřištích a biatlonové střelnici. Ledovým korytem projela přehlídka vlajkonošů s vlajkami na Olympiádě zúčastněných států. Součástí večera byl ohňostroj a koncert skupiny Portless. Park se stal pro sportovní fanoušky velkým lákadlem a jen první den přišlo přes 9.000 lidí.\n\nSoučástí parku otevřeného od 7. února do 23. února denně od 9:00 do 22:00 byl tzv. Ledový ráj o rozloze 6500 metrů² – sportoviště pro bruslení a pro krasobruslení, běžkařský okruh s laserovou biatlonovou střelnicí, curlingová plocha, dvě hokejová hřiště, snowpark na snowboarding a zasněžený kopec pro děti na bobování. Z olympijských sportů chybělo jen akrobatické a alpské lyžování. Největší zájem byl o vyzkoušení si curlingu. Pro děti i dospělé zde probíhaly soutěže a krasobruslařská vystoupení. Všech 6,5 tisíce m² zaledněných ploch mělo technologii umožňující neroztátí plochy až do 14 °C.\n\nZa poplatek si bylo možné vypůjčit sportovní vybavení a hřiště bylo možné rezervovat v online rezervačním systému.\n\nNa bezpečnost dohlíželo až 30 strážníků městské policie a další její pracovníci, jako psovodi, jízdní skupina nebo okrskáři. U stanic metra Hradčanská a Vltavská byl posílen dohled.\n\nPark postavil Český olympijský výbor. Náklady na vybudování parku se předpokládaly 66 milionů Kč, z nichž větší část pocházela od sponzorů a menší od ministerstev. V areálu se platilo vstupné 50 Kč na den a děti do 15 let měly vstup zdarma. Pořadatelé počítali s celkovou návštěvností v řádu desítek tisíc lidí.\n\nProti parku večer 6. února 2014 protestovalo asi půl hodiny několik desítek lidí v kostýmech klaunů a s balonky s nápisem \"80 mega v háji\". 80 milionů Kč byly původní odhady na náklady akce. Vadí jim, že akce podporuje konání olympiády v zemi, kde jsou podle nich porušována lidská práva, a že stát investuje vysoké prostředky do projektu, který bude existovat pouhých 17 dní, namísto podpory klasických sportovišť, která vydrží léta. Protest uspořádal Ondřej Mirovský, zastupitel Prahy 7 za Stranu zelených. Podle něj je navíc areál postaven bez stavebního povolení. Podle stavebního úřadu Prahy 7 není stavební povolení pro dočasnou stavbu potřeba. Forma protestu s kostýmy klaunů tak přirovnává park jako dočasnou stavbu k cirkusu. Při kontrole z 6. února nebylo shledáno žádné pochybení.\n\n"}
{"id": "976973", "url": "https://cs.wikipedia.org/wiki?curid=976973", "title": "Karel Holý (politik)", "text": "Karel Holý (politik)\n\nKarel Holý (26. února 1865 Štěpánovice – 13. září 1948 Švamberk u Třeboně) byl rakouský a český agronom, pedagog a politik, na počátku 20. století poslanec Říšské rady, ve 20. letech 20. století rektor Vysoké školy zemědělské v Brně.\n\nProfesí byl zemědělským odborníkem, profesorem ekonomiky zemědělství. Publikoval práce v oboru. Vyučoval hospodářskou správovědu na hospodářské akademii v Táboře. Pedagogickou dráhu dočasně přerušil v roce 1910 s cílem naplno se věnovat dráze poslance.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady za obvod Čechy 69. Usedl do poslanecké frakce Klub českých agrárníků. V parlamentu se zaměřoval na prosazení legislativy ohledně podpory družstevního skladovnictví. Roku 1911 rezignoval na poslanecký mandát a oznámil návrat k pedagogické a vědecké činnosti.\n\nV letech 1920–1921 byl děkanem hospodářského odboru Vysoké školy zemědělské v Brně (VŠZ), v letech 1927–1928 působil jako rektor VŠZ.\n"}
{"id": "976975", "url": "https://cs.wikipedia.org/wiki?curid=976975", "title": "Císařský dům (Plzeň)", "text": "Císařský dům (Plzeň)\n\nCísařský dům v Plzni je dům č. 290/41 na severní straně náměstí Republiky. Je chráněn jako kulturní památka. Stojí vedle budovy radnice, se kterou je propojen.\n\nDům vznikl spojením dvou renesančních domů patřících Jiřímu Krumlovskému ml. z Hartenštejna a Bernartu Tomáškovi. V domě Jiřího Krumlovského bydlel kolem roku 1565 stavitel radnice Jan de Statia. V roce 1581 de Statia postoupil dům Janu de Mutonibus a ten jej za dva roky prodal Jiřímu Krumlovskému z Hartenštejna. V roce 1594 a v roce 1599 tu pobýval císař Rudolf II. Domy byly zakoupeny v roce 1606 pro jeho potřeby, protože císař měl zájem vybudovat si v Plzni vedlejší sídlo. V letech 1606–1607 byly domy stavebně upraveny dvorním stavitelem Giovannim Mariem Filippim jako jedna budova. Na nové dvojici renesančních štítů byli umístěni velcí plechoví orlové a mezi nimi monogram císaře \"R\". Vznikl tak tzv. Císařský dům, který ale Rudolf II. ani jeho následovníci nikdy nevyužívali. Po dobytí Plzně v roce 1618 v něm pobýval do roku 1621 Arnošt Mansfeld. Poté se ucházela neúspěšně o koupi válkou zpustlého domu obec. Z rukou Ferdinanda III. získal dům v roce 1631 do držení hrabě Maxmilián z Trautmannsdorfu. Šlechtický rod Trautmannsdorfů ho měl ve vlastnictví až do roku 1793, kdy se dům dostal do rukou měšťanů. V roce 1793 jej vlastnila Dorota Mosrová, v letech 1809 až 1834 byl dům ve vlastnictví Josefa a Josefy Feyerfeilových. V tomto období byl v přízemí domu jeden z největších koloniálních obchodů v Plzni. Jeden rok vlastnil dům šlechtic Josef Eduard Schabner ze Schönbaumu. Poté se stal jeho vlastníkem pozdější plzeňský purkmistr František Wanka, který dům v roce 1838 prodal kupci Petru Exlovi. V roce 1863 byla v přízemí umístěna Občanská záložna, v první polovině 19. století měl v prvním poschodí první kavárnu v Plzni kavárník Gutenstein, v roce 1854 zde byla opět otevřena hospoda \"Zum Kaiserhaus\", kterou vedl Jan Reitzner. V roce 1869 jej tehdejší majitelka Johanna Exlová prodala obci. Majitelé v domě většinou nebydleli, střídaly se v něm šlechtické a vojenské návštěvy. V roce 1869 proběhla adaptace, kterou prováděl ing.Tomáš Kilian a v roce 1913 důkladná renovace domu. V první polovině 20. století bylo v přízemí domu knihkupectví. \n\nJe to pozdně renesanční dvoupatrový dům s prejzovou střechou. Dům má dva portály, které patřily domům, ze kterých dům vznikl – renesanční portál vedle radnice s letopočtem 1565, kdy tato část domu vznikla, na levé polovině domu je další portál s letopočtem 1793, kdy byla provedena úprava fasády. V roce 1919 byla na dům přemístěna barokní socha rytíře Žumbery, původně z renesanční kašny na náměstí. Současný vzhled budovy je z roku 1913. Dům má s radnicí společný dvůr, na který je vstup přes radnici. Na levé straně dvora je vysoké nádvorní křídlo Císařského domu, postavené v roce 1869 na místě bývalých maštalí. V prvním patře se dochoval renesanční sál s nástěnnými malbami z rudolfínské doby. V roce 1993 bylo objeveno na půdě domu pod fasádou původní renesanční sgrafito zobrazující jezdce. V předsíni domu je temperová malba ze 17. století představující císaře jako spravedlivého soudce. Dům je spojen s budovou radnice. V přízemí sídlí městské informační centrum, v patře je kancelář primátora. \n\n\n"}
{"id": "976976", "url": "https://cs.wikipedia.org/wiki?curid=976976", "title": "RAA Louviéroise", "text": "RAA Louviéroise\n\nRAA Louviéroise (celým názvem Royale Association Athlétique Louviéroise, zkráceně RAAL) byl belgický fotbalový klub z města La Louvière. Byl založen roku 1913 jako Association Athletique Louvieroise s matrikulačním číslem 93, domácím hřištěm byl Stade du Tivoli s kapacitou 13 500 míst. Klubové barvy byly zelená a bílá.\n\nV červnu 2009 se sloučil s RACS Couillet (matrikulační číslo 94), čímž vznikl nový klub Football Couillet La Louvière.\n\nKlubové logo bylo ve tvaru štítu a téměř celé v zelené a bílé barvě. Ve vrchní části štítu byl zelený pás s bílým textem RAAL nahoře a LA LOUVIERE pod ním. Na štítu byla zelená hlava vlka s černobílým fotbalovým míčem. Nad štítem se nacházela zelená královská koruna.\n\n\n"}
{"id": "976978", "url": "https://cs.wikipedia.org/wiki?curid=976978", "title": "Agenti S.H.I.E.L.D.", "text": "Agenti S.H.I.E.L.D.\n\nAgenti S.H.I.E.L.D. (v anglickém originále Marvel's Agents of S.H.I.E.L.D. nebo jednoduše Agents of S.H.I.E.L.D.) je americký televizní seriál vytvořený pro stanici ABC od Josse Whedona, Jeda Whedona a Maurissy Tancharoen založen na marvelovské špionážní agentuře S.H.I.E.L.D. (Strategic Homeland Intervention, Enforcement and Logistics Division). Seriál je produkován ABC Studios, Marvel Television a Mutant Enemy a je posazen do marvelovského filmového světa. Seriál je časově zařazen po událostech ve filmech Avengers a Iron Man 3. Seriál pojednává o agentech špionážní agentury S.H.I.E.L.D., jejich misích a podobně. Hlavní postavou seriálu je agent Phil Coulson, kterého znovu hraje Clark Gregg.\n\nPilotní díl, který napsal Joss Whedon, Jed Whedon a Maurissa Tancharoenová a režíroval Joss Whedon, dostal zelenou na konci roku 2012 a byl natočen na začátku roku 2013. Série byla oficiálně oznámena 10. května 2013 a premiéru měla 24. září 2013. O rok později začala vysílat i jeho druhou řadu. 7. května 2015 byla ohlášena 3. řada, která se začala vysílat 29. září 2015. Čtvrtá řada se vysílala od 20. září 2016 a skončila 16. května 2017. Pátá řada se vysílá od 1. prosince 2017.\n\nDne 14. května 2018 bylo oznámeno, že seriál získal šestou řadu s 13 díly, která měla premiéru 10. května 2019. Téhož roku v listopadu byla objednána sedmá řada, jež bude mít také 13 dílů. Bude se jednat o finální řadu seriálu.\n\nV první řadě agent Phil Coulson dává dohromady malý tým agentů z S.H.I.E.L.D.u, který bude pracovat na nových tajných případech. Vyšetřují projekt Stonožka a jejího vůdce \"Jasnovidce\". Posléze je zjištěno, že projekt Stonožka je zaštítěn Hydrou a oni se musí zabývat infiltrací Hydry do S.H.I.E.L.D.u a jejího následného zničení. V druhé řadě se Coulson a jeho tým znovu snaží získat důvěru vlády a veřejnosti po rozpadu S.H.I.E.L.D.u. Při tom se musí nadále ve velkém potýkat s Hydrou, otcem Skye a nově vytvořenou frakcí S.H.I.E.L.D.u, která nesouhlasí s jeho vedením. Později se musí potýkat i s odhalením Inhumans (v překladu \"Nelidé\").\n\nBěhem třetí řady Coulson začíná tajnou misi na shromáždění nového týmu Inhumans, který se vypořádá s novými hrozbami světa. Mezitím Hydra oživuje starověkého vůdce Inhumans, Hivea. Po porážce Hivea a zničení Hydry se díky Sokovské smlouvě stává S.H.I.E.L.D. opět oficiální organizací. Navzdory tomu, že svět věří v Coulsonovu smrt, se ve čtvrté řadě vrací opět do terénu, aby dopadl další superlidi včetně Robbieho Reyese / Ghost Ridera. Mezitím dokončuje agent Leo Fitz a vědec Holden Radcliffe robota s umělou inteligencí (Life Model Decoy) a virtuální svět zvaný Framework.\n\nV páté řadě Coulson a jeho tým cestují v čase do vesmírné stanice Lighthouse, která se nachází v roce 2091 a je ovládána rasou Kree. Tam se snaží zachránit zbytek lidské rasy a najít cestu zpátky. Po návratu domů jsou označení za uprchlíky a Coulsoun s jeho týmem se pokusí o to, aby nenastala budoucnost, jež viděli.\n\nV šesté řadě se tým musí vyrovnat se smrtí Coulsona. Část týmu operuje ve vesmíru, kde při hledání Fitze musí vzdorovat agresivním mimozemským rasám a poté se na Zemi spojit se zbytkem týmu a S.H.I.E.L.D.u, aby zastavili mimozemské stvoření.\n\nBěhem sedmé řady se tým musí pustit do hrátek s časem, konkrétně přenesení do minulosti.\n\n"}
{"id": "976987", "url": "https://cs.wikipedia.org/wiki?curid=976987", "title": "Dům U Červeného srdce (Plzeň)", "text": "Dům U Červeného srdce (Plzeň)\n\nDům U Červeného srdce v Plzni se nachází na náměstí Republiky hned vedle biskupství. Dům byl vystavěn v novorenesančním slohu v roce 1894 na místě původního renesančního domu „U červeného srdce“ stavitelem Rudolfem Štechem a vyzdoben Mikolášem Alšem. V roce 1996 prošel úpravou. Přízemní část využívá Česká spořitelna, patra slouží k bydlení.\n\nV přízemí je umístěn bankomat České spořitelny. Dveřní portál zdobí dvě panny s mušlí, které podpírají balkonek prvního patra. Po stranách vstupu jsou sloupy a v přízemní části jsou na nich dvě zlatá srdíčka. Nade dveřmi je mezi pannami s mušlí kulaté skleněné okénko s namalovaným andělem. Na zábradlí balkonku v prvním patře je kovové červené srdce. Ve třetím patře se nachází sgrafita a historizující dvojokna.\n\nNa domě jsou ve třetím patře sgrafita od Mikoláše Alše zpodobňující dva rytíře na koni s prapory (realizoval Jindřich Duchoslav Krajíček), která jsou chráněna jako kulturní památka České republiky.\n"}
{"id": "976998", "url": "https://cs.wikipedia.org/wiki?curid=976998", "title": "Larry Grenadier", "text": "Larry Grenadier\n\nLarry Grenadier (* 6. února 1966) je americký jazzový kontrabasista. Ve svých deseti letech začal hrát na trubku, ale brzy poté přešel k baskytaře a následně ke kontrabasu. Svou kariéru zahájil v osmdesátýchých letech poté, co vystudoval Stanfordovu univerzitu. Spolu s bubeníkem Jeffem Ballardem a saxofonistou Markem Turnerem působí ve skupině Fly, která své první album vydala v roce 2004. Rovněž je členem tria klavíristy Brada Mehldaua. Během své kariéry spolupracoval s mnoha dalšími hudebníky, mezi které patří například Charles Lloyd, Herbie Mann, Paul Motian, Jamie Saft nebo Pat Metheny.\n\n"}
{"id": "976999", "url": "https://cs.wikipedia.org/wiki?curid=976999", "title": "František Skopalík", "text": "František Skopalík\n\nFrantišek Skopalík (18. června 1822 Záhlinice – 2. března 1891 Holešov) byl moravský vlastivědný pracovník, písmák, tři desetiletí starosta Záhlinic a politik, v 2. polovině 19. století poslanec Moravského zemského sněmu a Říšské rady.\n\nNarodil se v Záhlinicích č. 26, na tehdejším napajedelském panství, jako syn podsedníka Josefa Skopalíka a jeho manželky Kateřiny, roz. Kojetské. Po absolvování záhlinické triviální školy mu bylo, ač nadanému žákovi, z důvodu jeho zapojení v práci na statku odepřeno další studium. Vzdělával se však sám četbou nejprve náboženské, později hospodářské a dějepisné literatury. Kromě dobrých znalostí němčiny ovládal též základy ruštiny a latiny. Zejména latinu pak využíval při svém dějepisném bádání.\n\nV roce 1851 se oženil s vdovou Johanou Staňkovou, čímž se stal majitelem čtvrtlánového hospodářství. Jistá nezávislost, kterou tímto sňatkem získal, mu umožnila další vlastní studium, odbornou práci a zapojení se do veřejného života.\n\nSkopalík aktivně vyhledával v odborném tisku informace o moderních způsobech hospodaření. Na základě svých zkušeností s tehdejší zaostalou zemědělskou výrobou, ještě pozůstatkem z dob feudalismu, se aktivně snažil o prosazování moderních trendů v zemědělství. Trápila jej zejména otázka rozdrobenosti polí, sám vlastnil celkem 32 jednotlivých kusů půdy. Při svém studiu se seznámil se zkušenostmi z Německa při scelování pozemků, přičemž se o totéž pokusil v Záhlinicích. Započal přesvědčovací akci, která se týkala všech rolníků v Záhlinicích, nutný byl i souhlas majitele místního panského dvora a okresního hejtmanství. Všechny zúčastněné strany nakonec souhlasily na valném zasedání 27. října 1857 záhliničtí rolníci dobrovolně svými podpisy stvrdili přijetí nových polností. Tímto došlo k historicky prvnímu scelení půdy na Moravě.\n\nZ důvodu potřeby rozvoje venkovského odborného školství se Skopalík zapojil do vzniku hospodářské jednoty záhlinicko-kvasické, jež se stala pobočkou Moravské hospodářské společnosti v Brně. Zaměřovala se na vzdělávání především rolníků a jejím největším úspěchem bylo založení hospodářské školy v Přerově v roce 1865. Později následovalo založení téže rolnické školy v Kroměříži a jako první škola tohoto typu v Rakousku-Uhersku vznikla rovněž v Kroměříži Hospodyňská škola, která se zaměřovala na vzdělávání rolnických dívek. Záhlinicko-kvasická jednota, v níž se stal Skopalík tajemníkem, propagovala pokroky dosažené v zemědělství na různých kulturních akcích, např. na jí připravených dvou hospodářských výstavách v Kroměříži. Mimo vzdělání a propagaci se členové spolku zasloužili i o rozvoj průmyslu. K jeho největším úspěchům patřilo vybudování akciového rolnického cukrovaru.\n\nV roce 1861 společně se svým zvolením za záhlinického starostu se stal Skopalík zároveň poslancem Moravského zemského sněmu za venkovské obce okresu Holešov, Bystřice pod Hostýnem a Napajedla. V roce 1871 se následně stal poslancem Říšské rady. Zde se nejvíce klonil ke konzervativní politice reprezentované Staročeskou stranou, přičemž nejvíce jej zajímaly otázky národohospodářské a národní. Jako staročech také odmítl později se ustanovující selskou politickou organizaci. Své projevy na půdě Říšské rady pronášel výhradně v češtině, často oblečen do moravského kroje.\n\nPoslanecký slib na zemském sněmu skládal v únoru 1867 v češtině. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nJako vlastenec odmítal moravské separatistické snahy a klonil se k zachování celistvostí všech historických zemí Koruny české. Aktivně se účastnil táborů lidu a mnohých vlasteneckých akcí a sjezdů, na kterých často pronášel vlastenecké projevy zaměřené na postavení českého národa v Rakousko-uherské monarchii. Vrcholem těchto akcí byla Skopalíkova účast na slavnostním položení základního kamene pro budované Národní divadlo. Ze Záhlinic byl pro tuto akci vybrán balvan z místní skály, do nějž byl vyryt nápis: \"Záhlinice na Moravě, Vlasti, tobě ku slávě!\", a dovezen společně s hanáckým banderiem do Prahy.\n\nMimo politické a vlastenecké činnosti se zabýval i věcmi náboženskými. Jeho zásluhou byl rozšířen záhlinický kostel Nanebevzetí Panny Marie a při něm zřízena vlastní duchovní správa. Rovněž se účastnil poutí, nejčastěji na Hostýn a Velehrad, dvakrát putoval i do slovenského Šaštína. Některé z těchto poutí měly národně manifestační charakter. Za svou bohatou činnost na poli církevním získal Skopalík v roce 1870 z rukou papeže Pia IX. rytířský Řád svatého Silvestra. V roce 1881 byl společně s dalšími poutníky z Čech a Moravy přijat na audienci u papeže Lva XIII.\n\nZásadním Skopalíkovým přínosem jsou jeho zápisky a publikace z činností, kterých se účastnil. Z jeho pozůstalosti byly zachovány práce hospodářské, historické, sociální, cestopisné, náboženské a mnoho jiných. Od roku 1851 si vedl hospodářské knihy a včelařské zápisníky. Jeho národohospodářská činnost se odráží také ve \"Zprávách o činnosti Hospodářské jednoty záhlinicko-kvasické\". Ve studiu dějin upíral Skopalík svůj zájem nejprve k církevním dějinám, později k dějinám vlastní obce a vlastivědné práci. Shromážděné informace byly obsaženy v rukopise \"Pamětní kniha obce záhlenské\". Později došlo k vydání \"Památek obce Kurovic\" (Brno 1882, dostupné online) a následně \"Památek obce Záhlinic\" (Brno 1884 a 1885). Stal se rovněž dopisovatelem zemského archivu, přičemž se při této činnosti seznámil s významnými moravskými historiky jako byli Vincenc Brandl, Beda Dudík, Christian d'Elvert nebo František Palacký. Pro Moravský zemský archiv je důležitá Skopalíkem před zničením zachráněná a uspořádaná sbírka písemností z archivu bývalého napajedelského panství. Dnes přístupná jako fond s názvem \"Skopalíkův napajedelský archiv\". Nemenší hodnotu mají publikace etnologické, zejména topografická část \"Památek obce Záhlinic\". Popisuje lidový život v Záhlinicích ve všech možných aspektech. Zobrazena je jak hmotná, tak duchovní kultura. Celkový popis venkovského života je podpořen i historickými údaji z 16. až 18. století. Tato monografie je dodnes považována za základní příručku pro poznání lidové kultury na Kroměřížsku.\n\n\n"}
{"id": "977000", "url": "https://cs.wikipedia.org/wiki?curid=977000", "title": "Perry County (Pensylvánie)", "text": "Perry County (Pensylvánie)\n\nPerry County je okres ve státě Pensylvánie v USA. Správním městem okresu je město New Bloomfield.\n\nOkres byl vytvořen 22. března 1820 z části okresu Cumberland County (protože obyvatelé nechtěli dojíždět do sídelního města Carlisle přes pohoří) a byl pojmenován po válečném hrdinovi Oliveru Hazardovi Perrym.\n\n\n"}
{"id": "977004", "url": "https://cs.wikipedia.org/wiki?curid=977004", "title": "Jean Dubuffet", "text": "Jean Dubuffet\n\nJean Philippe Arthur Dubuffet (31. července 1901, Le Havre – 12. května 1985, Paříž) byl francouzský malíř a sochař.\n\nJeho dílo je řazeno k informelu, tašismu či patafyzice. Kolem roku 1948 měl blízko k francouzským surrealistům, ale hnutí opustil. Ovlivněn knihou psychiatra Hanse Prinzhorna definoval tzv. art brut, k němuž se i hlásil a obrazy řazené k tomuto směru také sbíral (zejm. Aloïse Corbaze a Adolfa Wölfliho). Své obrazy a skulptury vytvářel z polystyrénu, betonu, lávy, textilu, kůže, uschlých větví a jednou dokonce i z motýlích křídel. Psal též ceněné eseje a teoretické práce o umění, pokoušel se komponovat i hudbu.\n\n\n"}
{"id": "977005", "url": "https://cs.wikipedia.org/wiki?curid=977005", "title": "Václav Kotlář", "text": "Václav Kotlář\n\nVáclav Kotlář (6. října 1871 Unhošť – 25. října 1914 Praha) byl rakouský a český veterinář a politik, na počátku 20. století poslanec Říšské rady.\n\nPůsobil jako veterinární inspektor na pražském místodržitelství. Byl též náměstkem předsedy \"Svazu českých zvěrolékařů\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady za obvod Čechy 37. Usedl do poslanecké frakce Klub českých agrárníků. Mandát obhájil za týž obvod i ve volbách do Říšské rady roku 1911. V parlamentu se zviditelnil při jedné z českých obstrukcí, kdy po 14 hodin trvale pronášel svou řeč před plénem sněmovny. K roku 1911 se profesně uvádí jako veterinární inspektor.\n\nZemřel v říjnu 1914 v sanatoriu pro choromyslné v Praze.\n\n"}
{"id": "977007", "url": "https://cs.wikipedia.org/wiki?curid=977007", "title": "Ansel Elgort", "text": "Ansel Elgort\n\nAnsel Elgort (* 14. března 1994 New York City) je americký herec, hudební producent a DJ, známý pod uměleckým jménem \"Ansølo\". Ztvárnil roli Tommyho Rosse v hororu \"Carrie\", Augusta Waterse ve filmu \"Hvězdy nám nepřály,\" Caleba Priora ve sci-fi \"Divergence\" a jeho pokračování \"Rezistence\", \"Aliance\" a Babyho ve filmu \"Baby Driver\".\n\nNarodil se v New York City v New Yorku. Jeho rodiče jsou fotograf Arthur Elgort, který pracoval pro módní časopis Vogue, a divadelní režisérka Grethe Barrett Holby. Jeho otec Arthur Elgort je fotograf ze židovské rodiny, zatímco jeho matka má anglické, německé a norské předky. Ansel má dva starší sourozence, bratra Warren, který je filmovým střihačem a sestru Sophie, která se živí jako fotografka.\n\nKdyž bylo Anselovi devět let, jeho matka ho vzala na konkurz na School of American Ballet. Navštěvoval střední školu Fiorello H. LaGuardia a letní tábor Stagedoor Manor. Ve věku dvanácti let začal brát hodiny herectví a svou hereckou kariéru začal ve středoškolských divadelních představeních \"Guys and Dolls\" a \"Hairspray\". Objevil se i ve hře \"Regrets\" od Matta Charmana, která byla uváděna mimo Broadway.\n\nJeho filmový debut přišel ve vedlejší roli v filmu \"Carrie\" z roku 2013.\n\nJeho první role, ve které se zviditelnil, je Caleb ve snímku \"Divergence\", kde ztvárnil bratra hlavní postavy Tris, kterou hraje Shailene Woodley. Film je adaptací stejnojmenné úspěšné knihy od Veronicy Roth. Objevil se i v jeho pokračování s názvem \"Rezistence\", které bylo uvedeno do kin v roce 2015 a \"Aliance\", které bylo uvedeno do kin v roce 2016.\n\nV květnu 2013, ihned po ukončení natáčení \"Divergence\" bylo oznámeno, že Anselova další role bude Augustus Waters ve filmové adaptaci knihy \"Hvězdy nám nepřály\" od Johna Greena. Zde hraje opět po boku Shailene Woodley. Ve stejném roce byl také obsazen do komedie s názvem \"Muži, ženy a děti\" režiséra Jasona Reitmana.\n\nV roce 2017 si zahrál v akčním filmu Baby Driver, po boku Lily James a Kevina Spaceyho. Zahraje si Addisona Schachta ve filmové adaptaci novely \"Listopadoví vrazi\" s Chloë Grace Moretz. S Kevinem Spaceym, Emmou Robert a Taronem Egertonem si zahraje v remaku televizního filmu \"Billionaire Boys Club\". V červenci roku 2017 bylo potvrzeno, že si zahraje budoucího prezidenta Johna F. Kennedyho ve filmu \"Mayday 109\".\n\nPod jménem „Ansølo“ si vytvořil účet na SoundCloudu, kde zveřejňoval elektronickou taneční hudbu a remixoval skladby, například „Born to Die“ od Lany Del Rey. V únoru 2014 sdělil, že podepsal smlouvu se Staar Traxx and Steve Angello Size Records.\n\nJeho první skladba s názvem „Unite“ byla vydána 21. dubna 2014 přes Beatport a 5. května 2014 přes iTunes. Druhá skladba „Totem“ byla dostupná ke stažení od 21. července téhož roku.\n\nV roce 2014 hrál na hlavní scéně Electric Zoo Festivalu, v březnu 2015 na hlavní scéně Ultra Music Festivalu, v Amsterdamu na taneční párty v roce 2014, předskakoval před The Chainsmokers a NERVO a na některých dalších akcích hrál se svými přáteli Nickym Romerem a Martinem Garrixem. Poprvé plnohodnotně hrál na oslavě svých dvacátých prvních narozenin v Pacha NYC. V roce 2015 podepsal smlouvu s nahrávací společností Island/Universal Records a v červenci 2016 vydal první singl „Home Alone“. 3. února 2017 vydal singl nazvaný „Thief“. V hudebním videu se po jeho boku objevila jeho přítelkyně, baletka Violetta Komyshan. Objevil se na třetím studiovém albu Logica \"Everybody,\" v jeho skladbě „Killing Spree“. Dne 11. ledna 2018 vydal nový singl nazvaný „Supernova“.\nK tomu se mu podařilo získat nahrávací smlouvu s Island Records. S touto společností má smlouvu i například Shawn Mendes\n\nV roce 2012 začal chodit se svou bývalou spolužačkou ze střední školy, Violettou Komyshan. Pár se rozešel v srpnu 2014 kvůli hercově pracovní vytíženosti a hektickému rozvrhu, ale po pěti měsících od rozchodu se dali opět dohromady.\n\n\n\n\n"}
{"id": "977008", "url": "https://cs.wikipedia.org/wiki?curid=977008", "title": "Magdalenitky", "text": "Magdalenitky\n\nMagdalenitky (\"Sestry pokání sv. Marie /Máří/ Magdalény podle řehole sv. Augustina\", zvané též \"bílé paní, \" \"Magdalenerinnen\", resp. \"Schwestern vom Orden der heiligen Maria Magdalena zur Buße\", příp. jen \"Büßerinnen\", : \"Ordo Sanctae Mariæ Magdalenæ de pœnitentia\", či \"Sorores Pœnitentes Beatæ Mariæ Magdalenæ\", zkr. OSMM) je ženský církevní řád vzniklý v 1. polovině 13. století v německých zemích. Řádovým oděvem je bílý hábit, škapulíř, cingulum a závoj.\n\nŘád byl založen v německém Hildesheimu Rudolfem Wormským. Od roku 1227 se řídil řeholí sv. Benedikta, která byla roku 1232 nahrazena řeholí podle sv. Augustina. V čele řádu stál generální probošt a scházely se rovněž generální kapituly. V čele provincie stál zemský převor a při jednotlivých klášterech byli probošti. Představenou sester v konventu byla převorka.\n\nV Čechách byla nejstarší známá komunita magdalenitek, která ovšem působila krátce, v Dobřanech (doložena v roce 1259). V Praze došlo zřejmě k přenesení domu původně zmiňovaného roce 1282 v sousedství sv. Havla (zřejmě v místě pozdějšího kláštera obutých karmelitánů v Havelském městě v Praze) někdy před rokem 1329 na malostranský Újezd ke kostelu sv. Maří Magdalény (pozdější malostranský klášter dominikánů). Další kláštery vznikly v Záhražanech u Mostu (roku 1283), u Loun (kolem roku 1330) a údajně i u sv. Vavřince v Želině u Kadaně. Na Moravě byl konvent \"bílých paní\" v Dalešicích a ve Slezsku v Nise. \n\nV předhusitském období měl vizitační právo k českým klášterům pražský arcibiskup. Po rozpuštění záhražanských (později mosteckých) magdalenitek v roce 1782 řádová činnost na území Čech a Moravy končí.\n\n\n"}
{"id": "977010", "url": "https://cs.wikipedia.org/wiki?curid=977010", "title": "Teorie komunikativního jednání", "text": "Teorie komunikativního jednání\n\nPojem teorie komunikativního jednání byl rozpracován předním německým sociologem a filosofem Jürgenem Habermasem v dvousvazkovém vydání jeho studie \"Theorie des kommunikativen Handelns(1981)\". Komunikativní jednání je založeno na dialogu a jeho smyslem je jazykové dorozumění se jako základ pro racionalitu a funkční sociální vztahy. Subjekty interakce necílí na dosažení nějakého individuálního záměru použitím jazyka, ale používají jazyk tak, aby jim bylo rozuměno. Habermas rozlišuje mezi komunikativním jednáním, které je spojeno s životním světem, a účelově racionálním neboli instrumentálním jednáním, které je vázané k systému a ovlivněné řídícími médii, tedy mocí a penězi. Při komunikativním jednání lidé utváří samu realitu, a to neustálým vyjednáváním a potvrzováním platnosti žitých norem, je tedy v jejich moci každá změna sociální situace.\n\nZáměrem Habermase je vytvořit sociální teorii, která by umožnila překlenutí mezi dvěma sociologickými přístupy zkoumání – zkoumání systému, tedy objektivistické pojetí, a jedince, tedy subjektivistické pojetí. Ač částečně vychází z Marxe, vyhrazuje se k některým jeho teoriím jako k historicky neaktuálním a vyzvedává moderní sociologické teorie, které obsahují poznatky o soudobé společnosti, avšak jejich problémem je, že nejsou kritické. Habermas se ve své teorii obrací k jazyku, vytváří lingvistickou koncepci jednání, „normativní základy kritické teorie společnosti spočívají v jazyce“ – tedy se z něj dají analyzovat. Jinak řečeno právě v jazyce jsou zakotveny normy jednání, které vznikly na základě vyjednávání alespoň dvou subjektů, a jimi byly tyto normy pochopeny a akceptovány. V jeho teorii jednání jde o postihnutí racionálního jednání individuí v každodenní komunikaci. Racionalita jednání podle něj spočívá ve způsobu, jakým subjekty interakce nabývají znalosti a následně tyto znalosti uplatňují. . Komunikativní jednání neboli interakce je orientováno k životnímu světu, oproti tomu strategické a účelové instrumentální jednání neboli práce je orientováno na systém. Habermas se ve své teorii primárně orientuje na analýzu životního světa a chápe právě jej jako strukturotvorný pro společenský systém, postupem došlo k odlišení obou, avšak k možnosti rozpoznat toto odlišení je nutno přistoupit analyticky. Životní svět „se sestává z individuálních dovedností, intuitivního vědění jak se vypořádat s nějakou situací, a ze sociálně nacvičených praktik, z intuitivního vědění, na které se můžeme v dané situaci spolehnout, a v neposlední řadě i z triviálně vědomých přesvědčení v pozadí.“ .“ Pro dorozumění je důležitá znalost pozadí životního světa, a to je obsaženo v jazyce. Habermas operuje s pojmem kolonizace životního světa, tento proces je charakteristický „pronikáním byrokratických instancí do sociálních vztahů, které tím ztrácejí své charakteristické lidské vlastnosti a jsou formalizovány.“\n\nKomunikativní jednání je založeno na dialogu jednotlivých subjektů interakce, ti mají možnost se stejnou měrou podílet na utváření dialogu a argumentaci. Dosažení úspěchu při komunikativním jednání znamená, že subjekty jednání komunikují srozumitelně a na základě toho souhlasí, že záměr jejich komunikace má význam a je hodnotný, a souhlasí na komunikační kooperaci. Při strategickém jednání subjektu nejde o vzájemné porozumění, ale snaží se dosáhnout vlastního záměru, se kterým do interakce vstoupil, tedy interakce je úspěšná, pokud mluvčí dosáhne svého individuálního cíle. Komunikativní jednání je ideálním stavem řečové interakce s důrazem na porozumění, je zde tedy vliv diskurzu, v jakém je komunikováno, a stejně tak sociálního kontextu. Nekomplexně vůči komunikativnímu jednání se jeví být další tři jednání, která Habermas zmiňuje, a to jednání teleologické, normativní a dramaturgické. Teleologické jednání udává požadavek na pravdivost a sledování vlastního cíle, normativní na správnost a deklaraci již daných a platných norem a hodnot a dramaturgické na věrohodnost a vztahující se k sebeprezentaci. Tyto požadavky nalezneme v různých řečových aktech – požadavek na pravdivost v konstantivech, na správnost v regulativech, věrohodnost v representativech a na srozumitelnost v komunikativech.\n\nHabermas uvádí pravidla pro realizaci ideální řečové situace.\n\nTato pravidla přichází v aktuálnost v momentě, kdy je při komunikaci zpochybněn jeden či více z výše zmíněných požadavků na platnost, tedy pravdivost, správnost, věrohodnost, srozumitelnost. Po interakci, která proběhla podle těchto čtyř pravidel, aniž by byla kýmkoliv ovládána, je možno dosáhnout souhlasu na základě vyčerpání všech možností argumentace a dobrání se shody. Jde tedy například o situaci, kdy poslouchající vznese dotaz či námitku vztahující se k pravdivosti informace obsažené v jednání, tedy zpochybňuje její věrohodnost, a mluvčí ji verifikuje a podpoří dalšími informacemi. Habermas vychází z presumpce věrohodnosti mluvčího a pravdivosti jeho výroků a vzájemného respektování subjektů komunikace. Kdybychom totiž vycházeli z toho, že lidé si primárně lžou, ztratila by jazyková interakce jako způsob dorozumění se smysl.\n"}
{"id": "977012", "url": "https://cs.wikipedia.org/wiki?curid=977012", "title": "Rick Swenson", "text": "Rick Swenson\n\nRick Swenson (* 10. prosince 1950, Willmar, Minnesota, USA) je americký závodník v jízdě se psím spřežením. Je rekordmanem závodu Iditarod, který jako jediný jezdec vyhrál pětkrát a to v letech 1977, 1979, 1981, 1982 a 1991. O šesté vítězství v roce 1978 přišel nejtěsnějším způsobem. Dick Mackey ho porazil o čenich vůdčího psa a v závodě, který trval víc než čtrnáct dní, tak rozhodla jediná sekunda. Swenson je držitelem dalšího rekordu Iditarodu: dokončil 26 ročníků a 24krát skončil v první desítce.\n\nŽije v aljašském městě Two Rivers a živí se jako majitel chovné stanice tažných psů.\n\n"}
{"id": "977015", "url": "https://cs.wikipedia.org/wiki?curid=977015", "title": "Karel Rolsberg", "text": "Karel Rolsberg\n\nKarel Rolsberg, uváděn též jako Karl Borromäus Ferdinand Putz von Rolsberg (18. října 1852 Litultovice – 12. ledna 1921 Litultovice), byl rakouský a český šlechtic, statkář a politik, na konci 19. a počátku 20. století poslanec Říšské rady.\n\nByl šlechtického rodu s titulem barona. Sídlil na statku v Litultovicích, který jeho předek Maxmilián Rolsberg koupil roku 1772. Byl zároveň jediným představitelem šlechty v tehdejším Slezsku, který se hlásil k českému politickému táboru a národnosti. Roku 1896 byl zvolen prvním předsedou \"Ústřední hospodářské společnosti\". Byl též starostou Litultovic.\n\nNa konci 19. století se zapojil i do celostátní politiky. Ve volbách do Říšské rady roku 1891 se stal poslancem Říšské rady za kurii venkovských obcí, obvod Opava, Bílovec atd. Tehdy se uvádí jako \"konservativec\", přičemž ho volili i etničtí Češi. Do vídeňského parlamentu se znovu vrátil ve volbách do Říšské rady roku 1907, konaných poprvé podle všeobecného a rovného volebního práva, kdy uspěl za obvod Slezsko 11. Usedl do poslanecké frakce Klub českých agrárníků. Ve volbách v roce 1907 byl jediným zvoleným etnicky českým poslancem za Slezsko. V průběhu volebního období se ovšem dostal do rozporu s vedením agrární strany a po zbytek svého mandátu působil v pozadí a stáhl se z veřejných funkcí.\n\nZemřel v roce 1921 na svém statku v Litultovicích.\n"}
{"id": "977020", "url": "https://cs.wikipedia.org/wiki?curid=977020", "title": "Hank Roberts", "text": "Hank Roberts\n\nHank Roberts (* 24. března 1954) je americký jazzový violoncellista. Klasickou hru na violoncello začal studovat ve svých deseti letech a později porůznu hrál také na pozoun, kytaru a klavír. Když mu bylo devatenáct let, začal docházet na Berklee School of Music a brzy poté začal hrát s baskytaristou Billem Frisellem. Prvním albem, které vyšlo pod jeho jménem, bylo \"Black Pastels\" z roku 1987. Během své kariéry spolupracoval s mnoha hudebníky, mezi které patří například Marilyn Crispell, Seigen Ono, Carol Emanuel a Alex Cline.\n\n"}
{"id": "977022", "url": "https://cs.wikipedia.org/wiki?curid=977022", "title": "Laura Carmichael", "text": "Laura Carmichael\n\nLaura Elizabeth Carmichael (* 18. července 1986, Southampton, Hampshire, Spojené království) je britská herečka. Do povědomí diváků vstoupila díky seriálu \"Panství Downton\" (Downton Abbey) a filmu \"Jeden musí z kola ven (Tinker Tailor Soldier Spy)\".\n\nNarodila se roku 1986 v Southamptonu. Její matka se jmenuje Sarah a pracuje jako rentgenoložka, otec Andy Carmichael je softwarový specialista. Její pradědeček byl Norman Blackburn a za války byl letec.\n\nVzdělávala se v \"Shirley Junior School, The Mountbatten School a Peter Symonds College Bristol.\"\nZačínala jako recepční v ordinaci lékaře. Po absolvování Bristol Old Vic Theatre School v roce 2007 získala roli ve filmu \"Panství Downton\" jako Lady Edith Crawley. Hrála v divadle na West End v Čechovově hře \"Strýček Váňa\" v říjnu 2012. Je také hostující členkou \"The Fitzrovia Radio Hour\", které uvádí divadelní hry ve stylu 40. let 20. století. V roce 2011 si zahrála s Benedictem Cumberbatchem ve filmu \"Jeden musí z kola ven\". V roce 2014 se objevila ve filmu \"Madame Bovary\".\n\n"}
{"id": "977024", "url": "https://cs.wikipedia.org/wiki?curid=977024", "title": "Michele Monti", "text": "Michele Monti\n\nMichele Monti [Mikele Monty], (5. červen 1970, Livorno, Itálie – 8. prosince 2018) byl reprezentant Itálie v judu.\n\nMonti měl rád netradičně na Itala otevřený boj. Jeho zápasy byly divácky atraktivní, plné nástupů do technik. Především ukazoval své aši-waza, techniku o-uči-gari. Bohužel pro něho zápasy takticky nezvládal. Pokud skóroval nižším stupněm hodnocení tak málokdy náskok udržel.\n\nÚcastnil se dvou olympijských her. V roce 2000 v Sydney prohrál v prvním kole. Po olympijských hrách nahradil v polotěžké váze končícího Gvida a v této váze startoval na olympijských hrách v Athénách v roce 2004. Ve druhém kole svedl napínavý zápas s Izraelcem Ze'evim. V úvodu se ujal vedení na wazari po o-uči-gari, které se snažil udržet až do konce. V poslední minutě využil Ze'evi jeho chyby a vyhrál na ippon technikou seoi-nage.\n\n"}
{"id": "977025", "url": "https://cs.wikipedia.org/wiki?curid=977025", "title": "Římskokatolická farnost Litohoř", "text": "Římskokatolická farnost Litohoř\n\nŘímskokatolická farnost Litohoř je územní společenství římských katolíků s farním kostelem svatého Jana Nepomuckého v děkanátu Moravské Budějovice.\nPrvní písemné zmínky o obci pocházejí z druhé poloviny 12. století. V roce 1284 je obec uváděna jako patřící k faře v Domamilu. V roce 1749 byla postavena kaple sv. Jana Nepomuckého, v níž se občas sloužily bohoslužby. Kaple byla roku 1781 rozšířena. O rok později bylo zřízeno lokální kaplanství pro samostatnou farnost Litohoř a Kolovraty, které se začaly stavět. Do této doby byla Litohoř přifařena k Domamili. Nový kostel svatého Jana Nepomuckého byl postaven roku 1793.\nFarnost po roce 1989 spravovali salesiáni z komunity v Moravských Budějovicích.. Od 1. září 2011 do srpna 2015 byl administrátorem excurrendo P. Mgr. Petr Piler PhD., SDB. Toho od září 2015 vystřídal jako administrátor excurrendo P. Ladislav Kozubík, SDB. Počínaje zářím 2018 je duchovním správcem jako administrátor excurrendo opět diecézní kněz, R. D. Mgr. Lubomír Řihák.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. říjen. Adorační den připadá na 4. února.\n\nOd roku 2001 se ve farnosti koná tříkrálová sbírka. V roce 2014 se při ní v Litohoři vybralo 8 831 korun,o rok později 11 059 korun.V roce 2017 činil výtěžek sbírky 12 470 korun.\n\nPravidelně vychází společný farní zpravodaj pro farnosti Babice, Jakubov a Litohoř.\n\n"}
{"id": "977026", "url": "https://cs.wikipedia.org/wiki?curid=977026", "title": "Pět lžiček elixíru", "text": "Pět lžiček elixíru\n\nPět lžiček elixíru (1983, Пять ложек эликсира) je název nerealizovaného vědeckofantastického filmového scénáře ruských sovětských spisovatelů bratrů Strugackých, který vznikl na základě jedné epizody z románu \"Kulhavý osud\", který v té době nebyl ještě vydán. Tiskem scénář vyšel poprvé časopisecky až roku 1989.\n\nSpisovatel Felix Alexandrovič Sněgirjov zjistí, že jeho souseda Konstantina Iljiče Kurďukova odváží zdravotnická záchranná služba do nemocnice s otravou botulinem. Kurďukov napůl v bezvědomí prosí Felixe, aby zašel do ústavu na Bogorodské za Ivanem Davidovičem Martyňukem, aby mu poslal dvě kapky jakéhosi mafussalinu. Felixi jeho přání vyhoví a Kurďukov se zázračně uzdraví.\n\nVečer se u Felixe objeví jeho přítelkyně Natálie (Nataša) Petrovna, Kurďukov, Martyňuk a ještě dva neznámí lidé. Martyňuk Felixovi sdělí, že mu Sněgirov vlastně vyzradil tajemství elixíru života. Vysvětlí mu, že nedaleko města je v téměř neznámé jedné rokli krasová jeskyně, ve které je na nejhlubším místě osamocený stalaktit naprosto nezvyklé šarlatové barvy, ze kterého kane elixír, tedy vlastně mimořádně účinný hormonální regulátor. Nechrání před zraněním ani před násilnou smrtí, ale jedna lžička stačí k tomu, aby po tři roky bránila v lidském organismu jakýmkoli projevům stárnutí. Je to však jen pět lžiček za tři roky. Každému z pětice je nyní více než pět set let.\n\nMartyňuk Felixovi dává na výběr. Protože zná nyní jejich tajemství, buďto se přidá k nim a o místo se střetne s Kurďukovem nebo jej zabijí. Felix nabídku odmítá a prohlašuje, že o nich nikomu neřekne. Považuje totiž za štěstí pro lidstvo, že elixír nesmrtelnosti objevila banda nul, lenochů a beznadějných poživačných oslů.\n\n\n"}
{"id": "977028", "url": "https://cs.wikipedia.org/wiki?curid=977028", "title": "AMD Excavator", "text": "AMD Excavator\n\nAMD Excavator je procesorová mikroarchitektura, kterou vyvíjí společnost AMD a která má být nástupcem mikroarchitektury AMD Steamroller.\n\nJiž 12. října 2011 odhalila AMD, že Excavator bude 4. generací procesorového jádra založeného na konceptu Bulldozer. Kódové jméno CPU (přesněji APU) založeném na architektuře Excavator bude \"Carrizo\" a jeho uvedení na trh se plánuje na rok 2015. Pro procesory této architektury AMD původně zamýšlela výrobní procese 20 nanometrů, později ale zvolila 28 nm. APU Excavator má podporovat nejnovější instrukční sady jako SSE4.1, SSE4.2, AES, PCLMUL, AVX, BMI1, F16C, MOVBE, AVX2, BMI2 a RDRAND, z čehož podpora 256bitové AVX2 naznačuje přepracování koprocesoru (jeho sběrnice), potažmo celého jádra typu Bulldozer, s potenciálem dalšího navýšení rychlosti. Taktéž má přijít s paměťovými ovladači pro DDR3 a DDR4 – zatím neznámo zda na stejné vrstvě nebo vzájemně výlučnými. Server ExtremeTech v prosinci 2013 zaspekuloval nad uniklými materiály o AMD, že Excavator může být poslední architekturou instrukční sady x86 (CISC).\n\nZdá se, že AMD s čipem Excavator konečně využila výhody a rezervy architektury založené na Bulldozeru. S odladěnou architekturou CPU, GPU GCN a celou HSA (heterogenní systémovou architekturou) opravdu může dělat z počítače založeného na čipech AMD slušný stroj, jak z hlediska spotřeby, tak i pro využití ve hrách.\n\n"}
{"id": "977029", "url": "https://cs.wikipedia.org/wiki?curid=977029", "title": "Trenčianska Turná", "text": "Trenčianska Turná\n\nTrenčianska Turná ( ) je obec na Slovensku v okrese Trenčín. V roce 2015 zde žilo 3 232 obyvatel. První písemná zmínka o obci pochází z roku 1269.\n\nSoučasná Trenčianska Turná vznikla spojením obcí Trenčianska Turná a Hámre v roce 1976.\n\nObec se nachází uprostřed Trenčínského Podolí, severně od masivu Povážského Inovce v jižní části Trenčínské kotliny. V podloží obce lze nalézt druhohorní a třetihorní horniny, poměrně velkou tloušťku mají čtvrtohorní naváté sedimenty a aluvia potoků. Souvislý lesní porost se nachází pouze na území přilehlém k pohoří.\n\nObcí protéká Turnianský potok, do kterého přímo v obci vtéká potok Hukov. Na severních svazích Považského Inovce se nacházejí 4 prameny minerálních vod. Jejich přítomnost je podmíněna cirkulací vody v blízkosti jestřabinské zlomové linie.\n\nPřes obec prochází silnice I/50 spojující Trenčín a Bánovce nad Bebravou.\n\nNajstarší archeologicky doložené osídlení je z neolitu. Patří volutové kultuře.\n\nPrvní písemná zmínka o obci pochází z let 1269, 1281 až 1331. Obec patřila trenčínskému panství. Od roku 1406 byla v obci kaple a již před rokem 1588 i kostel. V roce 1598 zde bylo 59 domů.\n\nV katastrálním území obce se 3. srpna 1708 odehrála bitva mezi habsburskými vojsky generála Heistera a kuruckou armádou Františka II. Rákociho.\n\nV roce 1784 měla obec 73 domů, 110 rodin a 587 obyvatel. Většina obyvatelstva se zabývala zemědělstvím, zejména chovem dobytka. V předválečném období se zde rozvíjelo hospodářství trnavského cukrovaru.\n\nSoučasná Trenčianska Turná vznikla spojením s blízkou obcí Hámre v roce 1976.\n\n​​13. prosince roku 1971 se beze stopy ztratila sedmnáctiletá obyvatelka obce Anička Mikušová. 24. května téhož roku byla v Levicích zadržena slečna O. V. z Liptovského Mikuláše, která se vydávala za nezvěstnou. Ta, navzdory obrovskému úsilí rodičů a intenzivnímu celostátnímu pátrání, nebyla dodnes nalezena.\n\n\n\n"}
{"id": "977031", "url": "https://cs.wikipedia.org/wiki?curid=977031", "title": "NGC 2298", "text": "NGC 2298\n\nNGC 2298 je kulová hvězdokupa v souhvězdí Lodní zádě nacházející se ve vzdálenosti 30 000 světelných let od Země. Objevil ji 8. května 1826 australský astronom James Dunlop. V roce 2003 bylo zjištěno, že hvězdokupa NGC 2298 by mohla pocházet z Trpasličí galaxie Velký pes. Podobný původ by měly mít i objekty Messier 79, NGC 1851 a NGC 2808.\n\n\n¨\n"}
{"id": "977033", "url": "https://cs.wikipedia.org/wiki?curid=977033", "title": "Late Night with Jimmy Fallon", "text": "Late Night with Jimmy Fallon\n\nLate Night with Jimmy Fallon je americký televizní pořad, který uváděl herec a komik Jimmy Fallon. Pořad byl vysílán na stanici NBC od 2. března 2009, kdy nahradil pořad \"Late Night with Conan O'Brien\". Poslední díl byl představen 7. února 2014. Fallon později nahradil Jaye Lena v pořadu \"The Tonight Show\". Na Fallonovo místo nastoupil Seth Meyers (\"Late Night with Seth Meyers\").\n\n"}
{"id": "977037", "url": "https://cs.wikipedia.org/wiki?curid=977037", "title": "NGC 2419", "text": "NGC 2419\n\nNGC 2419 (také známá jako Caldwell 25) je kulová hvězdokupa v souhvězdí Rysa vzdálená 270 000 světelných let od Země o hodnotě magnitudy 10,3. Objevil ji britský astronom William Herschel 31. prosince 1788.\n\nNa obloze se hvězdokupa nachází v jihozápadní části souhvězdí v oblasti bez jasnějších hvězd, 7° severně od jasné hvězdy Kastor (α Gem) s magnitudou 1,6. Leží v jedné přímce se dvěma hvězdami: HD 60771 vzdálená 4' západně má magnitudu 7,2 a HD 60694 vzdálená 8' západně má magnitudu 8,0. Kvůli velké vzdálenosti hvězdokupy vidíme její nejjasnější hvězdy pouze jako 17. magnitudy a v běžných amatérských dalekohledech tedy neukáže žádné podrobnosti.\n\nV porovnání se známějšími hvězdokupami, jako například Messier 13, je tato hvězdokupa slabá. Ovšem za příznivých podmínek může být snadno pozorována kvalitními dalekohledy již od průměru 100 mm (4 palce). Je jednou z nejjasnějších a nejhmotnějších kulových hvězdokup naší Galaxie, její absolutní magnituda je -9,42, její hmota představuje 900 000 hmot Slunce\na průměr je 260 světelných let. Podle absolutní magnitudy je to čtvrtá nejjasnější známá kulová hvězdokupa v Galaxii, jasnější jsou pouze Omega Centauri, NGC 6441 v souhvězdí Štíra a Messier 54.\n\nNachází se ve vzdálenosti 270 000 světelných let od Země a 300 000 světelných let od jádra Galaxie, což je dále než Magellanovy oblaky. Oběh kupy kolem středu Galaxie po výstředné dráze trvá 3,4 miliardy let. Když byla ve 20. letech 20. století na základě pozorování proměnných hvězd typu RR Lyrae určena její vzdálenost, byla uvažována možnost, že hvězdokupa nenáleží k Mléčné dráze a ani k jiné galaxii. Hvězdokupa tehdy dostala přezdívku \"Intergalactic Wanderer\" (Mezigalaktický tulák). Měření ze 70. let 20. století však ukázala příslušnost hvězdokupy k Mléčné dráze.\n\nDříve se uvažovalo, že by tato hvězdokupa, podobně jako Omega Centauri, mohla být pozůstatkem narušené trpasličí sférické galaxie, kterou Galaxie pohltila.\nOvšem následný výzkum tuto možnost vyvrátil.\n\nAstronom Leoš Ondra poznamenal, že NGC 2419 by pro pomyslného pozorovatele v Galaxii v Andromedě byla nejjasnější a nejhezčí kulovou hvězdokupou v Mléčné dráze, protože by se z jeho pohledu nacházela mimo stínící pás galaktického disku. To je podobné tomu, jak vidíme obíhat hvězdokupu Mayall II kolem Galaxie v Andromedě.\n\n\n"}
{"id": "977039", "url": "https://cs.wikipedia.org/wiki?curid=977039", "title": "Trenčianske Jastrabie", "text": "Trenčianske Jastrabie\n\nTrenčianske Jastrabie ( ) je obec na Slovensku v okrese Trenčín. V roce 2016 zde žilo 1 232 obyvatel. První písemná zmínka o obci pochází z roku 1269.\nV obci stojí římskokatolický kostel Nanebevzetí Panny Marie.\n\nObec leží v Bánovské kotlině, blízko Jastrabského sedla na rozhraní východních svahů Povážského Inovce a Podunajské pahorkatiny.\n\nV katastrálním území obce se nachází část přírodní památky Svinice. Obcí protéká Jastrabský potok.\n\nKolem obce prochází silnice I/50 i železniční trať mezi Trenčínem a Topoľčany. V obci ústí i asfaltová cesta k chatě pod Inovcem.\n\n"}
{"id": "977040", "url": "https://cs.wikipedia.org/wiki?curid=977040", "title": "Zapletení", "text": "Zapletení\n\nZapletení (v originále \"Entangled\") je čtvrtá epizoda desáté série (a celkově padesátá devátá) britského sci-fi sitcomu \"Červený trpaslík\" . Poprvé byla odvysílána 25. října 2012 na britském televizním kanálu Dave.\n\nLister prohraje Kosmika a Rimmera v kartách s GELFy a aby nemohl uniknout před zaplacením, dostane tříselní rozbušku. Kryton a Kocour se kvantově zapletou, a nevědomky této schopnosti využijí k zadušení GELFů, se kterými právě jednají o vykoupení Rimmera. Protože však Lister nezíská kódy k tříselní rozbušce, vydají se ke zvláštnímu institutu, kde byla rozbuška vyrobena. Zde najdou profesorku Edgingtonovou, přemění ji z opice zpátky na člověka a získají od ní i kódy k rozbušce.\n\nLister způsobí v kokpitu Červeného trpaslíka při pojídání obrovského kebabu požár a Rimmer kvůli tomu po něm chce, aby vyplnil zprávu o nehodě. Lister to odmítne a místo toho se začne zajímat o známky života, které zachytil na nedalekém měsíci. Mezitím se Kocour snaží zabít vesmírného mola a při této činnosti ho vyruší Kryton, jenž převáží na vozítku lahvičky. Android extrahoval krystaly z kvantové tyče a v důsledku toho začnou oba říkat stejné věty. Podle Krytonovy teorie krystaly dočasně vybudily jejich psychiku a oni se tak stali náchylnějšími k náhodě.\n\nKryton o tom chce povědět Listerovi, jenže ho nenajde v kajutě, ale za čelním sklem ve vesmíru ve skafandru. Lister mu po otevření přetlakové komory vysvětlí, že si vzal Kosmika, aby s ním obhlédl známky života na měsíci. Objevil GELFy, geneticky upravené formy života určené k likvidování odpadů a při následném karbanu s nimi prohrál Kosmika i Rimmera. Lister začne vymýšlet způsob, jak Kosmika i Rimmera vyreklamovat zpátky. Při následné diskuzi celé posádky Lister odhalí detonační zařízení umístěné ve svém rozkroku a prohlásí, že pokud dluh nevyrovná, po vypršení času věc exploduje.\n\nPo příletu v modrém skrčkovi na měsíc začne vyjednávání mezi GELFy a posádkou. Lister jim výměnou za Rimmera nabídne kouzelnou lžíci, ale GELFové odmítnou a tak jedinou možností je znovu hrát karty a vyhrát. To je velmi riskantní krok, a protože Kryton a Kocour mají zjitřené emoce a jsou kvantově propojení, neúmyslně uškrtí všechny GELFy. Ovšem Lister stále nemá kódy k rozbušce. Krytonovi se podaří získat souřadnice tajné stanice KIKS, ze které pravděpodobně rozbuška pochází a všichni k ní zamíří. Zkratka KIKS znamená Kosmický Institut pro Klamné Soudy a k vědeckým objevům zde docházelo tak, že se vzaly dvě původně špatné teorie a zkombinovaly se v jednu správnou. Personál institutu se skládal z lidí, kteří se často pletli a měli špatný úsudek.\n\nVe stanici se ve stázovém boxu nachází pouze jedna osoba, ředitelka institutu profesorka Edgingtonová, která je i zároveň vynálezkyní tříselní rozbušky. Problém je, že je z ní opice. Profesorka chtěla posunout člověka na další evoluční stupeň vpřed, jenže proces zbabrala a místo toho posunula sama sebe o jeden stupeň vzad. Převezou ji tedy zpátky na Trpaslíka a zde ji Kryton vrátí původní podobu. Při zadávání kódu k rozbušce se pak Kryton řídí tím, že profesorka vždycky všechno zkazí a zadává tedy písmena, která neřekne. Na poslední chvíli se podaří zařízení deaktivovat a Listera zachránit.\n\nProfesorka a Rimmer si padnou do oka a na společné procházce se domluví na sexu. Jenže Rimmer u přetlakových dveří zapomněl krabici se zprávami o nehodě, Edgingtonová o ni zakopne a spadne do přetlakové komory. A protože vždycky všechno udělá špatně, stiskne tlačítko k otevření dveří do vesmíru. Lister podá krabici Rimmerovi, který teď bude muset vyplnit zprávu o nehodě.\n"}
{"id": "977041", "url": "https://cs.wikipedia.org/wiki?curid=977041", "title": "Seznam velkoplošných teplotních rekonstrukcí dvou posledních tisíciletí", "text": "Seznam velkoplošných teplotních rekonstrukcí dvou posledních tisíciletí\n\nTento seznam velkoplošných teplotních rekonstrukcí dvou posledních tisíciletí zahrnuje ty rekonstrukční studie klimatu, které přispěly výrazně k moderní shodě o průběhu teplot za posledních 2000 let.\n\nInstrumentální měření teplot pokrývá v globálním měřítku pouze posledních 150 let. Rekonstrukce teplot ze starších období pochází z klimatických proxy dat. Koncept výzkumu historických klimatických dat z vaver v jezerních usazeninách a z letokruhů vznikl ve 30. letech 20. století. První, kdo přišel s myšlenou zkoumat teploty v minulosti byl Hubert Lamb, jeden z prvních paleoklimatologů, který publikoval výzkum na základě údajů z botaniky, z výzkumu historických dokumentů a meteorologických dat. Podle jeho výzkumů bylo období 1000-1200 teplé a bylo následováno studeným obdobím v letech 1500-1700. Teplé středověké období bylo označeno Středověká teplá perioda, studené období Malá doba ledová Následující kvantitativní rekonstrukce používaly statistické techniky uplatněné na různá proxy data a vytvořily tak velkoplošné rekonstrukce teplot.\n\nKvantitativní rekonstrukce ukázaly konsistentní závěr, že teploty v minulých 2000 letech byly nižší, než teploty dosažené na konci 20. století. Toto poznání vyjádřila studie MBH99 v tzv. hokejkovém grafu. Závěry této práce později potvrdilo více, než 20 dalších studií, používajících různé kombinace proxy dat a statistických metod.\n\n\n\n\n\n\n1990\n1996\n1998\n1999\n2000\n2001\n\n2004\n2006\n2007\n2009\n2010\n2011\n\n2013\n"}
{"id": "977042", "url": "https://cs.wikipedia.org/wiki?curid=977042", "title": "Space western", "text": "Space western\n\nSpace western (lze přeložit jako \"vesmírný western\") je subžánr science fiction, vyskytující se převážně ve filmu a televizi, který přenáší témata westernu (kovbojové, apod.) do prostředí typických pro sci-fi, tedy dalekého vesmíru. Podobným subžánrem je science fiction western (sci-fi western), který naopak ukazuje sci-fi prvky v prostředí amerického westernu.\n\nV literatuře patří mezi příklady s prvky space westernu romány \"Dost času na lásku\" Roberta A. Heinleina, \"Girl in Landscape\" Jonathana Lethama a \"A Princess of Mars\" Edgara Rice Burroughse, ve filmu \"Duchové Marsu\" (2001), \"Outland\" (1981), \"Sador, vládce vesmíru\" (1980), \"Serenity\" (2005), série \"Star Wars\", \"Vesmírní kovbojové\" (2000), v televizi seriály \"Defiance\", \"Firefly\", \"Vesmírní jezdci\" či anime \"Kovboj Bebop\".\n"}
{"id": "977044", "url": "https://cs.wikipedia.org/wiki?curid=977044", "title": "Koposov 2", "text": "Koposov 2\n\nKoposov 2 je kulová hvězdokupa v souhvězdí Blíženců nacházející se ve vzdálenosti 130 000 světelných let od Země. Objevil ji v roce 2007 tým astronomů pracujících pod vedením Sergeje Koposova. Průměr hvězdokupy je asi 10 světelných let a její absolutní jasnost je přibližně -1. Hvězdokupa Koposov 2 patří spolu s hvězdokupami Koposov 1, Palomar 1, Arp-Madore 4 a Whiting 1 mezi nejméně jasné hvězdokupy v naší Galaxii.\n\n\n"}
{"id": "977045", "url": "https://cs.wikipedia.org/wiki?curid=977045", "title": "Císařská rokle", "text": "Císařská rokle\n\nCísařská rokle je významná přírodní lokalita, která je součástí národní přírodní rezervace Koda v CHKO Český kras. Nachází se na území obce Korno. Jedná se o krasovou rokli v jejíž horní části se nachází vyvěračka s velkým množstvím rozpuštěných vápenců, které se v údolí sráží a tvoří různé pěnovcové hrázky a následně vodopády. Roklí protéká Císařský potok. Největší vodopád, který se zde nachází, má zhruba 2 metry. Nad vyvěračkou je rokle přehrazena téměř kolmou skalní stěnou (vysoká až 80 m) na jejíchž výchozech se nacházejí vzácné teplomilné rostliny (např. včelník rakouský).\n\nZ geologického hlediska se zde nachází významná oblast barrandienského paleozoika, které odkrývá několik prvohorních vápencových profilů. V horní části rokle se nalézají pozůstatky historického lomu, který byl údajně otevřen již ve 14. století v souvislosti se stavbou blízkého hradu Karlštejn.\n\nZ důvodu ochrany je vstup přímo do rokle zakázán a legálně je možný pouze s povolením Správy CHKO Český kras. V dolní části rokle se nachází několik chat tvořících trampskou osadu, chaty na území obce Korno jsou řádně evidovány v RÚIAN, několik objektů spadajících do části Koda obce Tetín není v RÚIAN zaměřeno. \n\n"}
{"id": "977046", "url": "https://cs.wikipedia.org/wiki?curid=977046", "title": "Mutant Enemy", "text": "Mutant Enemy\n\nMutant Enemy je americká televizní a filmová produkční společnost založená režisérem, scenáristou a producentem Jossem Whedonem v roce 1996 v Los Angeles. Společnost vyráběla pro televizi Fox seriály \"Buffy, přemožitelka upírů\" (1997–2003), \"Angel\" (1999–2004), \"Firefly\" (2002) a \"Dům loutek\" (2009–2010), v roce 2008 vytvořila webovou minisérii \"Dr. Horrible's Sing-Along Blog\", roku 2011 spoluprodukovala dokument \"\" a v roce 2012 vyrobila film \"Chata v horách\". Od roku 2013 spoluprodukuje pro televizi ABC seriál \"Agenti S.H.I.E.L.D.\"\n\nNázev „Mutant Enemy“ pochází ze skladby „And You and I“ britské rockové skupiny Yes, jíž je Whedon fanouškem.\n"}
{"id": "977053", "url": "https://cs.wikipedia.org/wiki?curid=977053", "title": "Hradisko (221 m)", "text": "Hradisko (221 m)\n\nHradisko (něm. \"Burgstall\"; 221 m n. m.) je kopec v Olbramovické pahorkatině na katastru zaniklé obce Mušov, dnes součásti obce Pasohlávky v okrese Brno-venkov. Nachází se zde římská vojenská pevnost z konce 2. století našeho letopočtu. Tato archeologická lokalita je chráněna jako kulturní památka České republiky. Na východním svahu kopce se rozkládají vinice.\n"}
{"id": "977054", "url": "https://cs.wikipedia.org/wiki?curid=977054", "title": "Technolen", "text": "Technolen\n\nNárodní podnik Technolen byl český textilní koncern se sídlem v Lomnici nad Popelkou a s řadou pobočných závodů. Jako celek se orientoval na zpracování lnu ve formě technických textilií, přičemž jednotlivé závody byly specializovány na různé konkrétní výrobkové skupiny. V současnosti (2014) název Technolen přetrvává u jedné nástupnické společnosti a u jednoho dříve pobočného závodu, dnes samostatné společnosti.\n\nK nejrozšířenějším domácím výrobám na lomnicku patřilo ruční tkání plátna – první zpráva o cechu tkalcovském je z roku 1578, roku 1725 začal Adam Duchoslav Šlechta rozvíjet lnářství. Jan Adam Šlechta, jeho syn, se později stal tkalcovským faktorem na lomnicku a Antonín Šlechta (syn Adama Jana) se roku 1776 stal privilegovaným obchodníkem s plátnem, který již sám obstarával lněnou přízi a přiděloval práci pro stovky domácích tkalců. Jeho nástupce Petr August Šlechta pak dne 18. ledna 1808 založil v Novém Bydžově firmu Petr August Šlechta a syn. Nová firma se zaměřila na rozvoj exportu a během krátké doby zaopatřovala zakázky pro tisíce stavů v celém Podkrkonoší, takže roku 1811 byla na náměstí v Lomnici nad Popelkou zahájena stavba tzv. \"Hrubého domu\" (dnes sídlo muzea) s obchodními kancelářemi i manufakturním výrobním provozem. \n\nPlátna, obchodovaná Šlechtou, získávala medaile na průmyslových výstavách: Praha 1829 – První průmyslová výstava (stříbrná medaile), Praha 1831 – Druhá průmyslová výstava (zlatá medaile), Vídeň 1835 – Průmyslová výstava (zlatá státní medaile), Praha 1836 – Třetí průmyslová výstava (zlatá medaile), Vídeň 1839 – Druhá všeobecná rakouská výstava průmyslových výrobků (zlatá medaile za lněnou přízi), Vídeň 1845 – Třetí průmyslová výstava (zlatá medaile za „surová a bílá plátna, bílé a barevné véby, batisty a další výrobky“), Paříž 1867 – Světová výstava umění a průmyslu (zlatá medaile), Vídeň 1873 – Světová výstava (zlatá medaile), Praha 1891 – Jubilejní průmyslová výstava (zlatá medaile).\n\nPetr Karel Šlechta, syn Petra Augusta, podnik převzal po otcově tragické smrti roku 1839. Jeho nástupce Bedřich Šlechta Všehrdský se rozhodl nahradit faktorský způsob s domácími tkalci profesionální továrnou, roku 1910 tak byla dostavěna Šlechtova mechanická tkalcovna ve Staré Lomnici s nejprve 60, krátce poté už s 200 stavy.\n\nK výrobě pláten se přidružila i výroba plachtovin a filtračního materiálu, kromě lnu se zpracovává i bavlna, konopí a juta. Bratři Petr a Bedřich Šlechta Všehrdští se proto rozhodli skoupit menší podniky v RČS: 1922 Klazar Dvůr Králové, 1928 Herold Brno, 1933 tkalcovna Horní Vernéřovice, 1936 KOLORENČ Lomnice nad Popelkou.\nRoku 1939 byly založeny Textilní závody p. a. Šlechta a syn, do kterých byl roku 1940 ještě začleněn provoz firmy Sýkora Lomnice nad Popelkou.\nVelká firma byla znárodněna již v červnu 1945 a k 1. 6. 1946 byl ustanoven národní podnik Spojené továrny lněných a technických tkanin v Lomnici nad Popelkou, do kterého byly během krátké doby začleněny kromě Šlechtových závodů například Česká akciová přádelna a tkalcovna lnu Jilemnice, K. H. Barthel Co. Svitavy, SATAS Hlinsko v Čechách, Steins Knosch Golčův Jeníkov atd., celkem 27 závodů a 8000 zaměstnanců. Zajímavostí je, že „ředitelství“ stále sídlilo v původní historické budově \"Hrubého domu\" a až roku 1947 jej uvolnilo pro potřeby městského muzea.\n\nNový národní podnik TECHNOLEN byl utvořen k 17. 12. 1948, přičemž počet závodů klesl a všechny, které přímo nesouvisely s plátenictvím, byly převedeny na samostatně podniky (např. národní podnik SVITAP sdružující závody Svitavy, Golčův Jeníkov a Hlinsko v Čechách). Prvním podnikovým ředitelem nového podniku se po zásluze stal jeho iniciátor, textilní odborník Josef Plichta. \n\nRoku 1958 pak vznikly Výrobně hospodářské jednotky, přičemž TECHNOLEN, n.p. se stal součástí \"VHJ Lnářský průmysl Trutnov\" (dalšími členy byly národní podniky Texlen Trutnov, Moravolen Šumperk, Juta Dvůr Králové a Čemolen Humpolec) a pod Technolen se vrátily závody zrušeného Svitapu. Ředitel Plichta zůstal ve funkci až do 30. 6. 1964, od 1. 7. 1964 až do září 1981 byl pak generálním ředitelem VHJ Lnářský průmysl.\n\nTechnolen poté tvořily tyto závody:\n\nV roce 1988 si zejména lomnické závody připomněly 180. výročí zahájení průmyslové výroby lněných textilií v Lomnici. Proběhly oslavy v rámci podniku i celého města a v muzeu byla instalována výstava k tomuto jubileu. Na pozadí se však již připravovaly výrazné změny.\n\nTECHNOLEN, státní podnik (IČO 13048), se sídlem v Lomnici nad Popelkou, byl založen rozhodnutím ministra průmyslu České socialistické republiky č. 124/1988 ze dne 21. 12. 1988, a to s platností k 1. 1. 1989. Hlavní obory činností byly \"výroba a prodej technických textilií z bavlněných, lněných a syntetických přízí, jejich úprava a konfekční zpracování, včetně doplňkové výroby potřebné pro kompletaci konfekčních výrobků\" a \"maloobchodní prodej textilních výrobků a výrobků pro sport a rekreaci\". Prvním (jmenovaným) ředitelem se stal ještě Ing. Oldřich Vetešník, který tuto funkci zastával už od roku 1979. Na jaře 1989 pak proběhly volby nového ředitele, které vyhrál Ing. Hubert Linha (Liberečan, záhy se také přestěhoval do Lomnice). Tento stav netrval dlouho, po celospolečenských změnách se Ing. Linha funkce vzdal a novým ředitelem byl v únoru 1990 jmenován Ing. Josef Šubrt. Nový management byl zaúkolován přípravou privatizace a proto byl rozhodnutím ministra průmyslu České republiky č. 167/1991 ze dne 26. 3. 1991 tento státní podnik vymazán z rejstříku a všechen jeho majetek, práva a závazky převedeny na novou akciovou společnost.\n\nTechnolen, a.s. (IČO 15043215), se sídlem v Lomnici nad Popelkou (Šlechtova 860), byla založena zakladatelským plánem ze dne 21. 3. 1991 (jednorázově, jedním zakladatelem). Hlavním oborem činností byla \"výroba a prodej technických textilií, sportovní a technické konfekce\" a základní jmění a.s. činilo zprvu 100.000 Kčs. K 31. 3. 1991 na ni přešla majetková i právní podstata rušeného státního podniku a základní jmění se tak zvýšilo na 452.384.000 Kčs ve formě jediné akcie na jméno, držené ve vlastnictví státního FNM. Do jmění spadaly mateřský i všechny pobočné závody. Předsedou představenstva a prvním generálním ředitelem se stal opět Ing. Josef Šubrt. Až 1. 11. 1992 byl prodán jinému majiteli první závod a základní jmění kleslo na 454.028.000 Kč. Za zaznamenání stojí i nepříliš obvyklé zřízení funkce prokuristy od května 1993, kterým se stal Ing. Miloslav Nosek. Postupné rozprodávání závodů a vykazování stálé ztráty hospodaření vedlo k tomu, že vlastní jmění a.s. kleslo k 31. 12. 2000 na pouhých 2.489.000 Kč a proto mimořádná valná hromada dne 5. 10. 2001 rozhodla o snížení hodnoty akcií z 1000 Kč na 5 Kč. Základní kapitál a.s. tak účetně klesl z 454.028.000 Kč na 2.270.140 Kč, následující mimořádná valná hromada dne 15. 10. 2002 rozhodla o zrušení společnosti likvidací ke dni 31. 10. 2002 a jmenovala likvidátorem JUDr. Ivanu Velíškovou. Společnost pak byla právně zlikvidována a vymazána 29. 10. 2004.\nTechnolen WF a.s. (IČO 60914084), se sídlem v Lomnici nad Popelkou (Šlechtova 860), byla založena 7. 7. 1994. Hlavním oborem činností byla \"výroba textilní a oděvní\", původní základní kapitál činil 227.014.000 Kč (k 31. 5. 1995 navýšen na 495.000.000 Kč) a předsedou představenstva se stal opět Ing. Josef Šubrt, nicméně v následujících letech došlo k personálním otřesům a vystřídali ho Ing. Jindřich Pavlík (od 1. 4. 1996), Ing. Pavel Macek (od 11. 11. 1997) a posléze Němec Johann Peschek (od 10. 9. 1999). Neobvyklá funkce prokuristy byla opět zřízena a to jak u a.s., tak i po její transformaci na s.r.o.\nMezitím dne 26. 4. 1999 rozhodla valná hromada o snížení jmenovité hodnoty akcií na 5 Kč a k 23. 11. 1999 tak kapitál klesl na 4.950.000 Kč, společnost se k 1. 1. 2000 také přejmenovala na Technolen technický textil a. s. Koncem téhož roku, přesněji 23. 10. 2000, rozhodla mimořádná valná hromada o restrukturalizaci firmy zvýšením základního jmění o 300 milionů korun formou přednostní nabídky upsání nových akcií stávajícím podílníkům (česká Technolen, a.s. 45,86 %, německá Mehler AG 28,51 %, nizozemská TIS N.V 23 % a německá MBS&W AG zbylých 2,63 %) s tím, že neupsané akcie budou nabídnuty k upsání firmě Mehler AG, která měla udávané pohledávky vůči společnosti. K 15. 2. 2001 tak byl zvýšen základní kapitál na 304.950.000 Kč a od 19. 7. 2006 byla jediným akcionářem Technolenu TT zmíněná německá Mehler AG.\nTo se však již měnily vlastnické poměry uvnitř skupiny. K 1. 5. 2006 byla Obchodní jednotka 2 – Jilemnice transformována do samostatné MEHLER ENGINEERED PRODUCTS s.r.o. (IČO 27470024). K 30. 7. 2007 byla odštěpena Obchodní jednotka 1 – závod Lomnice/K. Čapka a vznikla samostatná Mehler Texnologies s.r.o. (IČO 27481875), zároveň byla odštěpena Obchodní jednotka 6 a tu koupila spřízněná MEHLER ENGINEERED PRODUCTS SPECIALITIES s.r.o. (IČO 26443155). K 12. 8. 2008 byla prodána Obchodní jednotka 5 – Bojanov nespřízněné společnosti TECHNOLEN BOJANOV s.r.o. (IČO 27538435, ovládaná ruským kapitálem).\nPůvodní a.s. se k 1. 7. 2009 transformovala na Technolen technický textil s.r.o. a jediným společníkem je opět Mehler AG, jejíž vklad činí 304.950.000 Kč. K 26. 10. 2010 přemístila společnost své sídlo z tradiční Lomnice do Hlinska (Husova 26).\n\nTECHNOLEN TRADING a.s. (IČO 25272144), se sídlem v Lomnici nad Popelkou (Šlechtova 860), byla založena 23. 6. 1997. Byla to stoprocentní dceřiná společnost Technolenu WF, zaměřená mj. na obchodní činnost. Tomu odpovídala i výše základního kapitálu 1 milion korun. Personálně byla pochopitelně provázána s mateřskou společností, proto i první předseda představenstva byl Ing. Jiří Pavlík. Od 26. 2. 2002 ho nahradil Jiří Martinec, od 30. 8. 2002 pak ředitel jilemnického závodu Lubomír Vališka. Právní složitosti vedly k tomu, že k 1. 7. 2005 rozhodl jediný akcionář o likvidaci společnosti a jmenoval likvidátorem svého pracovníka Františka Hubaře. Koncem téhož roku byla společnost vymazána z rejstříku.\nOsudy jednotlivých závodů:\n\n"}
{"id": "977058", "url": "https://cs.wikipedia.org/wiki?curid=977058", "title": "Final Fantasy X-2", "text": "Final Fantasy X-2\n\nFinal Fantasy X-2 je videohra typu RPG od firmy Square Enix pro platformy PlayStation 2, PlayStation 3 a PlayStation Vita. Vyšla jako pokračování Final Fantasy X (FF X) v roce 2003 a je tak vůbec prvním pokračováním příběhu kteréhokoliv dílu série Final Fantasy. Hlavním hrdinou je Yuna, která se po porážce Sina vrátila do Besaidu. Dva roky po událostech Final Fantasy X je však vytažena svou sestřenicí Rikku a její kamarádkou Paine na další dobrodružství ve Spiře, a doufá, že ještě někdy uvidí svou lásku Tiduse, jenž se na konci FF X ukázal být jen snem, který se po zabití Sina rozplynul.\n\nPříběh hry je zasazen do stejného fantasy světa jako Final Fantasy X, tedy do Spiry. Po dvou letech vypadá pořád stejně, liší se jen v detailech a v tom, že je nyní palác v Bevellu hráči volně přístupný, přístav Kilika byl kompletně přebudován a některé lokace jsou zcela nové, například byl nalezen vchod do tajemných ruin Gagazetu.\n\nCo se však vůbec nezměnilo, je přítomnost mnoha běsů v krajině, přestože byl Sin, jenž je vytvářel, poražen. S příchodem éry zvané \"Věčný Mír\" nastaly dalekosáhlé změny ve společnosti Spiřanů. Yevon se kompletně rozpadl a zbylí představení se převážně raději stáhli z veřejného života. Běžní lidé jsou plni optimismu, nadšení a pozvolna překonávají tabu ohledně užívání strojů. Al Bhedi je učí, jak s nimi zacházet, a sami opustili kočovný život hledačů staré techniky, místo toho se soustřeďují na inovace. Ronsové, jejichž populaci v minulém díle zdecimoval Seymour Guado, se pod Kimahriho vedením pomalu zotavují z těžkých ztrát. Lidé se nyní bez hrozby Sina více věnují práci a také zábavě, kterou představují blitzbal s reformovanými pravidly (opět jako mezihra), nebo velkolepé koncerty. Jiní pátrají po tajemství minulosti a pročesávají Spiru kvůli pokladům, ať už ve formě zlata, dávných technologií, nebo starých koulí s cennými informacemi. (Spherami)\n\nPřesto život ve Spiře není ještě taková idyla. Většina lidí opustila učení Yevonu a dle starší generace přejímají nové svobodné způsoby příliš rychle. Politika se po pádu Yevonu rozpadla na dvě dominantní frakce: Ligu mladých a Neo-yevonskou partaj, složenou z bývalých yevonských kleriků. Obě usilovaly o podporu Yuny, která se stala vlivnou celosvětovou celebritou, ovšem o politiku nejevila zájem. Nakonec začaly mezi oběma frakcemi bojůvky.\n\nFinal Fantasy X-2 se vrací k osvědčenému systému ATB, z dílů VII, VIII a IX. Bitvy tedy probíhají v reálném čase a hráč musí zadávat příkazy rychle, pokud nechce přijít o tahy. Jediný rozdíl je, že nepřítel i herní postavy mohou nyní útočit současně a buď vyrušit oponentův útok, nebo spolu se spolubojovníky soustředěným útokem posílit škody. Bitvy jsou díky tomu dynamičtější.\n\nJelikož jsou v hráčově partě jen tři postavy, je variabilita jejich povolání vyřešena novou technologií, zvanou \"převlékací koule\"\" (angl. Dresspheres)\". Během bitvy nebo jindy se postavy mohou převlékat a proměnit se v úplně jiný druh bojovníka. Například Yunu, jež začíná jako pistolnice, lze převléknout do tanečního úboru, kterým omámí nepřátele, aby svým dvěma kamarádkám pomohla snadněji zneškodnit cíl. Schopnosti pro každý typ převleku se získávají díky úrovním AP, které postava dostane za porážky nepřátel a běsů, nebo užíváním určitých předmětů a schopností charakteristických pro konkrétní převlek. Každá postava má k dispozici až šest různých převleků podle momentální konfigurace \"mřížky prádla\" \"(angl. Garment grid)\". Tato mřížka je tvořena geometrickými obrazci, spojenými pomocí uzlů, podobně jako v předchozím díle, jen je miniaturní. Časem získávají postavy i obleky, které jsou unikátní pro jedinou z nich.\n\nDěj v díle X-2 není tolik lineární jako ve FF X, ale je vyprávěn pomocí misí, které hráč plní. Kromě hlavních a povinných misí může plnit i mnohé vedlejší a hrát různé minihry, kterými se příběh hry doplní. Je tedy na hráči, kolik misí splní. Hlavní mise jsou rozděleny do pěti velkých kapitol, během nichž je po všech koutech Spiry otevřeno několik vedlejších misí. Tyto mise lze buď splnit kdykoliv, nebo jen v určitou kapitolu. Na hráče, který splní hlavní mise i všechny vedlejší mise, čeká na konci hry překvapení. Díky tomuto systému může hráč už od samého začátku hry nahlédnout do naprosté většiny míst ve Spiře, což je v tomto díle možné z celé série Final Fantasy vůbec poprvé.\n\nV minulých dílech Final Fantasy měl hráč k dispozici mnoho postav, které mohl pro bitvy střídat. Nyní jsou hratelné postavy pouze tři a jsou všechny ženského pohlaví, dvě z nich jsou pro hráče Final Fantasy X velmi dobře známé.\nMezi nejdůležitější vedlejší nehratelné postavy (NPC) patří:\n\n"}
{"id": "977059", "url": "https://cs.wikipedia.org/wiki?curid=977059", "title": "Eurocopter Tiger", "text": "Eurocopter Tiger\n\nEurocopter Tiger je lehký bitevní vrtulník vyvíjený od konce 60. let 20. století. V současnosti je používán armádami Francie, Německa, Austrálie a Španělska.\n\nKonstrukce vrtulníku je velmi moderní, stroj disponuje skleněným kokpitem a 80 % jeho konstrukce je tvořeno z kompozitních materiálů. Použití materiálů bylo vybráno z důvodu delší životnosti a až o třetinu vyšší odolností. I přes to je však vrtulník na rozdíl od konkurenčních strojů jen lehce pancéřován. Běžně vrtulník odolá střelbě do ráže 7,62 mm, kritické části stroje mají přídavné pancéřování s odolností až do 23 mm. Mezi klady využití kompozitních materiálů má být nižší odrazivost radarových paprsků a nižší tepelná vodivost. Díky tomu by měl Tiger mít menší radarový průřez a tepelnou stopu. Zajímavé je, že jako snad jediný bitevní vrtulník současnosti, nemá neprůstřelná skla.\n\nKoncept použití vrtulníku spoléhá na výkonné pozorovací prostředky, které by měly zajistit ničení cílů z velké vzdálenosti bez možnosti ohrozit stroj. Stroje navíc létají ve dvojicích a v případě napadení jeden ihned stoupá mimo dostřel a druhý ničí útočníka.\n\nVrtulník Tigre existuje ve čtyřech variantách s různým zaměřením\n\nStroje prošly prvním bojovým křtem v Afghánistánu. Francouzská armáda nasadila první tři stroje již v roce 2009 a první ostrou bojovou operací si prošly 20. srpna 2009. V závěru roku vyslalo do Afghánistánu čtyři stroje Německo. Španělsko vyslalo své 3 stroje na konci března 2013.\nFrancouzská armáda nasadila své vrtulníky v Libyi v roce 2011, kdy operovaly z výsadkové lodě \"Tonnerre\". Francouzské Tigre byly také nasazeny v Mali.\n\n\n\n\nNa každém z dvojic vnitřních a vnějších závěsníků je schopen nést Eurocopter Tiger následující kombinaci výzbroje:\n\n"}
{"id": "977062", "url": "https://cs.wikipedia.org/wiki?curid=977062", "title": "Smrečany", "text": "Smrečany\n\nSmrečany ( ) jsou obec na Slovensku v okrese Liptovský Mikuláš. V roce 2016 zde žilo 640 obyvatel. První písemná zmínka o obci pochází z roku 1299. V obci se nachází klasicistní evangelický kostel Nejsvětější Trojice z 19. století a barokní římskokatolický kostel Očišťování Panny Marie z roku 1349.\n\n\n"}
{"id": "977075", "url": "https://cs.wikipedia.org/wiki?curid=977075", "title": "Marián Smerčiak", "text": "Marián Smerčiak\n\nMarián Smerčiak (24. prosinec 1970, Liptovský Mikuláš) je slovenský hokejový obránce.\n\nMarián Smerčiak je defenzivním typem obránce. Je odchovancem Mikulášského hokeje. Odtud přestoupil do Dukly Trenčín, kde se vypracoval na oporu zadních řad.\nV slovenském dresu odehrál 88 zápasů, vstřelil 8 branek. Reprezentoval Slovensko na ZOH 1994 v Lillehammeru.\n"}
{"id": "977076", "url": "https://cs.wikipedia.org/wiki?curid=977076", "title": "Ján Jaško", "text": "Ján Jaško\n\nJán Jaško (* 20. červen 1959, Nitra) je bývalý slovenský hokejový útočník, levé křídlo. Po ukončení hráčské kariéry se věnuje trenérské činnosti.\n\nByl dlouholetým hráčem Slovanu Bratislava. V sezóně 1986/87 se s 33 brankami stal nejlepším střelcem základní části československé ligy. Od roku 1989 až do konce kariéry v roce 1997 hrával ve finském Kalajoki Junkkarit. Byl draftován v roce 1982 týmem Quebec Nordiques v 12. kole z 248. místa. Devětkrát nastoupil v československé reprezentaci.\nBěhem prvního trenérského působení v Maďarsku vedl tamní reprezentaci a zároveň klub Alba Volán Székesfehérvár (2000–03), s nímž získal dva maďarské tituly a vyhrál i Evropskou hokejovou Interligu (2003).\n\nPo návratu na Slovensko se stal trenérem HKm Zvolen. Později se přitom stal i asistentem reprezentačního trenéra Františka Hossy. V průběhu sezóny 2005/06 trénoval až tři extraligový kluby - začal ve Zvolenu, později převzal Slovan Bratislava a nakonec vedl HC Oceláři Nitra (byť jen ve čtyřech semifinálových utkáních, když překvapivě nahradil Antonína Stavjaňu).\n\nV červnu 2006 se stal trenérem slovenské reprezentace do 20 let, na nejbližším světovém šampionátu (který se konal na přelomu let) však jeho svěřenci neuspěli, když vyhráli jediný zápas ve skupině o záchranu proti Bělorusku. Udržení se v nejvyšší kategorii jim zajistila až následná výhra Švýcarska s Německem. Po šampionátu Výkonný výbor Slovenského svazu ledního hokeje Jana Jaška spolu s celým realizačním týmem odvolal z funkce.\n\nNěkolik dní po odvolání z postu trenéra slovenské dvacítky ho znovu oslovilo vedení Székesfehérváru a nabídlo mu místo. Šlo o překvapení, neboť klub vedl domácí ligu a úspěšně si počínal i v základní části interligy. Ředitel klubu Gábor Ocskay to odůvodnil tím, že dosavadní český trenér Karel Dvořák pro jazykovou bariéru nedostatečně komunikoval s hráči. Ján Jaško pokračoval v úspěšném počínání v interlize a klub přivedl k celkovému vítězství. Rozhodující gól ve finále proti slovinskému týmu Slavija Lublaň vstřelil slovenský hokejista Michal Šťastný. Ve finále maďarské soutěže jeho klub porazil rivala Dunaújváros 4:0 na zápasy, Jaško tak zaznamenal svůj třetí maďarský titul.\n\nV listopadu 2007 byl však po neuspokojivých výsledcích mužstva z funkce propuštěn\n\nJán Jaško je podruhé ženatý. Z prvního manželství má dvě děti (syn Tomáš je také hokejistou). Jeho druhou manželkou je od roku 1999 Radka Zrubáková, bývalá slovenská tenistka, se kterou má také dvě děti - syna Nikiho a dceru Anika.\n\n"}
{"id": "977080", "url": "https://cs.wikipedia.org/wiki?curid=977080", "title": "Joyce Bandaová", "text": "Joyce Bandaová\n\nJoyce Hilda Bandaová (Banda), rozená Mtilová (Mtila) (* 12. duben 1950) je malawijská politička a bývalá prezidentka.\n\nV letech 2009-2012 byla viceprezidentkou země, v letech 2006- 2009 ministryní zahraniční věcí. Roku 2011 založila liberální \"Lidovou stranu\" (\"People's Party\"), když opustila \"Democratic Progressive Party\". \nOd 7. dubna 2012 do 31. května 2014 byla prezidentkou Malawi. \n\nJe známa svým bojem za práva žen, který podporuje i její nadace Joyce Banda Foundation. \n\nČasopis \"Foreign Policy\" ji roku 2013 zařadil mezi 100 nejvlivnějších intelektuálů světa. časopis \"Forbes\" ji roku 2012 označil za 47. nejmocnější ženu světa a nejmocnější ženu v Africe.\n\n"}
{"id": "977085", "url": "https://cs.wikipedia.org/wiki?curid=977085", "title": "Norsko na Zimních olympijských hrách 2014", "text": "Norsko na Zimních olympijských hrách 2014\n\nNorská reprezentace bude soutěžit na ZOH 2014 v Ruském Soči, od 7. do 23. února 2014.\n\n"}
{"id": "977086", "url": "https://cs.wikipedia.org/wiki?curid=977086", "title": "Oud-Heverlee Leuven", "text": "Oud-Heverlee Leuven\n\nOH Leuven (celým názvem Oud-Heverlee Leuven, zkráceně OHL) je belgický fotbalový klub z města Lovaň. Byl založen roku 2002 sloučením (tzv. fúzí) 3 klubů: K. Daring Club Leuven (matrikulační číslo 223), K. Stade Leuven (matrikulační číslo 18) a FC Zwarte Duivels Oud-Heverlee (matrikulační číslo 6142). Domácím hřištěm je Stadion Den Dreef s kapacitou 9 300 míst.\n\nOd léta 2011 klub působí v nejvyšší belgické lize Jupiler Pro League.\n\nKlubové logo se skládá ze tří barevných čar (zelená, červená a černá) a malého šedého kruhu v horní části emblému a textu ve spodní části. Šedý text je složen z velké zkratky OHL, pod ní je menším písmem napsán celý název Oud-Heverlee Leuven.\n\n\"K únoru 2016\n\n"}
{"id": "977090", "url": "https://cs.wikipedia.org/wiki?curid=977090", "title": "Mark Turner (hudebník)", "text": "Mark Turner (hudebník)\n\nMark Turner (* 10. listopadu 1965) je americký jazzový saxofonista. Během studií na střední škole hrál na klarinet; později studoval na kalifornské státní universitě v Long Beach a v roce 1990 úspěšně vystudoval Berklee College of Music. Poté, co pracoval jako studiový hudebník pro vydavatelství Tower Records, začal spolupracovat s klavíristou Bradem Mehldauem. První album pod svým jménem nazvané \"Yam Yam\" vydal v roce 1995. Spolu s bubeníkem Jeffem Ballardem a kontrabasistou Larrym Grenadierem působí ve skupině Fly, která své první album vydala v roce 2004. Během své kariéry spolupracoval s mnoha dalšími hudebníky, mezi které patří Lee Konitz, Joshua Redman, Kurt Rosenwinkel, Billy Hart nebo Enrico Rava.\n"}
{"id": "977093", "url": "https://cs.wikipedia.org/wiki?curid=977093", "title": "Květnová porada ÚV KSJ", "text": "Květnová porada ÚV KSJ\n\nKvětnová porada ÚV KSJ (srbochorvatsky Majsko savetovanje/Мајско саветовање) se odehrála dne 4. května 1941 v Záhřebu. Vrcholní jugoslávští komunisté v čele s Josipem Brozem Titem rozebírali situaci v zemi po prohrané Dubnové válce. Přítomni byli všichni komunisté ze všech oblastí země, s výjimkou SR Makedonie.\n\nPadlo rozhodnutí zahájit vést boj, nicméně k tomu se Jugoslávští komunisté neodhodlali do doby, dokud nacistické Německo nenapadlo Sovětský svaz. Byla odmítnuta legitimita předchozí monarchistické vlády řídit zemi a rovněž bylo rozhodnuto o nezbytnosti zahájit socialistickou revoluci.\n\nPotenciál komunistů vést ozbrojený boj byl však na jaře 1941 jen velmi malý. Mnohem lepší šance měly některé jednotky královské armády, které přešly na metodu guerillového boje. Komunistická strana Jugoslávie působila po dvacet meziválečných let v ilegalitě a její činnost tak mohla mít jen omezený dopad. Důraz se proto na květnové poradě kladl na vojenskou přípravu; oslovování potenciálních bojovníků a shromažďování zbraní.\n"}
{"id": "977094", "url": "https://cs.wikipedia.org/wiki?curid=977094", "title": "Willie Ruff", "text": "Willie Ruff\n\nWillie Ruff (* 1. září 1931) je americký hudebník, který hraje na francouzský roh a kontrabas. Studoval na Yale School of Music, kde se později věnoval také pedagogické činnosti. Od poloviny padesátých let tvořil duo s klavíristou Dwikem Mitchellem. Během své kariéry spolupracoval s mnoha dalšími hudebníky, mezi které patří Lalo Schifrin, Leonard Cohen, Miles Davis (hrál na jeho albech \"Miles Ahead\" a \"Porgy and Bess\"), Gil Evans, Milt Jackson nebo také rocková skupina The Doors (album \"Other Voices\"). V roce 1994 byl uveden do Alabama Jazz Hall of Fame.\n\n"}
{"id": "977096", "url": "https://cs.wikipedia.org/wiki?curid=977096", "title": "Mustafa I.", "text": "Mustafa I.\n\nMustafa I. (24. června 1591 – 20. ledna 1639), nazývaný Svatý Mustafa (\"Veli Mustafa\") během své druhé vlády a často nazývaný Blázen Mustafa (Deli Mustafa) moderními historiky, byl sultánem Osmanské říše; poprvé v letech 1617-18, podruhé 1622-23. Byl synem sultána Mehmeda III. a jeho konkubíny Halime Sultan.\n\nMustafa se narodil v paláci v Manise jako mladší bratr sultána Ahmeda I. Jeho matkou byla Halime Sultan, abchazská konkubína.\n\nDo roku 1603 bylo běžné, že vládnoucí osmanský sultán popravil své bratry (i jejich mužské potomky) krátce po usednutí na trůn (Mustafův otec Mehmed III nechal popravit devatenáct svých bratrů). Když ale v roce 1603 na trůn usedl na trůn třináctiletý Ahmed I., ušetřil tehdy svého bratra Mustafu.\n\nJedním z důvodů, proč Mustafa přežil bratrovu vládu, byl vliv Kösem Sultan (Ahmedova oblíbená konkubína), která tím chtěla chránit své děti před princem Osmanem, prvorozeným synem Ahmeda, kterého zplodil s jinou konkubínou. Kdyby se totiž Osman stal sultánem, chtěl by zabít své nevlastní bratry a Kösem (tento scénář se později stal skutečností, když v roce 1621 Osman II. zabil svého bratra Mehmeda). Nicméně zahraniční velvyslanci potvrdili, že Ahmed měl svého bratra Mustafu velmi rád.\n\nDo smrti Ahmeda I. v roce 1617 žil Mustafa ve starém paláci společně se svou matkou Halime Sultan a babičkou Safiye Sultan.\n\nAhmedova smrt způsobila dilema, které doposud v Osmanské říši nenastalo. Mnoho princů bylo připraveno na sultanát a všichni žili v hlavním paláci Topkapi. Dvorní rada vedena Šejk-ul-Islamem \"Esadem Efendim\" a \"Sofu Mehmedem Pašou\" (který zastával post velkovezíra) rozhodla usadit na trůn Mustafu místo Ahmedova syna Osmana. Sofu Mehmed Paša argumentoval tím, že Osman je příliš mladý na vládu, aniž by se ohlížel na názor lidu. Hlavní černý eunuch Mustafa Aga upozorňoval, že Mustafa má problémy s mentalitou, ale jeho názor nebyl brán v potaz. Mustafova vláda odstartovala novou éru následnictví, která platila až do zániku Osmanské říše. Poprvé v historii říše usedl na trůn bratr místo syna. Jeho matka Halime Sultan se stala Valide sultánkou, tak jak tomu bylo zvykem a měla velkou moc. Kvůli Mustafově mentální zaostalosti častokrát vystupovala a řešila problémy místo něj.\n\nDoufalo se, že častý sociální kontakt zlepší Mustafovo psychické zdraví, ale jeho chování se neustále zhoršovalo. Sundal turbany svým vezírům a tahal je za vousy. Jiní jej zase viděli, jak hází mince ptákům a rybám, jako by to byla potrava. Osmanský historik Ibrahim Peçevi napsal: „Tato situace byla viděna mnoha státníky a obyvateli říše. Všichni pochopili, že byl psychicky narušen.“\n\nMustafa nebyl nikdy víc než jen součást intrik v paláci Topkapi. V roce 1618, po krátké době vládnutí, byl sesazen svým mladším synovcem, Osmanem II. a byl poslán zpět do starého paláce. Konflikt mezi janičáři a Osmanem II. mu však dal druhou šanci. Po povstání janičářů, vedoucí k sesazení a zavraždění Osmana II. v roce 1622, nastoupil Mustafa znovu na trůn a vládl další rok.\n\nPodle historika Baki Tezcana není dostatek důkazů o tom, že měl Mustafa narušenou mentalitu, když nastupoval na trůn. Mustafa údajně mnohokrát navštívil vojáky a námořní jednotky, zkoumal různé druhy zbraní a aktivně se zajímal o munici, kterou námořnictvo využívalo. Podle barona de Sancy, francouzského velvyslance, chtěl Mustafa vést výpravu proti Safíovcům a vtipkoval o přezimování v Konyi za tímto účelem.\n\nMimoto, někteří historici vysvětlují politický převrat jinak a nezmiňují Mustafovu neschopnost. Baron de Sancy tvrdil, že šlo jen o konspiraci vytvořenou hlavním admirálem Ali Pašou a hlavním černým eunuchem Mustafou Agou, kteří byli naštvaní, že jeden oblíbený vezír byl zbaven funkce ihned po nástupu Mustafy. Rozhodli se tedy šířil zvěsti o špatném stavu sultána, aby jej mohli dosadit zpět.\n\nSvou vládu začal Mustafa tím, že nechal popravit všechny, kteří stáli za vraždou sultána Osmana II. Hoca Ömer Efendi, vůdce povstalců, Suleiman Aga, vezír Dilaver Paša, Ahmed Paša, Baki Paša, Nasuh Aga a generál janičářů Ali Aga, byli rozsekání na kousky.\n\nPřídomek \"Veli\" (svatý) byl užíván během této jeho vlády.\n\nJeho mentální zdraví však bylo nekompromisní. Mustafa byl neustále kontrolován svou matkou a zetěm Kara Davudem Pašou. Věřil tomu, že Osman II. stále žije a nechal jej hledat po celém paláci. Sám klepával na dveře a plakal, když svého synovce nemohl nikde najít. Jako vládce byl v podstatě jen hračkou a ten, kdo vládl říši, byla de facto jeho matka Halime Sultan.\n\nPolitická nestabilita vyústila v konflikt mezi janičáři a kavalérií, následně pak povstáním, které začalo, když se Abaza Mehmed Paša rozhodl zbrojit proti Istanbulu, aby byla pomstěna smrt Osmana II. Vláda se snažila ukončit konflikt popravení Kara Davuda Paši, ale Abaza Mehmed Paša stále pokračoval v bojích. Duchovní a nový velkovezír Kara Ali Paša přemlouvali Mustafovu matku, aby přistoupila na sesazení jejího syna. Na nabídku přistoupila, ale s podmínkou, že její syn zůstane naživu.\n\nJedenáctiletý Murad IV., syn Ahmeda I. a Kösem, byl jmenován sultánem v září roku 1623. Díky ústupu Halime Sultan bylo dodrženo slovo a Mustafa byl ušetřen popravy. Společně s ní odjel zpět do starého paláce.\n\nZemřel ve starém paláci dne 20. ledna 1639 a byl pochován na nádvoří Hagia Sophia.\n\nPostava Mustafy I. se vyskytuje v tureckém televizním seriálu \",\" kde jej ztvárnili herci Cüneyt Uzunlar, Boran Kuzum a Alihan Türkdemir.\n"}
{"id": "977097", "url": "https://cs.wikipedia.org/wiki?curid=977097", "title": "Jerry Dodgion", "text": "Jerry Dodgion\n\nJerry Dodgion (* 29. srpna 1932) je americký jazzový saxofonista a flétnista. Svou kariéru zahájil hraním v lokálních klubech v okolí San Francisca během padesátých let. V letech 1953 až 1955 hrál s Geraldem Wilsonem, později s Bennym Carterem a v letech 1958 až 1961 s Red Norvem. V letech 1965 až 1979 byl členem orchestru Thada Jonese a Mela Lewise. Během většiny své kariéry nahrával jako sideman; v roce 2004 vydal své první album jako leader nazvané \"Joy of Sax\". Během své kariéry spolupracoval s mnoha dalšími hudebníky, mezi které patří například Herbie Hancock, Lalo Schifrin, Yusef Lateef, Shirley Scott nebo Oliver Nelson.\n\n"}
{"id": "977099", "url": "https://cs.wikipedia.org/wiki?curid=977099", "title": "Nicole Fiorentino", "text": "Nicole Fiorentino\n\nNicole Fiorentino (* 7. dubna 1979) je americká baskytaristka. V letech 2005 až 2008 hrála se skupinou Veruca Salt. V roce 2010 nahradila baskytaristku Ginger Pooley (respektive dočasnou náhradu Marka Tulina) ve skupině The Smashing Pumpkins. Od roku 2012 je členkou skupiny The Cold and Lovely a v roce 2013 vystupovala s australskou skupinou The Red Paintings.\n\n"}
{"id": "977102", "url": "https://cs.wikipedia.org/wiki?curid=977102", "title": "Chlum (Benešovská pahorkatina, 506 m)", "text": "Chlum (Benešovská pahorkatina, 506 m)\n\nChlum (řidčeji též \"Přibyšický Chlum\") je vrch o nadmořské výšce 506 m, nacházející se u Přibyšic, asi 4 km západně od Konopiště mezi městy Benešov a Neveklov. Vrch se nalézá ve Středočeské pahorkatině, geomorfologickém celku Benešovská pahorkatina, geomorfologickém podcelku Dobříšská pahorkatina a geomorfologickém okrsku Netvořická vrchovina. Geologicky je součástí Středočeského plutonu, Netvořicko-neveklovského ostrova.\n\nJde o suk, zalesněný mimo jiné starou bučinou s příměsí jedle a javoru klenu. Na jihovýchodním úpatí vrchu, na ostrohu nad soutokem potoka Tisem a Janovického potoka stojí zřícenina hradu Kožlí ze 14. století. V severním svahu kopce je vyhloubena asi 10 m hluboká štola nejistého původu, nazývaná \"Kaverna\", na jejímž konci je malé jezírko s tmavočerveně zbarvenou vodou. Po severním a východním úbočí kopce prochází červená turistická značka KČT.\n\n\n"}
{"id": "977104", "url": "https://cs.wikipedia.org/wiki?curid=977104", "title": "Fotografická expedice", "text": "Fotografická expedice\n\nFotografická expedice je součástí cestovatelské fotografie. Je to výprava zaměřená na pořízení co nejkvalitnějších fotografií, nebo na plošné zdokumentování události nebo místa. Může být zcela nezávisle organizovány jednotlivcem, či předmětem podnikání cestovních kanceláří, nebo cílem zájmových klubů cestovatelů. V minulosti i dnes hrály často cestovatelské expedice také politickou roli. Lze sem zahrnout reportážní, novinářskou, krajinářskou, ale také portrétní fotografii.\n\nPrvopočátky fotografických expedic sahají do 40. let 19. století. Mezi lety 1841 a 1844 pořídil stovky daguerrotypických snímků krajin ve východním středomoří francouzský fotograf Joseph-Philibert Girault de Prangey. Jedná se o jsou jedny z nejranějších dochovaných fotografií Řecka, Palestiny, Egypta, Sýrie a Turecka. Mokrý kolodiový proces z roku 1851 rychle nahradil předešlé postupy – daguerrotypii a především kalotypii. Poskytoval kvalitní obraz s bohatším podáním polotónů a přesnější vykreslení podrobností a negativní skleněné desky ho umožnily kvalitně reprodukovat a také výrazně zkrátili expoziční čas na jednotlivé sekundy. Nevýhodou tohoto procesu bylo, že po celou dobu musely desky zůstat vlhké až do momentu expozice. Vzhledem k tomu, že kolodium schne rychle, musely se desky připravovat těsně před fotografováním – jejich vysušováním se totiž výrazně snižovala citlivost – a fotograf tak musel na cestě za pořízením snímků nosit celou příruční laboratoř a temnou komoru. Váha celého příslušenství dosahovala přibližně 50 kilogramů.\nNěkteří krajináři fotografovali jenom ve svých zemích, jiní se vydávali na daleké cesty do oblastí, o kterých měla společnost té doby málo obrazových informací. Uskutečňovaly se expedice do dalekých neznámých krajin, které poskytovaly neobyčejné záběry. Evropa, Asie, Dálný východ a Afrika poskytovaly fotografům nepřeberné množství námětů, které zachycené na fotografiích byly považovány za „autentické“, rozšiřovaly vzdělání a obohacovaly lidské vědění. Od padesátých let 19. století se začala psát historie takzvané cestovatelské fotografie. Jedni fotografovali pro své potěšení, druzí své snímky prodávali příznivcům s populárně vědeckými zájmy, další čerpali význam pro archeologii nebo etnologii. Po roce 1860 se vznikala na odlehlých místech fotografická studia, která prodávala pohlednice přímo turistům. Mezi průkopníky se řadí například Francis Bedford, George Bridges, Maxime Du Camp, Solomon Nunes Carvalho nebo Francis Frith.\n\nS postupujícím rozvojem techniky v polovině 19. století dostali fotografové možnost využívat zkracující se dobu expozice, osvobodit se a vytvořit nový styl práce. Přemístili se ze svých ateliérů do exteriérů, na bojiště, přes oceány a do vzdálených pouští. Rozvíjely se mobilní fotografické ateliéry. \"Daguerreotypický salón\" Williama Shewa, fotografická dodávka \"Photographic Van\" Rogera Fentona nebo vagón \"What-is-it?\" Mathewa Bradyho nastavily standardy reportážní, krajinářské a portrétní fotografie druhé poloviny devatenáctého století.\n\nJedním z cestovatelských fotografů byl Brit Roger Fenton (1819 – 1869), který cestoval se svou pojízdnou fotografickou komorou \"Photographic Van\". Kromě průkopnických reportážních snímků z Krymské války nasnímal celou řadu krajinářských fotografií. Protože v té době neexistoval příliš citlivý materiál na světlo, mohl Fenton snímat pouze nepohyblivé objekty, většinou pózy. Expoziční doba byla 3-20 sekund. Fotografoval však také krajinu, včetně oblastí blízko \"Light Brigade\" popsaném v proslulém Tennysonově snímku \"Útok na Light Brigade\" byl příznačně nazván tzv. \"Údolím smrti\". Fenton pojmenoval své fotografie podobně: \"Údolí stínu smrti\". Navzdory vysokým teplotám, několika zlomeným žebrům a choleře, se mu podařilo pořídit více než 350 použitelných velkoformátových negativů. V roce 1855 po něm převzali reportáže z Krymské války James Robertson a Felice Beato. Výstava 312 tisků se brzy uskutečnila v \"Pall Mall\" v Londýně.\n\nMathew B. Brady (1822 – 1896) byl americký novinářský fotograf působící v období americké občanské války a známý portrétista. Je považován za jednoho z otců fotožurnalismu. Brady při fotografování v živě rozprouděné civilní válce velmi riskoval. Ohrožoval svou kariéru, pověst i zdraví. Právě tím se zapsal nesmazatelně do historie amerického fotografování. Zaměstnával několik významných fotografů, jako například Alexandera Gardnera, Jamese Gardnera, Timothyho O'Sullivana, Williama Pywella, George N. Barnarda a dalších osmnáct mužů, kteří byli ochotni kdykoliv vyjít ven do rozpoutané války a fotografovat scény z americké občanské války. Brady zůstával většinou ve Washingtonu, D. C., kde organizoval své asistenty a zřídka navštívil bitevní pole osobně. To bylo zčásti také kvůli tomu, že se Bradymu od roku 1850 začal rapidně zhoršovat zrak. Pro firmu \"Mathew Brady Studios\", která prodávala fotografie zájemcům o historii a grafiku, pracoval také Andrew Joseph Russel. Ten pro Bradyho pořídil například známý snímek s názvem \"Konfederační mrtví za kamennou zdí\" po bitvě u Chancellorsville v květnu 1863.\n\nKristen Feilberg (1839–1919) je jedním z mnoha dánských fotografů známý hlavně svými snímky pořízenými daleko za hranicemi své země. Od roku 1860 až do roku 1890 se Feilberg účastnil expedice na Sumatru, do Singapuru a Penangu. V roce 1867 vystavoval fotografie na výstavě v Paříži a v roce 1870 se připojil k expedici do zemí Bataků na východní Sumatru, kde úspěšně pořídil desítky národopisných obrázků.\n\nOpomenut nemůže být Erwin Dubský (1836–1909), příslušník starého českého, později moravského rodu Dubských z Třebomyslic a fregatní kapitán, který na svých cestách navštívil exotické krajiny Dálného Východu, a které zdokumentoval prostřednictvím jedinečné kolekce předmětů z Japonska, Číny a Severní Ameriky včetně podrobných deníkových zápisů, jejichž významná část je dodnes uložena v prostorách zámku v Lysicích. Jako nejvýznamnější expedice je označována ta do Japonska, kterou sám Erwin Dubský nazýval \"Cesta kolem světa na korvetě Erzherzog Friedrich\", a jež se datuje od nalodění 23. prosince 1873, vyplutím z přístavu Pula dne 16. května 1874 a končí přistáním 21. června 1876 a vyloděním v domovském přístavu 13. srpna 1876. Jako nejvýznačnější se jeví především sbírka 506 kusů albuminových fotografií, která má podobu souboru vyobrazení dokumentujících průběh expedice. Jedná se o krajinné a sídelní veduty, panoramatické snímky exotických přístavů, snímky v antropologickém pojetí místních typů obyvatel včetně detailů jejich oblékání a rekvizit každodenního života. Soubor fotografií je adjustován do devíti alb s názvem \"Von der Weltumsegelung S. M. Corvette Erzh: Friedrich 1874–1876\". Tři z nich, menší, obsahují portrétní fotografie ručně kolorované a tzv. typy. Dalších šest alb, ve větším formátu, obsahuje fotografie krajin a místních pamětihodností. Fotografie jsou podlepeny kartonem, očíslovány a obsahují krátký popisek. Byli identifikováni tito autoři: Raimund von Stillfried – Ratenicz, Felice Beato, Francis Chit, Ueno Hikoma, Ičida Sóta a další. Vyobrazení na fotografiích doplňuje Erwin Dubský detailním popisem místních reálií a líčením průběhu expedice ve svých rukopisných denících. Mají formu plavebního deníku a na 192 foliantech shrnují záznamy z let 1851–1884 z jednotlivých plaveb včetně samotné plavby na korvetě Erzherzog Friedrich, která začíná zápisem 23. prosince 1873.\n\nFotografické expedice se nemusí orientovat pouze na Zemi, ale s rozvojem výzkumu vesmíru se fotoaparáty staly součástí také tohoto programu. V rámci astrofotografie jsou to velké projekty jako například HiRISE, Hazcam, Navcam, Pancam, High Resolution Stereo Camera nebo Mars Hand Lens Imager.\n\nHlavní faktory fotoexpedic se značně odlišují od zájezdů. Patří mezi ně především světelné podmínky (v souvislosti s klíčovou úlohou světla) v dané oblasti a dále počet objektů a dostupný čas, ve kterém se má tato expedice odehrát. Nezanedbatelný faktor má rovněž mobilita účastníků, neboť fotografické vybavení může být značně rozměrné a těžké; jeho přeprava si pak vyžaduje důkladnou logistickou podporu.\n\n"}
{"id": "977106", "url": "https://cs.wikipedia.org/wiki?curid=977106", "title": "1st Regiment Infantry National Guard of Philadelphia", "text": "1st Regiment Infantry National Guard of Philadelphia\n\n1st Regiment Infantry National Guard of Philadelphia, také známá jako Spirit of '61, je bronzová socha od Henryho Kirke Bush-Browna.\nStojí u Union League Club, na 140 South Broad Street, v centru Filadelfie. Znázorňuje pochodujícího vojáka v plné uniformě. Byla vytvořena v roce 1911 k 50. výročí oslav prvního pluku, který byl povolán po napadení pevnosti Sumter. Její rozměry jsou 210 cm × 140 cm × 120 cm.\n"}
{"id": "977108", "url": "https://cs.wikipedia.org/wiki?curid=977108", "title": "Unie českých spisovatelů", "text": "Unie českých spisovatelů\n\nUnie českých spisovatelů je profesní organizace sdružující především levicové spisovatele, literární vědce, kritiky, novináře a výtvarné umělce. Byla založena v roce 2001. Je organizátorem řady besed a konferencí. Vydávala týdeník Obrys-Kmen a poté, co byl Danielem Strožem v dubnu 2014 název Obrys-Kmen stažen, vycházel její list provizorně pod názvem Týdeník pro literaturu a kulturu (2 čísla) a od 7. května 2014 vychází jako Literatura-Umění-Kultura.\n\nAutoři z řad členů Unie českých spisovatelů vydali několik sborníků: Na druhém břehu (Orego, 2002), Psáno do budoucna (BMSS-START, 2005; sponzoroval Daniel Strož) a almanach Nibiru, Znovu po konci světa (pořadatelka Ivana Blahutová; Balt-East, 2013).\n\nOd roku 2006 uděluje Cenu Unie českých spisovatelů, založenou Danielem Strožem.\n\nPředsedou Unie českých spisovatelů je Karel Sýs.\n"}
{"id": "977110", "url": "https://cs.wikipedia.org/wiki?curid=977110", "title": "Zappa confluentus", "text": "Zappa confluentus\n\nZappa confluentus je lezcovitá ryba. Je to novoguinejský endemit, je znám pouze z dolních toků řek Fly, Ramu a Bintuni. Žije v přílivových oblastech kalných řek. Druh dosahuje standardní délky až 4,4 cm.\n\nZappa je pojmenována po hudebníkovi Franku Zappovi „za jeho jasnou a chytrou obranu Prvního dodatku Ústavy Spojených států amerických“.\n"}
{"id": "977113", "url": "https://cs.wikipedia.org/wiki?curid=977113", "title": "Dmytro Jeremenko", "text": "Dmytro Jeremenko\n\nDmytro Serhijovyč Jeremenko (ukrajinsky Дмитро Сергійович Єременко; * 20. června 1990, Charkov, Ukrajinská SSR, Sovětský svaz) je ukrajinský fotbalový záložník, od července 2014 působící v FK Olimpik Doněck.\n\nNa Ukrajině působil v mládežnickém věku ve fotbalových školách z Charkova DJUSŠ-13 Charkov a UFK Charkov. Profesionální kariéru zahájil v klubu FK Volyň Luck, dále hrál za FK Dynamo Kyjev B, FK Metalurh Zaporižžja, FK Metalist Charkov a FK Vorskla Poltava. V září 2013 odešel na hostování do českého klubu Bohemians Praha 1905. V Gambrinus lize debutoval 24. listopadu 2013 v zápase proti FK Baumit Jablonec (porážka 0:1), na hrací plochu se dostal v 72. minutě. 16. března 2014 byl poprvé v základní sestavě v domácím ligovém zápase proti FC Slovan Liberec (výhra 1:0). Před sezonou 2014/15 hostování v Bohemians nejprve prodloužil, ale nakonec se vrátil do Charkova, odkud přestoupil do Olimpiku Doněck.\n\nDmytro Jeremenko reprezentoval Ukrajinu v několika mládežnických kategoriích. V roce 2009 vyhrál s reprezentačním výběrem U19 Mistrovství Evropy hráčů do 19 let, které se konalo právě na Ukrajině. Domácí tým porazil ve finále Anglii 2:0.\n\n"}
{"id": "977120", "url": "https://cs.wikipedia.org/wiki?curid=977120", "title": "Švédsko na Zimních olympijských hrách 2014", "text": "Švédsko na Zimních olympijských hrách 2014\n\nŠvédská reprezentace bude soutěžit na ZOH 2014 v Ruském Soči od 7. do 23. února 2014. Běh na lyžích na Zimních olympijských hrách 2014 – štafeta 4×5 km\n"}
{"id": "977124", "url": "https://cs.wikipedia.org/wiki?curid=977124", "title": "Dagoberto Valdés Hernández", "text": "Dagoberto Valdés Hernández\n\nDagoberto Valdés Hernández (* 4. srpna 1955, Pinar del Río, Kuba) je kubánský katolický intektuál, občanský aktivista a zakladatel časopisů \"Vitral\" (Vitráž) a \"Convivencia\" (Soužití). Jeho občanská angažovanost vedla k tomu, že po deset let (1996–2006) mohl pracovat jen při sběru palmových listů. \n\nPo maturitě v roce 1974 plánoval studium sociologie, což mu ale režim znemožnil. Věřícím bylo tehdy na Kubě povoleno studovat pouze vědecké či technické obory. Roku 1980 tak absolvoval agronomické inženýrství na Univerzitě v Pinar del Río. Na téže univerzitě pak přednášel jako hostující profesor a účastnil se také výzkumu v oblasti zemědělské mechanizace.\n\nPo 16 let pracoval v Tobacco Enterprise v Pinar del Río. V květnu roku 1996 byl však z práce vyhozen kvůli tomu, že byl šéfredaktorem katolického magazínu \"Vitral\". Za svou občanskou angažovanost byl potrestán deset let trvajícím přeřazením mezi dělníky pracující na poli při sběru palmových listů využívaných k balení tabáku. \n\nV červnu 2006 opět mohl pracovat jako inženýr při kontrole kvality tabáku. V únoru 2007 však ze zaměstnání odešel, protože v něm byl i nadále diskriminován. \n\nV září 1987 se Valdés účastnil 25. světového kongresu Mezinárodního hnutí katolických intelektuálů (MIIC-Pax Romana) v Římě. \n\nPodílel se na přípravách návštěvy Jana Pavla II. na Kubě, kam tento papež přijel v lednu 1998. Setkal se s ním celkem čtyřikrát, v letech 1999-2005 jej papež jmenoval členem \"Papežské rady pro spravedlnost a mír\" ve Vatikánu.\n\nV roce 2005 byl jmenován viceprezidentem Institutu kubánských studií (IEC) na univerzitě v americkém Miami. V dubnu 2007 se stal jeho prezidentem. \n\nDagoberto Valdés obdržel řadu mezinárodních cen za činnost pro církev a občanskou společnost, např.:\n\n\nV roce 2004 Valdése v Praze, kam jej pozval tehdejší arcibiskup Miloslav Vlk, přijal někdejší prezident Václav Havel.\n\nV září 2013 byl hostem Fora 2000 a sešel se s biskupem Václavem Malým, který se s ním setkal již při své cestě na Kubu o deset let dříve. \n\nV říjnu 2013 pak Valdés cestoval na Slovensko, kde jej přijal mj. místopředseda slovenského parlamentu a předseda KDH Ján Figeľ.\n"}
{"id": "977125", "url": "https://cs.wikipedia.org/wiki?curid=977125", "title": "Areál lesních her", "text": "Areál lesních her\n\nAreál lesních her, nazývaný také \"Soví stezka\", je zážitkovou naučnou stezkou NP Šumava v blízkosti obce Stožec. Otevřena byla v roce 2012 v rámci společného projektu s národním parkem Bavorský les.\n\nVlastní stezka začíná prvním zastavením přibližně 1 km severovýchodně od místního informačního střediska NPS, kde si návštěvníci mohou v letní turistické sezóně vyzvednout pracovní listy k jednotlivým zastavením. V zimním období není stezka oficiálně otevřená, nicméně projít ji je možné s rizikem, že některé výukové součásti mohou být kvůli nepříznivému počasí odstraněny. Celý okruh má délku 4,6 km.\n\nOd střediska vede oběma směry ke stezce asfaltová silnice, začátek i konec stezky pak označují tabule s pravidly pro návštěvníky, mapou areálu a informacemi o něm a dřevěná socha puštíka bělavého, jenž je symbolem celého areálu. Bílé čtvercové značky se zeleným pruhem a obrázkem této sovy umožňují snadnou orientaci během celé trasy.\n\nOd prvního k poslednímu zastavení pak vede naučná stezka o délce 1,6 km po nezpevněných lesních cestách, jež návštěvníky pomocí infotabulí a aktivit seznamuje s rostlinnými i živočišnými společenstvy Šumavy. Průvodní texty jsou v češtině a němčině.\n\nPodobný areál se nachází v u obce Spiegelau v Bavorsku.\n\n"}
{"id": "977126", "url": "https://cs.wikipedia.org/wiki?curid=977126", "title": "Modern Guy", "text": "Modern Guy\n\nModern Guy byla francouzská hudební skupina. Vznikla v roce 1979 a jejími členy byli zpěvák Guillaume Israël, kytarista Yann Lecker, baskytarista Jean-François Coen a saxofonista Philippe Férin. Své první studiové album nazvané \"Une nouvelle vie\" skupina vydala v roce 1981 prostřednictvím vydavatelství Celluloid Records. Jeho vydání předcházel singl „Electrique Sylvie“ (na straně B byla píseň „Juste Besoin“) vydaný v září 1980. Producentem alba byl velšský hudebník John Cale. Vedle členů skupiny se na albu podílel také americký klávesista Richard Sohl. Píseň „Electrique Sylvie“, která se stala hitem, v pozdějších letech vyšla na řadě kompilačních alb.\n\nPozději vyšlo ještě eponymní EP s pěti studiovými a jednou koncertní nahrávkou. Skupina ukončila svou činnost v roce 1981. Po rozpadu skupiny hrál Jean-François Coen s kapelou Juliette & les Indépendants a rovněž vydal několik sólových alb. Guillaume Israël později napsal několik písní pro zpěvačku Lio a zemřel v roce 1987.\n\n"}
{"id": "977127", "url": "https://cs.wikipedia.org/wiki?curid=977127", "title": "Blučiňák", "text": "Blučiňák\n\nBlučiňák je rybník v okresu Brno-venkov, nacházející se severovýchodně od obce Blučina, na jejím katastrálním území. Vodní plocha má rozlohu 3,6 ha.\n\nVýstavba rybníka byla zahájena v listopadu 2003 a dokončena v květnu 2005. Investorem stavby byla obec Blučina za přispění dotací z MŽP, zhotovitelem je firma Agromeli Brno. Jméno \"Blučiňák\" bylo vybráno žáky základní školy v Blučině a následně schváleno obecním zastupitelstvem. Ke slavnostnímu otevření rybníka došlo 24. září 2005.\n\nRybník Blučiňák se skládá ze dvou samostatných nádrží. Větší západní nádrž slouží k rekreačním účelům (koupání, rybolov). Na její východní straně se nachází malý ostrůvek. Menší východní nádrž má funkci mokřadu, v jejím středu se nalézá velký ostrov. Obě nádrže odděluje sypaná hráz. Ze severu a východu jsou nádrže obklopeny umělým zemním valem. Kolem rybníka bylo vysázeno 600 stromů a keřů. Rybník je napájen ramenem z řeky Litavy.\n\nCelková plocha rybníka a výsadby činí 5,1 ha, z toho vodní plocha 3,6 ha. Plocha mokřadu a litorálu je 1,25 ha. Zásobní prostor rybníka je 29 350 m³. Hloubka kolísá v rozmezí 0,2 až 2,5 m. \n\nCelkové náklady na výstavbu dosáhly 7 481 000 Kč, z toho 5 723 000 Kč bylo pokryto dotacemi Ministerstva životního prostředí České republiky, Program revitalizace říčních systémů AOPK.\n\n"}
{"id": "977129", "url": "https://cs.wikipedia.org/wiki?curid=977129", "title": "Lockheed Martin SR-72", "text": "Lockheed Martin SR-72\n\nLockheed SR-72 je hypersonický, bezpilotní průzkumný letoun s kombinovaným pohonem proudovými-náporovými motory. Letoun je vyvíjen zvláštním oddělením Lockheed Skunk Works. Filozofie letounu je dosahovat takových rychlostí, které umožní průnik silně bráněným územím s téměř nulovou možností letoun ohrozit. Průlet kritickou oblastí je plánován maximální rychlostí M=6, kterou je letoun schopen udržovat několik minut.\n\nV současnosti je dokončena fáze jedna a je připravována fáze dvě, tzn. stavba technologického demonstrátoru.\n\nKoncept letounu je zahrnut do nově plánované obranné koncepce USA se zaměřením na rizika rostoucí v oblastech Dálného východu a Tichomoří do nichž spadá Rusko a zejména Čínská lidová republika, která významně pokročila ve vývoji výzbroje.\n\nVývoj letounu začal již v roce 2007 a je rozdělen na tři fáze.\n\nPrvní fáze je fáze studie a vývoje potřebných technologií. Od roku 2007 společnost Lockheed spolupracovala s různými společnostmi na vývoji a testu potřebných technologií potřebných pro použití v budoucím letounu. Například se společností Aerojet Rocketdyne spolupracovala na vývoji motorů.\n\nV druhé fázi Lockheed vyrobí volitelně pilotovaný, jednomotorový, technologický demonstrátor o délce 18 m, u něhož je plánována stavba na rok 2018 a první vzlet v roce 2023.\n\nVe třetí fázi po otestování demonstrátoru bude stavěn plnohodnotný letoun. Stavba je plánována na rok 2023.\n\n\nNová pohonná jednotka je společnou konstrukcí společností Lockheed a Aerojet Rocketdyne. Motor se skládá z kombinace proudového a náporového motoru se společným vstupním otvorem pro nasávání vzduchu a společnou výstupní tryskou. Část proudového motoru bude založena na některém z dostupných motorů Pratt & Whitney F100 nebo General Electric F110, které budou modifikovány, aby byly schopny krátkodobě dosáhnout rychlosti M=3. Po dosažení maximálního výkonu proudové části motoru se zapne náporová část motoru a po dosažení \n\n\n\nPrimárním úkolem letounu je průnik do silně bráněného území za účelem jeho průzkumu.\n\nZvažována je však i integrace výzbroje do letounu. V úvahu je brán i fakt, že vzhledem k rychlosti letu, mohou být případně používané střely lehčí, protože potřebnou rychlostí již disponuje samotný letoun. Nižší hmotnosti je možné dosáhnout menší zásobou paliva potřebnou pouze pro manévrování v prostoru cíle.\n\n\n"}
{"id": "977133", "url": "https://cs.wikipedia.org/wiki?curid=977133", "title": "Jesé Rodríguez", "text": "Jesé Rodríguez\n\nJesé Rodríguez Ruiz [chese rodriges rujis] známý i jako Jesé (26. února 1993, Las Palmas de Gran Canaria, Španělsko) je španělský fotbalista, hráč francouzského klubu Paris Saint Germain od léta 2017 na hostování ve Stoke City. Je také bývalým mládežnickým reprezentantem Španělska.\n\nZa A-tým Realu Madrid poprvé hrál 13. prosince 2011 v utkání Copa del Rey na půdě druholigové Ponferradiny, Real Madrid zvítězil 2:0. Jesé v závěru střídal Cristiana Ronalda, který je jeho fotbalovým vzorem.\n\nDruhý nejlepší střelec druhé španělské ligy sezony 2012/13, třetí nejlepší střelec Mistrovství světa U20 2013 a nejlepší střelec EURA U19 2012.\n\nJesé zaujal Real Madrid už ve 14 letech, kdy přišel do tamní akademie. Rychle se prokousával jednotlivými mládežnickými kategoriemi. Do příchodu do Castilly vyhrával jednu trofej za druhou. Nejvíce na sebe upozornil po sezóně v Juvenilu A, když zaujal i trenéra A-týmu José Mourinha. Jesé byl pozván na předsezónní turné do USA a Číny.\n\nPro sezónu 2011/12 Jesé postoupil do Castilly (rezervní tým Realu). Po jeho parádních výkonech bylo jen otázkou času, kdy si odbude debut v prvním týmu. To se stalo 13. prosince 2011 v utkání Copa del Rey (španělský pohár) na půdě druholigové Ponferradiny. Real Madrid zvítězil 0:2. Jesé v závěru střídal Cristiana Ronalda, který je jeho fotbalovým vzorem.\n\nV létě 2013 s ním Real Madrid prodloužil kontrakt do roku 2017 a zařadil ho do prvního týmu. Zároveň stanovil výkupní klauzuli na 200 milionů eur. 18. března 2014 v zápase Ligy mistrů proti FC Schalke 04 (výhra 3:1) byl faulován protihráčem Seadem Kolašinacem, výsledkem byly přetržené vazy v koleni a vyřazení ze hry na dlouhou dobu. Ligový titul v sezóně 2013/14 sice nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid.\n\nV létě 2016 přestoupil z Realu do francouzského popředního klubu Paris Saint Germain. V lednu 2017 odešel na hostování do UD Las Palmas. V srpnu 2017 odešel hostovat do Anglie do klubu Stoke City.\n\nV lednu 2019 odešel hostovat do Španělska. Do klubu Betis. Důvodem hostování byla nulová minutáž v jeho klubu Paris Saint Germain.\n\nV srpnu 2019 odešel na další hostování. Tentokrát do klubu Sporting Lisabon.\n\nJesé je mládežnickým reprezentantem Španělska od kategorie U16. Na Mistrovství Evropy hráčů do 19 let v roce 2012 v Estonsku získal se Španělskem zlaté medaile. Ve finále proti Řecku vstřelil vítězný gól (1:0).\n\n\n\n\n"}
{"id": "977135", "url": "https://cs.wikipedia.org/wiki?curid=977135", "title": "Selecká kotlina", "text": "Selecká kotlina\n\nSelecká kotlina je vnitrohorská brázda a geomorfologická část podcelku Inovecké předhůří v celku Považský Inovec. Vrcholí strmě stoupajícím Hradiskem (732 m). Kotlina je odlesněná, představuje typ krajiny s kulturní lesostepí a venkovskou sídelní strukturou.\n\n"}
{"id": "977137", "url": "https://cs.wikipedia.org/wiki?curid=977137", "title": "Zliechovská jednotka", "text": "Zliechovská jednotka\n\nZliechovská jednotka nebo zliechovská série/sukcese představuje faciální hlubinné jursko-středněkřídový sled hornin fatrika. Typické hlubinné sedimenty v ní představují především spodně jurské skvrnité slínovce (tzv. fleckenmergel) a středně až svrchně jurské radiolarity a radiolariové vápence.\n\nZliechovská jednotka resp. série byla definována Michalem Maheľem v roce 1961. Pojmenována je podle výskytů u obce Zliechov ve Strážovských vrších.\n\nTvoří hlavní masy fatrika v oblasti středního Slovenska. Je rozšířena především v Malé a Velké Fatře a Strážovských vrších. Převažuje také na jihozápadě Povážského Inovce, severozápadě Nízkých Tater a severu Tater. Slabě zastoupena je v Malých Karpatech a západní části Tater.\n\nTriasové části zliechovské jednotky jsou totožné s ostatními sukcesemi fatrika, takže o zliechovské jednotce lze hovořit pouze v případě přítomnosti jurských a mladších hornin. Triasová sedimentace představuje typický vývoj, podobný ostatním středokarpatským sledům. Tvoří ji jen místy zachované křemence lúžňanského souvrství nejspodnějšího triasu. Nad nimi leží několik desítek metrů tlusté pestré verfénské břidlice (olenekského stáří) a tmavé guttensteinské vápence (aniského stáří). Masivní ramsauské dolomity (stáří ladin až karn) mohou dosahovat celkové tloušťky až 500 m. V dolomitickém souvrství, zejména v jeho vrchní části někdy vystupují polohy šedých podhradských vápenců nebo šedých písčitých lunzských břidlic, které dosahují tloušťky maximálně do 30 m. Jejich přítomnost umožňuje někdy vyčlenit v rámci dolomitových poloh v jejich vrchní části souvrství hauptdolomitu. Svrchně triasovou sedimentaci zakončuje nordické souvrství písčitých břidlic tzv. karpatského keupru a rétské organodetritické fatranské souvrství.\n\nBázi zliechovské sukcese tvoří křemenné vápnité pískovce, břidlice a slínité vápence s organodetritem kopieneckého souvrství (stáří hettang-spodní sinemur), mocnosti do 130 m. Nad nimi leží allgäuské souvrství (stáří sinemúr /lotaring až toark), které tvoří typické tmavošedé vrstevnaté skvrnité slínovce se stopami bioturbace, známé jako fleckenmergel. Jeho tloušťka dosahuje nezřídka 250 m. Místy se ve vrchní části souvrství vyskytují spongolity a krinoidové vápence (tzv. křemitý fleckenmergel; stářím odpovídají aalenu) mocnosti do 15 m. V nadloží allgäuského souvrství se místy nacházejí hierlatzské (krinoidové) a adnetské (červeně hlíznaté) vápence (stáří pliensbach-toark). Většinou tam však lze nalézt červené a zelené radiolaritové vápence a radiolarity ždiarského souvrství (bajok-kimeridž až callov-oxford). Dosahují mocnosti kolem 50 - 60 m. Nad nimi se nacházejí světle šedé až růžové slínovce a lavicovité, místy hlíznaté, kalové vápence se sakokómami tvořící jaseninské souvrství (stáří kimeridž-spodní titón). Souvrství nezřídka pozvolna přecházející z podloží, dosahuje tloušťky asi 20 - 50 m. Pokračováním hemipelagických slínitých sedimentací jsou světlé mikritické kalpionelové vápence typu Biancone osnického souvrství (stáří vrchní tithon-berias) tloušťky od 50 do 200 m. Uprostřed neokómských slínů se lokálně vyskytují i ​​tělesa organodetritických muráňských vápenců (stáří vrchní hoteriv-spodní apt). Mráznické souvrství (stáří valanžin-barém, respektive až spodní apt) v jejich nadloží je tvořeno šedými až nahnědlými vrstevnatými jílovitými vápenci a dohromady tloušťky místy až 400 m. Vyznačuje se větším podílem jílovité složky stejně jako podložní souvrství. Nárůst sedimentace klastického materiálu je patrný hlavně v nadložní porubského souvrství (stáří alb-spodní cenoman) s turbiditovými pískovci, jílovci, slínovci a písčitými vápenci. Lokálně se vyskytují i mixtitové vlkolínské brekcie (alb), případné exotické konglomeráty. Porubské souvrství je považováno za synorogénní flyš a dosahuje tloušťku od několika desítek až po 400 m. V slínovcích albu byly na některých místech nalezeny polohy bazických tufitů nebo hyaloklastitů. Po, resp. v průběhu usazování nejmladších částí porubského souvrství, se předpokládá hlavní fáze zasunutí příkrovu. Analogicky vrstevnaté sledy byly pozorovány i v domovské oblasti příkrovu v obalové jednotce Velkého Boku v severním veporiku.\n\nV jižnějších oblastech se vyznačuje poměrně jednoduchou stavbou. V severních oblastech přibývají dílčí násunové poruchy, ležaté vrásy a šupinové zóny tvořené mladšími křídovými členy. Triasové složky vrstevnatého sledu převažují hlavně na jihu, zatímco mladší křídové členy jsou častější na severu. Takové rozložení potvrzuje předpoklad, že fatrikum bylo ve značné míře tektonicky transportováno gravitačním přesunem.\n"}
{"id": "977139", "url": "https://cs.wikipedia.org/wiki?curid=977139", "title": "Marina Silva", "text": "Marina Silva\n\nMaria Osmarina Marina Silva Vaz de Lima (* 8. února 1958, Rio Branco) je brazilská politička a ekoložka.\n\nNarodila se jako jedno z dvanácti dětí v rodině chudých sběračů kaučuku, číst a psát se naučila až v šestnácti letech. Podporovala Chica Mendese v jeho boji za záchranu pralesů, v roce 1994 byla zvolena senátorkou za Partido dos Trabalhadores. V letech 2003 až 2008 byla ministryní životního prostředí. Odstoupila pro neshody se stranickým vedením a stala se v roce 2009 členkou Brazilské strany zelených.\n\nV roce 2010 kandidovala v prezidentských volbách a se ziskem 19,33 procent hlasů skončila na třetím místě. V roce 2013 založila vlastní stranu Rede Sustentabilidade (\"Síť udržitelnosti\"), kterou ale Nejvyšší soud odmítl zaregistrovat, protože nepředložila povinného půl milionu podpisů. Poté Marina Silva vstoupila do Partido Socialista Brasileiro. Získala za ni nominaci na post viceprezidentky ve volbách 2014.\n\nKdyž 13. srpna 2014 zahynul při leteckém neštěstí prezidentský kandidát socialistů Eduardo Campos, postoupila na jeho místo. Podle průzkumu agentury Datafolha uveřejněného 3. září 2014 měla podporu 34 % voličů a byla těsně druhá za úřadující prezidentkou Dilmou Rousseffovou. Na třetím místě byl kandidát sociálních demokratů Aecio Neves se zhruba 15 %. Zároveň průzkum předpověděl, že v případě postupu do druhého kola má Marina Silva větší šanci získat hlasy od voličů vyřazených kandidátů a porazila by proto Rousseffovou poměrem 50:40.\n\nPo těchto zprávách se stala Marina Silva terčem tvrdé kampaně svých protikandidátů, která poukazovala na její nezkušenost, individualismus, politickou izolovanost (socialisté mají pouze 34 poslanců z 513 a 3 senátory z 81, takže nemohou nic důležitého prosadit), financování kampaně finančními spekulanty (slíbila odstranění státního dohledu nad centrální bankou), nábožensky konzervativní názory a příliš ambiciózní ekologický program, který by ohrozil pracovní místa zejména v zemědělství a těžebním průmyslu. Tato varování na velkou část voličů zabrala. V prvním kole voleb, které proběhlo 5. října 2014, získala Marina Silva pouze 22 176 619 (21,32%) hlasů, obsadila třetí místo za Rouseffovou a Nevesem a do druhého kola 26. října nepostoupila. Vyhrála pouze ve státech Acre a Pernambuco.\n\nV roce 2007 obdržela Sophiinu cenu, kterou uděluje Jostein Gaarder lidem bojujícím za záchranu životního prostředí. Byla také poctěna právem nést olympijskou vlajku při slavnostním zahájení olympiády v Londýně. Je věřící evangelikálkou, odmítá legalizaci potratů.\n\n"}
{"id": "977142", "url": "https://cs.wikipedia.org/wiki?curid=977142", "title": "Práh (nakladatelství)", "text": "Práh (nakladatelství)\n\nNakladatelství Práh s.r.o. je české nakladatelství, vydavatelství a online knihkupectví. Zaměřuje se hlavně na beletrii, partnerské vztahy, zdraví, zvířata, memoáry, politiku, historii a osobní růst.\n\nNakladatelství Práh s.r.o. založil v roce 1991 spisovatel Martin Vopěnka. V devadesátých letech jej provozoval jako fyzická osoba, v současnosti se jedná o s.r.o., jehož je Martin Vopěnka stoprocentním vlastníkem. Do roku 2014 vydalo nakladatelství Práh už více než 500 knižních titulů, z nichž zejména za knihy pro děti a mládež dostalo řadu ocenění a nominací. Nakladatelství Práh se orientuje spíše na literaturu faktu. Jeho největšími bestsellery byly a jsou knihy Muži jsou z Marsu, ženy z Venuše od Johna Graye, Madeleine od Madeleine Albrightové nebo Steve Jobs od Waltra Isaacsona.\n\n\n\n\nNěkteré vydané tituly získaly ocenění.\n\n"}
{"id": "977144", "url": "https://cs.wikipedia.org/wiki?curid=977144", "title": "Bezovec", "text": "Bezovec\n\nBezovec je vrch o nadmořské výšce 743 m v Považském Inovci na Slovensku. V jeho okolí se nachází stejnojmenné rekreační a lyžařské středisko. Je vyhledáván turisty kvůli dalekým výhledům.\n\nBezovec je nejvyšším vrcholem Nízkého Inovce a nachází se ve střední části pohoří Považský Inovec v katastrálním území obce Nová Lehota. Je vzdálen od Piešťan 20 a Nového Mesta nad Váhom asi 30 km.\n\nJe tvořen jurskými a spodněkřídovými horninami zliechovské jednotky krížňanského příkrovu, ve kterém převládají slínovce a vápence. Pokrývají ho převážně bučiny, ve vrcholové části sutinové lesy s javory. Roste zde vzácná Strdivka vysoká (\"Melica altissima\").\n\nZ vrcholu je výhled na hřeben Bílých Karpat, Pováží, Tribeč a Ponitří. Ve středisku je možnost ubytování a občerstvení. Lyžařské podmínky jsou vhodné kromě sjezdového i pro běžecké lyžování. Sjezdovky jsou vybaveny umělým zasněžováním a nočním osvětlením. V současné době probíhá výstavba nového bike-parku pro letní využití oblasti na horských kolech.\n\nBezovec je východiskem pro výlety na zříceniny hradu Tematín (3,5 km), Topoľčianský hrad (5,5 km), nebo k prameni Dastínské kyselky (3,5 km). Střediskem vede červená hřebenovka.\n\nPojmenována je po něm planetka 1963 Bezovec.\n\n"}
{"id": "977145", "url": "https://cs.wikipedia.org/wiki?curid=977145", "title": "Visiace skaly", "text": "Visiace skaly\n\nVisiace skaly jsou přírodní památka SR v pohoří Považský Inovec v podcelku Krahulčí vrchy, přibližně 2,2 km jihozápadně od vrcholu Marhát (748.2 m). Nachází se v katastrálním území obce Hubina, okres Piešťany v Trnavském kraji. Vyhlášena byla v roce 1994 na rozloze 0,96 ha, bez ochranného pásma. Předmětem ochrany jsou lesní a travinná společenstva a skalnaté stepi vázané na jižní svahy v dubovém vegetačním stupni na vápencích a dolomitech, s výskytem ohrožených druhů flóry a fauny. Na území památky platí 4. stupeň ochrany.\n\n"}
{"id": "977146", "url": "https://cs.wikipedia.org/wiki?curid=977146", "title": "Cercle Brugge KSV", "text": "Cercle Brugge KSV\n\nCercle Brugge KSV (celým názvem Cercle Brugge Koninklijke Sportvereniging, matrikulační číslo 12) je belgický fotbalový klub z města Bruggy. Byl založen roku 1899 jako Cercle Sportif Brugeois sloučením klubů Vlaamsche FC de Bruges a Rapid FC. Domácím hřištěm je Jan Breydel Stadion s kapacitou necelých 29 500 míst, který sdílí se svým městským rivalem Club Brugge KV. Klubové barvy jsou zelená, černá a bílá.\n\nKlub se k roku 2014 ve své historii dvakrát zúčastnil Poháru vítězů pohárů a jednou Evropské ligy UEFA.\n\nKlubové logo k roku 2014 je ve ve tvaru obdélníku, který tvoří zelené pole. Na něm je uprostřed velké černé písmeno C, které obepíná bílý kruh s malým černým pětiúhelníkem uvnitř. Nad písmenem C je stylizovaná bílá královská koruna.\n\n\n\"K lednu 2015\n\n\n"}
{"id": "977149", "url": "https://cs.wikipedia.org/wiki?curid=977149", "title": "Sokolie skaly (Považský Inovec)", "text": "Sokolie skaly (Považský Inovec)\n\nSokolie skaly jsou malé krasové území zabírající část Krahulčích vrchů v Považském Inovci. Zajímavé jsou skalní útvary, na kterých jsou cvičné horolezecké terény. Z chodníku vedoucího okrajem skal jsou občasné výhledy na hrad Tematín, vrch Bezovec a do údolí potoka Striebornice.\n\nZ Moravan nad Váhom se dá dostat po asfaltce vedoucí Moravianskou dolinou autem až k rekreačnímu středisku Výtoky 260 m, pak zelenou značkou asi 45 minut na Krahulčí vrchy (530 m).\n"}
{"id": "977152", "url": "https://cs.wikipedia.org/wiki?curid=977152", "title": "Striebornica (přítok Váhu)", "text": "Striebornica (přítok Váhu)\n\nStriebornica je potok na dolním Pováží, ve východní části okresu Piešťany. Je to levostranný přítok Váhu, má délku 7,6 km a je tokem 3. řádu.\n\nPramení v Považském Inovci, v podcelku Krahulčí vrchy, na severozápadním úpatí Marhátu (748,2 m n. m.) v nadmořské výšce kolem 300 m n. m. Teče víceméně na západ přes rekreační oblast v lokalitě \"Výtoky\" a zprava přibírá Fojkovou. Následně přibírá pravostranný přítok z oblasti \"Gonových Lazů\" a levostranný Skaličný potok. Pokračuje kolem osad \"Bažanov Mlyn\" a \"Duranov mlyn\", vstupuje do Podunajské pahorkatiny a napájí stejnojmennou vodní nádrž (při ní rekreační středisko). Dále protéká obcí Moravany nad Váhom, přičemž vytváří výrazný oblouk vypnutý na jih, odtud k ústí teče zregulovaným korytem. Do Váhu se vlévá na území Dolnovážské nivy severozápadně od obce v nadmořské výšce kolem 162 m n. m.\n"}
{"id": "977154", "url": "https://cs.wikipedia.org/wiki?curid=977154", "title": "Čierny potok (přítok Striebornice)", "text": "Čierny potok (přítok Striebornice)\n\nČierny potok je krátký potok na Středním Pováží, v severovýchodní části okresu Piešťany. Je to pravostranný přítok Striebornice, měří 1,9 km a je tokem IV. řádu.\n\nPramení v Považském Inovci, v podcelku Nízký Inovec, západně od kóty 641,5 m a samoty Gonové Lazy, v nadmořské výšce přibližně 390 m n. m. Od pramene teče zprvu na krátkém úseku jihojihozápadně, následně se stáčí a pokračuje na západ. Pak se obloukem stáčí na jih a zprava přibírá krátký přítok (262,3 m n. m.) z lokality Babovie Kopanice. Nakonec se východně od osady Bažanov mlýn (východoseverovýchodně od obce Moravany nad Váhom) vlévá v nadmořské výšce cca 224 m n. m. do Striebornice.\n"}
{"id": "977155", "url": "https://cs.wikipedia.org/wiki?curid=977155", "title": "Hradecký kraj", "text": "Hradecký kraj\n\nPočátky Hradeckého kraje spadají do druhé poloviny 13. století, kdy Přemysl Otakar II. nahradil původní hradské zřízení krajským zřízením. Centrem původního hradského zřízení byl až do zavedení krajského zřízení hradiště s tržním předhradím na místě soutoku Labe a Orlice, kraj se proto nazývá podle královského věnného města Hradce Králové, které bylo jeho správním centrem od nepaměti. Zrušen byl k roku 1862 a jeho nástupcem se o století později stal krátce nový Hradecký kraj, poté nahrazený krajem Východočeským a ještě později Královéhradeckým.\n\nKdyž roku 995 došlo ke sjednocení českých kmenů pod vládou Přemyslovců, stal se Hradec sídlem knížete a správním střediskem rozsáhlého území severovýchodních Čech po obou stranách Labe podle jeho toku od Dvora Králové až k Pardubicím. Ve 12. století zaujímá Hradecko již několik správních okrsků, spojených v celou provincii se čtyřmi hrady, soudem purkrabího hradeckého kraje a arcijáhenstvím. Později, roku 1664 bylo založeno i královéhradecké biskupství.\n\nPři solním sčítání v roce 1702 bylo zjištěno v Hradeckém kraji 163 203 křesťanů a 1062 židů, dohromady 164 265 obyvatel nad 10 let. Reskriptem Marie Terezie z 23. ledna 1751 byl Hradecký kraj rozdělen na podíl hradecký a bydžovský, přičemž z důvodu polohy bylo sídlo Bydžovského kraje od roku 1784 převedeno z Nového Bydžova do Jičína. V letech 1857 čítala výměra kraje 2967 km², počet obyvatelstva přítomného 340 792, na 1 km² 115 obyvatel, smíšených okresních úřadů 13, 522 katastrálních-místních obcí, 24 měst, 17 městysů a 759 vesnic.\n\nKraj vydržel v původním uspořádání až do roku 1849, kdy bylo císařským nařízením č. 268/1849 ř. z., o nové organizaci soudní, č. 255/1849 ř. z., o nové organizaci správy, a prozatímním zákonem obecním č. 170 ze 17. března 1849 nahrazen správou státní (zeměpanskou). Od roku 1850 se stal Hradec Králové sídlem okresního hejtmanství, kraj byl ale obnoven v pozměněných hranicích roku 1855 a vydržel až do 23. října 1862, kdy bylo krajské zřízení definitivně zrušeno. Po zrušení se země členily již jen na okresy. Některé zdroje ale datují zrušení krajů rokem 1868, kdy byly zrušeny krajské úřady a kraje jako administrativní jednotky. Nadále však zůstala zachována krajská organizace u soudů, krajský soud stále sídlí v Hradci Králové.\n\nRozsáhlé roviny křídové tabule Polabí silně kontrastují s nejvyšším pohořím Čech, Krkonošemi a jejich „menším bratrem“ Orlickými horami. Oblast je protkaná říčkami a řekami povodí Labe, které jsou na jaře vydatně syceny vodou z horských pokrývek, které reprezentují každoročně kolem miliardy litrů. Přesně na takových místech se setkáváme s ideálními podmínkami pro využívání půdy k zemědělským účelům.\n\nNa hranici s Polskem se tyčí třetí nejvyšší pohoří v Česku, masív Králického Sněžníku. Na něj k severozápadu navazují nižší a plošší Orlické hory.\n\nLugická geologická oblast se táhne od Šluknovského výběžku na jihovýchod až na pomezí Čech a Moravy. Značnou částí zasahuje i do Polska. Jedná se v podstatě o vyzdviženou hrásťovou kru z prvohorních a druhohorních sedimentů. Byla ovlivněna saxonskou tektogenezí ve třetihorách, která vnesla do tváře Českého masívu řadu hlubinných zlomů, například středosaské nasunutí hraničící s východní větví středočeské oblasti. Větší část tvoří turonské pískovce (mladší druhohory). Ty přecházejí v předhůří Sudet, tedy Krkonoš a malých Orlických hor, v přeměněné horniny jílovitého původu, břidlice a fylity. Na samotných pohořích, se pak setkáváme s přeměněnými hlubinnými vyvřelinami, pararulami a svory.\n\n\nMísta v kraji hradeckém z r. 1654, označená v berní rule tohoto kraje jako města.\n\nMísta v kraji hradeckém z r. 1654, označená v berní rule tohoto kraje jako panství a statky.\n\nHradecko\nJičínsko\n"}
{"id": "977159", "url": "https://cs.wikipedia.org/wiki?curid=977159", "title": "Luke Pasqualino", "text": "Luke Pasqualino\n\nLuca Giuseppe „Luke“ Pasqualino (* 19. února 1990 Peterborough, Cambridgeshire, Spojené království) je britský herec. Mezi jeho nejznámější role patří Freddie McClair v seriálu \"Skins\" a D'Artagnan v seriálu BBC \"Tři mušketýři\".\n\nNarodil se v Peterboroughu v Cambridgeshire. Je italského původu: sicilského z otcovy strany a neapolského ze strany matčiny. Navštěvoval školu ve Waltonu a hodiny herectví na Stamford Art Centre.\n\nUcházel se o roli Tonyho Stonema v 1. sérii seriálu \"Skins\", ale roli nakonec získal Nicholas Hoult. V seriálu se však přece jen objevil, ale až v druhé generaci v 3. a 4. sérii jako Freddie McClair. Před seriálem \"Skins\" účinkoval v několika divadelních hrách, věnoval se modelingu a také pracoval v salonu Image International, který patřil jeho otci.\n\nPodporoval feministickou kampaň \"HeForShe\" a podle svých slov je „zavázán k rovnoprávnosti mužů a žen“.\n\n"}
{"id": "977160", "url": "https://cs.wikipedia.org/wiki?curid=977160", "title": "Tematínské vrchy", "text": "Tematínské vrchy\n\nTematínské vrchy jsou chráněným územím v pohoří Považský Inovec na západním Slovensku.\n\nMezi území evropského významu Natura 2000 byly zařazeny v roce 2004. Rozprostírají se na území 2471 ha od střední části hřebene Povážského Inovce (Nízký Inovec) až po údolí Váhu. Nejcennější části byly prohlášeny za chráněná území již dříve. Národní přírodní rezervace Tematínska lesostep (1976), národní přírodní rezervace Javorníček (1982) a přírodní rezervace Kňaží vrch (1988).\n\nGeologické podloží tvoří karbonáty, zejména světlé dolomity Hronika, které v této oblasti zastupuje Považský příkrov. Převážně jižní expozice, dolomitické podloží a nedostatek povrchových vodních toků způsobily, že toto území představuje suchý a teplý \"ostrov\" mezi karpatskými lesy. Většina vod v oblasti proniká propustnými karbonáty hlouběji do podloží a vyvěrá na západě podél považanských zlomů. Útočiště zde našlo xerotermní rostliny a živočichové, kteří sem pronikli v meziledových dobách z teplejších oblastí při Středozemním a Černém moři. Některé druhy se přizpůsobily životu na svazích pokrytých drobivým dolomitem, jiné daly přednost mělkým půdám, zejména rendzinům, další osídlily spraše, které sem navály větry vanoucí v ledových dobách od pevninského ledovce. V poledových dobách zde převládaly teplomilné druhy tvořené hlavně dubem pýřitým, pouze na extrémních svazích přežily druhy typické pro tzv. skalní stepi. Od středověku zdejší prostředí výrazně formoval člověk – zemědělec, který část lesů pokácel a ostatní využíval jako pastviny. Výrazně se tak rozšířily otevřené plochy, tzv. holiny a posílily společenstva skalního bezlesí s mnoha sucho a teplomilnými druhy rostlin a živočichů.\n\nMezi nejvzácnější vyslance xerotermní panonské flóry zde patří kavyl, ruměnice krasová, dobromysl bílý i koniklec velkokvětý. Severní hranici rozšíření na Pováží zde dosahují lýkovec vonný a divizna červená. Mezi sedmnácti druhy vstavačovitých rostlin zde patří k nejvzácnějším dva teplomilné druhy – hnědenec zvrhlý a rudohlávek jehlancovitý. V teplomilných dubinách dominuje dub plstnatý v podrostu s dřínem obecným.\n\nK nejvzácnějším bezobratlým zde patří kobylka sága stepní a dva druhy velkých cikád – cikáda jasanová a cikáda \"Tibicen plebeius\", které v horkém létě svým \"zpěvem\" navozují atmosféru Středomoří. Z množství motýlů je významný modrásek slovenský, který byl pro vědu objeven a popsán právě odsud. Z obratlovců mají v \"Tematínských vrších\" stabilní populace teplomilné druhy plazů – ještěrka zelená a užovka stromová, bohatou avifaunu reprezentuje například i symbol pravých stepí – orel královský.\n\nNadměrná pastva a odlesňování této části \"Povážského Inovce\" našimi předky způsobily erozi nejexponovanějších svahů. Na erozí ohrožené plochy byly v druhé polovině 20. století vysázeny nepůvodní dřeviny, jako jsou borovice černá a jasan zimnář, které potlačovaly domácí dřeviny a poškodily unikátní xerotermní biotopy. V současnosti společné úsilí ochrany přírody a majitelů a uživatelů lesů vede k postupnému odlesňování nepůvodních dřevin, ukončení zalesňování holin a prosazování výsadby původních dřevin, zejména dubů.\n\n"}
{"id": "977162", "url": "https://cs.wikipedia.org/wiki?curid=977162", "title": "OC Futurum Hradec Králové", "text": "OC Futurum Hradec Králové\n\nOC Futurum Hradec Králové je obchodní centrum (OC) nacházející se v Hradci Králové na severozápadě katastrálního území Nový Hradec Králové v městské části Malšovice. Bylo otevřeno 22. listopadu 2000.\nJedná se o jedno ze čtyř obchodních center Futurum v České republice – dalšími jsou OC Futurum Brno, OC Futurum Ostrava a OC Futurum Kolín.\n\nZhruba jednu třetinu rozlohy OC tvoří hypermarket, který dříve provozovala společnost Carrefour. Po jejím odchodu z ČR v roce 2006 převzala jeho provoz společnost Tesco.\n\nSoučástí OC je i multikino Cinestar, které bylo otevřeno 25. října 2001. Jednalo se tehdy o první otevřené multikino firmy Cinestar v ČR.\n\nV letech 2011–2012 prošlo OC rozsáhlou rekonstrukcí a modernizací, celková zastavěná plocha byla navýšena z 24 tis. m na 35 tis. m, zvýšil se i počet obchodů ze 70 na 110. V současné podobě se jedná o největší obchodní centrum v Královéhradeckém kraji.\n\nDopravní dostupnost je velice dobrá, OC leží na dopravně exponované třídě Brněnská, která navazuje na silnici č. 35. Přímo u centra stojí zastávka MHD „Futurum“, kde staví trolejbusové a autobusové linky č. 1, 2, 4 a 21. Nedaleko leží též zastávky „Moravské Předměstí I“ 1, 2, 4, 18, 21, 27; „Masarykova“ 9, 18, 25, 27 a „Mrštíkova“ 9, 25.\n\n"}
{"id": "977163", "url": "https://cs.wikipedia.org/wiki?curid=977163", "title": "Touchwiz", "text": "Touchwiz\n\nTouchWiz je grafická nadstavba (rozhraní) pro operační systémy (nejčastěji Android) vytvořená a používaná společností Samsung u mobilních telefonů a tabletů.\n"}
{"id": "977168", "url": "https://cs.wikipedia.org/wiki?curid=977168", "title": "Blízko od sebe", "text": "Blízko od sebe\n\nBlízko od sebe (původní název August: Osage County) je americké filmové drama a tragikomedie z roku 2013, založené na Pulitzerovou cenou oceněné divadelní hře \"\". Režisérem snímku byl John Wells, zatímco mezi producenty se zařadili George Clooney, Jean Doumanian, Grant Heslov, Steve Traxler, Bob Weinstein a Harvey Weinstein. Premiéru měl 9. září 2013 na Mezinárodním filmovém festivalu v Torontu.\n\nHlavní role obsadili Meryl Streepová, Julia Robertsová, Ewan McGregor, Chris Cooper, Abigail Breslinová, Juliette Lewisová a Benedict Cumberbatch. Snímek si vysloužil řadu nominací na prestižní filmová ocenění; Meryl Streepová a Julia Robertsová byly nominovány na Oscara v kategorii nejlepší ženský herecký výkon v hlavní roli, respektive nejlepší ženský herecký výkon ve vedlejší roli.\n\n"}
{"id": "977172", "url": "https://cs.wikipedia.org/wiki?curid=977172", "title": "Region Granada", "text": "Region Granada\n\nRegion Granada (španělsky \"Región de Granada\", též známý pod názevem Andalucía Oriental/Alta Andalucía/Východní Andalusie), někdy též \"Reino de Granada\" – Království Granada) byla španělská provincie o rozloze 42 102 km², jejíž metropolí bylo město Granada. Dnes je území provincie rozděleno mezi provincie Almería, Granada, Málaga a Jaén.\n\n"}
{"id": "977176", "url": "https://cs.wikipedia.org/wiki?curid=977176", "title": "Richard Sohl", "text": "Richard Sohl\n\nRichard Sohl, rodným jménem Richard Arthur Sohl (26. května 1953 − 3. června 1990) byl americký rockový hudebník. V letech 1974 až 1977 a znovu v roce 1979 byl členem doprovodné skupiny zpěvačky Patti Smith. Nahrál s ní alba \"Horses\" (1975), \"Radio Ethiopia\" (1976), \"Wave\" (1979) a hrál také v jedné písni na albu \"Easter\" (1978). V roce 1988 se Patti Smith vrátila na hudební scénu a vydala album \"Dream of Life\", na kterém hrál i Sohl. V roce 1981 hrál na albu \"Une nouvelle vie\" francouzské skupiny Modern Guy. Rovněž hrál na několika albech písničkáře Elliotta Murphyho.\n\n"}
{"id": "977177", "url": "https://cs.wikipedia.org/wiki?curid=977177", "title": "Arnošt Valenta", "text": "Arnošt Valenta\n\nArnošt Valenta (25. října 1912 ve Svébohově u Zábřeha – 31. března 1944 poblíž Zaháně) byl československý voják a později letec u RAF, který létal u 311. bombardovací perutě. V únoru 1941 byl zajat Němci, když bombardér typu Vickers Wellington, v němž vykonával funkci radiotelegrafisty, omylem přistál v okupované Francii. Prošel několika zajateckými tábory. V březnu 1944 se podílel na tzv. Velkém útěku zajatců z tábora Stalag Luft III. Byl zastřelen nacisty krátce po dopadení. In memoriam obdržel řadu vyznamenání a hodnost plukovníka.\n\n\n\n"}
{"id": "977180", "url": "https://cs.wikipedia.org/wiki?curid=977180", "title": "Puchavec", "text": "Puchavec\n\nPuchavec (341 m n. m., ) je vrch v okrese Česká Lípa v Libereckém kraji. Leží asi 0,5 km jihovýchodně od vsi Srní u České Lípy na katastrálním území obce Provodín.\n\nOd hranice lesa jsou výhledy od severozápadu, přes jih až východ.\n\nVrch Puchavec se nachází v geomorfologickém podokrsku Provodínské kameny, součásti okrsku Provodínská pahorkatina podcelku Dokeská pahorkatina, přináležejícího do geomorfologického celku Ralská pahorkatina. S nadmořskou výškou 341 metrů patří kopec Puchavec k nejnižším vrcholkům Provodínských kamenů, vytvářejících ve směru od severozápadu k jihovýchodu nízký hřbet mezi nivami Ploučnice a Robečského potoka.\n\nPuchavec býval jednou z nejvýznamnějších mineralogických lokalit na Českolipsku. V minulosti byly ve zdejšímu lomu nalezeny bohaté jehlicovité drúzy natrolitu (Na(AlSiO) · 2HO). Ukázky těchto nálezů jsou uchovány například v mineralogických sbírkách Vysoké školy chemicko-technologické v Praze, v Národním muzeu v Praze nebo v Přírodovědném muzeu ve Vídni. Dalším zdejším minerálem je thomsonit, jehož vzorky jsou např. ve sbírkách Vlastivědného muzea v České Lípě. Těžba v lomu byla ukončena pravděpodobně ve třicátých letech 20. století. \n\nAutomobilem lze přijet po silnici Provodín – Srní, od které je vrch vzdálen jen 140 m jihozápadním směrem. Po této místní silnici je také vedena cyklotrasa č. 3045, směřující ze Zákup kolem Provodína a Máchova jezera do obce Bezděz. Železniční zastávka \"Srní\" na trati Bakov nad Jizerou – Česká Lípa – Jedlová se nachází zhruba 700 metrů severně od Puchavce. Přímo na vrch Puchavec ani do jeho blízkosti žádná turistická značená cesta nevede.\n\n\n"}
{"id": "977184", "url": "https://cs.wikipedia.org/wiki?curid=977184", "title": "Beaune-la-Rolande", "text": "Beaune-la-Rolande\n\nBeaune-la-Rolande je francouzská obec v departementu Loiret v regionu Centre-Val de Loire. V roce 2011 zde žilo 1 997 obyvatel. Je centrem kantonu Beaune-la-Rolande.\n\nAuxy, Barville-en-Gâtinais, Batilly-en-Gâtinais, Égry, Juranville, Montbarrois, Saint-Loup-des-Vignes, Saint-Michel\n\n\"Počet obyvatel\"\n\n"}
{"id": "977187", "url": "https://cs.wikipedia.org/wiki?curid=977187", "title": "Daenerys Targaryen", "text": "Daenerys Targaryen\n\nDaenerys Targaryen je fiktivní postava z knižní série Píseň ledu a ohně. Je to mladší sestra Viseryse Targaryena, Žebráckého krále. Po smrti svého bratra, který nezanechal dědice, získává (sporný) nárok na Železný Trůn, který je jí však odepřen.\n\nV knižní předloze je Dany popisována jako třináctiletá dívka se stříbřitě světlými vlasy a fialovýma očima, typickými znaky jejího rodu. Je menšího vzrůstu a štíhlé postavy. Velmi často a při mnohých příležitostech o sobě tvrdí, že je „mladá a nezkušená dívka, neznalá ve věcech ...(podle situace)“. Skutečně je poněkud naivní, navzdory všemu pevně věří, že skutečně je právoplatnou dědičkou Železného trůnu, což je poněkud sporné (její předek Aegon Dobyvatel si království také dobyl a veškerý svůj nárok opíral o svoji sílu).\n\nDaenerys se narodila těsně po vyvraždění většiny členů svého rodu na ostrovní pevnosti Targaryenů jménem Dračí kámen. Její matka při porodu zemřela. Spolu s jejím pološíleným bratrem Viserysem tak zůstali podle všech dostupných informací jedinými přeživšími rodu. Poté byli donuceni prchat od města k městu a rozprodat staré rodinné bohatství, dokonce i korunu. Následně se jich ujme Magistr Illyrio Mopatis z Pentosu. Zde začíná knižní příběh.\n\nViserys se ji rozhodne provdat za khala Droga, vůdce hordy asi 20 000 ozbrojených divošských Dothraků, výměnou za Drogovu pomoc při dobývání Západozemí. Při svatební hostině Daenerys dostává 3 dračí údajně zkamenělá vejce. Drogo se s ní, Viserysem a exilovým rytířem Jorahem Mormontem vydává na východ do Vaes Dothrak, kde hodlá vyčkat na dobrá znamení k útoku. Ve Vaes Dothrak však všechny Dothracké zvyklosti a čekání trvají moc dlouho, a tak Viserys začne vydírat Daenerys a požaduje po ní dračí vejce a svou korunovaci králem Západozemí. Drogo jeho žádosti vyhoví a polije ho roztaveným zlatem. Následně se rozhodne zaútočit na Lhazar, zemi ovčích lidí, kde plánuje vzít otroky na prodej a následnou koupi nutných lodí. Při boji s jedním ze svých Dothraků je však zraněn a rána se mu zanítí. Po pádu z koně povolaná léčitelka Mirri Maz Duur na Daenerysino přání provede kouzlo, které Drogovi sice zachrání život, avšak zabije Daenerysino dítě. Drogovi sice zůstává život, nikoliv však vědomí a jeho armáda ho opustí. Daenerys Droga zadusí polštářem. Následně je čarodějka upálena spolu s Drogem. Daenerys pak vstupuje do plamenů i s dračími vejci. Zázračně však přežívá a z jejích vajec se vylíhnou tři draci.\n\nDaenerys s draky, sirem Jorahem a zbytkem armády doráží do Quarthu, kde se marně snaží získat spojence pro útok na Západozemí. Doráží však pomocná loď od Illyria Mopatise, která ji má odvézt zpět do Pentosu. Daenerys odplouvá.\n\nMísto do Pentosu se Daenerys rozhodne plout do Zálivu Otrokářů, kde chce najmout armádu slavných Neposkvrněných. Lstí si je získává na svou stranu a následně s nimi dobývá tři otrokářská města, Astapor, Yunkai a Meereen. V Astaporu se k ní mj. připojuje slavný rytíř Barristan Selmy. V Meereenu se rozhodne zůstat a panovat zde.\n\nDaenerys v této knize přímo nevystupuje, zprávy o jejích činech však doléhají k ostatním postavám knihy.\n\nDaenerys se snaží vládnout Meereenu, ale bez úspěchu. Vzpurní obyvatelé po nocích vraždí její lidi a osamostatňující se Yunkai sbírá armádu k útoku na Meereen, a její draci se začínají vymykat kontrole. Největší z nich, Drogon, dokonce odletí neznámo kam. Daenerys se pokouší situaci řešit svatbou s bohatým Meereeňanem Hizdahrem zo Loraq. Při návštěvě jedné z bojových jam na ně opět zaútočí vzpurní obyvatelé. V průběhu boje se však vrací Drogon, Daenerys ne něj nasedne a odletí kamsi do moře trav. Zde se Daenerys potkává s Dothraky.\n\n"}
{"id": "977188", "url": "https://cs.wikipedia.org/wiki?curid=977188", "title": "Římskokatolická farnost Lukov u Moravských Budějovic", "text": "Římskokatolická farnost Lukov u Moravských Budějovic\n\nŘímskokatolická farnost Lukov u Moravských Budějovic je územní společenství římských katolíků s farním kostelem Narození svatého Jana Křtitele v děkanátu Moravské Budějovice.\nObec Lukov byla již ve 13. století větší osadou s kostelem a samostatnou duchovní správou pod patronátem tišnovského kláštera. Pro nedostatek kněží byla však farnost roku 1638 spravována z Moravských Budějovic, v roce 1663 byla opět v obci zřízena duchovní správa. Farní kostel prošel během století řadou stavebních úprav, zejména v osmnáctém století a na začátku století dvacátého. \nFarnost spravují salesiáni z komunity v Moravských Budějovicích. Od 1. září 2011 je administrátorem excurrendo P. Pavel Krejčí, SDB.\nRodákem z farnosti je Jan Bula, popravený v roce 1952. Jeho památku připomíná od září 2016 pamětní síň na faře. Mezi exponáty je jeho ornát i obrazy, které sám namaloval. Lukovská síň připomíná také selské rodiny, které byly z Lukova i přifařených Vícenic ve stejném období násilně vystěhovány k zastrašení ostatních.\nDnem vzájemných modliteb farností za bohoslovce a bohoslovců za farnosti brněnské diecéze je 23. květen. Adorační den připadá na nejbližší neděli po 13. únoru.\n\nVe farnosti se každoročně koná tříkrálová sbírka. V roce 2017 činil výtěžek sbírky v Lukově 9 972 korun.\n\n"}
{"id": "977190", "url": "https://cs.wikipedia.org/wiki?curid=977190", "title": "Spojené státy americké na Zimních olympijských hrách 2014", "text": "Spojené státy americké na Zimních olympijských hrách 2014\n\nSpojené státy americké na Zimních olympijských hrách 2014 reprezentovalo 230 sportovců v 15 druzích sportu, kteří se účastnili her ve dnech 7.–23. února 2014.\n\nSportovci Spojených států získali celkem 28 medailí, 14 muži a 14 ženy, což je méně než na minulých hrách ve Vancouveru. Získali devět zlatých medailí, což bylo stejně jako na minulých zimních hrách. V pořadí národů obsadila výprava Spojených států čtvrté místo. Nejvíce medailí (7) získali v akrobatickém lyžování. Po třech zlatých získali v akrobatickém lyžování a snowboardingu.\n\n"}
{"id": "977193", "url": "https://cs.wikipedia.org/wiki?curid=977193", "title": "Siegfried Brietzke", "text": "Siegfried Brietzke\n\nSiegfried Brietzke (* 12. června 1952, Rostock) je bývalý východoněmecký veslař. Je trojnánásobným olympijským vítězem. Na Letních olympijských hrách 1972 v Mnichově získal zlatou medaili na dvojce bez kormidelníka. Na Letních olympijských hrách 1976 v Montrealu a na Letních olympijských hrách 1980 v Moskvěl byl členem vítězné posádky čtyřky bez kormidelníka.\n\n"}
{"id": "977194", "url": "https://cs.wikipedia.org/wiki?curid=977194", "title": "Homole (hrad)", "text": "Homole (hrad)\n\nHomole je zřícenina hradu, který se nacházel do roku 1477 na východní hranici Hradeckého kraje proti Kladsku a s celým homolským panství byl v tomto roce připojen ke Kladskému hrabství. Tržním střediskem panství bylo městečko Dušníky (Duszniki-Zdrój, do roku 1945 \"Bad Reinerz\"). Celé někdejší homolské panství se dnes nachází na polském území. Z hradu na strmé homoli v blízkosti silnice z Náchoda do města Kladska se po jeho zničení v 16. století zachovala pouze spodní část válcové věže.\n"}
{"id": "977195", "url": "https://cs.wikipedia.org/wiki?curid=977195", "title": "Revize knihovního fondu", "text": "Revize knihovního fondu\n\nRevize knihovního fondu je proces, při kterém se porovnává skutečný stav knihovních jednotek ve fondu se stavem evidence a výpůjček. Revize se provádí jednak v intervalech stanovených zákonem (Zákon č. 257/2001 Sb., o knihovnách a podmínkách provozování veřejných knihovnických a informačních služeb (knihovní zákon)), a nebo také při mimořádných událostech, jako je stěhování, násilné vniknutí do knihovny a další. Výsledkem revize je typicky zjištění počtu ztracených dokumentů a dokumentů vhodných k vyřazení z fondu. Může však také dojít k nalezení dokumentů, které byly považovány za ztracené.\n\nČeská legislativa, konkrétně Zákon č. 257/2001 Sb., o knihovnách a podmínkách provozování veřejných knihovnických a informačních služeb (knihovní zákon), nařizuje knihovnám evidovaným ministerstvem kultury pravidelné provádění revize v intervalech stanovených na základě počtu knihovních jednotek ve fondu a to následovně :\n\nVýše uvedené lhůty běží od okamžiku zápisu knihovny do evidence ministerstva kultury.\n\nRevize se provádí nejčastěji na základě přírůstkového seznamu. Samotný postup revize je na provozovateli knihovny. Je však vždy potřeba zkontrolovat každou knihovní jednotku a porovnat ji se se stavem uvedeným v použitých podkladech. Výstupem revize musí být zápis (protokol) o výsledku revize. Jeho obsah upravuje § 7 vyhlášky č. 88/2002 Sb., k provedení zákona č. 257/2001 Sb., o knihovnách a podmínkách provozování veřejných knihovnických služeb a informačních služeb (knihovní zákon). Protokol musí obsahovat údaje o rozsahu revize, datum jejího zahájení a ukončení, údaje o použitých podkladech, jména a funkce revidujících pracovníků a nález revize. Pokud byl zjištěn rozdíl mezi evidovaným a skutečným počtem svazků, je součástí zápisu o výsledku i ten.\n\nPokud během revize dojde ke zjištění chybějících dokumentů, je potřeba po nich dál pátrat. Této činnosti se říká superrevize a trvá zhruba rok. Odepsat z důvodu ztráty se mohou až dokumenty, které nejsou nalezeny ani během superrevize. \nZavedení nových technologií, zejména použití čárových kódů a RFID čipů, značně urychlilo revizní práce v knihovnách. Při použití čárových kódů pracovník sejme čtečkou kód a poté v počítači porovná stav dokumentů na regále s evidovanými dokumenty. Technologie RFID urychluje práci tím, že při jejím použití není vyžadován přímý kontakt s dokumentem.\n\n"}
{"id": "977202", "url": "https://cs.wikipedia.org/wiki?curid=977202", "title": "Magura (Skorušinské vrchy)", "text": "Magura (Skorušinské vrchy)\n\nMagura ( \"Magura Witowska\") je třetí nejvyšší vrch ve Skorušinských vrších o nadmořské výšce 1232 m.\n\nNachází se v nejvýchodnějším výběžku pohoří, na slovensko-polské hranici, východně od Oravice. Od Západních Tater ji odděluje Tichá dolina s řekou Oravicí.\n\n"}
{"id": "977204", "url": "https://cs.wikipedia.org/wiki?curid=977204", "title": "Oravica", "text": "Oravica\n\nOravice je hornooravskou řekou, na území okresu Tvrdošín. Je významným levostranným přítokem Oravy s délkou 32 km a průměrným průtokem v Trstené 2,9 m3/ s.\n\nPramení na území Polska nedaleko slovenské hranice, pod vrchem Siwiańskie Turnie (1065 m) v lokalitě Molkówka, v nadmořské výšce cca 970 m. Územím Polska teče jen na krátkém, asi 750metrovém úseku.\n\nPo vstupu na slovenské území teče západním směrem přes Tichou dolinu. Z masivu Magury (1232 m) je napájena četnými krátkými přítoky, dále přibírá Juráňův potok (829 m) a teče na krátkém úseku na severozápad. Zleva dále přibírá Bobrovecký potok, obtéká osadu Oravice a přechází z podtatranské brázdy (podsestava Zuberecká brázda) do Skorušinských vrchů.\n\nZde přibírá Černý potok z levé strany, velkým obloukem vtéká do Oravské kotliny, protéká přes Vitanovou dále na západ a mezi obcemi Vitanová a Liesek vytváří meandry. U obce Čimhová přibírá zleva Čimhovský potok, následně při Lieseku také zleva Hlboký potok (644 m), až k Trstené opět meandruje a přibírá pravostranný Bratkovčík.\n\nOpouští Oravskou kotlinu a vstupuje do Oravské vrchoviny. Zde protéká Trstenou a stáčí se na jihozápad. Na konci města přibírá z levé strany potok Všivák a za městem přibírá levostranné přítoky Trstenik a Zábiedovčík, protéká okrajem města Tvrdošín a na okraji města se nakonec v nadmořské výšce přibližně 567 m vlévá do Oravy.\n"}
{"id": "977205", "url": "https://cs.wikipedia.org/wiki?curid=977205", "title": "MV Cape Ray (T-AKR-9679)", "text": "MV Cape Ray (T-AKR-9679)\n\nMV Cape Ray (T-AKR-9679) je americká kontejnerová a transportní loď typu roll-on/roll-off.\n\nLoď byla postavena japonskou loděnicí Kawasaki Heavy Industries pro civilní společnost National Ship Co. ze Saúdské Arábie. Dokončena byla roku 1977 jako MV Seaspeed Asia (později MV Saudi Makkah). Roku 1993 byla prodána do USA, dne 1. února 1994 přejmenována na \"Cape Ray\" a upravena pro vojenské použití. Po zařazení do služby byla součástí rezervních sil a byla schopna aktivace do pěti dnů (v případě nasazení by sloužila v rámci Military Sealift Command). Roku 2013 dostala speciální vybavení pro ničení chemických zbraní, aby mohla být nasazena v Sýrii.\n\nPohonný systém tvoří dva diesely Kawasaki-MAN 14V 52/55A. Lodní šrouby jsou dva. Nejvyšší rychlost plavidla dosahuje 17,6 uzlu.\n"}
{"id": "977206", "url": "https://cs.wikipedia.org/wiki?curid=977206", "title": "Rakousko na Zimních olympijských hrách 2014", "text": "Rakousko na Zimních olympijských hrách 2014\n\nRakousko na Zimních olympijských hrách 2014 reprezentuje 130 sportovců ve 14 sportech, kteří se účastní her ve dnech 7. – 23. února 2014.\n\n"}
{"id": "977209", "url": "https://cs.wikipedia.org/wiki?curid=977209", "title": "Amid vápenatý", "text": "Amid vápenatý\n\nAmid vápenatý (Ca(NH)) je chemická sloučenina vápníku s dusíkem a vodíkem (patří mezi anorganické amidy kovů alkalických zemin).\n\nAmid vápenatý se připravuje mletím hydridu vápenatého v kulovém mlýnu v atmosféře amoniaku (při tomto postupu jako znečištěnina zůstává v produktu část nezreagovaného hydridu vápenatého, který usnadňuje rozklad při zahřívání):\n\nnebo proháněním amoniaku nad zahřátám kovovým vápníkem:\n\nSamovolně vzplane při styku s vodou.\n\nPři zahřívání se rozkládá za vzniku buď nitridu vápenatého:\n\nnebo za vzniku imidu vápenatého:\n\nimid vápenatý vzniká i při relativně nízkých teplotách v přítomnosti (znečištění) hydridu vápenatého:\n\nPoužívá se při katalytické izomerizaci alkadienů.\n\n\n"}
{"id": "977210", "url": "https://cs.wikipedia.org/wiki?curid=977210", "title": "Čierny potok (přítok Oravice)", "text": "Čierny potok (přítok Oravice)\n\nČierny potok je potok na horní Oravě, ve východní části okresu Tvrdošín. Je to levostranný přítok Oravice, měří 4,2 km a je tokem V. řádu.\n\nTeče v Skorušinských vrších, v podcelku Skorušina, na severovýchodním svahu Skorušiny (1314 m}) v nadmořské výšce přibližně 1190 m. Od pramene teče severovýchodním směrem, na horním toku přibírá krátký levostranný přítok z jižního svahu Brezového vrchu (1136 m) a pravostranný přítok (936 m) ze severozápadního svahu Blatné (1143 m). Na středním toku přibírá přítok zprava ze severovýchodního svahu Blatné. Nakonec se na dolním toku obloukem vypnutým na sever stáčí východním směrem a nedaleko myslivny Čierny potok, severně od rekreačního areálu Oravice, ústí v nadmořské výšce cca 749 m do Oravice.\n"}
{"id": "977211", "url": "https://cs.wikipedia.org/wiki?curid=977211", "title": "Olga Grafová", "text": "Olga Grafová\n\nOlga Borisovna Grafová ( ; * 15. července 1983 Omsk, Ruská SFSR) je ruská rychlobruslařka.\n\nOd roku 2001 startovala na ruských šampionátech nebo menších domácích závodech, na mezinárodní scéně se poprvé představila v prosinci 2007 na závodu Světového poháru. Ve Světovém poháru začala pravidelně nastupovat od podzimu 2010, v roce 2011 se premiérově účastnila Mistrovství světa na jednotlivých tratích (3000 m – 18. místo), následující rok již byla na světovém šampionátu čtvrtá na distanci 5000 m a dosáhla také osmé příčky na Mistrovství Evropy. V roce 2013 dokončila kontinentální šampionát šestá, stejné umístění vybojovala v dalším roce. Největšího úspěchu dosáhla na Zimních olympijských her 2014, kdy získala bronzové medaile v závodě na 3000 m a ve stíhacím závodě družstev, na trati 5000 m skončila čtvrtá. Z vícebojařského světového šampionátu 2014 si přivezla stříbrnou medaili. Na MS 2015 pomohla vybojovat ruskému týmu bronzovou medaili ve stíhacím závodě družstev, kterou v letech 2016 a 2017 obhájil. Na Mistrovství Evropy 2018 získala s ruským týmem ve stíhacím závodě stříbrnou medaili.\n\n"}
{"id": "977216", "url": "https://cs.wikipedia.org/wiki?curid=977216", "title": "Trsteník (přítok Oravice)", "text": "Trsteník (přítok Oravice)\n\nTrstenik je potok na horní Oravě, na území okresu Tvrdošín. Je to levostranný přítok Oravice, má délku 7,8 km a je tokem V. řádu.\n\nPramení v Skorušinských vrších, v podcelku Skorušina, na severozápadním svahu vrchu Javorinka (1123 m) v nadmořské výšce přibližně 1205 m. V pramenné oblasti teče nejprve na severozápad, zleva přibírá krátký přítok (862 m) ze severního svahu Bukoviny (1023 m) a pokračuje víceméně na sever. Z pravé strany pak přibírá krátký přítok z jihozápadního svahu Ostrého vrchu (942 m) , následně i přítok pramenící jižně od obce Brezovica také zprava a prudce se stáčí na západ. Z levé strany dále přibírá svůj nejdelší přítok (3,2 km) ze severozápadního svahu Bukoviny a pokračuje již v Oravské kotlině na sever až k soutoku s pravostranným přítokem od obce Brezovica. Pak se znovu stáčí západním směrem a na východním úpatí Starých lazů (697 m) se stáčí a obtéká celý masiv ze severu. Nakonec pokračuje k ústí západním směrem, protéká kolem soustavy rybníků na pravém břehu, teče okrajem města Trstená, v jehož blízkosti se v nadmořské výšce cca 594 m vlévá do Oravice. Na svém středním toku protéká bažinatých územím a výrazně meandruje.\n"}
{"id": "977218", "url": "https://cs.wikipedia.org/wiki?curid=977218", "title": "Všivák (přítok Oravice)", "text": "Všivák (přítok Oravice)\n\nVšivák je potok na horní Oravě, na území okresu Tvrdošín. Je to levostranný přítok Oravice a měří 2,1 km.\n\nPramení v Oravské kotlině na katastrálním území Trstené, v části Vrchpole, severozápadně od Brezovice, v nadmořské výšce přibližně 647 m n. m. Bez přítoků teče na západ téměř celou částí Trstená - Hrady v regulovaném korytě, v intravilánu města se stáčí na jihozápad. Nakonec se z levé strany vlévá v nadmořské výšce cca 597 m n. m. do Oravice, přibližně dvě stě metrů výše proti proudu než další z přítoků - Trsteník.\n"}
{"id": "977220", "url": "https://cs.wikipedia.org/wiki?curid=977220", "title": "Zábiedovčík", "text": "Zábiedovčík\n\nZábiedovčík je potok na horní Oravě, protéká územím okresu Tvrdošín. Je to levostranný přítok Oravice, měří 11,1 km a je tokem V. řádu.\n\nPramení v Skorušinských vrších, v podcelku Skorušina, na západním svahu vrchu Skorušina (1314 m) v nadmořské výšce přibližně 1180 m. Na horním toku teče západním směrem, zleva přibírá přítok ve výšce 898 m zpod Mikulovky a další ve výšce 792 m) také sleva zpod Javorkové (1140 m). Pak se stáčí na sever, protéká obcí Zábiedovo, kde zprava přibírá přítok z oblasti břehů a za obcí opouští Skorušinské vrchy. Vtéká do Oravské kotliny, kde protéká osadou Hámričky, vytváří několik ohybů a jihozápadně od města Trstená se v nadmořské výšce cca 575 m vlévá do Oravice.\n"}
{"id": "977221", "url": "https://cs.wikipedia.org/wiki?curid=977221", "title": "Nizozemsko na Zimních olympijských hrách 2014", "text": "Nizozemsko na Zimních olympijských hrách 2014\n\nNizozemsko na Zimních olympijských hrách 2014 reprezentuje 41 sportovců, kteří se účastní her ve dnech 7. – 23. února 2014.\n\n"}
{"id": "977224", "url": "https://cs.wikipedia.org/wiki?curid=977224", "title": "NeoPlanet", "text": "NeoPlanet\n\nNeoPlanet byl prohlížeč běžící na vykreslovacím jádře Trindet vyvinutý v roce 1997 firmou Bigfoot Internation a později upravován jejich dceřinou firmou NeoPlanet. Byl to jeden z prvních prohlížečů, u nějž se dal plně přizpůsobit vzhled.\n\nNeoplanet byl „plug-out“ rozšíření pro Internet Explorer (IE), který tak dostal nové integrované uživatelské rozhraní. \nV tomto rozhraní bylo možné prohlížet web, mailovat i chatovat. Vše v něm ale bylo jednodušší. NeoPlanet měl podobu portálu přizpůsobeného netechnickým uživatelům. Na rozdíl od webových portálů, které zmizely hned po přechodu na novou stránku, provázel NeoPlanet uživatele při všem, co na webu dělal.\n\nNeoplanet byl původně vytvořen Jamesem Friskelem. Neoplanet, stejně jako Bigfoot International byly založeny Lennym Barshackem a Jamesem Hoffmanem.\n\nBeta verze programu byla uvolněna říjnu roku 1997, jen měsíc po uvolnění Internet exploreru 4.0. Neoplanet byl určen pro Windows 95 a NT, obsahoval seznam kanálů, které byly dále děleny do kategorií. Na podzim 1998 byla vydána verze 2.0, která již nabízela přizpůsobitelné rozhraní. Tato nová verze také obsahovala služby Snap (joint venture mezi CNET a NBC) a Alexa. Verze 2.0 byla vydána jako zdarma stáhnutelný update o velikosti 1,9MB, nabízel na výběr z 20 dostupných skinů (hlavní znaky IE ale zůstaly nezměněny).\n\nV lednu 1999 byl NeoPlanet vyčleněn do vlastní společnosti Neoplanet, Inc. sídlící v Phoenixu v Arizoně. V té době byl prezidentem společnosti Warren Adelman a hlavním zaměřením společnosti se stal malý nerozvinutý trh přizpůsobitelných webových prohlížečů.\n\nTyto prohlížeče mohly být užitečné ve firemním prostředí, kde si jednotlivé společnosti mohly upravit prohlížeč podle specifických potřeb svých zaměstnanců. Dalšími potenciálními zákazníky byly uživatelé, kterým se líbil neobvyklý vzhled portálu.\nSpolečnosti McAfee a Terra Lycos se staly partnery NeoPlanetu ve vývoji těchto prohlížečů. Projekt, na kterém se podílelo New Line Cinema se uskutečnil v roce 1999, kdy při příležitosti premiéry filmu \"Austin Powers: Agent, který mě vojel\", byla vydán i speciální edice prohlížeče. Brzy poté následoval prohlížeč i k filmu \"Dr. Zloun\". Uvolnění verze Neoplaner 5.0 znamenalo značný posun programu směrem k virtuálním komunitám. Prohlížeč se stal jakousi „internetovou plochou“, zde už podporující obsahující flash, instant messaging a NetClubs.\n\nNa jaře 2000 se sídlo společnosti přesunulo do města Tempe. Poté získali 23 milionů dolarů od Integral Capital, J & W Seligman, Constellation Ventures, Broadview a několika dalších investorů. To Neoplanetu pomohlo k získání obchodních partnerství s největšími společnostmi v Americe, mimo jiné Universal Studios, Interscope/Geffen/A&M Records, USA Networks, MTV, Lord of the Rings, TV Guide, Hewlett Packard, Carolina Hurricanes and Phoenix Coyotes. Tato partnerství jim pomohla k vytvoření popuárních skinů a k jejich propagaci.\nPro společnost Universal Pictures byl vytvořen oficiální prohlížeč k filmu \"Grinch\". Prohlížeč měl unikátní vzhled obsahující zvuky, obrázky z filmu a přímý odkaz na web Grinch. Byl zde dokonce integrován nástroj pro komunikaci fanoušků filmu ve zvláštní komunitě.\nV roce 2001 vydal NeoPlanet sadu Viassary pro zlepšení uživatelské přívětivosti prohlížeče, rovněž umožňující firmám lépe porozumět a komunikovat se svými zákazníky. V tomto roce dosáhl NeoPlanet 8 milionů uživatelů.\n\nKlientská část programu vypadá na počítači jako běžná nenáročná aplikace nabízející rozhraní pro surfování na webu a přizpůsobitelný adresář. Neoplanet umožňuje přizpůsobení GUI (grafické uživatelské rozhraní), integrovaný emailový klient a chat.\nServerová část aplikace zatím získává a vyhodnocuje data o uživateli za účelem cílení reklamy.\n\nSkiny se staly hlavní předností Neoplanetu. Byl to také první prohlížeč, který umožňoval celkové upravení vzhledu. Většina těchto skinů byla vytvořena samotnými uživateli. Velké popularitě se mezi uživateli těšily oficiální skiny oblíbených filmů, které vznikaly díky spolupráci s New Line Cinema a Universal Studios.\nNeoplanet se stal jedním z prvních prohlížečů s rozpracovaným systémem záložek. Nabízel i stahovatelné sady těchto záložek.\n\nKlient NeoPlanetu je založen na Klient-server architektuře, která umožňovala budoucí přidávat budoucí updaty a rozšíření na bázi objektového modelu. Uživatelské rozhraní bylo složeno z několika softwarových objektů, působících jako jednotná aplikace. To bylo umožněno vytvořeím nové abstraktní vrstvy nezávislé na HTML vykreslovacích enginech a nezávislé na konkrétním vzhledu, což bylo velmi důležité pro vytváření unikátních řešení. Bylo také možné později upravovat jednotlivé objekty aplikace bez potíží s kompatibilitou s ostatními částmi.\nDalší komponentou systému byla funkce na sledování aktivit uživatelů a na cílení reklamy.\n\nNeoPlanet si nechal patentovat systém posílání zpráv s indikací stavu respondenta. Dalším patentem bylo začlenění speciálního módu pro děti v rámci aplikace jejich rodičů. \n"}
{"id": "977225", "url": "https://cs.wikipedia.org/wiki?curid=977225", "title": "Reintal", "text": "Reintal\n\nReintal (běžně i \"Reinthal\") je ves v Rakousku v Dolních Rakousích u hranic s Českem, součást obce Bernhardsthal. Je zde regionálně významný silniční hraniční přechod (pro vozidla do 3,5 t) spojující rakouské silnice \"B47\" a \"B49\" s českou silnicí I/55, na trase Vídeň – Břeclav.\n\nReintal leží ve vinařském kraji Weinviertel, na potoce Hametbach.\n"}
{"id": "977226", "url": "https://cs.wikipedia.org/wiki?curid=977226", "title": "Lambrekýn", "text": "Lambrekýn\n\nLambrekýn (z franc. \"lambrequin\", čabraka) je původně ozdobný látkový závěs, případně s krajkou a střapci. V heraldice může znamenat přikryvadla v erbu.\n\nV architektuře je to ozdoba na okraji střechy či štítu, případně nad oknem, která napodobuje ozdobný závěs nebo krajku. Štukový lambrekýn na fasádě se užíval v baroku, v rokoku a v klasicismu, dřevěné lambrekýny v lidové architektuře.\n\n\n"}
{"id": "977227", "url": "https://cs.wikipedia.org/wiki?curid=977227", "title": "Alexandr Šlyk", "text": "Alexandr Šlyk\n\nAlexandr Šlyk často transliterován jako Aliaksandr Šlyk (: Александр Шлык), (* 28. leden 1974 Orša, Sovětský svaz) je bývalý reprezentant Běloruska v judu.\n\nPatřil k stabilním reprezentantům Běloruska na velkých soutěží v pololehké váze. Dvojkou reprezentace se stal pouze v letech 1999 a 2000, kdy ho překonal běloruský mistr Evropy v superlehké váze Rašad Mamedov. Na olympijské hry se mu během sportovní kariéry nepodařilo kvalifikovat.\n\n"}
{"id": "977232", "url": "https://cs.wikipedia.org/wiki?curid=977232", "title": "Děravé potrubí", "text": "Děravé potrubí\n\nDěravé potrubí (česky též podtékající potrubí; anglicky ' nebo ') je název pro schéma objasňující, proč je ve vědě méně žen než mužů. Podle tohoto schématu jsou dívky a ženy náchylné k „propadnutí děravým potrubím“ vzdělávacího a následně kariérního systému ve vědních oblastech. V praxi to znamená, že jsou dívky a ženy odrazovány od předmětů jako jsou matematika a fyzika a následkem toho se ve všech fázích vzdělávacího procesu postupně snižují jejich počty ve vědních a technických oborech. Tento problém potom pokračuje i ve vědecké kariéře, kde jsou ženy stále znevýhodňovány.\n\nFenomén děravého potrubí je dobře pozorovatelný na vzdělávacím systému, kdy se počty dívek směřujících k vědeckému titulu snižují mnohem více než počty chlapců. \n\nPodle americké vědkyně Alice N. Pellové se v potrubí nachází několik hlavních děr, kterými ženy postupně „propadávají“. První problémy se objevují již na základní škole, kde učitelé přistupují k dívkám jinak než k chlapcům. Chlapcům dávají učitelé a učitelky větší prostor pro vymyšlení vlastního řešení problému, zatímco dívky mají při řešení aplikovat daná pravidla a zažité postupy. Učitelé také většinou dávají chlapcům větší prostor pro dotazy, kterým se dostane i konstruktivnějších odpovědí než dívkám, jejichž dotazy jsou zodpovězeny často až po těch od chlapců. K těmto situacím dochází na základě předsudků o obou pohlavích – chlapci by měli být ti aktivní a dívky naopak tiché a poslušné. Dívky mají také méně příležitostí vyzkoušet si práci v laboratoři a v konečném důsledku tedy i méně zkušeností. Na druhém stupni základních škol a na středních školách se technické předměty jako matematika, fyzika, chemie a informatika těší větší oblibě mezi chlapci a tyto předměty také bývají v drtivé většině vyučovány muži.\n\nJelikož mají dívky při výuce technických předmětů mnohem méně příležitostí se aktivně zapojit a získat potřebné dovednosti, plyne z toho také nedostatek sebevědomí, který mnohým ženám nedovolí vybrat si profesi v oblasti vědy a techniky. Pokud se ženám podaří projít vzdělávacím systémem a získat titul ve vědecké oblasti, čekají je další překážky v zaměstnání ve vědecké práci. Za největší handicap se považuje rodina a mateřství, neboť ženám je automaticky přisuzována starost o rodinu a domácnost, která jim nedovoluje věnovat se své práci stejně intenzivně jako mužům. Dále ženy zažívají potíže při včleňování se do mužského kolektivu, který v technických a vědních oblastech výrazně převažuje. S tím souvisí také sexuální narážky a obtěžování, kterým mohou být ženy v mužském prostředí vystaveny.\n\nHlavním důvodem, proč to mají ženy ve vědě těžší než muži a proč nemají ambice ve vědeckých a technických oborech setrvávat jsou genderové stereotypy. Moderní věda je založena na objektivitě a racionalitě, které jsou stereotypně připisovány mužům. Historicky bylo vzdělání určeno mužům. V 19. století, kdy ženy začaly požadovat přístup na univerzity a účast ve vědě, se pak vyrojily vědecké teorie o škodlivosti intelektuální činnosti u žen. Tyto teorie byly dávno vyvráceny, některé stereotypy však přetrvávají dodnes. Ženy jsou spojovány s emocionalitou, subjektivitou a privátní sférou, což stojí oproti pohledu na veřejnou sféru vědy jako racionální a objektivní. Pohled na vědu a způsoby výzkumu se však mění a věda není nadále striktně spojována s vlastnostmi stereotypně přisuzovanými mužům.\n\nHledáním příčin tohoto jevu se v minulosti zabývali odborníci z nejrůznějších oborů, jako např. česká socioložka Marcela Linková, americký pedagog Jacob Clark Blickenstaff či historička Londa Schiebingerová. Na základě odborné specializace podávali také různá vysvětlení, proč k jevu „děravého potrubí“ dochází. Mezi ta nejčastější patří:\n\nJe doporučováno řešit problém již od základních stupňů vzdělávacího procesu. Důležitým krokem je změna přístupu učitelů a učitelek k žákům a s tím související zvýšení sebevědomí u dospívajících dívek v matematice a dalších předmětech. Dívkám by tedy měla být věnována stejná pozornost jako chlapcům a mělo by jim být stejně jako chlapcům ukázáno, že mohou pracovat jako vědkyně, či doktorky. V kariérním systému lze potom následky děravého potrubí zmírnit například krátkodobými granty pro rodiče vracející se z mateřské a rodičovské dovolené, které by vědkyním pomohly překonat obtížné období po návratu do zaměstnání. Důležitá je také změna v chování vědců k jejich ženským kolegyním a umožnění jejich snadnějšího začlenění do pracovního kolektivu.\n"}
{"id": "977234", "url": "https://cs.wikipedia.org/wiki?curid=977234", "title": "Mlýnský rybník", "text": "Mlýnský rybník\n\nMlýnský rybník je název více lokalit:\n\n"}
{"id": "977238", "url": "https://cs.wikipedia.org/wiki?curid=977238", "title": "Seznam kulturních památek v Kloboukách u Brna", "text": "Seznam kulturních památek v Kloboukách u Brna\n\n"}
{"id": "977240", "url": "https://cs.wikipedia.org/wiki?curid=977240", "title": "Seznam kulturních památek v Perné", "text": "Seznam kulturních památek v Perné\n\n"}
{"id": "977245", "url": "https://cs.wikipedia.org/wiki?curid=977245", "title": "Seznam kulturních památek v Pouzdřanech", "text": "Seznam kulturních památek v Pouzdřanech\n\n"}
{"id": "977246", "url": "https://cs.wikipedia.org/wiki?curid=977246", "title": "Mlýnský rybník (Lednické rybníky)", "text": "Mlýnský rybník (Lednické rybníky)\n\nMlýnský rybník, běžně zvaný Apollo, je poslední a druhý největší z kaskády rybníků na potoce Včelínek v okrese Břeclav, 1 km jihovýchodně od Lednice. Je součástí národní přírodní rezervace Lednické rybníky a vede kolem něj naučná stezka. Leží v komponované krajině Lednicko-valtického areálu, na jeho jižním břehu stojí nízká dřevěná rozhledna a na vyvýšenině Apollónův chrám, podle kterého má rybník svou přezdívku.\n\nPo jeho hrázi vede silnice mezi Lednicí a Břeclaví (Charvátská Nová Ves). Při východním koutu rybníka se nachází hospoda a autokemp.\n"}
{"id": "977248", "url": "https://cs.wikipedia.org/wiki?curid=977248", "title": "Zdeněk Seidl", "text": "Zdeněk Seidl\n\nZdeněk Seidl (* 18. srpna 1950 Vlašim) je český politik a lékař, v letech 2008 až 2012 a opět od roku 2016 zastupitel Středočeského kraje (z toho v letech 2008 až 2012 náměstek hejtmana a od roku 2017 radní kraje), od roku 1998 zastupitel města Vlašimi, člen ČSSD.\n\nV roce 1965 dokončil základní školu ve Vlašimi a následně do roku 1968 studoval na vlašimském gymnáziu. Vysokoškolské vzdělání získal na 1. lékařské fakultě Univerzity Karlovy v Praze (promoval v roce 1975 a byl mu udělen titul MUDr.).\n\nV roce 1977 získal I. atestaci z neurologie, v roce 1980 pak II. atestaci z neurologie a v roce 1993 ještě I. atestaci z radiodiagnostiky. V roce 1993 se úspěšně habilitoval a byl mu tak udělen titul doc. a nakonec v roce 2004 i prof.\n\nNejdříve pracoval v letech 1974 až 1979 v Rehabilitačním ústavu Kladruby. Následně ale působil téměř třicet let (do roku 2008) jako lékař ve Všeobecné fakultní nemocnici v Praze (od roku 1996 byl vedoucím lékařem neurologické a radiologické kliniky).\n\nV letech 2007 až 2009 byl jednatelem a společníkem rehabilitačního střediska SPINE CORD. Angažuje se také jako člen Školské rady Gymnázia Vlašim, Tylova 271, kde sám v minulosti studoval.\n\nOd roku 2007 byl rektorem Vysoké školy zdravotnické, o.p.s., v současnosti působí jako prorektor pro pedagogickou činnost.\n\nJe členem ČSSD, v níž působí i jako předseda Okresního výkonného výboru ČSSD v Benešově a byl místopředsedou Krajského výkonného výboru ČSSD Středočeského kraje.\n\nDo politiky vstoupil, když byl v komunálních volbách v roce 1998 zvolen za ČSSD do Zastupitelstva města Vlašimi. Mandát zastupitele města obhájil v komunálních volbách v roce 2002, v roce 2006 i v roce 2010.\n\nDo vyšší politiky se dostal, když byl v krajských volbách v roce 2008 zvolen za ČSSD do Zastupitelstva Středočeského kraje. Zároveň se stal náměstkem hejtmana pro oblast zdravotnictví a místopředsedou Výboru Regionální rady Regionálního operačního programu Střední Čechy. V krajských volbách v roce 2012 se mu nepodařilo mandát krajského zastupitele obhájit. Do zastupitelstva se ale vrátil po volbách v roce 2016. V říjnu 2017 byl zvolen radním kraje pro oblast školství.\n\nZúčastnil se rovněž voleb do Senátu PČR v roce 2000, kdy kandidoval za ČSSD v obvodu č. 41 - Benešov. Se ziskem 14,08 % hlasů skončil na třetím místě a nepostoupil ani do druhého kola. Kandidaturu si ve stejném obvodu zopakoval ve volbách do Senátu PČR v roce 2006, kdy však opět skončil třetí se ziskem 18,21 % hlasů.\n\nVe volbách do Evropského parlamentu 2014 kandidoval za ČSSD na pátém místě její kandidátky, ale neuspěl (stal se pouze prvním náhradníkem).\n"}
{"id": "977252", "url": "https://cs.wikipedia.org/wiki?curid=977252", "title": "Štvrtok (okres Trenčín)", "text": "Štvrtok (okres Trenčín)\n\nŠtvrtok ( ) je obec na Slovensku v okrese Trenčín. V roce 2015 zde žilo 356 obyvatel. První písemná zmínka o obci pochází z roku 1477.\n\n"}
{"id": "977255", "url": "https://cs.wikipedia.org/wiki?curid=977255", "title": "Daňové právo", "text": "Daňové právo\n\nDaňové právo (\"také\" berní právo) je odvětvím práva veřejného, tvoří základ práva finančního. Lze jej chápat jako regulaci společenských vztahů, jejichž objektem jsou daně. Daňové právo zahrnuje v širším slova smyslu kromě daní také další zákonem stanovené peněžní odvody (poplatky, cla a ostatní platby). Správu daní v České republice upravuje \"tzv.\" daňový řád.\n\nPrameny práva daňového jsou právní normy regulující daňověprávní vztahy. Jsou souborem pravidel zavazujících určitý okruh osob na konkrétním státním území k peněžním odvodům do veřejného rozpočtu. Prameny daňového práva České republiky jsou:\n\nZa zásady daňového práva lze považovat i obecné právní principy (\"zejména\" principy práva finančního). Hlavní zásadou daňového práva dle Listiny základních práv a svobod je v České republice ustanovení, podle kterého lze daně vybírat pouze na základě zákona. Charakteristické zásady daňového práva jsou tyto:\n\nDaň je určitý druh právního vztahu. Prvky daně jsou charakteristické pro daňověprávní vztah, obsahují práva a povinnosti zúčastněných stran. Na základě ustavení těchto prvků je určen vznik, trvání a zánik daňověprávního vztahu. Těmito prvky jsou:\n"}
{"id": "977258", "url": "https://cs.wikipedia.org/wiki?curid=977258", "title": "Veľké Bierovce", "text": "Veľké Bierovce\n\nVeľké Bierovce ( ) jsou obec na Slovensku v okrese Trenčín. V roce 2015 zde žilo 673 obyvatel. První písemná zmínka o obci pochází z roku 1332. V obci je římskokatolický kostel svatého Vendelína.\n\n"}
{"id": "977259", "url": "https://cs.wikipedia.org/wiki?curid=977259", "title": "Josef Štochl", "text": "Josef Štochl\n\nJosef Štochl (2. března 1966 Havlíčkův Brod – 9. února 2014 tamtéž) byl český literární vědec, jazykovědec, básník a překladatel, autor knihy Svět díla Jiřího Ortena (Praha, Aula-Torst 2011, 357 stran, německé resumé, ISBN 978-80-7215-421-0 /Torst/, 978-80-86751-12-2 /Aula/).\n\nVystudoval na Filozofické fakultě Univerzity Karlovy obor knihovnictví a vědecké informace (1988) a filologickou bohemistiku a germanistiku (1997). Těžiště jeho činnosti spočívalo v literární vědě, zejména ve versologii (vědě o verši), a jazykovědě, ale angažoval se též mimo filologickou sféru.\n\nJ. Štochl publikoval mj. v České literatuře, Jazykovědných aktualitách, Češtináři, Ústretech, v revui Pandora, Revolver Revui, Tvaru, Hostu, Akordu, Britských listech, Právu, zpravodaji ČTK Wirtschaft und Politik, Zprávách Spolku českých bibliofilů v Praze, Studentských listech, Zprávách Společnosti křesťanů a Židů, Střední Evropě (překlad), Divadelních novinách, A-kontra, příloze Katolického týdeníku Perspektivy, Křesťanské revui, Teologickém sborníku, Pražském demokratu.\n\nJeho vědecké, umělecké texty a překlady byly reflektovány mj. v České literatuře, Českém jazyce a literatuře, Slovu a slovesnosti, Jazykovědných aktualitách, Akordu, Slavii, Aluzi, Nových knihách, Týdeníku Rozhlas, Češtináři, Tvaru, Literárních novinách, Psím vínu, Mladé frontě Dnes, slovenském Sme, Obrysu-Kmeni, Národním osvobození, České metanoii, Teologických textech, v revui Pandora, v Britských listech, na rozhlasové stanici Vltava.\n\nJednu studii publikoval pod pseudonymem František Jonáš.\n\nŠtochlovými univerzitními učiteli byli zejména Miroslav Červenka, Pavel Novák, Vladimír Štěpánek, Alexandr Stich, Zdena Palková, Zdeněk Starý.\n\nMezinárodně renomovaný vědec Miroslav Červenka, největší československý strukturalista po první strukturalistické generaci, hodnotil Štochlovy versologické analýzy slovy: „[…] systematičnost těchto analýz sotva má nějakou obdobu.“ (Červenka 1997/2004) Marie Rút Křížková/ZDE odkaz na Wikipedii/, před Štochlovým vstupem na scénu obecně pokládaná za největší ze znalkyň a znalců díla Jiřího Ortena, nositelka Americké národní ceny za nejlepší zahraniční knihu o holokaustu (za přípravu knihy o kulturní tvorbě v Terezíně Je mojí vlastí hradba ghett?), pokládá Štochlův Svět díla Jiřího Ortena za knihu roku 2012: „S radostí konstatuji, že tento můj o generaci mladší kolega ční jako ortenovský badatel vysoko nade mnou a stává se tou nejvyšší laťkou pro příští ortenology.“\n\nJako první v české versologii aplikoval J. Štochl testy statistické významnosti (zejména Štochl 2011, ale již in týž, „,Nejprve hlína‘ aneb ,Zářivý Bůh‘, ,země Tma‘ a temný jas zpěvu. Těžítka světa díla Jiřího Ortena a jeho čtyřstopý jamb“, in V. Färber /ed./, Vladimír Holan a jeho souputníci. Sborník příspěvků z III. kongresu světové literárněvědné bohemistiky Hodnoty a hranice.Svět v české literatuře, česká literatura ve světě. Svazek 2 /Praha/, s. 40–50), a překonal zhruba tři čtvrtě století jejího \"prestatistického\" (Doležel 1965 stadia: \"Versologické statistiky se vskutku velmi málo staraly o statistickou významnost výsledků srovnávání. Polehčující okolností snad může být, že výpočty bývaly dost náročné [...] Vaše snaha informace z analýz ukotvit vůči nějaké objektivní základně (obecně řečeno) je důležitým požadavkem a pozitivním posunem v poznání [...] Silným dojmem je intelektuální prožitek [...] z knížky samé. Mnohovrstevnost textu a autorova myšlení; mozaika, za níž čtenář soustavně pociťuje celistvost vize v mysli autora; prolínání znalostí z různých disciplin; vertikální strukturovanost, která se musí vypořádat s linearitou řečového sdělování.\"\n\nJ. Štochl poprvé v Česku užil algebraické metody pro zkoumání vlivu přízvukování jedné silné pozice na přízvukové pojetí iktu sousedního a nejednou opravil svého učitele M. Červenku. To uznal sám Červenka (1999exponent[4]) a ocenilo zejména nové pokolení literárních vědců, poetolog Lukáš Neumann a versolog Petr Plecháč (2012). \",Jak upozornil a doložil ve své práci J. Štochl [1998], je v řádcích s takovým [,daktylským´] incipitem zeslabující působení 1. iktu na druhý málo pravděpodobné, neboť vzniklá sestava\nW0s1w1s2w2 by předpokládala pětislabičný takt, a ten je v rytmickém slovníku velice málo frekventovaný´ (ČERVENKA 1999: 457; notace upravena podle našeho úzu)\" (Plecháč 2012: 29).exponent[5]\nV knize Svět díla Jiřího Ortena přináší J. Štochl i další obecněteoretické novinky, např. statistiku vzestupných počátků českých vět v neveršovaných textech (ve versologii důležitou zejména pro odlišení \"daktylotrochejsky\" rytmovaného jambu od daktylotrocheje) vycházející z mnohem rozsáhlejšího materiálu než o 80 let starší statistika V. Mathesia. Štochl se navíc na rozdíl od Mathesia neomezuje na hlavní věty ani na uměleckou prózu.\n\nKomparativní studií „Pravopis: němčina před reformou, čeština po ní“ (Češtinář 7, 1996/97, č. 3, s. 65–77) vyvolal J. Štochl bouřlivou lingvistickou polemiku. Bibliografický záznam této studie i navazující Štochlovy studie z Jazykovědných aktualit (1999) byl zařazen na \"Slavistik-Portal\"ZDE(odkaz na: www.slavistik-portal.de), provozovaný oddělením pro východní Evropu berlínské Státní knihovny.\nNa straně Josefa Štochla veřejně vystoupil největší žijící český lingvista Petr Sgall („Neochuzujme spisovnou češtinu“, Český jazyk a literatura 49, 1998/99, č. 1–2, s. 29–35; záznam též na \"Slavistik-Portal\"ZDE/odkaz na: www.slavistik-portal.de/. Do této polemiky na Štochlově straně vstoupil svými maily z 25. 6. 1998 a 18. 9. 1998, rozeslanými desítkám českých i zahraničních jazykovědců, tehdejší ředitel Ústavu lingvistiky a ugrofinistiky Filozofické fakulty Univerzity Karlovy Pavel Novák. U této příležitosti sestavil první výběrovou bibliografii Štochlova díla (a první Štochlovu nesvéživotopisnou biografii, obé v e-listě z 18. 9. 1998), další takové bibliografie pocházejí z pera J. Šulce (2001) a J. Habánka (2004).\nRoku 2009 J. Štochl na základě studia archivních pramenů odhalil plagiát univ. prof. M. Balowského (publikováno v Akordu 28, 2010, č. 9, s. 483–493), jenž poté opustil své univerzitní působiště.\n\n1. Červenka, Miroslav: \"Štochl, Josef: Verš Ortenovy Čítanky jaro\" (posudek vedoucího práce), in J. Habánek, Kauza Josef Štochl (Hradec Králové 2004), s. 50.\n\n2. Křížková, Marie Rút, in Lidové noviny, 2012, 15.-16. XII., příloha Kniha roku 2012, mimořádné vydání přílohy Orientace, s. 27 Lidových novin, s. VII přílohy.\n\n3. Doležel, Lubomír: \"Pražská škola a statistická teorie básnického jazyka\", Česká literatura (dál: ČL) 13, 1965, s. 103n.\n\n4. Červenka, Miroslav: \"Přízvukový rytmus v třístopých trochejích a jambech\", ČL 47, 1999, s. 457.\n\n5. Plecháč, Petr: Principy výstavby českého verše, disertační práce (Olomouc 2012) /ZDE ZDE /odkaz na Josef Štochl czechlit a na Plecháčovu disertaci PDF/. Plecháč přejímá Červenkovo nepřesné vročení Štochlovy diplomové práce (1998 namísto 1997). Červenka se na tuto Štochlovu práci odkazuje i ve své knize Dějiny českého volného verše (Brno 2001).\n\n6. Šulc, Jan: \"Doslov\", in J. Štochl, Ztracený brod (Praha 2001), s. 105-107.\n\n\n\n"}
{"id": "977260", "url": "https://cs.wikipedia.org/wiki?curid=977260", "title": "Zamarovce", "text": "Zamarovce\n\nZamarovce ( ) jsou obec na Slovensku v okrese Trenčín. V roce 2015 zde žilo 988 obyvatel. První písemná zmínka o obci pochází z roku 1208.\n\n\n"}
{"id": "977262", "url": "https://cs.wikipedia.org/wiki?curid=977262", "title": "Trenčianske Mitice", "text": "Trenčianske Mitice\n\nTrenčianske Mitice ( ) jsou obec na Slovensku v okrese Trenčín. V roce 2015 zde žilo 768 obyvatel. První písemná zmínka o obci pochází z roku 1269. V okolí obce se nachází několik pramenů minerálních vod, část kterých je zachycena a využívána při plnění minerální stolní vody Mitická. V obci je kaštel z 19. století.\n\n"}
{"id": "977264", "url": "https://cs.wikipedia.org/wiki?curid=977264", "title": "Timothy Ahearne", "text": "Timothy Ahearne\n\nTimothy Joseph „Tim” Ahearne (18. srpna 1885, Athea − listopad 1968 tamtéž) byl irský atlet, startující v dresu Velké Británie olympijský vítěz v trojskoku.\n\nNarodil se v hrabství Limerick. Na olympiádě v Londýně v roce 1908 reprezentoval Velkou Británii. V trojskoku zde zvítězil výkonem 14,92 m, což byl nový světový rekord. Startoval zde rovněž v soutěži dálkařů, kde skončil osmý. Po návratu do Irska se zlepšil ve skoku do dálky na 757 cm, což znamenalo výkon jen 4 cm za tehdejším světovým rekordem.\n\nV roce 1910 emigroval do USA za svým mladším bratrem Danem. Ten svému sourozenci odebral světový rekord v trojskoku, když v roce 1909 skočil v Bostonu 15,39 m.\n\n"}
{"id": "977265", "url": "https://cs.wikipedia.org/wiki?curid=977265", "title": "Gustaf Lindblom", "text": "Gustaf Lindblom\n\nGustaf \"Topsy\" Lindblom (3. prosince 1891, Kristinehamn − 26. dubna 1960 Stockholm) byl švédský atlet, olympijský vítěz v trojskoku.\n\nPřed olympiádou v roce 1912 dvakrát zlepšil národní rekord v trojskoku až na výkon 14,45 m. V samotné olympijské soutěži skočil prvním pokusem 14,76 m, což znamenalo vítězství.\n\n"}
{"id": "977266", "url": "https://cs.wikipedia.org/wiki?curid=977266", "title": "Klára Cibulková", "text": "Klára Cibulková\n\nKlára Cibulková (* 24. července 1975 Znojmo) je česká herečka, tanečnice a zpěvačka.\n\nStudovala na gymnáziu, poté šla studovat na DAMU, vyučovala ji zde i známá herečka Věra Galatíková. Po absolutoriu nastoupila do souboru CD94, od roku 2002 působí ve Švandově divadle na Smíchově.\n\nJe známá ze seriálu Ordinace v růžové zahradě 2 jako MUDr. Andrea Blechová, později Hanáková, dále je známá ze seriálu Kriminálka Anděl jako Alena Olšanská.\n\nS manželem a hereckým kolegou Tomášem Pavelkou mají dvě děti – syna Matyáše a dceru Magdalenu. \n\n\n"}
{"id": "977268", "url": "https://cs.wikipedia.org/wiki?curid=977268", "title": "Rychlobruslení na Zimních olympijských hrách 2014 – 500 metrů muži", "text": "Rychlobruslení na Zimních olympijských hrách 2014 – 500 metrů muži\n\nZávod na 500 metrů mužů na Zimních olympijských hrách 2014 se konal v hale Adler-Arena v Soči dne 10. února 2014. Čeští závodníci se jej nezúčastnili.\n\nArťom Kuzněcov, který na trati 500 m skončil na 19. místě, byl v prosinci 2017 Mezinárodním olympijským výborem zpětně diskvalifikován, a to kvůli jeho údajnému zapojení do ruského dopingového skandálu na ZOH v Soči. Po hromadném odvolání ruských sportovců byl na začátku února 2018 jeho trest Mezinárodní sportovní arbitráží zrušen.\n\n"}
{"id": "977269", "url": "https://cs.wikipedia.org/wiki?curid=977269", "title": "Rychlobruslení na Zimních olympijských hrách 2014 – 500 metrů ženy", "text": "Rychlobruslení na Zimních olympijských hrách 2014 – 500 metrů ženy\n\nZávod na 500 metrů žen na Zimních olympijských hrách 2014 se konal v hale Adler-Arena v Soči dne 11. února 2014. Z českých závodnic se jej zúčastnila Karolína Erbanová.\n\nOlga Fatkulinová, která na trati 500 m získala stříbrnou medaili, byla v listopadu 2017 Mezinárodním olympijským výborem zpětně diskvalifikována, a to kvůli jejímu údajnému zapojení do ruského dopingového skandálu na ZOH v Soči. Po hromadném odvolání ruských sportovců byl na začátku února 2018 její trest Mezinárodní sportovní arbitráží zrušen.\n\n"}
{"id": "977273", "url": "https://cs.wikipedia.org/wiki?curid=977273", "title": "Rychlobruslení na Zimních olympijských hrách 2014 – 1000 metrů muži", "text": "Rychlobruslení na Zimních olympijských hrách 2014 – 1000 metrů muži\n\nZávod na 1000 metrů mužů na Zimních olympijských hrách 2014 se konal v hale Adler-Arena v Soči dne 12. února 2014. Čeští závodníci se jej nezúčastnili.\n\n"}
{"id": "977274", "url": "https://cs.wikipedia.org/wiki?curid=977274", "title": "Rychlobruslení na Zimních olympijských hrách 2014 – 1000 metrů ženy", "text": "Rychlobruslení na Zimních olympijských hrách 2014 – 1000 metrů ženy\n\nZávod na 1000 metrů žen na Zimních olympijských hrách 2014 se konal v hale Adler-Arena v Soči dne 13. února 2014. Z českých závodnic se jej zúčastnila Karolína Erbanová.\n\nOlga Fatkulinová, která na trati 1000 m skončila na 4. místě, byla v listopadu 2017 Mezinárodním olympijským výborem zpětně diskvalifikována, a to kvůli jejímu údajnému zapojení do ruského dopingového skandálu na ZOH v Soči. Po hromadném odvolání ruských sportovců byl na začátku února 2018 její trest Mezinárodní sportovní arbitráží zrušen.\n\n"}
{"id": "977277", "url": "https://cs.wikipedia.org/wiki?curid=977277", "title": "Řepíček řepíkovitý", "text": "Řepíček řepíkovitý\n\nŘepíček řepíkovitý (\"Aremonia agrimonoides\") je jediný druh rodu řepíček; nenápadná, nízká, žlutě kvetoucí rostlina kterou lze před květem podle vzhledu listů zaměnit s jahodníkem.\n\nVyskytuje se ve vyšších polohách okolo Středozemního moře, od Itálie přes Malou Asii až ke Kavkazu. V České republice roste jen v Karpatech na jihovýchodní Moravě. Za původní druh se také počítá na Slovensku, v Rakousku, Maďarsku a Rumunsku, druhotně je rozšířen do Velké Británie.\n\nTento hemikryptofyt roste na světlých místech v listnatých lesích a řídkých křovinách, na pasekách, lesních cestách i přilehlých loukách, nejčastěji na vápencovém podloží. Vystupuje do pahorkatin a podhorských oblastí do nadmořské výšky 400 až 800 m.\n\nVytrvalá bylina jenž bývá vysoká jen 10 až 35 cm. Z dlouhého tenkého oddenku vyrůstá vystoupavá, tenká, okrouhlá lodyha porostlá jemnými chloupky. Spodní listy s kožovitými palisty vyrůstají v růžici, lodyžní listy s bylinnými palisty rostou střídavě. Listy bývají 5 až 20 cm dlouhé, přetrhovaně lichozpeřené o dvou až třech jařmech. Lístky posledního jařma jsou největší, až 4 cm dlouhé a 2,5 cm široké, všechny bývají obvejčité, pilovitě zubaté a měkce chlupaté.\n\nOboupohlavné stopkaté květy vyrůstají po dvou až pěti v koncovém okolíkovém květenství s velkými listeny. Květy mají zvonkovité květní lůžko s jehož okrajem srůstá okvětí tvořeno dvojitým kalichem a korunou. Vnější vytrvalý kalich má lístky dlouhé 2,5 mm a vnitřní malý kalíšek do 1 mm. Korunu tvoří pět žlutých lístku o délce 4 až 5 mm. V květu je od 5 do 10 tyčinek a s květním lůžkem srostlý semeník o dvou čnělkách s kulovitou bliznou. Po opylení se vyvine většinou jen jedna nažka (ojediněle dvě) uzavřená v kulovité češuli. Kvete v květnu a červnu, výjimečně i v červenci.\n\nVedle těchto normálních květů se u řepíčku objevují i květy mnohem menší které se nerozvíjejí, jsou bez koruny, opylují se kleistogamicky a přesto vytvářejí plnohodnotná semena. Plod je nažka uzavřena v kulovité číšce obalené vytrvalým kalichem.\n\nŘepíček řepíkovitý se vyskytuje ve dvou poddruzích:\nPrvní uvedený, nominátní poddruh řepíček řepíkovitý pravý roste v České republice a téměř v celém výše uvedeného prostoru. Druhý poddruh se vyskytuje jen na severovýchodě Řecka.\n\nTato rostlina, která se na území ČR vyskytuje jen vzácně, je v \"Červeném seznamu cévnatých rostlin České republiky\" zařazena mezi ohrožené druhy (C2r).\n\n\n \n"}
{"id": "977281", "url": "https://cs.wikipedia.org/wiki?curid=977281", "title": "ATACMS", "text": "ATACMS\n\nATACMS (Army TACtical Missile System) je série amerických taktických balistických střel (čili s velmi krátkým doletem). Podle amerického kódového označení z roku 1962 se jedná o balistické střely odpalované z mobilního prostředku (vozidla) a určené k ničení pozemních cílů. Mohou zajistit taktickou podporu pěchotě na bojišti. Nesou jednu hlavici s konvenční náplní (vývoj verze s jadernou hlavicí byl zrušen). Jsou odpalovány z mobilních raketometů (MLRS) typu M270 MLRS nebo HIMARS.\n\nJednotlivé verze:\n\nPůvodně s označením M39 připomínají střely ATACMS starší MGM-52 Lance, které nahrazují. Do operační služby byly přijaty v roce 1991 (první verze).\n\n"}
{"id": "977288", "url": "https://cs.wikipedia.org/wiki?curid=977288", "title": "Bohumil Eliáš starší", "text": "Bohumil Eliáš starší\n\nBohumil Eliáš (2. září 1937 Nasobůrky – 21. května 2005 Praha) byl český sklářský výtvarník, sochař, malíř a grafik.\n\n\nBohumil Eliáš je tvůrcem, který se svou mnohotvárnou originální tvorbou zapsal do českého a světového kontextu ateliérového skla 20. století jako nezaměnitelná autorská osobnost s velkým uměleckým i lidským charismatem, nepsanou autoritou i ryze lidskou schopností spojovat ostatní kolem sebe.\nV prostředí ateliéru Josefa Kaplického byl kladen důraz na formování autorské osobnosti ve všech oblastech výtvarného umění a Bohumil Eliáš tu rozvinul své malířské a kreslířské nadání do charakteristického expresivního projevu. V dalším autorově vývoji mělo paralelní zaměření ke sklu, ale zároveň i k malbě a kresbě zcela zásadní význam a nastálo určilo podstatu jeho práce.\n\nPo prvotním ovlivnění fauvistickou tvorbou a kubizujícími formami si začal vytvářet svůj osobitý výraz, stavějící na uvolněné a expresivně barevné malbě. Od počátku sedmdesátých let se v jeho malbách odrážejí náznaky magického surrealismu v tématech smyslu a fungování lidské existence. Toto téma v různých podobách interpretace poznamenalo jeho další malířskou a grafickou tvorbu a stalo se později v překvapivých myšlenkových variantách východiskem pro vytvoření několika skleněných plastik. Téma člověka, který je konfrontován s nadosobním řádem běhu světa a začleňuje se do něj jako pouhá nepatrná částečka veškerého dění, prochází obměnami autorova náhledu. Filosoficky vnímané spojení řádu vesmírného a lidského se v pozdějších dílech přetváří později v místy až groteskně sarkastické vidění lidského společenství se silným étosem – až boschovsko-breughelovská podobenství o pitoresknosti usilovného lidského hemžení, budování a snažení, slepě tápajícího na pokraji zhroucení a sebezničení.\nVedle malířské tvorby se Bohumil Eliáš od počátku své samostatné umělecké činnosti věnoval úspěšně práci se sklem v realizacích do architektury. Výrazným činem byla koncepce rozměrné „suché“ fontány pro Československý pavilón na EXPO 67 v Montrealu. Ve vertikální skladbě tvarů, řezaných z plochého skla v ní byl využit kinetický efekt vzduchových bublin, hnaných prosvětlenými válci s vodou.\n\nPrvním mezníkem pro vývoj jeho sklářské tvorby se stal originální návrh nových skleněných oken pro gotický kostel Panny Marie v Dobrši (1975). Bohumil Eliáš zde jako první a s výjimečným efektem použil princip horizontálního vrstvení tvarů, vyřezávaných z plochého skla s optickou hru lomu světla na hranách řezu a proměnností při změně úhlu nazírání. Vrstvení řezaných skleněných desek a vytváření plastických tvarů vrstevnicovým principem bylo v následujících letech základem Eliášových realizací do architektury – od oken pro sakrální prostory (kostely v Bílovci a Vimperku), přes prostorové plastiky a objekty (Galerie kadžárského umění v Teheránu, Generální ředitelství Metra Praha), dekorativní skleněné stěny monumentálních rozměrů (Komerční banka Písek, České vysoké učení technické v Praze, Vysoká škola chemicko-technologická v Praze) až po rozměrný stůl pro obřadní síň Staroměstské radnice v Praze. Zároveň se tento princip stal i jednou z poloh autorovy tvorby volných skleněných plastik. Na principu vrstevnicových reliéfů založil Bohumil Eliáš realizaci řady rozměrných prací, ale i komorních plastik, například s tématy mraků, vody, vesmíru atd. V celé šíři jeho tvorby tato díla nejvíce těžila z podstaty výrazových možností skloviny jako materiálu světelných kvalit. Jejich výraz se postupně proměňoval. Zatímco prvotní práce byly často založeny na hře tvarů iluzivně proměnné plasticity, na různě narušovaném rytmu křehkých linií, modelovaných tříštícím se světlem na lomech, od počátku 90. let začal Eliáš tvořit z vrstveného skla jednoduché broušené a leštěné stély monumentální geometrické strohosti. Nastálo se jejich součástí stalo i uplatnění malovaných ploch a struktur na jednotlivých vrstvách. Malba vyvolávala klamavý pocit hloubky vnitřního prostoru, vytvářela zdání vnitřního pohybu tvarů, „plujících“ ve hmotě objektu.\nEliáš byl výjimečným typem tvůrce, který se intenzivně a bez rozkolísanosti v kvalitě tvorby pohyboval souběžně v poloze sklářské i malířské, která měla stále silnější tendenci překročit svůj rámec i do oblasti tvorby ze skla. Sám autor později často formuloval své zaměření takto:\n\nObě polohy, sklářská a malířská, byly až do poloviny 80. let ve své nezávislosti poměrně vzdálené. Malba stála při práci s vrstveným sklem spíše v pozadí, neboť tato technika jí v tehdejší své podobě neposkytovala možnost výrazněji se uplatnit.\n\nPřevratnou pro další autorův vývoj byla druhá polovina 80. let. Při účasti na IGS Sympoziu v Novém Boru v roce 1985 se mu naskytla příležitost uplatnit svou malbu na vyfouknuté duté tvary a tak i možnost spojit jeho bytostnou potřebu malířského vyjádření se sklem. Začaly vznikat práce, využívající pro malbu prostorovou formu skla a jeho specifické vlastnosti jako nezastupitelný ozvláštňující fenomén. Tyto nové podněty proměnily Eliášův malířský rukopis na plátnech i na skle do rukopisně zcela svébytného výrazu. Jde téměř vždy o výrazný vizuální atak diváka, charakteristický nevázanou expresivní barevností a zároveň o autorovou radostnou hrou, ve které je, co do použitých prostředků, vše dovoleno. Fantazijní hravost a tvarové zkratky až na pomezí abstrakce vedle naturalisticky zpracovaných detailů, skrumáže tvarů, narušování a prostupování se prostorových plánů, pevné monochromní plochy vedle živelného gesta štětcem či subtilní kresebné linky, absolutní výraz plošnosti vedle trojrozměrně pojaté objemovosti, uplatněné drobné dekory, asambláže z drátěných pletiv, mřížek, mušliček atd.\n\nZásluhou takto vyhraněného rukopisu jeho malířského vyjádření vznikl silný a originální výraz, který přinesl autorovi nejen zásluhu v „znovuobjevení“ nedekorativní malby pro ateliérové sklo, ale také výsadní postavení v této oblasti. Pro autora znamenal konečné spojení malovaného obrazu se skleněnou plastikou.\n\nVýchozím bodem Eliášovy polohy malovaných skleněných objektů – obrazů se posléze od 90. let staly prořezávané a v peci reliéfně tvarované desky plochého skla, mnohdy monumentálních rozměrů. Samotný skleněný tvar byl téměř vždy důsledně oproštěn od lákavých efektů sklářských technik a fines. Stal se nehmotným nositelem, který je ve výsledném výrazu určován malbou zatavovanými barvami. Oproti mlčenlivé střídmosti broušených hranolů působí tato díla mnohotvárností malířského projevu mnohdy doslova jako barevná exploze. Sklo umožnilo autorově malbě obejmout prostor, vneslo do ní magickou světelnou hru lazur a trojrozměrné rozvinutí malby do imaginativních prostorů mimo realitu objektu samého.\n\nV posledních patnácti letech však ani bohaté spektrum způsobů vyjádření v rámci malby a sklářské tvorby nepostačovalo všem umělcovým záměrům. Obrazy proto vystoupily do prostoru ve formě rámových konstrukcí s malbou i modelovanými tvary.\nOd 90. let se vedle malby a skla objevila také autorem stále cíleněji rozvíjená sochařská poloha ve formě bronzových a žulových plastik. Mnohdy značně rozměrná díla zřetelně vycházejí z autorova rukopisu, vystupují do třetího rozměru z malovaných motivů na obrazech i ve skle. Oproti mnohosdělnosti jiných poloh kladou důraz spíše na jednoduchost, tvarovou zkratku a čistotu. Výraz jejich monumentální nehybnosti je ale, v souladu s autorovým nazíráním na svět jako kolotoč pohybu, pravidelně narušen lokálním barevným akcentem či nervní grafickou linií. V některých případech představují jeho bronzové či žulové plastiky i jakési výrazově umocněné završení dlouhodobě se navracejících témat ze sklářské i malířské práce.\nUmělecká tvorba Bohumila Eliáše byla od svých počátků živelnou erupcí potřeby tvořit. Nehledal nové formy pro pouhé ozvláštnění své tvorby. Volil nezvyklé postupy a spojení intuitivně, proto, že je cítil jako nutnost pro naplnění své myšlenky. Užíval si barevnosti a tvarové rozmanitosti. Jeho názorová jistota mu umožňovala svobodně přecházet mezi rozdílnými výrazovými prostředky a způsoby práce a volit je podle míry, s jakou naplňují jeho umělecký záměr. Z dílčích motivů často vyrůstala další díla, rozvíjející dané téma. Poté, co se jeho rukopis v malbě na sklo i v obrazech konstituoval do spojité podoby, předchozí kosmogonická témata vyššího řádu byla nahrazována pracemi s vloženým narativním obsahem, s banálními i osudovými, směšnými i tragickými situacemi každodenního života. Bohumil Eliáš si proměnil okolní svět ve velké divadlo a bytosti v něm v herce. Sám se stavěl do role pozorovatele a mnohdy výrazně ironického komentátora.\n\nAutorova více než čtyřicetiletá a nesmírně plodná umělecká dráha se uzavřela v roce 2005, v momentu, kdy začínal se svým pověstným výbušným opojením z tvoření rozvíjet nové podoby tvorby, formoval další odlišný výraz ve skle i v malbě.\n\n\n\nOd roku 1967 se autor účastnil více než sta společných výstav\n\n"}
{"id": "977293", "url": "https://cs.wikipedia.org/wiki?curid=977293", "title": "Omšenie", "text": "Omšenie\n\nOmšenie ( ) je obec na Slovensku v okrese Trenčín. V roce 2015 zde žilo 1 971 obyvatel. První písemná zmínka o obci pochází z roku 1332.\n\nV obci je římskokatolický kostel Narození Panny Marie z 1. poloviny 13. století. Nachází se zde také detašované pracoviště slovenské Justiční akademie. V obci se narodil barokní spisovatel a překladatel Daniel Krman mladší.\n\nObec Omšenie se nachází v jihozápadní části Strážovských vrchů, jen 5 kilometrů na východ od lázeňského města Trenčianske Teplice. Omšenie svou polohou patří k horským obcím.\n\nBěhem osvobozovacích bojů koncem II. světové války podporovali obyvatelé obce příslušníky partyzánské brigády Jana Žižky, působící v okolních horách. Obec byla osvobozena 10. dubna 1945.\n\nMezi roky 1879 až 1910 bylo v obci 5 požárů. Potok, který protéká obcí, způsobil v letech 1883, 1925, 1957, 1960, 1987 a 1997 povodně.\n\n\n"}
{"id": "977295", "url": "https://cs.wikipedia.org/wiki?curid=977295", "title": "Skřipky", "text": "Skřipky\n\nSkřipky jsou strunný hudební nástroj, který na Horácku zaznamenal ve své době nebývalý ohlas a stal se oblíbeným u nejširšího obyvatelstva – téměř padesát let po odeznění rozmachu skřipkařských muzik se dochovalo okolo stovky exemplářů nástrojů. \n\nNejstarší písemná zpráva o skřipkařích se váže k roku 1804, jako nejstarší vyobrazení známe svatební průvod z čáslavského kraje (štocké panství) doprovázející korunovační průvod v Praze roku 1836. Tyto primitivní housle, které svým „hranatým„ tvarem připomenou středověkou fidulu, mnohé badatele, organology, přivedly na mylnou myšlenku, že jde o relikt středověku. (Měli bychom spíše užít termínu „zjednodušené“, neboť nejde o nástroj vývojově předcházející houslím. Tvar skřipek, byl záměrně devilionizován, aby bylo dosaženo maximální hlasitosti, za užití co nejjednoduššího výrobního postupu.)\n\nKolem roku 1815 se přistěhoval z Horní Lužice do Mirošova na Pelhřimovsku stolař Johann Bernesch (starší). V roce 1825 přizpůsobil tehdejší primitivní jihlavské skřipky lužickým „wulkym huslím“. Jeho nástroje se rozšířily po celém Jihlavsku a původní skřipky (oblejších tvarů) zcela vytlačily. Výroba skřipek se stala jeho hlavním zdrojem příjmů.\n\nNejvětší sláva skřipkařů na Jihlavsku odezněla s větší oblibou hlasitých dechových hudeb (štrajch), velkou měrou mj. také odsunem původního německého obyvatelstva po druhé světové válce.\n\nSkřipky jsou dlabané z jednoho kusu javorového dřeva (hlavice, krk i korpus), vrchní smrková deska je klenuta do mírného půlkruhu a proříznuta dvěma obdélníkovými otvory. Unikátním rysem nástroje, je pak jeho specifický, skřípavý zvuk, kterého bylo dosaženo mj. zvláštní „zubatou“ kobylkou. Ploschperment – skřípácká basa, byla díky důmyslnému zařízení vybavena mechanickým „distorsion efektem“. Říkalo se mu „hra na sklo“. (Struníkem procházel šroub dotýkající se kulatého plíšku (tzv. sklíčko) na vrchní ozvučné desce nástroje.) Hráč si tento zvuk seřizoval jemným šroubováním (říkávalo se: \"dávám tomu elektriku\"). Čím víc bas drnčel, tím lépe. Bas má hráč položený na kolenou. Zkracování strun provádí \"štípáním\" mezi prsty levé ruky nad hmatníkem. Klasické obsazení skřipkařské kapely odpovídalo hudeckému modelu: dvoje malé husle (klarfiedel), kontra – velké husle (grobfiedel) a skřipkařský baset (ploschperment).\n\n\nTato muzika nemá v žádných jiných oblastech obdoby, a to hned z několika důvodů. Pro přednes hudby, jejíž příznačností je takzvaná \"hra zplna\". Jde zde převážně o lineární (souběžné) vedení a stejnou rytmickou fakturu všech hlasů, které je velmi blízké předklasické nástrojové hudbě (polyfonní styl, při čemž hudebníci hráli zpaměti!). První dyndák (hanlivě též skřípák) zdobil melodii \"okorováním\", druhé skřipky hrávaly v terciích, sextách nebo unisonu, \"velký husle\" zesilovaly melodii druhých houslí dvojhmaty a basa hrála základní harmonické tóny, občas i unisono s prvním hráčem. K další zajímavosti patří hra tušů, selských a svatebních pochodů s důsledným střídáním hry se zpěvem (archaický relikt).\n\nNástroj jako takový spojuje unikátním způsobem (svou stavbou) účel (hlasitost) a esteticky velmi působivý design (střídmost tvarů). \n\nJak byla skřipkařská muzika svébytná dokládá tragická událost z roku 1871. Cizinci přicházející za prací na Jihlavsko nenašli ve skřipkařské muzice nikdy zalíbení. Italským barabům, stavějícím železniční trať z Havlíčkova Brodu do Rosic, se tak nelíbila skřipkařská hudba, že při selském bále v Hulové (Malý Beranov) vyhnali ze sálu muzikanty a pomalu utíkajícího basistu v hulovském kopci dostihli a ubodali noži. Mrtvolu pak omotali strunami z rozšlapaného basetu.\n\nJeště na začátku 19. století hrávalo na Jihlavsku nejméně dvacet skřipkařských muzik, které se těšily veliké oblibě jak českého, tak německého obyvatelstva. Příchodem dechovek a jiných druhů hudeb a současně i úmrtími jednotlivých skřípáků postupně tyto muziky zanikaly. Velký kus tradice byl po druhé světové válce násilně odsunut s původním německým obyvatelstvem.\nNěmeckému jazykovému ostrovu (Iglauer Sprachinsel) vděčíme pravděpodobně za uchování rarity skřípácké hudby až do 20. století (podobným osamoceným ostrovem původní tradiční kultury může být Irsko, Kréta, nebo Sardinie, kde se zachovaly také ojedinělé lidové hudební projevy.)\n\nČasto se totiž v českých pramenech dočteme, že „české muziky hráli lépe“. Míla Brtník argumentuje tím, že české skřipkaře si zvali na svatbu i němečtí sedláci. Nikdo nepamatuje, že by si Češi zvali Němce. (Podobně jako si Romové nikdy nezvali na svatbu bílé muzikanty?)\n\nPavel Kurfürst dokládá vyspělost české skřipkařské hudby vytříbeným „klasickým“ obsazením – vždy kvarteto. Němci prý nebyli tolik svázaní pevným počtem hráčů v kapele. Na bohaté svatbě jich prý hrálo i devět. Mezi německými muzikanty existovali, dle zpráv, i takoví, kteří chodili od muziky k muzice, kde se zrovna hrálo a přidali se, dnes by se řeklo „jamovali“. \n\nV době, kdy skřipky svým hlasitým zvukem „konkurovaly“ přicházející vojenské dechové hudbě, staly se nástroje jakýmsi „suvenýrem“, symbolem pro jihlavský patriotismus (mnozí obyvatelé města si jej nechali vyrábět jako dekoraci do „salónu“, stylizovaného do selské jizby; podobně dodnes visí primášské skřipky po dědečkovi v kuchyni u Zámků, slavné to skřipkařské rodiny v Kozlově). Svým rozsahem, rozpukem a zánikem je fenomén skřipkařů srovnatelný s Nechanickými harfeníky.\n\nDnes hrají na skřipky pouze folklorní soubory Vysočan (Jihlava), Pramínek (Jihlava) a Podjavořičan (Telč). Na tradici svébytně navazuje také Draga Banda a Matěj Kolář.\n\n"}
{"id": "977299", "url": "https://cs.wikipedia.org/wiki?curid=977299", "title": "Bohumil Eliáš mladší", "text": "Bohumil Eliáš mladší\n\nBohumil Eliáš mladší (* 1. dubna 1980 Praha) je český sochař, malíř a sklář.\n\n\n\nSoučasná tvorba Bohumila Eliáše ml. má podobu paralelně rozvíjených linií malby, práce s plochým sklem, tavených skleněných plastik i sochařského vyjádření v kameni či nových umělých materiálech. V této mnohosti poloh navazuje na velkorysý rozmach svého otce, Bohumila Eliáše staršího (1937–2005), který patřil mezi přední osobnosti výtvarné scény v oblasti ateliérové sklářské tvorby a přinesl do oboru velmi osobitý styl spojující sklo se sugestivní malbou.\n\nHledání svého vlastního autentického pohledu a výtvarného vyjádření a vyrovnání se s podvědomým ovlivněním sklářskou tvorbou svého otce bylo pro Bohumila Eliáše ml. nejednoduchým momentem. Po absolvování Střední uměleckoprůmyslové školy sklářské v Kamenickém Šenově proto zvolil další studium v ateliéru figurálního sochařství Jana Hendrycha na pražské Akademii výtvarných umění. Sochařské vidění zjevně ovlivnilo jeho další výtvarnou práci v celé její šíři. Bohumil Eliáš ml. je tvůrcem spíše introvertně zaměřeným a zahloubaným do poetiky nekřiklavých reálií soudobého světa. Jeho směřování k formulaci osobního výtvarného názoru se rozvíjí pozvolna, s mnohými návraty a zkoušením odlišného výrazu v použití různých materiálů.\n\nAutor volí cestu oproštěnou od expresivní výbušnosti, komplikovaně se prolínajících prostorových plánů a narativních momentů. Dramatické děje „divadla světa“ nahrazuje hrou s kompozicí tvarů, detailů a fragmentů věcí bez složitých významových souvislostí. Je často zaujat jen torzálním, ale svébytně skulpturálním detailem architektury či reliéfní strukturou. Následně je povyšuje do výrazu tvarové monumentality. Pro své plastiky akceptoval výrazové možnosti skloviny. Použití skleněné hmoty zjemňuje prvotní strohost jeho prací jedinečnými momenty měkké barevné modelace pronikajícím světlem, násobením v průhledech. Sklo dodává Eliášovým plastikám vážnost zastavení, mlčenlivou tajemnost a umožňuje naznačit, že ve vnějškově velmi sevřených nefigurativních tvarech může být obsažen další skrytý svět – často zranitelně lidský. V jiné poloze používá sklo v minimalistickém pojetí lepeného hranolu ve spojení s kovem nebo jako kompaktní vrstvený tvar naplněný drobnopisnou vnitřní strukturou.\n\nK osobité jednoduchosti formy ve výrazu má blízko také autorova malířská tvorba. Eliášovy obrazy tematicky vycházejí z podobných prvků, jaké se objevují i ve skle. Plochu pláten často člení liniemi a abstraktními útvary s velmi úspornou barevností. Tyto prvky rytmicky opakuje v kompozicích, které vstupují do imaginativního volného prostoru. Plných tónů barev si ale naopak užívá v abstrahovaných tvarových variacích, čerpajících inspiraci v krajinných motivech či ve hravých plošných kreacích s náznaky skryté figurace.\n\n\n\n\n"}
{"id": "977303", "url": "https://cs.wikipedia.org/wiki?curid=977303", "title": "Zoltán Bálint", "text": "Zoltán Bálint\n\nZoltán Bálint (6. března 1871 Velký Varadín, Rakousko-Uhersko − 17. ledna 1939 Budapešť, Maďarsko) byl maďarský architekt.\n\nZoltán Bálint se narodil ve Velkém Varadíně dne 6. března v roce 1871. Vysokoškolský diplom získal v Budapešti na BME (Budapešťská technická univerzita) v letech 1888-92. Po skončení odešel na studijní cestu do Západní Evropy. Po návratu pracoval v kanceláří Korb a Giergl. Zúčastnil se prací na stavbách, které v Uhersku vznikaly v souvislosti s tisíciletým výročím příchodů Maďarů do vlasti. V roce 1897 s Lajosem Jamborem založil společnou firmu. Projektovali hlavně nájemní domy, obecní domy a vily. Zúčastnili se několika soutěží. Zoltán Bálint zemřel v roce 1939.\n\n\n\n\n"}
{"id": "977309", "url": "https://cs.wikipedia.org/wiki?curid=977309", "title": "Hohneck", "text": "Hohneck\n\nHohneck je třetí nejvyšší vrchol pohoří Vogézy severozápadně od Mulhouse, ve Francii.\n\nNa sever spadá strmými kuloáry a skalami, na jih mírnými a zalesněnými svahy. Na úbočí stojí skála Martinswand oblíbená mezi horolezci. Kuloáry jsou na jaře častým cílem lyžařů.\n\n"}
{"id": "977316", "url": "https://cs.wikipedia.org/wiki?curid=977316", "title": "Josef Suhrada", "text": "Josef Suhrada\n\nJosef Suhrada (\"1869 (???)\" – 10. dubna 1914 Radčice) byl rakouský a český politik, na počátku 20. století poslanec Říšské rady.\n\nK roku 1907 se profesně uvádí jako majitel zemědělského hospodářství. Byl členem české sekce zemské zemědělské rady. Zasedal v jejím výboru. Před smrtí se uvádí též jako okresní starosta ve Vodňanech.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady za obvod Čechy 66. Usedl do poslanecké frakce Klub českých agrárníků. Ve volbách do Říšské rady roku 1911 kandidoval za obvod Čechy 52 (na Plzeňsku), opět za agrárníky, ale nebyl zvolen.\n\nZemřel v dubnu 1914 v domovských Radčicích \"ve věku 45 let\". Jeho bratr Tomáš Suhrada byl stavebním radou a přednostou stavebního oddělení průmyslové školy v Praze.\n"}
{"id": "977317", "url": "https://cs.wikipedia.org/wiki?curid=977317", "title": "Josef Švejk (politik)", "text": "Josef Švejk (politik)\n\nJosef Švejk (9. června 1865 Svatá Kateřina – 18. listopadu 1939 Svatá Kateřina) byl rakouský a český politik, na počátku 20. století poslanec Říšské rady.\n\nVystudoval vyšší reálnou školu v Kutné Hoře a českou zemědělskou akademii v Praze. Sloužil v armádě a dosáhl hodnosti poručíka v záloze. Byl starostou rodné Svaté Kateřiny u Kutné Hory. Byl místopředsedou zemědělského spolku v Kutné Hoře a členem okresního zastupitelstva. Později zastával funkci okresního starosty. Byl autorem odborných publikací z oblasti zemědělství.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady za obvod Čechy 58. Usedl do poslanecké frakce Klub českých agrárníků. Ve volbách do Říšské rady roku 1911 mandát za tento obvod obhájil. K roku 1911 se profesně uvádí jako majitel zemědělského hospodářství.\n\nPočátkem 20. let se uvádí coby předseda správní rady rolnického akciového cukrovaru v Ovčárech. Napsal tehdy publikaci o dějinách českého řepařství a cukrovarnictví. Zemřel v listopadu 1939.\n"}
{"id": "977320", "url": "https://cs.wikipedia.org/wiki?curid=977320", "title": "Tomáš Mlčoch", "text": "Tomáš Mlčoch\n\nTomáš Mlčoch (6. dubna 1881 Bezměrov – 2. července 1940 Skaštice) byl rakouský a český politik, na počátku 20. století poslanec Říšské rady.\n\nPocházel z rolnické rodiny. Vystudoval české vyšší gymnázium v Kroměříži a od roku 1904 vlastnil zemědělské hospodářství ve Skašticích v čp. 9. Věnoval se i chovu koní. Manželka Anastázie, rozená Hlavinková (1881–1926), byla rodačkou z Bezměrova. Zemřela roku 1926 na embolii. Měli dvě děti, Františku (1906–1977) a Josefa (1908–1958).\n\nNa počátku 20. století se zapojil i do celostátní politiky. Ve volbách do Říšské rady roku 1911 se stal poslancem Říšské rady za český obvod Morava 14. Usedl do poslanecké frakce Klub českých agrárníků. K roku 1911 se profesně uvádí jako zemědělec.\n\nV srpnu 1912 spadl z vozu a byl jím přejet. Utrpěl poranění ruky a nohy a vnitřní zranění. Jeho stav byl popisován jako \"dosti vážný\". V posledním desetiletí svého života byl Tomáš Mlčoch vážně nemocen a zemřel v červenci 1940 na srdeční selhání.\n"}
{"id": "977321", "url": "https://cs.wikipedia.org/wiki?curid=977321", "title": "William Thomas Tutte", "text": "William Thomas Tutte\n\nWilliam Thomas Tutte (14. května 1917 Newmarket, Suffolk, Spojené království − 2. května 2002 Kitchener, Ontario, Kanada) byl britský, později kanadský matematik a kryptolog. Během druhé světové války se mu podařilo rozluštit významný německý šifrovací systém, což mělo důležitý vliv na osvobození Evropy spojeneckými vojsky. V matematice je významná jeho práce v oblasti kombinatoriky a teorie grafů. Podstatně také přispěl k teorii matroidů.\n"}
{"id": "977323", "url": "https://cs.wikipedia.org/wiki?curid=977323", "title": "František Pavlok", "text": "František Pavlok\n\nFrantišek Pavlok (15. května 1865 Řepiště – 3. listopadu 1928 Řepiště) byl rakouský a český politik, na počátku 20. století poslanec Říšské rady.\n\nVyrůstal v chudé rodině, byl sirotkem. Vychodil dvoutřídní obecnou školu. Později se ovšem stal starostou domovské obce Řepiště. Byl předsedou Národního domu ve Frýdku, předsedou českého starostenského odboru pro okres frýdecký a silničního výboru.\n\nNa počátku 20. století se zapojil i do celostátní politiky. Ve volbách do Říšské rady roku 1911 se stal poslancem Říšské rady za obvod Slezsko 12. Usedl do poslanecké frakce Klub českých agrárníků. K roku 1911 se profesně uvádí jako majitel statku. V parlamentu se zaměřoval na otázky podpory zemědělců, prosazoval výstavbu sirotčinců a obhajoval zájmy Čechů ve Slezsku.\n\nZemřel na rakovinu v listopadu 1928.\n\nJeho synem byl spisovatel Bohumil Pavlok (1922–2002).\n"}
{"id": "977328", "url": "https://cs.wikipedia.org/wiki?curid=977328", "title": "Antonín Rydlo", "text": "Antonín Rydlo\n\nAntonín Rydlo (1874 – srpen 1943 Praha) byl rakouský a český politik, na počátku 20. století poslanec Říšské rady.\n\nByl starostou obce Krčín (v letech 1908–1919) a od roku 1910 okresním starostou v Novém Městě nad Metují. Po vzniku Československa zastával až do roku 1924 funkci předsedy okresní správní komise. Prosadil zřízení první okresní autobusové linky z Jaroměře do Nového Města nad Metují.\n\nNa počátku 20. století se zapojil i do celostátní politiky. Ve volbách do Říšské rady roku 1911 se stal poslancem Říšské rady za obvod Čechy 43. Usedl do poslanecké frakce Klub českých agrárníků. K roku 1911 se profesně uvádí jako okresní starosta a zemědělec.\n\nJiž během působení v Říšské radě byl spojencem konzervativního křídla agrární strany vedeného Karlem Práškem. V roce 1924 po rozkolu Práška se stranou, byl Rydlo vyloučen ze strany. Brzy poté přišel i o mandát v obecním zastupitelstvu v Krčíně a odvolání z okresní správní komise. Následně čelil ekonomickým potížím, když na jeho majetek (kruhovou cihelnu a statek) bylo uvaleno vyrovnávací řízení a později nucená správa. Roku 1936 byl rodinný majetek prodán v soudní dražbě. Odešel potom na statek rodiny své manželky do Štolmíře u Českého Brodu. Zemřel roku 1943.\n"}
{"id": "977333", "url": "https://cs.wikipedia.org/wiki?curid=977333", "title": "Alpské lyžování na Zimních olympijských hrách 2014 – superkombinace ženy", "text": "Alpské lyžování na Zimních olympijských hrách 2014 – superkombinace ženy\n\nSuperkombinace žen na Zimních olympijských hrách 2014 se konala v pondělí 10. února jako zahajovací ženský závod olympiády v lyžařském středisku Roza Chutor poblíž Krasnoj Poljany. Sjezd se jel od 8.00 hodin SEČ. Druhá slalomová část odstartovala ve 12.00 hodin SEČ. Závodu se zúčastnilo 39 závodnic z 21 zemí.\n\nOlympijskou vítězkou se stala německá úřadující mistryně světa Maria Höflová-Rieschová, která obhájila zlatý kov ze ZOH 2010 ve Vancouveru. Stříbrnou medaili získala Rakušanka Nicole Hospová. Bronz si odvezla průběžně vedoucí žena po sjezdové části, americká lyžařka Julia Mancusová, která před čtyřmi lety dojela na kanadské olympiádě druhá. Slalomovou část vyhrála česká specialistka na točivé disciplíny Šárka Strachová, která se tak z 25. pozice posunula na konečné 9. místo.\n"}
{"id": "977334", "url": "https://cs.wikipedia.org/wiki?curid=977334", "title": "Alpské lyžování na Zimních olympijských hrách 2014 – superkombinace muži", "text": "Alpské lyžování na Zimních olympijských hrách 2014 – superkombinace muži\n\nSoutěž superkombinace mužů na Zimních olympijských hrách 2014 se konala v pátek 14. února jako druhý mužský závod olympiády v lyžařském středisku Roza Chutor poblíž Krasnoj Poljany. \n\nSjezd byl zahájen v 7.00 hodin SEČ ve výšce 1 947 metrů. Jeho délka činila 3 219 metrů a vertikální převýšení dosáhlo 977 metrů. Pro vyšší teplotu nad bodem mrazu se start konal o hodinu dříve, než v plánovaných 8.00 hod SEČ. Druhá slalomová část byla zahájena ve 12.30 hodin SEČ, když startovní brána ležela ve výšce 1 160 metrů. Teplota zde dosahovala hodnoty 11 °C. Převýšení činilo 200 metrů a trenér Kostelić na trati rozmístil 62 branek. Závodu se zúčastnilo 50 závodníků z 23 zemí.\n\nÚřadujícím mistrem světa jbyl Američan Ted Ligety a obhájcem titulu pak jeho krajan Bode Miller.\n\nOlympijským vítězem se stal Švýcar Sandro Viletta, figurující po slalomu na 14. místě, který v předcházející kariéře vyhrál pouze jeden závod světového poháru v Super-G (Beaver Creek, prosinec 2011) a nezaznamenal žádné jiné umístění do třetího místa. Čtvrtou stříbrnou olympijskou medaili, a třetí ze superkombinace, získal zkušený Chorvat Ivica Kostelić, jehož otec stavěl slalomovou část závodu. Bronz si odvezl italský lyžař Christof Innerhofer, který tak na sočské olympiádě vybojoval, po stříbru ze sjezdu, druhý medailový kov. \n"}
{"id": "977340", "url": "https://cs.wikipedia.org/wiki?curid=977340", "title": "Alpské lyžování na Zimních olympijských hrách 2014 – sjezd muži", "text": "Alpské lyžování na Zimních olympijských hrách 2014 – sjezd muži\n\nSjezd mužů na Zimních olympijských hrách 2014 se konal v neděli 9. února jako zahajovací mužský závod olympiády v lyžařském středisku Roza Chutor poblíž Krasnoj Poljany. Zahájení sjezdu proběhlo v 8.00 hodin SEČ.\n\nOlympijským vítězem se stal Matthias Mayer z Rakouska, který na trati dosáhl průměrné rychlosti 99,675 km/h. Vybojoval tak vůbec první vítězství ve velkém závodu, když předtím jen dvakrát obsadil stříbrnou pozici v Super-G světového poháru. Stříbro si odvezl Ital Christof Innerhofer, pro nějž medaile představovala první olympijský kov. Na bronzové příčce dojel norský lyžař Kjetil Jansrud, který vybojoval druhou olympijskou medaili. Na ZOH 2010 již skončil druhý v obřím slalomu.\n"}
{"id": "977342", "url": "https://cs.wikipedia.org/wiki?curid=977342", "title": "Randova nadace", "text": "Randova nadace\n\nRandova nadace je jedna z nejstarších nadací v České republice. Byla založena roku 1876 v době hospodářské krize prof. Antonínem Randou s cílem podpořit mladé nadané studenty práv. \n\nNadace pokračovala ve své činnosti i po Randově smrti v roce 1914. Její činnost byla přerušena dvěma totalitními režimy, nacismem a komunismem, které její finanční prostředky zkonfiskovaly. Po roce 1990 obnovil spolek českých právníků Všehrd z iniciativy Dr. Antonína Baitlera svou nadační činnost. Zároveň založil Randův pravnuk prof. Dr. Jan S. Kruliš-Randa spolek na podporu českých studentů ve Švýcarsku „Randa Verein“. Cílem „Randa Verein“ v Curychu je umožnit studium různých oborů soukromého a evropského práva, jejichž znalost nebyla za komunismu u Československu příliš prohlubována. \n\nRandova nadace se zaměřuje zejména na podporu studentů právnických fakult a mladých talentovaných právníků. Klade si za cíl umožnit zájemcům o problematiku práva možnost získat nové zkušenosti a podpořit jejich vědeckou činnost.\n\nMezi úspěchy lze zařadit, mimo jiné, následující:\n\n"}
{"id": "977344", "url": "https://cs.wikipedia.org/wiki?curid=977344", "title": "Józef Wesołowski", "text": "Józef Wesołowski\n\nJózef Wesołowski (15. července 1948, Nowy Targ, Polsko – 27. srpna 2015, Vatikán) byl polský římskokatolický arcibiskup, který zastával funkci apoštolského nuncia v řadě zemí světa, naposledy v Dominikánské republice. Na kněze byl v roce 1972 vysvěcen kardinálem Karolem Wojtyłou, pozdějším papežem Janem Pavlem II. Roku 1999 se stal nunciem v Bolívii, během roku 2002 pak v Kazachstánu, Tádžikistánu, Kyrgyzstánu a Uzbekistánu. Působil také na ambasádách v Africe, Kostarice, Japonsku, Švýcarsku, Indii a Dánsku.\n\nOd ledna 2008 do srpna 2013 byl nunciem v Dominikánské republice. V srpnu 2013 byl však ze svého úřadu odvolán v souvislosti s podezřením z obtěžování a pohlavního zneužívání chlapců. Po nějakou dobu se skrýval, poté žil ve Vatikánu, kde byl také vyšetřován. Dominikánská republika požadovala jeho vydání, což ale Vatikán odmítal.\n\nV červnu 2014 byl Kongregací pro nauku víry uznán vinným z obtěžování ministrantů a odsouzen k laicizaci. Dne 24. září 2014 byl vatikánskými úřady zatčen. Do zahájení soudního procesu zůstával v domácím vězení.\n\nSoud sice formálně začal 11. července, ale vzhledem k nepřítomnosti Wesołowského ze zdravotních důvodů bylo jednání odročeno. Za pohlavní zneužívání dětí a držení rozsáhlé sbírky dětské pornografie mu hrozilo devět let vězení. Dne 27. srpna 2015 byl nalezen mrtvý ve svém bytě.\n\n"}
{"id": "977346", "url": "https://cs.wikipedia.org/wiki?curid=977346", "title": "Ken Colyer", "text": "Ken Colyer\n\nKen Colyer (18. dubna 1928 − 8. března 1988) byl britský jazzový trumpetista. V roce 1949 se stal členem skupiny Crane River Jazz Band, kde vedle něj hrál například klarinetista Monty Sunshine. Později hrál hlavní trubku v kapele Chrise Barbera. V roce 1971 mu byla diagnostikována rakovina žaludku a na čas se přestal věnovat hudbě. Později se k hudbě vrátil a věnoval se jí až do osmdesátých let. Ke konci života žil na jihu Francie, kde také v roce 1988 ve svých devětapadesáti let zemřel.\n\n"}
{"id": "977348", "url": "https://cs.wikipedia.org/wiki?curid=977348", "title": "Zpětný projektor", "text": "Zpětný projektor\n\nZpětný projektor (Meotar), neboli zpětná promítačka, je jednoduchý analogový projektor, který slouží k promítaní materiálu na zeď nebo promítací plátno. Meotar je výrobek firmy Meopta. Vzhledem k tomu, že to dříve byla prakticky jediná dostupná značka na českém trhu, vžilo se toto označení pro zpětné projektory obecně. Funguje na principu prosvícení, je tedy možné promítat skrze papír, fólie nebo diapozitivy. Materiál se přes soustavu čoček a zrcadel objeví pouze zvětšený na zdi.\n\nVzhledem k technickým možnostem přístroje lze využít převážně jako náhradu za zápisky na tabuli. V dřívějších dobách využíváno ve školství před nástupem interaktivních tabulí a dataprojektorů. Pedagog si může například připravit zápis v pohodlí domova na papír a potom pouze promítnout na zeď či jinou vhodnou světlou plochu. Během promítaní je možné zvážit promítaní na tabuli nebo promítací plátno, kde lze použít různé šablony například na křížovky či osmisměrky.\n"}
{"id": "977349", "url": "https://cs.wikipedia.org/wiki?curid=977349", "title": "Randy Napoleon", "text": "Randy Napoleon\n\nRandy Napoleon (* 30. května 1977, New York) je americký jazzový kytarista. Je synem historičky Davi Napoleon a nejprve hrál na housle, ale brzy poté přešel ke kytaře. Vyrůstal v Ann Arbor v Michiganu Poté, co vystudoval hudbu na University of Michigan, se přestěhoval do New Yorku, kde se začal profesionálně věnovat hudbě. Vedle svého vlastního sextetu a tria spolupracoval s dalšími hudebníky, mezi které patří například Freddy Cole, Melissa Morgan nebo Michael Bublé.\n\n"}
{"id": "977356", "url": "https://cs.wikipedia.org/wiki?curid=977356", "title": "Joanna Newsom", "text": "Joanna Newsom\n\nJoanna Newsom (* 18. ledna 1982) je americká harfenistka, zpěvačka a klavíristka. Pocházela z hudební rodiny; přestože se její rodiče profesionálně nevěnovali hudbě, otec hrál na kytaru a matka na klavír. Své první EP \"Walnut Whales\" vydala v roce 2002; brzy poté vyšlo další nazvané \"Yarn and Glue\". První studiové album nazvané \"The Milk-Eyed Mender\" vydala v roce 2004 u vydavatelství Drag City; následovala alba \"Ys\" (2006), \"Have One on Me\" (2010) a \"Divers\" (2015).\n\n"}
{"id": "977359", "url": "https://cs.wikipedia.org/wiki?curid=977359", "title": "Christopher Dean", "text": "Christopher Dean\n\nChristopher Dean (* 28. července 1958 Calverton) je britský krasobruslař, který vytvořil pár s Jayne Torvillovou. Dvojice zásadně ovlivnila vývoj disciplíny tanců na ledě. Získali olympijské zlato v roce 1984.\n\nPár vznikl v roce 1975, na olympiádě 1980 skončil na pátém místě. Jejich trenérkou byla Betty Callawayová. V následujícím meziolympijském období vyhráli Torvillová s Deanem třikrát mistrovství Evropy a čtyřikrát mistrovství světa.\n\nNa Olympiádě v Sarajevu v roce 1984 vyhráli díky svému volnému tanci na píseň \"Bolero\" Maurice Ravela, za který dostali jako jediní v dějinách krasobruslení od všech dvanácti rozhodčích nejvyšší známku 6,0. Na zahajovacím ceremoniálu byl vlajkonošem britské výpravy. Po olympiádě přestoupili k profesionálům, v roce 1993 oznámili návrat k závodění, vyhráli mistrovství Evropy 1994 a skočili třetí na lillehammerské olympiádě.\n\nJsou držiteli Řádu britského impéria a členy krasobruslařské Síně slávy.\n\n"}
{"id": "977368", "url": "https://cs.wikipedia.org/wiki?curid=977368", "title": "Tournoi de Toulon", "text": "Tournoi de Toulon\n\nTournoi de Toulon (aktuální oficiální název zní Festival international Espoirs de Toulon et du Var, \"Mezinárodní přehlídka nadějí v Toulonu a Varu\") je fotbalový turnaj hráčů do 21 let, který se koná každoročně v květnu až červnu ve francouzském městě Toulon a okolí. Prvního ročníku v roce 1967 se účastnily juniorky předních evropských klubů, v roce 1974 startovaly kluby i reprezentace a od roku 1975 zvou pořadatelé už pouze národní výběry. Tradiční počet účastníků byl osm zemí, v roce 2013 startovalo deset zemí, rozdělených do dvou pětičlenných skupin, jejichž vítězové postoupili do finále. Historicky nejúspěšnějším účastníkem je domácí Francie s 11 tituly. Toulonský turnaj objevil hvězdy jako Jean-Pierre Papin (nejlepší střelec 1985), Claudio Taffarel (nejlepší brankář 1987), Alan Shearer (nejlepší hráč i střelec 1991), Thierry Henry (nejlepší hráč 1997) nebo Javier Mascherano (nejlepší hráč 2003). \n\nČeskoslovensko bylo tradičním účastníkem turnaje, ale nikdy ho nevyhrálo; obsadilo druhé místo v letech 1981, 1982 a 1990 a třetí místo v letech 1974, 1980 a 1984. Individuální ceny získali Jozef Čapkovič, Luděk Mikloško, Stanislav Griga a Lubomír Pokluda.\n\n"}
{"id": "977369", "url": "https://cs.wikipedia.org/wiki?curid=977369", "title": "Willem de Sitter", "text": "Willem de Sitter\n\nWillem de Sitter (6. května 1872 Sneek, Nizozemsko − 20. listopadu 1934 Leiden, Nizozemsko) byl nizozemský matematik, fyzik a astronom.\n\nNarodil se v městečku Sneek. Studoval matematiku na univerzitě v Groningenu a později se připojil k astronomickému laboratoři Groningen. V letech 1897–1899 pracoval v Kapském observatoři v Jihoafrické republice. V roce 1908 byl zvolen za člena předsednictva astronomické fakulty na univerzitě v Leiden. Byl ředitelem observatoře Leiden od roku 1919 až do své smrti.\n\nDe Sitter je známý zejména pro svůj obrovský přínos v oblasti fyzikální kosmologie. V roce 1932 byl s Albertem Einsteinem spoluautorem práce, ve které předpokládali existenci velkého množství hmoty, která nevyzařuje záření, v současnosti nazývané temná hmota. Vytvořil i koncept De Sitterovho prostoru a De Sitterova vesmíru, řešení Einsteinovy ​​obecné relativity, ve kterém není žádná hmota a má pozitivní kosmologickou konstantu. Výsledkem je exponenciálně se rozpínající, prázdný vesmír. De Sitter je také známý pro výzkum Jupitera.\nWillem de Sitter zemřel v listopadu 1934 po krátké nemoci.\n\nJeho syn, Aernout de Sitter (1905–15. září 1944, byl ředitelem Bossche Observatory v Lembangu v Indonésii (tehdy Nizozemská východní Indie), kde studoval kulovou hvězdokupu M4.\n\nCeny\n\nPojmenováno po něm\n\n\n"}
{"id": "977373", "url": "https://cs.wikipedia.org/wiki?curid=977373", "title": "UUM-44 SUBROC", "text": "UUM-44 SUBROC\n\nGoodyear UUM-44 SUBROC (zkratka znamená SUBmarine ROCket) byla americká nadzvuková protiponorková raketa (resp. střela) dalekého dosahu. Podle amerického kódového označení z roku 1962 se jednalo o protiponorkovou střelu odpalovanou pod hladinou (čili z ponorek). Nesla jadernou hlavici W55 o síle 1–5 kilotun (některé zdroje uvádějí 250 kilotun), spadala tudíž do kategorie jaderných hlubinných pum. V letech 1965–1972 bylo vyrobeno cca 300 kusů, s koncem studené války byla zbraň vyřazena ze služby (v letech 1989–1992). Jednalo se o ponorkovou obdobu lodního systému RUR-5 ASROC. Nástupcem se měla stát střela UUM-125 Sea Lance, ale tento program byl posléze zrušen.\n\nV roce 1958 se přistoupilo k vývoji a o rok později v srpnu proběhly testy prvního prototypu. Ve stavu operační způsobilosti byla až v roce 1965 (verze UUM-44A SUBROC). První jadernou ponorkou vybavenou těmito střelami se stala USS Permit (SSN-594) (třída Thresher). Dále ji dostaly do výbavy např. ponorky USS Sturgeon (SSN-637) (třída Sturgeon) a USS Los Angeles (SSN-688) (třída Los Angeles).\n\nZbraň byla navržena k odpalování ze standardních torpédometů o průměru 21 palců. Po odpalu se zažehl raketový motor na tuhé palivo Thiokol TE-260G a střela se vznesla nad hladinu moře a akcelerovala. Naváděna inerciálním navigačním systémem Kearfott SD-510 pokračovala nadzvukovou rychlostí do cílové oblasti. V určeném čase se od motorové části oddělila hlavice, která dopadla do vody, potopila se a v blízkosti cíle explodovala. Vzhledem k jaderné náloži nebyl nutný přímý zásah.\n\n"}
{"id": "977375", "url": "https://cs.wikipedia.org/wiki?curid=977375", "title": "Problém divergence", "text": "Problém divergence\n\nJako problém divergence je v dendroklimatologii označována anomálie, která je pozorována při studiu klimatu pomocí starých stromu a jejich letokruhů. Je to neshoda mezi teplotami získanými z přístrojových měření teploty (teploměry) a teploty rekonstruované z hustoty dřeva nebo šířky letokruhů v severských oblastech. \n\nZatímco záznamy z teploměrů ukazují podstatný trend oteplování, hustota dřeva vykazuje hodnoty, které by měly svědčit o ochlazování. V některých studiích byl tento problém identifikován i u šířky letokruhů. Začátek této pozorované odchylky se datuje do roku 1950.\n\nProblém divergence byl poprvé odhalen při studiích letokruhů stromů na Aljašce a publikován byl v roce 1995. Specialista na letokruhy Keith Briffa ukázal ve své studii z roku 1998, že tento problém je daleko více rozšířený ve vysokých severních zeměpisných šířkách a varoval, že je ho třeba vzít v úvahu, aby nedošlo k nesprávné interpretaci teplot v minulosti.\n\nOdchylky mezi přístrojovým měřením teploty a výsledky rekonstrukcí z letokruhů, které se objevují od roku 1950 vyvolaly otázky, jak spolehlivé jsou rekonstrukce teplot z letokruhů před přístrojovými měřeními. Široké geografické a časové rozložení dobře zachovaných stromů, spolehlivé fyzikální, chemické a biologické podklady pro jejich použití, a jejich věkový výběr hrají v dendrochronologii zvláště důležitou roli v pre-instrumentálních klimatických rekonstrukcích. Data z letokruhů jsou pro období 1600-1950 v souladu s dalšími výsledky rekonstrukcí z proxy dat. Pro období před rokem 1600 stoupá nejistota teplotních rekonstrukcí vzhledem k relativnímu nedostatku dat a jejich omezenému geografickému rozložení. Do roku 2006 byly tyto nejistoty považovány za příliš velké, než aby šlo udělat závěr o tom, zda se rekonstrukce z letokruhů liší od ostatních rekonstrukcí za toto období. Více studií, které byly publikovány po roce 2006, naznačuje, že divergence je způsobena antropogenními aktivitami, a divergence se týká jen nedávné minulosti.\n\nVysvětlení problému divergence není zatím stále jasné, předpokládá se, že je způsobena dalším projevem klimatické změny, která je důležitá pro lesy na severní polokouli a nebyla důležitá před rokem 1950. Jedna z publikovaných teorií je, že \"od nějaké hranice nárůstu teploty mohou být stromy fyziologicky stresovány, zvláště, když nedojde k souběžnému nárůstu vlhkosti\". \n\nDalší možné vysvětlení je, že odpověď stromů na současné globální oteplování může být zpožděné, nebo nelineární. Divergence může být způsobena také změnami v době tání sněhu, nebo posuny začátků jednotlivých ročních období. Přírůstky mohou více záviset na ročních maximálních, nebo minimálních teplotách, zvláště v oblastech s omezeným vegetačním obdobím (zvláště ve vysokých klimatických a nadmořských výškách). Další možností je globální stmívání díky atmosférickým aerosolům.\n\nV roce 2012 publikoval Brienen studii myšlenku, že problém je způsoben převážně tím, že vzorky byly brány z velkých živých stromů. Problém je nadále předmětem čilé vědecké diskuse.\n\nZávěry rekonstrukcí teplot z letokruhů byly napadeny mnoha odpůrci teorie antropogenních příčin globálního oteplování. Právě problém v grafické interpretaci problému divergence byl jedním z hlavních bodů aféry se zcizenými daty z CRU, známou pod názvem Climategate a při sporech o tzv. hokejkový graf. \n"}
{"id": "977377", "url": "https://cs.wikipedia.org/wiki?curid=977377", "title": "Emil Stibor", "text": "Emil Stibor\n\nEmil Stibor (* 5. února 1939) je bývalý český fotbalista, útočník a obránce.\n\nV československé lize hrál za Duklu Pardubice a TJ Sklo Union Teplice. Nastoupil ve 126 ligových utkáních a dal 2 góly. Ve druhé lize nastoupil ze Teplice v 84 utkáních a dal 6 gólů. Později působil v nižších soutěžích v Mostě.\n\n\n"}
{"id": "977378", "url": "https://cs.wikipedia.org/wiki?curid=977378", "title": "Alpské lyžování na Zimních olympijských hrách 2014 – sjezd ženy", "text": "Alpské lyžování na Zimních olympijských hrách 2014 – sjezd ženy\n\nSjezd žen na Zimních olympijských hrách 2014 se konal ve středu 12. února jako druhý ženský závod olympiády v lyžařském středisku Roza Chutor poblíž Krasnoj Poljany. Soutěž odstartovala v 8.00 hodin SEČ. Závodu se zúčastnilo 40 závodnic z 20 zemí. Přihlášená Lichtenštejnka Tina Weiratherová do závodu nezasáhla.\n\nÚřadující mistryní světa byla Francouzka Marion Rollandová a obhájkyní olympijského zlata pak Američanka Lindsey Vonnová, která musela účast na XXII. hrách odříct pro poranění kolena, které si přivodila během sjezdu Světového poháru ve Val d'Isere.\n\nTrať byla po odjetí tří závodnic v tréninku 6. února upravena pro příliš nebezpečný závěrečný skok. Italka Daniela Merighettiová vznesla po dojetí protest, když ji po dopadu trápila bolest obou kolen. \n\nOlympijskými vítězkami se staly Slovinka Tina Mazeová a Švýcarka Dominique Gisinová, když dojely ve shodném čase na jednu setinu sekundy. Stříbro tak nebylo uděleno. Bronzovou medaili si odvezla další Švýcarka Lara Gutová-Behramiová. Mazeová získala pro Slovinsko historicky první zlatý olympijský kov ze soutěží v alpském lyžování. Švýcarští alpští lyžaři měli na olympijském pódiu dva zástupce naposledy na ZOH 1988 v Calgary, a to ve sjezdové soutěži mužů. Gisinová představovala pátou švýcarskou olympijskou šampiónku ve sjezdu a první po 30 letech od zlata Michele Figiniové na ZOH 1984. \n\nPoosmé poznal závod zimních olympijský her dva vítěze. Poprvé se tak stalo ve Svatém Mořici na ZOH 1928 v rychlobruslení mužů na 500 m a naposledy předtím na ZOH 2002 v Salt Lake City v krasobruslařské soutěži sportovních dvojic. \n\nČeská závodnice Klára Křížová dojela na 21. místě, což znamenalo nejlepší umístění české zástupkyně v olympijském sjezdu za uplynulých 30 let, od ZOH 1984 v Sarajevu, kdy na bronzové příčce skončila matka Křížové Olga Charvátová-Křížová. \n"}
{"id": "977381", "url": "https://cs.wikipedia.org/wiki?curid=977381", "title": "Alpské lyžování na Zimních olympijských hrách 2014 – superobří slalom ženy", "text": "Alpské lyžování na Zimních olympijských hrách 2014 – superobří slalom ženy\n\nSuperobří slalom žen na Zimních olympijských hrách 2014 se konal v sobotu 15. února jako třetí ženský závod olympiády v lyžařském středisku Roza Chutor poblíž Krasnoj Poljany. Zahájení proběhlo v 8.00 hodin SEČ. Závodu se zúčastnilo 49 závodnic z 25 zemí. Osmnáct sjezdařek nedojelo do cíle, včetně sedmi z první osmičky ve startovní listině.\n\nÚřadující mistryní světa byla Slovinka Tina Mazeová, která dojela pátá, a obhájkyní olympijského zlata pak Rakušanka Andrea Fischbacherová, jež nestartovala.\n\nDélka trati činila 2 100 metrů s převýšením 615 metrů. Průměrná rychlost vítězné Fenningerové dosáhla 88,400 km/h, což znamenalo průměrný sestup 7,191 m/s. Startovní brána ležela ve výšce 1 580 m n. m. Teplota vzduchu v tomto místě činila 7 °C.\n\nOlympijskou vítězkou se stala nejlepší rakouská sportovkyně roku 2013 a třetí žena průběžného pořadí světového poháru Anna Fenningerová, která tak vybojovala první olympijský kov v kariéře. Rakušanky triumfovaly v tomto olympijském závodu potřetí v řadě, když roku 2006 vyhrála Michaela Dorfmeisterová a o čtyři roky později Andrea Fischbacherová. Po skončení Fenningrová uvedla: „\"Neměla jsem pocit, že bych šla na hranu. Nemyslela jsem si, že to bude tak dobré, když jsem jela dolů. Myslím, že horní úsek trati byl výborný, prostředek nebyl tak dobrý a dolní část byla OK.\"“\n\nPo zlatu ze superkombinace získala na probíhající události druhou medaili, tentokrát ze stříbrného kovu, Němka Maria Höflová-Rieschová, pro niž to bylo již čtvrté umístění na pódiu olympijského závodu. Nevyrovnala tak rekordní zápis čtyř olympijských zlatých Janici Kosteličové. Bronz si odvezla další Rakušanka Nicole Hospová, pro niž medaile znamenala druhý sočský a celkově třetí olympijský kov.\n\nHlavní favoritka závodu Švýcarka Lara Gutová-Behramiová, která v průběhu Světového poháru 2013/2014 zvítězila na předcházejících třech z pěti superobřích slalomů, dojela na čtvrté pozici. Druhá v průběžné klasifikaci superobřího slalomu, Lichtenštejnka Tina Weinratherová, na start nenastoupila pro naraženou holeň.\n"}
{"id": "977382", "url": "https://cs.wikipedia.org/wiki?curid=977382", "title": "Abbottstown (Pensylvánie)", "text": "Abbottstown (Pensylvánie)\n\nAbbottstown je obec (borough) v Adams County, v Pensylvánii.\n\nObec je pojmenována po Johnu Abbottovi, který ji založil v roce 1753. Jeho dům, John Abbott House, byl zařazen na National Register of Historic Places v roce 1980.\n\nV roce 1952 a 1980 zasáhlo obec tornádo, kromě materiálních škod byly zraněny 4 osoby.\n\n\nNejvíce obyvatel se hlásí ke katolické církvi, následuje Evangelical Lutheran Church in America a United Church of Christ.\n"}
{"id": "977384", "url": "https://cs.wikipedia.org/wiki?curid=977384", "title": "Anna Housková", "text": "Anna Housková\n\nAnna Housková (* 22. října 1948, Praha, Československo) je vysokoškolská pedagožka, hispanistka a překladatelka vyučující na Filozofické fakultě Univerzity Karlovy.\n\nNarodila se jako jedna ze tří dcer významné české fotografce Olze Houskové, roz. Jílovské. Vystudovala obor španělština - čeština na Filozofické fakultě Univerzity Karlovy. Titul PhDr. získala za práci o románu Gabriela Garcíi Márqueze, docenturu získala v roce 1997, profesuru v roce 2005.\n\nPůsobila v Ústavu pro českou a světovou literaturu Akademie věd (v letech 1990 – 1993 vedla oddělení světové literatury). Od roku 1993 přednáší na Filozofické fakultě v Ústavu románských studií (oddělení hispanistiky) a je redaktorkou časopisů Svět literatury a Litteraria Pragensia. Zabývá se především hispanoamerickou literaturou a dílem Jorge Luise Borgese, Gabriela Garcíi Márqueze, Alejo Carpentiera nebo Josého Ortegy y Gasseta. Vystupuje na mezinárodních hispanistických kongresech, je členkou \"Instituto Internacional de Literatura Iberoamericana\" v Pittsburghu. Autorsky se podílela na \"Slovníku světových literárních děl\" (1988-89), \"Slovníku spisovatelů Latinské Ameriky\" (1996), \"Diccionario Enciclopédico de las Letras de América Latina\" (Caracas, 1995).\n\nNa počátku své dráhy se věnovala překládání divadelních her a filmů pro dabing. Pozdější překlady hispanoamerických a španělských esejů jsou součástí snahy zprostředkovat myšlení této oblasti. Spolupracovala též na bibliografii \"Historia del pensamiento Ibero e Iberoamericano\". Uspořádala výbor iberoamerických esejů \"Druhý břeh Západu\" (2004). Jako editorka se podílela na vydání mnoha sborníků, mj. \"Konec a počátek: literatura na přelomu dvou staletí\" (2012), \"Literatura na hranici jazyků a kultur\" (2009), \"Kultura a místo\" (2001), \"Román a \"genius loci\"\" (1993).\n\n\n\nFlemmrová, A. - Grauová, Š. (eds.): \"Zrcadla a masky. Zamyšlení nad kulturní identitou v esejích z periferií i z center.\" Praha: Univerzita Karlova, Filozofická fakulta 2018. ISBN 978-80-7308-873-6 (print), ISBN 978-80-7308-874-3 (online).\n\n"}
{"id": "977389", "url": "https://cs.wikipedia.org/wiki?curid=977389", "title": "Silnice II/420", "text": "Silnice II/420\n\nSilnice II/420 je silnice II. třídy v okrese Břeclav. Je dlouhá 21,963 km. Propojuje silnici I/52 přes Hustopeče se silnicí II/381. Vede mj. po hrázi Věstonické nádrže na Dyji.\n\n"}
{"id": "977390", "url": "https://cs.wikipedia.org/wiki?curid=977390", "title": "Alpské lyžování na Zimních olympijských hrách 2014 – obří slalom ženy", "text": "Alpské lyžování na Zimních olympijských hrách 2014 – obří slalom ženy\n\nObří slalom žen na Zimních olympijských hrách 2014 se konal v úterý 18. února jako čtvrtý ženský závod olympiády v lyžařském středisku Roza Chutor poblíž Krasnoj Poljany. Zahájení obou kol bylo kvůli zhoršenému počasí zpožděno o 90 minut. První tak začalo v 9.30 hod a druhé se pak jelo od 13.00 hod SEČ. Závodu se zúčastnilo 90 závodnic ze 48 zemí.\n\nÚřadující mistryní světa byla Francouzka Tessa Worleyová a obhájkyní olympijského zlata pak německá lyžařka Viktoria Rebensburgová, která dojela na třetím místě.\n\nOlympijskou vítězkou se stala Slovinka Tina Mazeová, která si na sočské olympiádě dojela pro druhé zlato a celkově čtvrtý olympijský kov. Vylepšila tak druhé místo, jež obhajovala z Vancouverských her 2010. Stříbrnou medaili získala Rakušanka Anna Fenningerová a bronz si odvezla obhájkyně vítězství Viktoria Rebensburgová z Německa.\n\nMediální pozornost vzbudil start v Londýně vyrostlé houslistky Vanessy-Mae, startující v thajské výpravě pod jménem Vanessa Vanakornová, která dojela se ztrátou padesáti sekund na posledním 67. místě. Startovní číslo 1 v prvním kole využila Tina Mazeová, která úvodní fázi závodu vyhrála na neporušené trati.\n"}
{"id": "977402", "url": "https://cs.wikipedia.org/wiki?curid=977402", "title": "Alpské lyžování na Zimních olympijských hrách 2014 – slalom ženy", "text": "Alpské lyžování na Zimních olympijských hrách 2014 – slalom ženy\n\nSlalom žen na Zimních olympijských hrách 2014 se konal v pátek 21. února jako poslední pátý závod žen na olympiádě v lyžařském středisku Roza Chutor poblíž Krasnoj Poljany. Zahájení prvního kola proběhlo na 13.45 hod a druhé se jelo od 17.15 hod SEČ. Závodu se zúčastnilo 85 závodnic ze 45 zemí. Tři slalomářky nenastoupily na start.\n\nÚřadující mistryní světa byla Američanka Mikaela Shiffrinová, která vítězstvím potvrdila roli jedné z favoritek. Obhájkyně olympijského zlata, německá lyžařka Maria Höflová-Rieschová, dojela na čtvrtém místě.\n\nOlympijskou vítězkou se stala 18letá Američanka Mikaela Shiffrinová, která se tak ve svém druhém olympijském závodu kariéry stala vůbec nejmladším vítězem slalomu v historii olympijských her. Stříbro vybojovala zkušená rakouská lyžařka Marlies Schildová, která tak obhájila druhé místo z Vancouverských her 2010. Celkově získala čtvrtou olympijskou medaili, z toho třetí stříbrnou a třetí ze slalomu. Bronz si odvezla další Rakušanka Kathrin Zettelová, pro niž medaile znamenala první olympijský kov. \n"}
{"id": "977404", "url": "https://cs.wikipedia.org/wiki?curid=977404", "title": "Biatlon na Zimních olympijských hrách 2014 – sprint muži", "text": "Biatlon na Zimních olympijských hrách 2014 – sprint muži\n\nSprint mužů na Zimních olympijských hrách 2014 se konal v sobotu 8. února jako zahajovací mužský závod biatlonu v lyžařském středisku v Centru biatlonu a běžeckého lyžování Laura nedaleko Krasné Poljany. Zahájení sprintu proběhlo v 18.30 hodin místního času UTC+4 (15.30 hodin SEČ).\n\nObhájce prvenství, Francouz Vincent Jay, ukončil během sezóny 2012/13 profesionální kariéru.\n\nVítězem se stala žijící legenda tohoto sportu, čtyřicetiletý norský biatlonista Ole Einar Bjørndalen, pro kterého to byla už dvanáctá medaile ze ZOH a z toho sedmá zlatá. Druhý skončil rakouský závodník Dominik Landertinger, pro kterého to byla druhá stříbrná medaile na olympiádě a první individuální. Bronz bral Čech Jaroslav Soukup, pro kterého to byla nejcennější medaile v dosavadní kariéře.\n"}
{"id": "977407", "url": "https://cs.wikipedia.org/wiki?curid=977407", "title": "Nadace GNOME", "text": "Nadace GNOME\n\nNadace GNOME () je nezisková organizace se sídlem v Cambridge, Massachusetts ve Spojených státech amerických. Jejím cílem je koordinace úsilí v projektu GNOME.\n\nNadace GNOME podporuje cíl projektu GNOME: Tou je snaha o vytvoření výpočetní platformy pro použití širokou veřejností, která bude složena výhradně ze svobodného softwaru. Nadace GNOME byla založená dne 15. srpna 2000 firmami Compaq, Eazel, Helix Code, IBM, Red Hat, Sun Microsystems a VA Linux Systems. K dosažení tohoto cíle Nadace koordinuje zveřejňování GNOME a určuje, které projekty jsou a budou součástí GNOME. Nadace působí jako oficiální hlas pro projekt GNOME. Poskytuje prostředky pro komunikaci s tiskem i s komerčními a nekomerčními organizacemi zúčastněných v projektu GNOME. Nadace vytváří vzdělávací materiály a dokumentaci, které pomáhají veřejnosti dozvědět se o softwaru GNOME. Kromě toho, že sponzoruje technické konference související s GNOME, kterými jsou například GUADEC, GNOME Asia a Bostonský sumit, představuje projekt GNOME na příslušných konferencích sponzorovaných ostatními. Dále pak pomáhá vytvářet technické normy pro projekt, podporuje využívání a vývoj softwaru GNOME.\n\nOd června 2011 působí jako výkonný ředitel Karen Sandler. Výkonný ředitel je vybrán a najímán představenstvem GNOME.\n\nSprávní rada Nadačního fondu Společnosti je volena každoročně prostřednictvím volební komise Nadace GNOME. Aktuální (od července 2013) členové představenstva jsou: Emmanuele Bassi, Joanmarie Diggs, Seif Lotfy, Shaun McCance, Tobias Mueller, Andreas Nilsson a Bastien Nocera.\n\n\nVšichni přispěvatelé do GNOME se mohou stát členy v Nadaci GNOME. Všichni členové mají nárok ucházet se o posty v představenstvu, hlasovat ve volbách do rady a navrhovat referendum o hlasování.\n\nPoradní výbor nadace je základnou pro všechny společnosti, které chtějí komunikovat a úzce spolupracovat s představenstvem na projektu GNOME. Těmto organizacím může být účtován roční poplatek pro poradní výbor v rozmezí od 5 000 do 10 000 US$ nebo také mohou být přizvány jako neziskové. Od roku 2014 patří mezi členy poradního výboru: Canonical Ltd, Debian, Free Software Foundation, Google, Hewlett-Packard, IBM, Igalia, Intel, Motorola, Mozilla Foundation, Nokia, Novell, OLPC, Red Hat, Software Freedom Law Center, Sugar Labs a Sun Microsystems.\n"}
{"id": "977409", "url": "https://cs.wikipedia.org/wiki?curid=977409", "title": "Jan Exnar", "text": "Jan Exnar\n\nJan Exnar (* 27. července 1951, Havlíčkův Brod) je český sklářský výtvarník a malíř.\n\n\nV kontextu české ateliérové sklářské tvorby je Jan Exnar ojedinělým příkladem tvůrce s velmi intenzivním spojením souběžných poloh – malířské, kreslířské a sklářské. Každá z nich má své specifické vyjadřovací prostředky a zároveň jsou těsně provázané v procesu hledání formy pro ztvárnění autorovy myšlenky. Společným rysem je mnohdy krajní tvarová jednoduchost, smysl pro klidnou harmonii, ale současně i skryté napětí. Razance gesta v barevně dynamickém výrazu malířské práce se doplňuje s monumentalitou autorových skleněných plastik.\nMalířské vnímání Jana Exnara a orientace k práci se sklem mělo společný výstup v podobě expresivních vitrajů. Působivě se na nich uplatňovala dramatická malba, kterou umocňovala proměna barev světlem prostupujícím skleněnou matérií. Jednalo se o realizace do architektury i volnou tvorbu prostorových „skleněných obrazů“. Nesly v sobě impulzivní emoce i možnost nechat na sebe působit vjemy, ukryté v ryze soukromých zákoutích lidského vědomí.\nSoučasná malířská tvorba Jana Exnara má dvě příbuzné, ale výrazově odlišné cesty.\nPrvní má svůj specifický význam v hledání podoby budoucí plastiky. Tyto malby navazují na desítky obvykle tušových kreseb, ve kterých autor jednoduchým tahem usiluje o vystižení podstaty věci přesně vedenou linií. Vytváří optimální výtvarnou zkratku, která by co nejlapidárnějším způsobem, bez nadbytečných detailů, vyjadřovala myšlenkový obsah.\nNa plátno poté autor projektuje již konstituovanou podobu vize skleněného tvaru, ověřuje si jeho působivost v jiné výtvarné poloze. Malba zachycuje objekty bez zakotvení v určitém konkrétním prostředí, které by je spojovalo s nějakým narativním sdělením. Současně jim takto dává možnost prostupování do okolního prostoru, mimo rámec obrazu samého. Neuhlazená malířská technika pocitově narušuje přísné hranice ploch, těkavé struktury nesou náznaky možné budoucí materiálové podstaty a naznačují působení světla ve vnitřním prostoru.\nSoubory Exnarových přípravných maleb, proměnné tvarové i barevné varianty provedené rozmáchlým malířským rukopisem, vytvářejí vyvažující protipól monumentálně sevřených sochařských prací.\nDruhou polohou vedle pláten s vazbou na skulpturální práce je stále intenzivněji rozvíjená řada uvolněných maleb, inspirovaných přímo v plenéru. Jan Exnar v nich neusiluje o konkrétní zobrazení místa či jevu. Jde mu o zachycení vjemů obecně fascinující podstaty motivů krajiny, přírodních živlů, skrytých i viditelných dějů se silně emotivním podtextem prožívání čehosi jedinečného. Malířský rukopis dochází až na kraj gestické malby a barevná škála je často rozehraná do nejdramatičtějších kontrastů. Motivy architektury v krajině, kaplí či mostů, v sobě nesou výraz klidové monumentality, ale i podtexty duchovních poselství.\nJe zjevné, že bezprostřednost kontaktu s přírodním prostředím má pro autora zásadní význam jako pozitivní životní element a obrazy jsou ve srovnání s tlumenějšími a meditativnějšími malbami z ateliéru naplněny živelnějším výrazem emocí a vjemů.\nAčkoliv tvůrčí postup Jana Exnara logicky směřuje ke skleněným plastikám jako k završení přípravného procesu v jiných výtvarných technikách, tyto jeho realizace nejsou izolovaným cílovým vyvrcholením, na které by se měla soustředit celá výsledná pozornost. Je dobré vnímat je jako nedílnou součást celého souboru společně s malbami a kresbami. Vztah malby a skla není pouhým dokladem postupu studijní přípravy v hledání podoby díla. Je v něm možné nacházet odrazy nutné cesty oprošťování se od napjatého neklidu k výrazu řádu věcí.\nPlastiky jsou nabídnutou možností vnímání podnětů zpracovaných v malbách a kresbách v jiné, trojrozměrné dimenzi a s jedinečnými materiálovými aspekty světelné, barevné i tvarové proměny. Lze si na ně poprvé v onom postupném procesu „materializace myšlenky“ sáhnout a navázat s nimi kontakt v reálné existenci. Mnoho diváků k tomuto dotyku jejich linie přímo vybízejí. Na rozdíl od obrazů, Exnarovy skleněné tvary neexpandují do prostoru, spíše jako by jej vtahovaly do sebe. Uzavírají se do vlastní dimenze, naplněné vnitřním napětím a energií. Snaha oprostit je od všech nepodstatných detailů je vedena záměrem dosáhnout symbolické platnosti jejich obsahu.\nAutorovy dřívější práce byly většinou realizovány v křišťálu, s působivým světelným efektem. Majestátem své proměnnosti a symbolickým vyzněním připomínaly znamení, podvědomě navozující vědomí existence řádu, jehož význam je v nadčasovosti základních hodnot. Postupně však začal uplatňovat i barevné skloviny v tlumených odstínech, případně i v poloze zcela temné, neprůsvitné. V současné době jsou Exnarovy práce rozehrané do velmi živé a příjemné barevné škály. Tématem řady objektů se stala symbolická nekonečnost vesmíru, průchody mezi dvěma prostory či sféry jako elementární nekonečné formy uzavřených energií a dějů.\nStále častějším motivem se pro autora stal symbol hlavy bytosti, nejprve v relativně komorních rozměrech a elegantně stylizovaných tvarech s ladnou křivkou. Postupně se tato tvůrčí linie rozvinula do rozměrných realizací. Svým strohým pojetím a tajemně zahaleným animistickým poselstvím vyvolávají srovnatelné pocity jako monumenty prehistorických kultur. Exnar v posledních letech začal pracovat i na rozsáhlém cyklu s nově vyhraněným výrazem. Velmi jednoduše naznačené hlavy mají silně rozbrázděný, dramaticky modelovaný povrch. Dřívější, netečně majestátní vzhled je tak nyní plný rozporuplných vnitřních emocí, dramat i tušených příběhů. Jsou to lidské bytosti zranitelné, bezbranné a obnažené. Jejich inspirace vychází přímo ze starověkých symbolů lidské bytosti, z prapodstaty postavy, ať již v sobě nese primitivní stylizaci přírodních národů či naturalismus antického tvarosloví.\nVedle prací s prvky figurace autor nadále pokračuje v tvorbě monumentalizovaných motivů z přírodního prostředí, například rozpukávajících květů. Poslední díla jsou ovlivněna fascinujícími zážitky ze setkání s mocnými přírodními úkazy na Islandu. Mohutná oblina vystupující zpod povrchu má předobraz v hladině velkého gejzíru, vzdouvající se před výbuchem. Hrotitý kužel symbolizuje samotnou erupci, tryskající vodní sloup. Z obou motivů je cítit pokornou úctu k něčemu, stojícímu mimo rozměr času lidských životů, ke skryté síle v nitru země, dalece přesahující lidské činění\n\n\n"}
{"id": "977410", "url": "https://cs.wikipedia.org/wiki?curid=977410", "title": "Alpské lyžování na Zimních olympijských hrách 2014 – obří slalom muži", "text": "Alpské lyžování na Zimních olympijských hrách 2014 – obří slalom muži\n\nObří slalom mužů na Zimních olympijských hrách 2014 se konal ve středu 19. února jako čtvrtý mužský závod olympiády v lyžařském středisku Roza Chutor poblíž Krasnoj Poljany. Zahájení prvního kola proběhlo v 8.00 hod a druhého kola pak v 11.30 hod SEČ. Závodu se zúčastnilo 109 závodníků ze 62 zemí. Obě kola dokončila 72 z nich.\n\nÚřadujícím mistrem světa byl Američan Ted Ligety, který závod vyhrál. Obhájcem olympijského zlata pak byl švýcarský lyžař Carlo Janka, jenž dojel třináctý.\n\nOlympijským vítězem se stal Ted Ligety, jenž po výhře v superkombinaci z Turínských her 2006 dobyl druhý zlatý olympijský kov. Stříbrnou medaili získal Francouz Steve Missillier a bronz si odvezl jeho krajan Alexis Pinturault. Pro oba zástupce země „galského kohouta“ olympijská medaile představovala první mezinárodní úspěch na velké události – olympiádě či mistrovství světa.\n"}
{"id": "977411", "url": "https://cs.wikipedia.org/wiki?curid=977411", "title": "Izák Abrabanel", "text": "Izák Abrabanel\n\nIzák ben Judah Abrabanel (1437, Lisabon – 1508, Benátky) byl židovský filozof a komentátor Tóry narozený v Portugalsku.\n\nByl nejprve významným finančníkem, portugalský král ho jmenoval pokladníkem (de facto ministrem financí). Byl ovšem přinucen vzdát se svého úřadu králem Janem II., který ho podezíral z toho, že se zapletl do spiknutí vévody z Braganzy. Abrabanelovi se sice podařilo uprchnout do Kastilie, ale jeho veškerý majetek byl zkonfiskován. Abrabanel se pak usadil v Toledu a začal se mnohem více věnovat výkladu bible. Napsal rozsáhhlé komentáře ke knihám Jozue, Soudců a knize Samuelově. Pak ho však znovu zlákala politika a začal pracovat pro královnu Isabelu. Po vyhlášení neblaze proslulého ediktu, který vyháněl Židy ze Španělska, se snažil ho odvrátit, když nabídl králi 30 000 dukátů z vlastních peněz, avšak marně. Opustil proto Španělsko spolu se svými souvěrci. Odešel do Neapole. I v pozdějších letech prý nabízel králi Ferdinandovi vysoké sumy (600 000 korun) za zrušení ediktu. Král prý dokonce uvažoval o tom, že nabídku přijme, legenda však praví, že podlehl tlaku dominikánského inkvizitora Tomáse de Torquemady, který mával před králem krucifixem a křičel na něj, zda chce zradit svého pána stejně jako Jidáš. Abrabanel zemřel v Benátkách, pohřben byl v Padově. Zdejší hřbitov však byl vypleněn, Abrabanel tak nemá svůj hrob.\n\nJeho výklady bible byly ve své době výjimečné tím, že je propojoval s aktuálními společenskými a politickými problémy. Výjimečným mezi židovskými učenci byl též tím, že jeho práce respektovali i křesťanští myslitelé a často je využívali při svých vlastních výkladech bible. Abrabanel sám byl vůči křesťanství velmi otevřený a hojně citoval například z Jeronýmových výkladů, které dokonce označoval za správnější než ty rabínské. Jeho texty jsou psány srozumitelným stylem, s cílem oslovit i méně vzdělané židovské čtenáře. Zvláštní zájem Abrabanel věnoval tématu Mesiáše v judaismu (zejm. v trilogii \"Migdal ješu'ot\" (\"Pevnost spásy\"; ). Postavil se jak proti křesťanskému pojetí mesiáše, tak proti tradičnímu pojetí judaistickému. Zdá se, že mnohými texty chtěl dodat naději svým trpícím souvěrcům ve Španělsku, že příchod Mesiáše se blíží a oni se ho dožijí. Soustředil se přitom na mesiánské zmínky u méně známých proroků, zejména u Daniela, který ani není za proroka v judaismu uznáván. Bojoval proti racionalistickému výkladu Bible (zejména proti Maimonidovu) i proti výkladu, který bibli vnímal jako filozofickou alegorii. Také kabalistickým výkladům své doby byl vzdálen, i když je zjevně znal a částečně zřejmě respektoval.\n\nNěkteří pozdější autoři (zejm. David Brion Davis) považují některé Abrabanelovy zmínky o černoších v jeho textech za rasistické. To proto, že Abrabanel považoval černošské otroky za potomky biblického Hama, který byl proklet. Tyto pasáže také posloužily americkému černošskému antisemitismu k obviněním, že Židé byli hlavními organizátory a podporovateli obchodu s černými otroky ve středověku. Jiní autoři, jako Jonathan Schorch či David M. Goldenberg, obviněním z rasismu však oponují a tvrdí, že jsou nejen ahistorické (tyto názory byly tehdy obvyklé u křesťanských i muslimských autorů, byly common sensem své doby), ale jsou založeny i na nepochopení Abrabanelova textu. Pojem černého otroka byl podle nich pro Abrabanela jakýmsi „abstraktním mýtem”, způsobem, jak vykládat biblický text, zatímco jeho vnímání reálných černochů bylo mnohem humanističtější, než bylo v jeho době obvyklé.\n\n\n"}
{"id": "977415", "url": "https://cs.wikipedia.org/wiki?curid=977415", "title": "Alpské lyžování na Zimních olympijských hrách 2014 – slalom muži", "text": "Alpské lyžování na Zimních olympijských hrách 2014 – slalom muži\n\nSlalom mužů na Zimních olympijských hrách 2014 se konal v sobotu 22. února jako pátý mužský závod olympiády a závěrečná disciplína alpského lyžování ve středisku Roza Chutor poblíž Krasnoj Poljany. Zahájení prvního kola proběhlo ve 13.45 hod a druhé kolo odstartovalo v 17.15 hod SEČ. Závodu se zúčastnilo 115 závodníků z 61 zemí. Dva přihlášení slalomáři nenastoupili na start.\n\nÚřadujícím mistrem světa byl Rakušan Marcel Hirscher a obhájcem olympijského zlata pak italský lyžař Giuliano Razzoli.\n\nOlympijským vítězem se stal trojnásobný mistr světa Mario Matt z Rakouska, který tak získal první olympijskou medaili v kariéře. Stříbro si odvezl nejlepší rakouský sportovec roku 2012 Marcel Hirscher, pro nějž druhé místo představovalo také první olympijský kov. Na bronzové příčce dojel Nor Henrik Kristoffersen, který vyhrál poslední předolympijský slalom světového poháru ve Schladmingu jako svůj debutový závod v kariéře. Medaile pro něj znamenala první umístění na stupních vítězů z velké seniorské akce – mistrovství světa nebo olympijských her.\n"}
{"id": "977416", "url": "https://cs.wikipedia.org/wiki?curid=977416", "title": "Alpské lyžování na Zimních olympijských hrách 2014 – superobří slalom muži", "text": "Alpské lyžování na Zimních olympijských hrách 2014 – superobří slalom muži\n\nSuperobří slalom mužů na Zimních olympijských hrách 2014 se konal v neděli 16. února jako třetí mužský závod olympiády v lyžařském středisku Roza Chutor poblíž Krasnoj Poljany. Zahájení proběhlo v. 8.00 hodin SEČ. Závodu se zúčastnilo 63 závodníků z 28 zemí. \n\nÚřadujícím mistrem světa byl Američan Ted Ligety, který dojel na čtrnáctém místě, a obhájcem olympijského zlata pak norský lyžař Aksel Lund Svindal, jenž obsadil sedmou pozici.\n\nDélka trati činila 2 096 metrů s převýšením 622 metrů. Startovní brána ležela ve výšce 1 592 m n. m. \n\nOlympijským vítězem se stal Nor Kjetil Jansrud, který na sočské olympiádě získal druhý kov po bronzu ze sjezdového závodu a celkově třetí olympijskou medaili. Stříbrnou medaili vybojoval Američan Andrew Weibrecht, jenž tak vylepšil své umístění o jednu pozici ze stejného závodu na ZOH 2010 ve Vancouveru. Bronzové kovy si odvezli Kanaďan Jan Hudec narozený v Československu a Bode Miller ze Spojených států, kteří dojeli na setinu sekundy ve shodném čase. Pro Millera to byla šestá olympijská medaile a po stříbru z Vancouveru druhá v superobřím slalomu. \n"}
{"id": "977419", "url": "https://cs.wikipedia.org/wiki?curid=977419", "title": "Silnice II/421", "text": "Silnice II/421\n\nSilnice II/421 je česká silnice II. třídy, ležící téměř celá v okrese Břeclav. Je dlouhá 32,703 km. Vede z Terezína u Čejče údolím Trkmanky, přes Velké Pavlovice, podél hráze Novomlýnské nádrže a skrze CHKO Pálava do Mikulova.\n\n\n"}
{"id": "977429", "url": "https://cs.wikipedia.org/wiki?curid=977429", "title": "Jiří Turek (1942)", "text": "Jiří Turek (1942)\n\nJiří Turek (* 5. květen 1942 Nezvěstice) je český spisovatel a překladatel.\n\nV 60. a 70. letech 20. století pracoval jako učitel na středních a základních školách v západních Čechách, kde vyučoval ruský jazyk, tělesnou výchovu a občanskou nauku. V 80. letech se stal administrativním pracovníkem v dopravě.\n\nŽil v několika městech na Chebsku a Karlovarsku, poté v Praze a v současné době pobývá v Černovicích u Tábora.\n\nJeho synové jsou výtvarník Filip Turek a novinář Jakub Turek. Jeho vnuk je spisovatel Ondřej Turek.\n\n\n"}
{"id": "977431", "url": "https://cs.wikipedia.org/wiki?curid=977431", "title": "Claus van Amsberg", "text": "Claus van Amsberg\n\nClaus George Willem Otto Frederik Geert van Amsberg, později Princ Claus Nizozemský (6. září 1926, Haus Dötzingen u Hitzackeru, Německá říše – 6. října 2002, Amsterdam, Nizozemské království) byl manželem královny Beatrix Nizozemské.\n\nZ tohoto královského svazku se narodili tři synové:\n"}
{"id": "977439", "url": "https://cs.wikipedia.org/wiki?curid=977439", "title": "Vilho Tuulos", "text": "Vilho Tuulos\n\nVilho Immanuel Tuulos (26. března 1895, Tampere − 5. září 1967 tamtéž) byl finský atlet, olympijský vítěz v trojskoku.\n\nV roce 1919 vytvořil evropský rekord v trojskoku výkonem 15,30 m. Na olympijských hrách v Antverpách v roce 1920 zvítězil výkonem 14,50 m. Svůj evropský rekord zlepšil v roce 1923 až na 15,48 m.\n\nStartoval také na olympiádě v Paříži v roce 1924. Zde získal bronzovou medaili v trojskoku (skočil 15,37 m) a mezi dálkaři se umístil na čtvrtém místě výkonem 707 cm. Svoji třetí olympijskou medaili, opět bronzovou, vybojoval v Amsterdamu v roce 1928 za výkon 15,11 m. V kvalifikaci dálkařů skočil 711 cm, což nestačilo na postup do finále.\n\nMistrem Finska v trojskoku byl v letech 1919 až 1925, 1927 a 1928. Národní titul v soutěži dálkařů vybojoval v letech 1921 a 1923, mezi výškaři pak v roce 1923.\n"}
{"id": "977444", "url": "https://cs.wikipedia.org/wiki?curid=977444", "title": "Anthony Winter", "text": "Anthony Winter\n\nAnthony William \"Nick\" Winter (25. srpna 1894 Brocklesby − 6. května 1955 Pagewood) byl australský atlet, olympijský vítěz v trojskoku.\n\nZvítězil v olympijském finále trojskokanů v Paříži v roce 1924 ve světovém rekordu 15,525 m, který vydržel více než sedm let. Na další olympiádě v Amsterdamu v roce 1928 nepostoupil z kvalifikace trojskokanů do finále.\n\n"}
{"id": "977445", "url": "https://cs.wikipedia.org/wiki?curid=977445", "title": "Jaroslav Matouš", "text": "Jaroslav Matouš\n\nJaroslav Matouš (26. února 1941, Hlinsko v Čechách – 24. března 2018) byl český malíř a sklářský výtvarník.\n\n\n\nJaroslav Matouš byl svým výtvarným naturelem především malíř, a to i ve skle. Výsadní místo v jeho výtvarných zájmech zaujímala příroda. Zde nalézal nejdůležitější inspirativní zdroje v krajinných scenériích, v přírodních procesech i jednotlivostech. Příroda se pro tohoto umělce stala nevyčerpatelnou studnicí tvarových a barevných možností, kreativním iniciátorem uměleckého výsledku. Jenom v ní lze nalézt to nejpůvodnější, co lidské poznání může obsáhnout. J. Matouš svou tvorbou objevoval výtvarné hodnoty přírodního dění, jež se zdá být obyčejné a prosté pouze letmému pohledu. Ve skutečnosti jsou to působivé děje, které autor dokázal svým citlivým nitrem zachytit. Kapky rosy, hlubiny tůni nebo nitra vegetabilních organismů, vše schraňoval před prchavostí momentu a povyšoval na velkolepé inscenace.\nSvým pojetím dával vyznít křehkosti skleněného materiálu, který doplňuje a proplétá perličkami a jemnými drátky. Prostupují sklovinou jako chvějivé výhonky, pnou se až do volného prostoru, jindy utváří pravidelnou síť jako základ zobrazovaného výjevu. Subjektivní obraz okolního světa J. Matouš transponoval do forem jasného obrysu, ne však prostoru uzavřených. S oblibou jej rozehrával na tenkých stěnách tvarově střídmých nádob, zejména tvaru válcového nebo utvářené spojením dvou protichůdně vypouklých stěn. Hladkou plochu členil principem prořezávání, který hraje i důležitou roli kompoziční. V torzovitosti mnohých nádob rezonuje dojem odvěkosti, posilován vědomím vzácnosti a nevídanosti toho, co pro nás autor vizuálně transformuje. \nRovněž na obrazovém plátně jsou krajiny J. Matouše poetickou konstrukcí barevných ploch. Reálnou, smyslově zažitou krajinu podřizoval sumárnímu pohledu v procesu silné redukce až abstrakce. Vnímal ji koloristicky v jednotlivých barevných hodnotách, jindy ji určoval liniemi vedenými v nové kompoziční skladebnosti. Tvorba J. Matouše, stále živá a dynamicky expandující, má svůj vlastní básnický jazyk, vzácnou tendenci nahlížet skutečnosti světa s nevšední vnímavostí a senzibilitou. Odhaluje to, co by jinak povrchnímu běhu života zůstalo skryto.\n\n\n\n\n\n"}
{"id": "977446", "url": "https://cs.wikipedia.org/wiki?curid=977446", "title": "Patrick Rakovsky", "text": "Patrick Rakovsky\n\nPatrick Rakovsky (* 2. června 1993, Olpe, Německo) je německý fotbalový brankář a mládežnický reprezentant českého původu, v současnosti působí v německém klubu 1. FC Norimberk.\n\nPatrick Rakovsky hrál v juniorských letech v českých klubech, postupně FK Dukla Praha (1999-2000), AC Sparta Praha (2000-2003), SK Slavia Praha (2003-2004) a opět AC Sparta Praha (2004-2007). V letech 2007-2011 pobýval v mládežnických týmech německého FC Schalke 04.\n\nOd července 2011 je hráčem 1. FC Norimberk. V 1. Bundeslize debutoval 20. srpna 2011 proti Borussii Dortmund (porážka 0:2). Poté odchytal v sezoně 2011/12 ještě jedno bundesligové utkání, o týden později proti FC Augsburg (výhra 1:0).\n\nRakovsky reprezentoval Německo v mládežnických kategoriích od kategorie U15.\n\n"}
{"id": "977454", "url": "https://cs.wikipedia.org/wiki?curid=977454", "title": "Wellness", "text": "Wellness\n\nWellness je velice široký pojem, obsahující jak stránku ducha, tak těla. Primárně, slovo wellness znamená cestu k souladu mysli, duše a těla. Cílem je, aby se člověk cítil dobře, což by tedy mělo plynout z duševní, fyzické, okolní a sociální pohody. S označením wellness se můžeme setkat v kontextu s různými pracovišti (jako jsou například fitness centra), nebo třeba s programy jako jsou lázně, finská sauna apod.\n\nCo se týče wellness, tak by především mělo jít o lidské zdraví, a to zdraví fyzické i psychické. Wellness jde ruku v ruce se zdravým životním stylem. Nejedná se však o medicínské postupy.\n\nNěkteré wellness programy, se zaměřují na revitalizaci lidského zdraví a mysli, na to jak se cítit lépe a energičtěji. Další se zabývají cíli, jako je přestat kouřit, zhubnout, nebo zahrnují fitness. S jiným wellness programem se můžeme setkat i na pracovištích. Majitelé firem je poskytují svým zaměstnancům například ve formě firemního fitness centra. Pak jde o pozvednutí morálky zaměstnanců a jejich loajality vůči firmě. Wellness na pracovišti se také může týkat stress managementu, zejména v případě psychicky vytížených zaměstnanců. K wellness samozřejmě patří i to, co si pod tímto pojmem představí většina lidí. Jsou to různé kosmetické balíčky a procedury. Do wellness můžeme zahrnout i stravování.\n\nMezi wellness kúry řadíme:\n"}
{"id": "977456", "url": "https://cs.wikipedia.org/wiki?curid=977456", "title": "Antonín Mores", "text": "Antonín Mores\n\nAntonín Mores (24. května 1908 Skoronice u Kyjova – 1. února 1997 Olomouc) byl český lékař, pediatr a vysokoškolský pedagog.\n\nV letech 1939–1959 byl přednostou dětské kliniky Fakultní nemocnice Olomouc.\nRoku 2000 mu byla udělena Cena města Olomouce v oblasti lékařství \"in memoriam\".\n\n"}
{"id": "977458", "url": "https://cs.wikipedia.org/wiki?curid=977458", "title": "Skalky (geomorfologický podcelek)", "text": "Skalky (geomorfologický podcelek)\n\nSkalky jsou geomorfologický podcelek Súľovských vrchů. Nacházejí se ve východní části pohoří a nejvyšším vrcholem jsou 778,3 m vysoké Skalky.\n\nPohoří se nachází na území okresu Žilina a ohraničuje ho Rajecká kotlina z východu a jihu, Žilinská pahorkatina ze severozápadu a Súľovské skály ze západu. Pohoří odvodňují přítoky Rajčanky.\n\n\n"}
{"id": "977461", "url": "https://cs.wikipedia.org/wiki?curid=977461", "title": "Skalky (Súľovské vrchy)", "text": "Skalky (Súľovské vrchy)\n\nSkalky jsou 778,3 m vysoký vrch v Súľovských vrších nad městem Rajecké Teplice. Jsou nejvyšším vrchem stejnojmenného podcelku a kvůli dostupnosti i oblíbeným cílem turistických výletů.\n\nNa západních svazích se nachází lyžařský areál.\n\nPo zelené značce:\n"}
{"id": "977462", "url": "https://cs.wikipedia.org/wiki?curid=977462", "title": "Evropská služba pro vnější činnost", "text": "Evropská služba pro vnější činnost\n\nEvropská služba pro vnější činnost (ESVČ) je autonomní organizace Evropské Unie sloužící jako její diplomatický sbor na supranacionální úrovni. ESVČ vznikla na základě Lisabonské smlouvy a mezi její úkoly patří reprezentovat zájmy Unie jako celku a podporovat instituce a funkcionáře EU, především pak Vysokého představitele pro zahraniční věci a bezpečnostní politiku, ve výkonu jejich funkcí a implementaci Společné bezpečnostní a zahraniční politiky.\n\nZahraniční vztahy Evropských Společenství, potažmo Evropské Unie, byly po většinu jejich existence, tedy po celé více než půlstoletí před vznikem ESVČ zajišťovány převážně skrze Komisi, nebo delegace Evropské Unie. Tento přístup se zaměřoval na rozvoj ekonomické zahraniční kooperace a nikdy si nedělal ambice na to stát se plnohodnotným diplomatickým sborem.  Zahraničněpolitické působení Komise se opíralo  o činnost generálních ředitelství (Directorates General, DG), především pak DG RELEX (obzvláště pak 1993 vytvořené RELEX/K), DG DEV, DG Trade a DG ENLARG, ve spolupráci s organizacemi ECHO a EuropAid. Tento systém fungování však neumožňoval ES/EU prezentovat jednotný názor, efektivně reagovat na náhlý vývoj, ba ani poskytnout jednu kontaktní osobu pro potřeby mezinárodních styků. S postupným rozšiřováním komplexity problematiky, úzce související i s rozšiřováním Společenství jako takového, se rozvinula potřeba harmonizace zahraniční politiky.\n\nKoncept budoucí EVSČ se objevil již počátkem devadesátých let na Konventu o budoucnosti Evropy a v souvislosti s přijetím Maastrichtské smlouvy. Po neúspěšném prvním pokusu spojit post Vysokého představitele pro zahraniční politiku s pozicí místopředsedy Komise ve smlouvě o ústavě pro Evropu, byla tato funkce, společně s ESVČ, přijata a ukotvena v článku 27 Lisabonské smlouvy: „Při výkonu své funkce se vysoký představitel opírá o Evropskou službu pro vnější činnost. Tato služba působí ve spolupráci s diplomatickými službami členských států a skládá se z úředníků příslušných oddělení generálního sekretariátu Rady a Komise, jakož i z vyslaného personálu vnitrostátních diplomatických služeb. Organizaci a fungování Evropské služby pro vnější činnost stanoví rozhodnutí Rady. Rada rozhoduje na návrh vysokého představitele po konzultaci s Evropským parlamentem a po obdržení souhlasu Komise.\"\n\nVzhledem k tomu, že v Lisabonské smlouvě není ESVČ nikterak podrobně vymezena, a protože tato nová organizace měla potenciál změnit rozložení moci mezi institucemi EU, okamžitě se rozproudila vyjednávání o konkrétní formě, struktuře a zařazení této nové organizace. Oficiální vyjednávání začala 4. října 2009, nicméně neformální příprava a předběžné dohody probíhaly již předtím. Všechny hlavní instituce zapojující se do vyjednávání o podobě ESVČ sledovaly své zájmy : Komise se snažila udržet si stávající kontrolu nad zahraniční politikou a vystupováním Unie skrze generální ředitelství, hlavní cíle Parlamentu bylo přiřadit administrativně Službu pod Komisi, aby takto mohl využít svých pravomocí spolurozhodování a dohledu, nebo alternativně získat skrze ESVČ vliv v otázkách společné bezpečnostní a zahraniční politiky. Současně také docházelo k vyjádřením ze strany existujících skupin – DG Trade, například, deklarovalo svůj záměr zůstat oddělené od vznikající ESVČ.\n\nPo ratifikaci Lisabonské smlouvy se lady Ashtonová ujala své nové pozice vysoké představitelky a zapojila se do probíhajících vyjednávání. Kvůli nedůvěře v existující instituce vytvořila vlastní třináctičlenný tým, který měl jednání usměrňovat, avšak vyjednávání záhy zamrzla a nedošlo k zásadnějším posunům až do února roku 2010 a slib vysoké představitelky o větším zapojení Parlamentu do tvorby nové Služby zůstal nevyplněn.\n\nEvropská služba pro vnější činnost dostala konkrétní podobu na základě Rozhodnutí Rady z 26. července 2010. Vzniklá organizace sui generis, autonomní „hybrid“ na pomezí diplomatického sboru a instituce EU deklaruje svůj účel jako „podporu vysoké představitelky ve vytváření zahraniční a bezpečnostní politiky“ a zefektivnění vnějšího vystupování EU skrze sloučení fragmentovaných institucí. Jistá omezení však stále platí: ESVČ nesmí především zasahovat do obvyklých činností Komise nebo sekretariátu Rady, Evropský Parlament si vydobyl závazek být, především v bezpečnostních a strategicky důležitých otázkách, konzultován  a získal pravomoc dohledu nad rozpočtem a obsazováním vyšších postů v ESVČ. Mezi další definované úkoly ESVČ patří i podpora ostatních institucí EU v oblasti mezinárodních vztahů.\n\nV rámci naplnění Rozhodnutí Rady pohltila nově vzniklá Služba záhy DG RELEX a DEV, jejichž zaměstnanci vytvořili jádro ESVČ. Zaměstnanci bývalých generálních ředitelství pak byli doplněni diplomaty zapůjčenými sbory jednotlivých členských států na omezenou dobu.\n\nBudování a rozvoj ESVČ v letech po jejím prvotním ustanovení zahrnoval přesnější vymezení Lisabonskou smlouvou vágně určených povinností ke kterému došlo Barrosovou komisí a nastartování procesu integrace a konsolidace fragmentovaných organizací zabývajících se různými aspekty mezinárodního styku, kde ESVČ dosahuje úspěchů.\n\nV zájmu usnadnění komunikace s dalšími institucemi EU vznikl odbor pro komunikaci s Parlamentem a členskými státy a neshody s Komisí jsou průběžně řešeny tvorbou „Vademek o pracovních vztazích“.\n\nDále došlo k vytvoření postu výkonného ředitele, který má na starosti krizové centrum ESVČ a k integraci diplomatických misí, což, v souladu s principem hospodárného a úsporného jednání přineslo úspory skrze racionalizaci.\n\nPřestože je ESVČ relativně mladou organizací, která se potýká s nedostatkem diplomaticky zkušeného personálu, a přestože stále existují obavy a nejistoty – kupříkladu obavy členských států o zastoupení jejich zájmů v rámci ESVČ, neb Rozhodnutí Rady přikazuje zaměstnancům ESVČ „jednat výhradně v zájmu Unie“, nebo obavy o  “rozrůstání pravomocí” (competence creep), ESVČ od počátku prohlašuje, že nemá zájem nahradit diplomacie jednotlivých členských států. Celkově je aktivita ESVČ vnímána jako pozitivní přínos: během jejího relativně krátkého působení umožnila těsnější kooperaci a koordinaci mezi jednotlivým organizacemi a misemi a zajistila širší celosvětovou reprezentaci EU a napomáhá i fungování ostatních institucí Unie.\n\nJiž v ustavujícím rozhodnutí byla uvedena povinnost vydat reflexi působení a operací ESVČ nejpozději do půlky roku 2013.\n\nKlíčovými body tohoto hodnotícího dokumentu jsou návrhy na zefektivnění vnitřního fungování ESVČ skrze snížení počtu vedoucích pracovníků a sloučení dvou z vyšších pozic a plné začlenění zvláštních zástupců EU do struktur ESVČ. Ze střednědobých cílů pak mj. navrhuje vytvoření hustší sítě zástupců Unie, lepší vymezení pravomocí a odpovědností mezi zahraničněpolitickými institucemi Unie a v neposlední řadě navrhuje posílit finanční zdroje a kapacitu Služby.\n\nZpráva byla některými vnímána jako technokratická a nicneříkající, jinými jako snaha lady Ashtonové vybudovat si odkaz. Simon Duke, britský profesor zaměřující se na problematiku ESVČ, dále varuje před potenciálně velkými implikacemi a fundamentálními změnami skrytými za nenápadnými a technokratickými výroky a doporučuje ESVČ zaměřit se na snadno dosažitelné cíle, které pomohou překlenout úvodní nejistoty a posílí morálku uvnitř organizace stejně jako důvěru v ní zvnějšku.\n\nV roce 2014 zveřejnil evropský účetní dvůr svůj audit a zhodnocení vzniku ESVČ, ve kterém primárně kritizuje uspěchaný a ad hoc řešený vznik a uspořádání, stejně jako absenci komplexních strategií a nedostatečnou integraci zvláštních zástupců EU. Kvitována je naopak zlepšující se komunikace s členskými státy a Komisí. Doporučení pro ESVČ jsou především v oblasti vyjasnění cílů, vytvoření komplexního strategického rámce a zlepšení procesu najímání nových zaměstnanců.\n\nV čele Evropské služby pro vnější činnost stojí Vysoký představitel Unie pro zahraniční věci a bezpečnostní politiku. Na většinu práce však dohlíží generální tajemník. Bylo zřízeno šest hlavních výkonných ředitelů, kteří dohromady svým polem působnosti pokrývají téměř celý svět. Byl zde zřízen úřad pro výkonného ředitele Afriky; obou Amerik; Asie a Pacifiku; Evropy a centrální Asie; Blízkého východu a severní Afriky; lidská práva, multilaterální a globální problémy. Jsou zde však i mnohem specifičtější záležitosti, jako je například boj proti terorismu či informační technologie.\n\nZaměstnanci ESVČ jsou vybíráni z úředníků příslušných oddělení generálního sekretariátu Rady a Komise a také z osob působících v diplomatických službách jednotlivých členských zemí. Přijetí nových pracovníků probíhá jednak na základě kvalit a schopností jednotlivých uchazečů, ale zároveň s důrazem na geografickou a genderovou vyváženost a s důrazem na nutnost reprezentace všech členských států.\n\nNa základě Lisabonské smlouvy v čele Evropské služby pro vnější činnost stojí Vysoký představitel Unie pro zahraniční věci a bezpečnostní politiku, který je zároveň místopředsedou Evropské komise a předsedá Radě pro zahraniční věci. Vysoký představitel vede společnou zahraniční a bezpečnostní politiku Unie a zajišťuje její soudržnost vnější činnosti. Jménem Unie vede politický dialog se třetími stranami a vyjadřuje postoj Unie v mezinárodních organizacích a na mezinárodních konferencích.\n\nAby se přihlíželo k názoru Evropského parlamentu, vysoký představitel pravidelně konzultuje hlavní hlediska a základní volby společné zahraniční a bezpečnostní politiky a společné bezpečnostní a obranné politiky a informuje jej o vývoji těchto politik.\n\nVysoký představitel pro zahraniční věci a bezpečnostní politiku je jmenován Evropskou radou se souhlasem předsedy Komise kvalifikovanou většinou. Evropská rada má právo jej stejným způsobem odvolat z funkce. Prvním vysokým představitelem pro zahraniční věci a bezpečnostní politiku byla v listopadu 2009 zvolena britská politička Catherine Ashton. Tato funkce je od 1. listopadu 2014 vykonávána bývalou ministryní zahraničí Itálie Federicou Mogherini.\n\nZastoupení Unie ve třetích zemích a při mezinárodních organizacích zajišťují delegace Unie, které mají podobnou funkci jako velvyslanectví. Delegace Unie jsou pod vedením vysokého představitele Unie pro zahraniční věci a bezpečnostní politiku. Jednají v úzké spolupráci s diplomatickými a konzulárními zastoupeními členských států.\n\nMezi stěžejní úkoly delegací patří prezentace, objasňování a realizování politiky EU v třetích zemích; analyzování a podávání zpráv Evropské unii o vývoji politiky daného státu; vedení jednání v souladu s daným mandátem.\n\nEvropská služba pro vnější činnost je především diplomatická služba, která spadá pod Evropskou unii. Je to podpůrný orgán, který nedisponuje rozhodovací pravomocí a aktivity ESVČ nesmí zasahovat do kompetencí Evropské komise. Vykonává funkce, které byly dříve v kompetenci jiných institucí Evropské unie zabývající se řízením vnějších vztahů EU. Jejím hlavním úkolem je tedy výpomoc a podpora Evropské komise, respektive Vysoké představitelce Unie pro zahraniční věci a bezpečnostní politiku v jejích kompetencích a povinnostech. Napomáhá jí v oblasti společné zahraniční a bezpečnostní politiky (SBOP), budování míru pomocí hospodářské či politické podpory nebo při řešení diplomatických a mírových misí po celém světě. Služba je také zodpovědná za strategické programy a partnerství v zemích mimo Evropskou unii. Důležitou funkcí je také úzká spolupráce se všemi 28 ministerstvy zahraničí a obrany členských zemí Evropské unie a nadnárodními organizacemi jako OSN nebo NATO. ESVČ také kooperuje s Vojenským štábem Evropské unie.\n\nVelmi důležitou součástí Evropská služby pro vnější činnost jsou její oddělení rozmístěné po různých částech světa. V současnosti jich ESVČ má 6 a každé oddělení pokrývá určitou část světa. Tato oddělení slouží především pro lepší kooperaci s místními úřady a řeší problémy, jako je migrace, finanční krize, bezpečnost, klimatické změny, regionální rozvoj, humanitární pomoc nebo lidská práva.\n\nEvropská služba pro vnější činnost se zabývá řešením vojenských nebo humanitárních misí Evropské unie, které koordinuje s Evropskou komisí, delegacemi Evropské unie a s úřadem regionální politiky EU nebo nadnárodními organizacemi, převážně s OSN a NATO. Do roku 2016 Unie spustila 34 misí, z nichž je již jen 16 v roce 2016 stále aktivních. V stále probíhajících misích převažují mise humanitární, kterých probíhá 10, vojenských 6. Více než 50% operací probíhá či probíhalo na území Afriky, konkrétně v oblastech Sahelu nebo střední Afriky, tzn. ve státech, které kvůli častým konfliktům, politickým změnám či teroristickým útokům žádají nebo potřebují pomoc. Mezi nejstarší mise Evropské unie se řadí vojenská operace Artemis, která probíhala v roce 2003 na území Demokratické republiky Kongo nebo humanitární mise Concordia v Makedonii, která probíhala za účelem zlepšení životního prostředí. Nejnověji spuštěná mise je vojenská mise EUMAM RCA (Military advisory mission in the Central African Republic) z dubna 2016.\n"}
{"id": "977463", "url": "https://cs.wikipedia.org/wiki?curid=977463", "title": "Mežgorje (Baškortostán)", "text": "Mežgorje (Baškortostán)\n\nMežgorje ( ) je uzavřené město v Baškortostánu v Rusku. V roce 2013 zde žilo 16 866 obyvatel. Nachází se na Uralu poblíž hory Jamantau, asi 200 kilometrů jihovýchodně od Ufy.\n\nPrvní zmínka o Mežgorji pochází z roku 1979. Tehdy figurovalo pod krycími názvy \"Ufa-105\" a \"Beloretsk-16\".\n\nV roce 1995 získalo status města.\n\n"}
{"id": "977464", "url": "https://cs.wikipedia.org/wiki?curid=977464", "title": "Biatlon na Zimních olympijských hrách 2014 – sprint ženy", "text": "Biatlon na Zimních olympijských hrách 2014 – sprint ženy\n\nSprint žen na Zimních olympijských hrách 2014 se konal v neděli 9. února jako zahajovací ženský závod biatlonu v lyžařském středisku v Centru biatlonu a běžeckého lyžování Laura nedaleko Krasnoj Poljany. Zahájení sprintu proběhlo v 18.30 hodin místního času UTC+4 (15.30 hodin SEČ). Závodu se zúčastnilo 84 závodnic z 33 zemí.\n\nObhájkyní vítězství z minulých her byla slovenská závodnice Anastasia Kuzminová, která triumf zopakovala a třetí sončila ukrajinská biatlonistka Vita Semerenková.\n\nPůvodně stříbrná Ruska Olga Viluchinová byla v listopadu 2017 spolu s krajankou Janou Romanovovou diskvalifikována pro porušení antidopingových pravidel. Změnu pořadí Mezinárodní olympijský výbor ponechal v gesci Mezinárodní biatlonové unie, které rozhodnutí podstoupil.\n"}
{"id": "977466", "url": "https://cs.wikipedia.org/wiki?curid=977466", "title": "Skalky (Malá Fatra)", "text": "Skalky (Malá Fatra)\n\nSkalky jsou horský vrchol na hlavním hřebeni Lúčanské Malé Fatry o nadmořské výšce 1191 m nad obcí Vrícko, mezi Sedlem pod Úplazom a Vríckým sedlem.\n\n"}
{"id": "977467", "url": "https://cs.wikipedia.org/wiki?curid=977467", "title": "Archeologie vědění", "text": "Archeologie vědění\n\nArcheologie vědění (v originále \"L’archéologie du savoir\") je dílo Michela Foucaulta. Vyšlo v roce 1969, v českém překladu až v roce 2002.\n\nFoucault patří mezi strukturalisty, nicméně se nepokouší odhalit invariantní struktury, ale zaměřuje se na struktury historicky proměnlivé.\n\nPro něj nejsou dějiny nezpochybnitelný fakt, ale pouze možnosti jejich výkladu. Hledá metodu, která by v sobě zahrnula i to, o čem dějiny jinak mlčí. Snaží se určit hranici, která stanovuje diskursivní dějiny jako fakta, archeologii vědění. Foucault odmítl stávající pravidla archivářské práce (zaznamenávání historických událostí, vytváření dějin), kdy se vybírají události, které jsou hodné zapamatování, a ty, které lze zapomenout. Všechny interpretace dějin považuje za polemické, závislé na kontextu doby. A archeologie vědění odhaluje to, co je skryto.\n\nPokusil se zachytit proměnu: \n\nDůležitým pojem v této metodě je epistémé, což je kognitivní schéma, které je základem vědeckého a filozofického poznání jedné historické epochy. Foucault zdůrazňuje dva nejzásadnější zlomy, a to v 17. stol. mezi tradiční a klasickou epistémé a v 19. stol. mezi klasickou a moderní epistémé. Při těchto zlomech se zcela změnilo vědění, čili nový typ vědění nebyl odvozen z toho předchozího.\n\nDiskurzivní formace je pojem, který Foucault zavedl. Označuje zákonitosti, které určují výskyt výpovědi v určitém diskursu a které mohou být sdílené s několika diferentními diskursy najednou. Diskurzivní formace určuje regularitu výpovědi. Pravidala výpovědi jsou na stejné úrovni jako výpověď sama. Výpověď je spjata s celkem, který přímo určuje podmínky její existence.\n\nPojetí prostoru (který jakoby obklopoval výpověď) dle Foucaulta:\n\nKolaterární prostor – je vymezený dalšími vypověďmi, jež jsou součástí téže množiny\n\nKorelativní prostor – zde zahrnut vztah výpovědi k objektům, subjektům a pojmům. Zde zavádí pojem diskursivní objekt, který není odvozen z viditelného stavu věci, ale ze spontaneity jazyka, ze samotné výpovědi.\n\nKomplementární prostor - tento prostor zahrnuje tzv. nediskursivní formace (politické události, socioekonomické procesy apod.).\n\nPozději Foucalt metodu zdokonalil a přetvořil na tzv. genealogickou metodu.\n\n"}
{"id": "977468", "url": "https://cs.wikipedia.org/wiki?curid=977468", "title": "Hannie Schaftová", "text": "Hannie Schaftová\n\nJannetje Johanna \"Hannie\" Schaftová (16. září 1920, Haarlem – 17. dubna 1945, Bloemendaal) byla legendární nizozemská komunistická odbojářka za 2. světové války. V Nizozemsku je známa také jako \"Dívka s rudými vlasy\" (\"Het meisje met het rode haar\"), což je název životopisné knihy Theuna de Vriese a filmu na její motivy z roku 1981 (režie Ben Verbong, hlavní role Renée Soutendijková). Její přezdívka v odboji byla \"Hannie\", v Nizozemsku jí po válce média proto nazývala právě takto. \n\nNa začátku války byla studentkou práv na Amsterdamské univerzitě. Odmítla podepsat prohlášení podporující německou okupaci, načež byla ze školy vyloučena. Vrátila se do rodného Haarlemu a vstoupila do odbojového hnutí \"Raad van Verzet\", které mělo blízko ke Komunistické straně Nizozemska. Dne 21. března 1945 byla zatčena při roznášce ilegálních komunistických novin \"de Waarheid\" a 17. dubna, tři týdny před koncem války, byla popravena. Voják, který jí měl zastřelit, ji nejprve dokázal jen postřelit. Schaftová mu řekla \"Střílím líp než ty\". Byla zastřelena v dunách u Bloemendaalu, jako mnoho jiných odbojářů. Po válce zde vykopali 422 obětí - Schaftová mezi nimi byla jediná žena. \n\nV anketě Největší Nizozemec z roku 2004 obsadila 19. místo.\n\n"}
{"id": "977470", "url": "https://cs.wikipedia.org/wiki?curid=977470", "title": "Vrícké sedlo (950 m)", "text": "Vrícké sedlo (950 m)\n\nVrícké sedlo nebo Vríčanské sedlo je horské sedlo v jižní části hlavního hřebene Lúčanské Malé Fatry v nadmořské výšce 950 m mezi vrchy Ostrá skála a Kútik (1064 m). Název má podle obce Vrícko.\n\n\n\n"}
{"id": "977472", "url": "https://cs.wikipedia.org/wiki?curid=977472", "title": "František Němec (kameraman)", "text": "František Němec (kameraman)\n\nFrantišek Němec (* 20. listopadu 1932) je český kameraman a fotograf.\n\nNarodil se 20. listopadu 1932 v Hodoníně v tehdejším Československu. Později se s celou rodinou přestěhoval do Prahy, kde studoval na katedře filmového a televizního obrazu FAMU u profesora Jana Stallicha. Po dokončení studia v roce 1959 nastoupil jako kameraman do České televize. Za svého působení v České televizi se zaměřoval především natáčení pohádek a pořadů pro děti, mezi jeho tvorbu tak patří známý večerníčkový seriál \"Krkonošské pohádky\" nebo oblíbená pohádka \"O princezně, která ráčkovala\". Zejména z počátku své kariéry ale realizoval i ztvárnění klasických literárních děl, například inscenaci Evženie Grandetová (1966) nebo TV seriál Jana Eyrová (1972).\n\nVedle profese kameramana se věnoval i fotografii a během svých cest pořídil nepřeberné množství snímků, dokumentující význačná místa, památky i přírodní scenerie po celé Evropě. Je členem Asociace českých kameramanů (AČK) a Filmového a televizního svazu (FITES). V roce 2013 převzal ocenění za celoživotní dílo MFF ve Zlíně.\n\n23. února 2017 převezme Němec v kině Lucerna cenu DILIA za celoživotní dílo. Na návrh svého prezidia mu ji udělí Asociace českých kameramanů.\n\nKameraman:\n\n1998 \n1997 \n1995 \n1994\n1993 \n1992 \n1991 \n1990 \n1989 \n1988 \n1987 \n1986 \n1985 \n1984 \n1983 \n1982 \n1981 \n1978 \n1977 \n1976 \n1975 \n1974 \n1972 \n1970 \n1969 \n1968 \n1966 \n1963 \n\nAsistent kamery:\n\n1958 \n\nSupervize:\n\n1985 \n\n"}
{"id": "977473", "url": "https://cs.wikipedia.org/wiki?curid=977473", "title": "Jaromír Rybák", "text": "Jaromír Rybák\n\nJaromír Rybák (* 24. února 1952, Plzeň) je český malíř, sochař a sklářský výtvarník.\n\nČlenství ve spolcích\n\nPlastiky Jaromíra Rybáka mají schopnost fascinovat, ale i zneklidňovat a děsit. Oslňující nádhera světelných a barevných efektů skla je v autorových dílech spojená jak s tvarovou monumentalitou, tak i fantaskní bizarností.\nDominantním inspiračním zdrojem se Jaromírovi Rybákovi stal podmořský svět, tvorové z temných neznámých hlubin, hrůzní i nádherní, něžně pitoreskní zjevení i bezohlední ozubení dravci. Zrovna tak jako autorovy rybí přízraky mohou však vypadat i démoni, kteří vystupují z mnohdy ještě černějších hlubin lidské mysli.\nVýrazným autorským přínosem Jaromíra Rybáka do světa moderní skleněné plastiky je spojení skla s tak výrazově odlišným materiálem, jakým je kov – od devadesátých let především bronz. Autorovy plastiky z kovu a skla jsou podstatně méně početné, výjimečné a monumentálně působící solitéry.\nPůvodní vymezení role kovu jako ryze konstrukčního prvku na počátku 80. let 20. století prošlo v autorově tvorbě koncepční proměnou do polohy s podstatně větší možností kreativity. Z kovu začaly vznikat složitě modelované části plastiky, svým výrazem tvořící kontrapost jednoduchému tvaru skla. Byly jimi mysteriózní pohyblivé vozíky, budící dojem příbuznosti s mechanismy Leonarda da Vinci. Následně autor vytvořil několik přízračných stolů – oltářů či věšteckých nádob se změtí propletených zoomorfních figur a rostlin. Jejich bizarnost je záměrně provokativním protipólem materiálové nádhery skla, ve kterém se uplatňují efekty vnitřních shluků z bublin a barevných závojů.\n\nPřelomovou prací ve smyslu sochařského uplatnění kovu je plastika \"Hatterie\" z roku 1996. Vzájemné role obou materiálů se v ní s konečnou platností vyrovnávají. Robustní a naturalisticky modelované bronzové torzo tajemného archaického tvora mimo dimenzi lidské existence protíná mohutný zářící broušený klín. Ten jako by byl symbolem nekonečné hlubiny plynoucího času.\nKov se stal v Rybákových plastikách rovnocenným partnerem skla po stránce výrazové i významové. Autorův způsob naturalistické a expresivní modelace se přenáší do forem kovu a sklo působí naopak jako zklidňující prvek. Modelované tvary z bronzu nabývají výrazu proměnné tvárnosti, vyjadřují monumentální dramatičnost. Sklo je nositelem nadčasového elementu, zážitku setkání s něčím vzácným a v podstatě neuchopitelným.\nJaromír Rybák neopouští svůj smysl pro využití materiálové krásy skla, ale nestaví na ní smysl práce. V plastikách „Atlantů“ (\"Atlant s břečťanem\", 1998, \"Safirínový Atlant\",1999 - 2000) lze najít příznačně symbolickou paralelu krásného a tragického. Jindy je dekorativní charakter skla protiváhou syrovosti bronzu (např. \"Vodní kameny\", 2000, \"Hladové kameny\", 2001).\nVyznění prací spojujících sklo a kov je v jejich sevřenosti možné vnímat jakoby o stupeň vážnější protipól sklářské tvorby, kde často dominuje poloha groteskní nevázané hry fantazie a kreativity. Protože však poloha svobodné tvorby bez hranic mezi vážným a nevážným je pro Jaromíra Rybáka vždy přirozenou souběžnou linií, není to zcela striktním pravidlem.\nDosavadním vyvrcholením Rybákovy snahy o symbiózu skla a bronzu jsou tři rozměrově grandiózní práce. Mysteriózní, několikatunový Betlém (2000 – 2004) byl vytvořen do barokní kaple na zámku v Bezdružicích. Prostupuje jím tajemnost duchovního prožitku i mystika spojená s nekonečností vesmírného prostoru. Další výjimečnou prací je kruhová plastika – Stůl městských obzorů (2010) s uplatněním složité architektonické výstavby evokující podobu fantastické metropolis. Dosud poslední autorovou plastikou emotivně působivý Stůl rybích snů (2012), Jeho mohutnou čtvercovou deskou s motivy hejn ryb prostupuje vnitřní záře modrozeleného světla. Konstrukce nesoucí tuto „hladinu“ jako by byla vynesena z útrob legendárního Titanicu. Tvary jsou poznamenány obrůstáním organismy. Tak jako hlubina moře pozvolna přetváří vše původně lidské k obrazu svému.\nProvázání skla a kovu v jednolitý celek s prvky napětí i výrazové monumentality je jedním ze zásadních autorsky originálních momentů, který přinášejí plastiky Jaromíra Rybáka do kontextu české i mezinárodní umělecké tvorby.\nRybákova malířská tvorba se rozvíjí paralelně s jeho prostorovými realizacemi od 70. let. Jeho kresby někdy slouží jako předloha k pozdějšímu sochařskému ztvárnění (\"Tvor\", 2015) nebo realizaci ve skle. Většina Rybákovy malířské tvorby je však výrazem autorovy volné imaginace a zachycuje asociace reálného světa s fantaskními tvory (\"Zlatá ryba\", 2016) nebo používá přírodní jevy jako základ abstraktní malířské kompozice (\"Tornádo\", 1991).\n\n\n\n"}
{"id": "977474", "url": "https://cs.wikipedia.org/wiki?curid=977474", "title": "Vrícké sedlo (666 m)", "text": "Vrícké sedlo (666 m)\n\nVrícké sedlo nebo Vríčanské sedlo je horské sedlo na rozhraní Malé Fatry a pohoří Žiar v nadmořské výši 666 m. Název podle obce Vrícko, ležící v údolí severně od sedla.\n\nOdděluje podsestavy Lúčanská Malá Fatra na západě a Sokol (pohoří Žiar) na východě. Nachází se mezi vrchy Beran (980 m) a Závozy (912 m). Severovýchodně od sedla začíná Kláštorská dolina, zatímco na jihozápadě Bazová dolina. Jihozápadně od sedla se nachází menší krasová oblast.\n\n\n"}
{"id": "977478", "url": "https://cs.wikipedia.org/wiki?curid=977478", "title": "Slovensko na Zimních olympijských hrách 2014", "text": "Slovensko na Zimních olympijských hrách 2014\n\nSlovensko na Zimních olympijských hrách 2014 reprezentuje 69 sportovců v 9 sportech.\n\nSlopestyle\n\nMuži\nŽeny\n\nMuži - Distanční závod\nŽeny - Distanční závod\nSprint\n\nMuži\nŽeny\nSmíšená štafeta\n\nVšechny časy jsou místní (UTC+4), tj. SEČ+3.\n\nMuži\nŽeny\n\n"}
{"id": "977480", "url": "https://cs.wikipedia.org/wiki?curid=977480", "title": "Sedlo pod Úplazom", "text": "Sedlo pod Úplazom\n\nSedlo pod Úplazom je horské sedlo v jižní části hlavního hřebene Lúčanské Malé Fatry v nadmořské výšce 988 m pod vrchem Úplaz nad obcí Rajecká Lesná.\n\n"}
{"id": "977481", "url": "https://cs.wikipedia.org/wiki?curid=977481", "title": "Sedlo pod Hnilickou Kýčerou", "text": "Sedlo pod Hnilickou Kýčerou\n\nSedlo pod Hnilickou Kýčerou je horské sedlo na hlavním hřebeni Lúčanské Malé Fatry v nadmořské výšce 1028 m a oblíbené bivakovací místo.\n\nNachází se pod Hnilickou Kýčerou (1218 m), která je výborným vyhlídkovým bodem. Sestup z vrcholu do sedla patří mezi nejstrmější v celé Lúčanské Malé Fatře a hlavně v období dešťů je těžko průchodný. V sedle je křižovatka značených turistických tras červené (hřeben) a zelené (Valča – Rajec) a pěkný dřevěný kříž.\n\nNěkolik desítek metrů od kříže po zelené značce směrem do Rajce je upraven pramen pitné vody. Sedlo je vyhledávaným bivakovacím místem, protože se nachází přibližně v polovině hřebene této části Malé Fatry.\n\n\nDne 15. listopadu 1944 zde v sedle v boji s nacisty zemřel komunistický funkcionář a politruk partyzánské skupiny Ľudovít Rauch.\n\n"}
{"id": "977483", "url": "https://cs.wikipedia.org/wiki?curid=977483", "title": "Úplaz", "text": "Úplaz\n\nÚplaz může být:\n\n"}
{"id": "977484", "url": "https://cs.wikipedia.org/wiki?curid=977484", "title": "Solněčnyj", "text": "Solněčnyj\n\nSolněčnyj ( ) je sídlo městského typu v Chabarovském kraji v Rusku. V roce 2013 zde žilo 12 803 obyvatel.\n\nObec byla založena v září roku 1963 jako hornická osada. Nachází se na řece Silinka (povodí řeky Amur), 38 kilometrů severozápadně od města Komsomolsk na Amuru.\n\n"}
{"id": "977487", "url": "https://cs.wikipedia.org/wiki?curid=977487", "title": "Ceny Apollo", "text": "Ceny Apollo\n\nCeny Apollo jsou ceny české hudební kritiky, kladoucí si za cíl zvýšit povědomí o kvalitní české populární hudbě a zároveň finančně odměnit ty interprety, kteří si odměnu opravdu zaslouží. Zakládajícími členy o.s. České hudební kritiky, které stálo u zrodu cen, byli hudební publicisté Pavel Kučera, Marek Gregor a Tomáš Tenkrát. Od roku 2014 je výhradním organizátorem a producentem cen Pavel Kučera.\n\nÚkolem tzv. široké poroty, kterou tvoří více než sedm desítek oslovených hudebních publicistů a dramaturgů, je každý rok začátkem prosince vybrat sedm nejlepších hudebních nahrávek z období za listopad předchozího roku až listopad stávajícího roku. Tyto se později ucházejí o cenu Apollo, přičemž o jejím vítězi rozhoduje na přelomu února a března 10 zvolených kritiků z prvního kola, tzv. úzká porota.\n\nVítěz ceny Apollo získává šek na 60 000 korun od Ochranného svazu autorského a sošku Apollo od designéra Maxima Velčovského, jejímž zhotovitelem je umělecký sochař Jan Jaroš. Historicky prvním laureátem ceny Apollo se stal pražský hudebník Bonus za své album \"Náměstí míru\". Cena mu byla předána během slavnostního večera 19. ledna 2012 na Nové scéně Národního divadla v Praze. Druhým držitelem ceny Apollo se stal Boris Carloff za album \"The Escapist\" (rok 2012). Cenu si převzal na slavnostní udílení, které se uskutečnilo 6. února 2013 v pražském klubu SaSaZu. Třetí cenu Apollo za rok 2013 získali 5. února 2014 v pražském klubu La Loca krnovští Bratři Orffové za album \"Šero\".\n\n\n\n\n\n\n\n\n"}
{"id": "977489", "url": "https://cs.wikipedia.org/wiki?curid=977489", "title": "Text o tisíci znacích", "text": "Text o tisíci znacích\n\nText o tisíci znacích či Esej o tisíci znacích () je čínská čítanka z počátku 6. století určená k výuce nejběžnějších znaků čínského písma. Obsahuje jeden tisíc znaků ve 250 čtyřznakových verších. S \"Knihou tří znaků\" a \"Sto rodinnými jmény\" tvořila od sungské doby do 20. století triádu „Tři, sto, tisíc“ nejrozšířenějších čínských slabikářů.\n\n\"Text o tisíci znacích\" napsal čínský učenec Čou Sing-s’ (, 470–521) jako učebnici pro syna císaře Wu-tiho (vládl 502–549) z dynastie Liang. Napsány byla kaligrafií Wang Si-č’a (, 306–361). Čítanka obsahuje tisíc nejběžnějších znaků čínského písma seskupených do čtyřznakových veršů a ty do 125 dvouverší.\n\nOd sungské doby do 20. století byla používána jako slabikář v samém počátku výuky čínského písma. Společně s \"Knihou tří znaků\" a \"Sto rodinnými jmény\" patřila ke třem nejpopulárnějším slabikářům.\n\nPři výuce byla používána i v Japonsku a Koreji. V Koreji byla významná jako příručka pro výuku čínských znaků, a doprovázená komentářem s korejským zápisem jejich výslovnosti a významu.\n\n"}
{"id": "977494", "url": "https://cs.wikipedia.org/wiki?curid=977494", "title": "Marian Volráb", "text": "Marian Volráb\n\nMarian Volráb (* 30. srpna 1961, Příbram) je český sklářský výtvarník, malíř a pedagog.\n\nMarián Volráb náleží mezi výrazné autorské osobnosti dnešní střední generace jejichž sklářská tvorba je úzce provázaná s paralelní tvorbou malířskou. Tento vzájemný vztah má mnoho různých podob. V případě Mariana Volrába se jedná o spřízněnost dvou vzájemně se vyvažujících poloh, které by bylo možné obrazně charakterizovat jako „temnota ve skle – světlo v obrazech“.\nVolrábovo sklo z posledních let je, navzdory materiálové podstatě skla stavící na efektu průsvitu, vnitřních hmot, zářivosti barevnosti, optické hře světla etc., světem temných zákoutí, neprostupných hradeb tvarů, zbavených všech efektů skleněnosti. Jeho role spočívá v druhoplánových souvislostech a významových podtextech vnímání podstaty tohoto protiklady naplněného materiálu a dokazuje, že schopnost výrazu u skla nezávisí nutně na jeho efektní vnějškové podobě.\nPrvními autorovými realizacemi ve skle v 80 letech byly jednoduché užitkové soubory nekomplikovaných tvarů. Velmi brzy se však na tvarech užitkového skla uplatnila malba i rytina. Barevné i ryté kompozice se posléze staly dominantními a podmaňujícími si výraz předmětu, z užitkových tvarů nádob se zcela nenásilně staly objekty s osobní výpovědí o vnímání věcí z každodenního života. Od počátku byla Volrábova řeč ve způsobu rytí velmi lapidární, syrově strohá bez příkras. Pro Volrábovu práci se sklem se stal charakteristickým rukopis, kdy protiváhu mohutných řezů tvoří pouze drobné „grafické“ struktury tříštivých řezů. Neznamená to ale nic ve smyslu snížené emotivnosti a citlivosti. Právě ona vnějšková drsnost a tvarová znakovost působí výrazově podstatně účinněji, než by kdy mohla popisná filigránská rytina.\nV 90 letech vytvořil skupinu objektů z vrstvené skloviny foukané do formy. Objekty mají podobu mohutných stereometrických tvarů, válců opřených o kuželkovitou nohu nebo stojících na hraně, čočkovitých disků aj. Mnohdy signální barva skloviny nahrává vzdálené podobnosti s formami jakýchsi dětských hraček, ale jejich povrch nese opět razantní rytecké zásahy figurace, písmové struktury starých náhrobků či stylizovaných krajinných forem. To z nich vytváří objekty - osudová „znamení“. Forma uplatnění na „nepatřičných“, nepateticky hravých tvarech však zároveň ochraňuje jejich výraz od demonstrativní ponuré dušezpytnosti.\nTechniku rytí do vrstvených foukaných tvarů využil autor i v dalším větším cyklu válcových objektů s krajinnými motivy. Přesto, že východiskem je jednoduchá forma, prostřednictvím puklin, štěrbinových průhledů, zářezů, reliéfně řezaných tvarů na povrchu a strukturálního pojednání ploch vytváří tyto objekty fascinující panoráma archetypálně působící krajiny, ve které je místo pro uvažování o podstatě a důležitosti základních lidských věcí. Jeho rytiny jako by se obnažovaly nejvnitřnější pocity člověka, proces jeho prožívání světa složený z mnoha útržkovitých emocí. Jsou obtížně uchopitelné a popsatelné, s každou snahou o názorné zobrazení by ztratily přesvědčivost. Lze je jen letmo naznačit zástupnými „obrazy“- krajinami zákoutí vědomí bez konkrétních tvarů a dějů. \nObdobný imaginativní krajinný prvek rozvinuly výrazně Volrábovy práce z posledních let. Jedná se o barevně zcela redukované desky z taveného skla s řezanými, pískovanými a broušenými reliéfními prvky, horizontální pásy s průhledy či zcela temnými siluetami. Přes vnějškovou podobnost však nejde o reálné zobrazení přírodní scenérie. Práce evokují pocit ocitání se v sevřeném prostoru, který představuje jakési intimní místo, otevřené pro uvědomění si soukromých a skrytých nadějí, zklamání, radostí i smutků a všech rozporuplností lidských citů. Temné několikadílné řeky mohou být podníceny zážitkem vnímané reality ale zároveň mohou být podobenstvím o skrytých ponorných řekách v lidských duších.\nSilně emotivně podbarvená je také řada jeho hlav – ať již ve formě stylizovaných siluet či v podobě náznakových tvarů řezaných do čtvercových desek. Rysy tváře v nich chybí. Plocha obrysu je zato zbrázděná rozsáhlými zásahy, jako matrice, do níž se otiskly všechny dobré i špatné zážitky. Přes razanci zpracování a syrovost zásahů nepůsobí dojmem prožívání krutosti, sklo trhané mohutnými zářezy není zraňující. Je v nich spíše uklidňující ticho smíření jaké je ve vrásčitých tvářích starých lidí, kteří prošli životními zkušenostmi jak bolestnými, tak naplněnými štěstím. Na stojících čtvercových deskách tvoří plochu stylizované tváře hluboké liniové zářezy, vedoucí až k destrukci skrz desku skla. Silueta hlavy prosvítající v temném podkladu září jako místo, kudy proniká světlo do temnoty dějů. Objekt tak může být výpovědí o naději, ať je již ukrytá v někom blízkém či vizi nazývané „anděl“.\nVedle sklářských realizací jsou Volrábovy malby plné měkkého světla, křehkosti a barevné jemnosti. Drsná drásavá neuhlazenost výrazu skla je v nich nahrazena subtilní chvějivostí linií i ploch, často se překrývajících či napolo smazaných, jako by se hledaný tvar obtížně rodil, hledajíce váhavě svou pravou formu. I když jsou v nich zašifrované motivy postav, mají opět podobu jakýchsi vnitřních krajin. Nejsou naplněny nervním napětím, ale spíše zklidněním, jakkoliv děj do nich zasazovaný není prostý traumatických momentů. Vše jako by bylo pozorováno za hedvábnou zástěnou srozuměného smíření. \nSklo i malba se pro Mariana Volrába stávají prostředkem vyjádření skrytých nálad, intimních niterných zpovědí o prožívání celého spektra pocitů od melancholie a beznaděje, až po pokoru před velikostí věcí vesmíru, které člověka přesahují. Jeho práce mají výrazně meditativní charakter a usilují o navození schopnosti zastavit se a vnímat věci, které se ztrácejí v každodenním shonu.\n\n\n\n\n"}
{"id": "977497", "url": "https://cs.wikipedia.org/wiki?curid=977497", "title": "Vysílač Veľká lúka", "text": "Vysílač Veľká lúka\n\nVysílač Veľká lúka je bývalý rádiový vysílač na Slovensku. Nachází se na stejnojmenném vrchu v pohoří Lúčanská Malá Fatra, mezi městy Žilina a Martin. Je vzdálen pouze cca 300 m od vysílacího střediska Krížava.\nKonstrukce příhradového stožáru má výšku 60 m a během provozu antény šířily signál Rádia Zet a Fun Radia. Až do ukončení provozu patřil s vyzařovaným výkonem 20 kW mezi nejvýkonnější vysílače na Slovensku a díky značné nadmořské výšce byl jeho signál dostupný na velké části území Slovenska. Přesah umožňoval přijímat signál i na Liptově, Oravě, Středním Pováží, části Moravy a Slezska, ale nezřídka i v Podunajské nížině.\n\nK nedalekému vysílači na Krížavě vede asfaltová cesta z Vrútek, odtud po chodníku.\n\n\n"}
{"id": "977498", "url": "https://cs.wikipedia.org/wiki?curid=977498", "title": "Římskokatolická farnost Krasonice", "text": "Římskokatolická farnost Krasonice\n\nŘímskokatolická farnost Krasonice je územní společenství římských katolíků v rámci děkanátu Telč brněnské diecéze s farním kostelem svatého Vavřince.\nPrvní písemná zmínka o kostele svatého Vavřince pochází ze začátku 14. století. Původně gotický kostel byl několikrát přestavován, barokní podobu získal v roce 1771. Důkladnou opravou prošel na přelomu 19. a 20. století.\nFarnost spravují premonstráti z kláštera v Nové Říši. Administrátorem excurrendo byl od 1. ledna 2004 do konce dubna 2013 P. Mgr. Bernard František Palka OPraem.Od 1. května 2013 je administrátorem excurrendo Rmus. D. Mgr. Marian Rudolf Kosík OPraem..\n\nDnem vzájemných modliteb farností za bohoslovce a bohoslovců za farnosti brněnské diecéze je 17. září. Adorační den připadá na nejbližší neděli po 22. lednu. Ve farnosti se pravidelně koná tříkrálová sbírka. V roce 2017 se při sbírce vybralo v Krasonicích 9 037 korun.\n\n"}
{"id": "977499", "url": "https://cs.wikipedia.org/wiki?curid=977499", "title": "Vysílač Krížava", "text": "Vysílač Krížava\n\nVysílač Krížava (1451 m) je rozhlasový a televizní vysílač na Slovensku. Nachází se na stejnojmenném vrchu v pohoří Lúčanská Malá Fatra, mezi městy Žilina a Martin.\nKonstrukce sloupu má výšku 116 m a je podobná s vysílačem Kráľova hoľa. Do provozu byl uveden 23. ledna 1970, kdy začal jako první vysílač v ČSSR šířit televizní signál v barvě. Definitivní vysílač 2. programu byl na Krížavě spuštěn 9. května 1973.\n\nVedle vysílače se nachází volně stojící ocelová telekomunikační věž, jak i velká obslužná budova. Součástí vysílacího střediska je i pracoviště pro řízení letového provozu, monitorující vzdušný prostor nad Slovensku.\n\nStředisko patří mezi nejvýkonnější vysílače na Slovensku a díky značné nadmořské výšce je jeho signál dostupný na velké části území země. Prioritně má pokrýt Horní Pováží, Turec, Kysuce a část Horní Nitry, ale přesahy umožňují přijímat signál i na Liptově, Oravě, Středním Považí, části Moravy a Slezska, ale nezřídka i v Podunajské nížině.\n\nSignál, šířený z Krížavy navazuje na vysílače Velká Javorina, Nad oborou, Suchá hora, Kráľova hoľa, Úložisko a Magurka.\n\nAntény rozhlasového vysílání se nacházejí ve výšce 63 m, tj. v nadmořské výšce 1514 m n. m.\n\nV květnu 2011 bylo z vysílače ukončeno šíření analogového signálu Dvojky a TV JOJ, v srpnu 2011 i Jednotky.\n\nVysílání přechodového multiplexu DVB-T bylo z vysílače spuštěno 22. prosince 2009 a ukončeno 1. července 2011. 1. června 2011 byla spuštěna distribuce druhého multiplexu. V únoru 2013 bylo z vysílače spuštěno vysílání veřejnoprávního multiplexu a v březnu 2013 vysílání prvního multiplexu. Antény jsou umístěny ve výšce 105 m, tj. v nadmořské výšce 1556 m.\n\nTestovací provoz digitálního rozhlasového vysílaní ve standardu DAB+ byl zahájen 31. května 2017. Multiplex obsahuje deset programových služeb.\n\nAntény digitálního rozhlasového vysílání se nacházejí ve výšce 82 m, tj. v nadmořské výšce 1533 m n. m.\n\nK vysílači vede asfaltová cesta z Vrútek. Značkované chodníky na Krížavu vedou z Turie a města Martin, a také ze sousedních vrcholů hřebene.\n\n\n"}
{"id": "977500", "url": "https://cs.wikipedia.org/wiki?curid=977500", "title": "Fisherman's Friend", "text": "Fisherman's Friend\n\nFisherman's Friend je značka silných mentolových pastilek vyráběných firmou Lofthouse ve Fleetwoodu, Lancashire, Anglie.\n\nFisherman's Friend byl vyvinut lékařem Jamesem Lofthousem v roce 1865 na zmírnění různých dýchacích potíží rybářů, kteří pracovali v extrémních podmínkách Severního moře. Původně vyvinul tento lék ve formě velmi silné mentolové a eukalyptové tekutiny. Později ve formě malých pastilek, které byly snadnější na přepravu. Podle výrobce začali rybáři odkazovat na pastilky jako na \"přítele\" (friend), proto jméno. Co se týče receptury, zůstaly Fisherman´s Friend v podstatě nezměněny.\n\nOriginální Extra Strong pastilky obsahují cukr, výtažky z lékořice, mentol, eukalyptový olej, tragant, a paprikovou tinkturu. Verze bez cukru obsahuje sorbitol, mentol, sakralózu a Acesulfam draselný.\n\nFisherman´s Friend jsou nyní k dispozici ve více než stovce zemí, v různých příchutích, z nichž některé jsou k dispozici pouze v některých zemích. Některé příchuti jsou bez cukru, sáčky s nimi jsou pruhované. V ČR je možné koupit Fisherman´s Friend pouze v základní mentolové příchuti, nebo mentol bez cukru.\n\n"}
{"id": "977502", "url": "https://cs.wikipedia.org/wiki?curid=977502", "title": "Cian Ciarán", "text": "Cian Ciarán\n\nCian Ciarán (* 16. června 1976 Bangor, Wales) je velšský hudebník a skladatel.\n\nOd roku 1993 je členem rockové skupiny Super Furry Animals a několik let působil spolu s Kevinem Tamem v projektu Acid Casuals. V roce 2003 hrál na albu ' skupiny The Zephyrs. Poté, co skupina Super Furry Animals přestala v roce 2010 vystupovat (o pět let později začala opět vystupovat), vydal se Cian Ciaran na sólovou dráhu. Své první sólové album nazvané ' vydal v srpnu 2012. Druhé \"\" následovalo v září 2013. V březnu 2015 vydal nový singl „“.\n\nOd roku 2014 rovněž působí ve skupině Zefur Wolves. V roce 2014 spolupracoval s auralským hudebníkem Wildingem; z jejich spolupráce vzešly písně „“ a „“. Roku 2016 dokončil hudbu k představení \"Rhys and Meinir\", kterou nahrál orchestr BBC National Orchestra of Wales a vypravěčem byl herec Rhys Ifans. Ciarán na této kompozici pracoval téměř dvacet let. Studiová verze díla vyšla roku 2017.\n\nJeho bratrem je bubeník Dafydd Ieuan, který rovněž působí ve skupině Super Furry Animals.\n\n\n\n"}
{"id": "977503", "url": "https://cs.wikipedia.org/wiki?curid=977503", "title": "Vysílač Kráľova hoľa", "text": "Vysílač Kráľova hoľa\n\nVysílač Kráľova hoľa je rádiový a televizní vysílač na Slovensku. Nachází se na vrcholu Kráľovy holi v nadmořské výšce 1929 m v pohoří Nízké Tatry, nad obcí Šumiac.\nStožár vysílače má výšku 137,5 m a je konstrukčně podobný s Vysílačem Krížava. Předchůdce současného vysílače byl do provozu uveden v roce 1960, o rok později byl přemístěn do nynější provozní budovy.\n\nVedle vysílače se nachází velká obslužná budova, ve které je i meteorologická stanice a sídlo Horské záchranné služby.\n\nVysoký výkon a nadmořská výška vysílače dovolují příjem signálu na 1/4 území Slovenska. Jeho úkolem je pokrýt zejména město Poprad, okolí Tater, Spiš a Gemer. Přesahy umožňují přijímat signál i na Liptově, Oravě, Horehroní, části Východoslovenské nížiny a Novohradu, ale zachytitelný je i na území Polska, Ukrajiny a Maďarska.\n\nAntény rozhlasového vysílání se nacházejí ve výšce 59 m, tj. v nadmořské výšce 1988 m.\n\nAnalogové vysílání Jednotky, Dvojky a TV Markíza bylo ukončeno v roce 2011.\n\nVysílání prvního multiplexu DVB-T bylo z vysílače spuštěno 22. prosince 2009 a bylo ukončeno 27. července 2011. 27. června 2011 byla spuštěna distribuce veřejnoprávního multiplexu. Antény jsou umístěny ve výšce 120 m, tj. v nadmořské výšce 2049 m.\n\nK vysílači vede z části asfaltová cesta z obce Šumiac. Značené turistické trasy na Královu holi vedou i z Telgártu, Liptovské Tepličky nebo Spišského Bystrého.\n\n\n"}
{"id": "977507", "url": "https://cs.wikipedia.org/wiki?curid=977507", "title": "Hypergolická reakce", "text": "Hypergolická reakce\n\nHypergolická reakce je velice exotermní chemická reakce, při níž po smísení dvou chemikálií vzniká samovolně a okamžitě velmi horký plamen. Mezi chemiky je nejoblíbenější oxidace anilinu nebo hydrazinu pomocí oxidačního činidla na bázi dimeru oxidu dusičitého (tedy jeho kapalné formy) podle rovnice (palivo je hydrazin):\n\nTéto reakce se využívá k pohonu raket. Nevýhodou je vysoká toxicita a žíravost složek reakce.\n\nDo ledem zchlazené zkumavky aplikujeme dostatečné množství NO (provádíme v digestoři nebo venku) dokud nezkapalní (nevznikne NO). Poté upevníme do laboratorního stojanu. a dlouhou pipetou vstříkneme anilin nebo hydrazin (asi 1 ml). V té chvíli dojde k hypergolické reakci s charakteristickým dusivým zvukem, jenž je podobný zvuku gumového medvídka v roztaveném KClO.\n"}
{"id": "977512", "url": "https://cs.wikipedia.org/wiki?curid=977512", "title": "Andorra na Zimních olympijských hrách 2014", "text": "Andorra na Zimních olympijských hrách 2014\n\nAndorra se účastní ZOH 2014, reprezentuje ji šest sportovců ve třech sportech.\n\nKevin Esteve, Marc Oliveras, Joan Verdu Sanchez a Mireia Gutierrez\n\nLaure Soulie\n\nLluis Marin Tarroch\n\n"}
{"id": "977518", "url": "https://cs.wikipedia.org/wiki?curid=977518", "title": "Chabenec (Nízké Tatry, 1516 m)", "text": "Chabenec (Nízké Tatry, 1516 m)\n\nChabenecje horský vrchol o nadmořské výšce 1515,50 m v jihozápadní části Ďumbierských Tater.\n\nČástečně holnatý vrch se nachází nad Sopotnickou dolinou, severně od obcí Ráztoka a Pohronský Bukovec a Medzibrod. Leží v jihozápadním výběžku rozsochy Ráztocké (1565 m) a Ondrejské holi (1591 m).\n\nNa vrchol nevede značený cesta a nejsnáze dostupný je odbočkou z značené trasy, vedoucí z obce Ráztoka na Ondrejskou holi (1591 m)\n"}
{"id": "977519", "url": "https://cs.wikipedia.org/wiki?curid=977519", "title": "Tiktaalik", "text": "Tiktaalik\n\nTiktaalik byl rod pozdně devonské nozdraté ryby, žijící v době před asi 380 miliony let. Struktura jejích předních ploutví naznačuje, že se mohla pohybovat na souši, bývá proto pokládána za spojovací článek mezi rybami a tetrapody. Někdy se s nadsázkou hovoří o rybě, která umí dělat kliky. Má mnohem blíže k tetrapodům (nemá ale ještě prsty), než k jakékoli rybě včetně latimérie a bahníka. Patří do skupiny zvané Tetrapodomorpha, spolu se svými příbuznými jako např. \"Eusthenopteron\" a stejně jako obojživelníci, plazi, ptáci a savci.\n\nNa rozdíl od jakékoliv dnešní ryby dokázal otáčet hlavou bez ohledu na trup. Tiktaalik postrádal hřbetní ploutev, tukovou ploutvičku, postrádal také břišní ploutev. Měl malou ocasní ploutev, prsní ploutev a řitní ploutev. Měl poměrně silné ploutve, kterými se zřejmě dokázal pohybovat i po souši, ale jen krátce. To se mu mohlo hodit, když musel přejít z vysychajícího jezírka do jiného, nebo když zaútočila nějaká dravá ryba. Tiktaalik dorůstal délky od 1 do 3 metrů, tělo měl kryté tuhými šupinami. Byl to dravec s plochou hlavou a ostrými zuby. Žil v mělkých pobřežních vodách, na pevninu se patrně uchyloval pouze před útoky větších ryb. Dýchal plícemi i žábrami.\n\nPozůstatky tohoto živočicha byly objeveny v létě 2004 na Ellesmerově ostrově v říčních usazeninách z doby před 380 miliony let (tehdy se Kanadské arktické souostroví nacházelo v blízkosti rovníku). Dostal jméno \"Tiktaalik\", což v jazyce místních Inuitů znamená cosi jako velká říční ryba, u nás název odpovídá mníkovi. Formálně byl typový druh \"T. roseae\" popsán roku 2006.\n\nTiktaalik je tak unikátní, že se objevuje v množství knih a dokumentů, které byly psány či natáčeny po jeho objevu. Objevuje se například v dokumentu \"Triumf obratlovců\" od Davida Attenborougha, konkrétně v prvním díle s názvem \"Z moří do oblak\", kde je vyobrazen podle pravděpodobné teorie jako predátor mělčin a tvor schopný se pohybovat i po souši. Nalezneme jej také v  \"Armageddonu zvířecí říše\", kde je vyobrazen jako tvor žijící o 15 milionů let později, než ve skutečnosti žil. Je také v množství knih, např. v knize jednoho z objevitelů Neila Shubina \"Ryba v nás\" a v jeho stejnojmenném třídílném videodokumentu.\n\nV písni \"Endless Forms Most Beautiful\" stejnojmenného alba finské symfonic metalové skupiny \"Nightwish\" je tiktaalik také zmíněn. Celé album je inspirováno vývojem druhů.\n\n\n"}
{"id": "977521", "url": "https://cs.wikipedia.org/wiki?curid=977521", "title": "Madlenka", "text": "Madlenka\n\nMadlenka je typické francouzské pečivo z piškotového těsta, které má tvar mušličky. Podle tradičního receptu se do těsta na madlenky přidávají velmi na jemno namleté ořechy, nejčastěji mandle. Často se do těsta přidává také nastrouhaná citronová kůra, nebo květy levandule kvůli vůni.\nMadlenky pocházejí z lotrinského města Commercy v severozápadní Francii.\n\nSvé jméno údajně získaly podle Madeleine Paulmierové, služebné polského krále a lotrinského vévody Stanislava I. Leszczyńského. Ta je upekla pro jeho zetě, francouzského krále Ludvíka XV., jemuž zachutnaly natolik, že jim začal říkat madlenky. Podle jiné legendy byla jejich vynálezkyní jistá lotrinská dívka jménem Madelaine, která tyto zákusky z piškotového těsta nabízela účastníkům svatojakubské pouti směřujícím do Santiaga de Compostela. To by vysvětlovalo jejich tvar, neboť mušle je symbolem svatojakubské pouti.\n\nOd konce 19. století až do období těsně před začátkem druhé světové války se madlenky prodávaly na vlakovém nádraží v lotrinském městě Commency. Prodejci donesli velké proutěné koše plné madlenek a jeden přes druhého vykřikovali jména továren, jejichž výrobky nabízeli ke koupi. Tento svérázný a hlučný způsob prodeje se stal vyhledávanou místní atrakcí a přispěl tak k růstu popularity madlenek.\n\nV díle Hledání ztraceného času spisovatele Marcela Prousta se objevuje známá příhoda s madlenkou, která slouží k ilustraci rozdílu mezi úmyslným vzpomínáním a vzpomínáním mimovolním. Proust chápe úmyslné vzpomínání jako akt rozumu, to je, vzpomínky jsou vyvolávány úmyslnou snahou vzpomenout si na události, lidi nebo místa. Proustův protagonista si pak stěžuje, že takové vzpomínky jsou nevyhnutelně nekompletní a nenesou v sobě esenci minulosti. Nejznámějším příkladem mimovolního vzpomínání je příhoda s madlenkou, která se vyskytuje v prvním a posledním díle Hledání ztraceného času – ve Světě Swannových, respektive v Čase znovu nalezeném. V této epizodě si protagonista díky konzumaci madlenky namočené v čaji mimovolně rozvzpomene na momenty z dětství, které se mu na rozdíl od úmyslného vzpomínání jeví jako velmi živé a intenzivní.\n\n\n"}
{"id": "977522", "url": "https://cs.wikipedia.org/wiki?curid=977522", "title": "Ďumbierské Tatry", "text": "Ďumbierské Tatry\n\nĎumbierské Tatry jsou geomorfologický podcelek Nízkých Tater. Zabírají vyšší západní, turisticky atraktivnější část pohoří. Velká část území patří do národního parku Nízké Tatry. \n\nPohoří se táhne v délce asi 50 km směrem ze západu na východ mezi údolími Váhu a Hronu. Na severu sousedí s Liptovskou kotlinou, na jihu ho Horehronské podolí odděluje od Slovenského rudohoří a Bystrických vrchů. Od Starohorských vrchů na západě dělí pohoří Hiadeľské sedlo a od Královohoľských Tater na východě sedlo Čertovica.\n\nZ geomorfologického hlediska je pohoří geomorfologický podcelek Nízkých Tater. \n\n\nViz hlavní článek Nízké Tatry\n\nViz hlavní článek Nízké Tatry\n\nĎumbierské Tatry patří mezi turisticky nejatraktivnější a po Vysokých Tatrách i nejnavštěvovanější pohoří Slovenska. Vybudovaná nebo v posledních letech výrazně zmodernizovaná střediska poskytují množství hotelů, autokempinků, sedačkových lanovek a vleků. Střediska Jasná, Tále, Srdiečko, Donovaly nebo Čertovica jsou s vysokým komfortem nabízených služeb zajímavá na zimní i letní turistiku.\n\nPro turisty je přitažlivá zejména nejvyšší centrální část pohoří, kde hlavní hřeben přesahuje čtyřmi vrcholy výšku 2000 m n. m. Hřeben je přístupný lanovkami a množstvím značených stezek. Pro horolezce je atraktivní okolí Ďumbieru a Kohútiku, jakož i vápencové stěny nad Demänovskou ledovou jeskyní.\n\n\n"}
{"id": "977524", "url": "https://cs.wikipedia.org/wiki?curid=977524", "title": "Julia Lipnická", "text": "Julia Lipnická\n\nJulia Lipnická (rusky Ю́лия Вячесла́вовна Липни́цкая) (* 5. červen 1998, Jekatěrinburg, Rusko) je ruská krasobruslařka. Je juniorskou mistryní světa (2012), mistryní Evropy (2014) a olympijskou vítězkou v týmové soutěži na Zimních olympijských hrách 2014. V roce 2017 oznámila ukončení své kariéry a přiznala, že trpí anorexií. \n\n"}
{"id": "977525", "url": "https://cs.wikipedia.org/wiki?curid=977525", "title": "Kotliská", "text": "Kotliská\n\nKotliská jsou horský vrchol o nadmořské výšce 1937 m nacházející se v hlavním hřebeni Nízkých Tater, západně od Poľany, nad obcí Krpáčovo. Přes vrchol prochází červeně značená turistická stezka cesta hrdinů SNP. Z Kotlisk vybíhá na jih rozsocha Skalky.\n\n\n"}
{"id": "977527", "url": "https://cs.wikipedia.org/wiki?curid=977527", "title": "Krúpova hoľa", "text": "Krúpova hoľa\n\nKrúpova hoľa je skalnatý vrch o nadmořské výšce 1928 m v hlavním hřebeni Nízkých Tater, ležící v jejich nejvyšší ďumbierské části. Nachází se západně od Ďumbieru, na který vede z Krúpovy hole chodník.\n\n\n"}
{"id": "977530", "url": "https://cs.wikipedia.org/wiki?curid=977530", "title": "Kastilská koruna", "text": "Kastilská koruna\n\nKastilská koruna (španělsky \"Corona de Castilla\", latinsky \"Corona Castellae\") je pojmenování středověkého a novověkého státu na Pyrenejském poloostrově. Jako vznik Kastilské koruny jako historické územní jednotky se běžně označuje poslední a definitivní unie Kastilského a Leónského království v roce 1230. V tomto roce nastoupil kastilský král Ferdinand III. na uvolněný leónský trůn (ke kterému patřila i Galicijské a Asturské království). Kastilská koruna se v roce 1479 spojila s Aragonskou korunou v podobě sňatku tzv. katolických Veličenstev Ferdinanda II. Aragonského a Isabely Kastilské.\n\nKastilská koruna v průběhu reconquisty se rozrůstala na jih poloostrova, v počátcích kolonialismu i na Kanárské ostrovy a do Nového světa.\n\n\n"}
{"id": "977536", "url": "https://cs.wikipedia.org/wiki?curid=977536", "title": "Finsko na Zimních olympijských hrách 2014", "text": "Finsko na Zimních olympijských hrách 2014\n\nFinsko na Zimních olympijských hrách 2014 v Soči reprezentovalo 103 sportovců v 9 sportech.\n\n"}
{"id": "977539", "url": "https://cs.wikipedia.org/wiki?curid=977539", "title": "Poľana (Nízké Tatry)", "text": "Poľana (Nízké Tatry)\n\nPoľana je vrch o nadmořské výšce 1889 m v hlavním hřebenu Nízkých Tater mezi Kotlisky a Derešemi nad Dolnou Lehotou. Z vrcholu vybíhá na sever mohutná rozsocha k hoře Bôr. Vrcholem vede Cesta hrdinů SNP.\n\n\n"}
{"id": "977540", "url": "https://cs.wikipedia.org/wiki?curid=977540", "title": "Slovinsko na Zimních olympijských hrách 2014", "text": "Slovinsko na Zimních olympijských hrách 2014\n\nSlovinsko na Zimních olympijských hrách 2014 reprezentuje 66 sportovců, kteří se účastní her ve dnech 7.–23. února 2014. Poprvé v samostatné historii země se Slovinsko na olympijských hrách představilo v ledním hokeji. 12. února vyhrála Tina Mazeová sjezd žen a získala pro Slovinsko první zlatou medaili na zimních olympijských hrách v historii.\n"}
{"id": "977541", "url": "https://cs.wikipedia.org/wiki?curid=977541", "title": "Bôr", "text": "Bôr\n\nBôr je trojvrcholová hora Nízkých Tater o nadmořské výšce 1888 m v boční rozsoše vybíhající z Poľany (1889 m). Leží nad Demänovskou dolinou a je z ní kruhový rozhled.\n\n\n"}
{"id": "977543", "url": "https://cs.wikipedia.org/wiki?curid=977543", "title": "Polsko na Zimních olympijských hrách 2014", "text": "Polsko na Zimních olympijských hrách 2014\n\nPolsko na Zimních olympijských hrách v Soči reprezentuje 59 sportovců v 11 disciplínách.\n"}
{"id": "977545", "url": "https://cs.wikipedia.org/wiki?curid=977545", "title": "Veľký Gápeľ", "text": "Veľký Gápeľ\n\nVeľký Gápeľ je vrch v Nízkých Tatrách o nadmořské výšce 1776 m, který odděluje Bystrou dolinu a dolinu Zelenská Mlynná. Nevede na něj žádný značený chodník.\n\nHřeben Veľký Gápeľ se odděluje od hlavního hřebene Nízkých Tater v Ďumbierském sedle (1740 m), kde stojí Chata generála Milana Rastislava Štefánika. Táhne se jihozápadně až nad Mýto pod Ďumbierom a Stupku, kde zaniká v podhůří.\n\nVeľký Gápeľ (1776 m), Nízké Tatry – Horydoly.cz\n"}
{"id": "977549", "url": "https://cs.wikipedia.org/wiki?curid=977549", "title": "David Suchařípa", "text": "David Suchařípa\n\nDavid Suchařípa (* 18. března 1965 Praha) je český herec. Je synem herce Leoše Suchařípy.\n\nVystudoval Pražskou konzervatoř. Od roku 1996 je hercem na volné noze.\n\nJe známý ze seriálu Ordinace v růžové zahradě jako gynekolog MUDr. Marek Kroupa. Je členem týmu Real TOP Praha, v jehož dresu se zúčastňuje charitativních zápasů a akcí.\n\nVe volném čase jezdí závody rallye, kde jezdí aktuálně s vozem Subaru Impreza STi navigovaný Lukášem Karlíkem v barvách týmu Eruanno Rally Team. V minulosti jezdit pro týmy K.I.T. Racing či JT Rocksteel Rally Team, tedy tým Jaromíra Tomaštíka. Toho taky mimo jiné navigoval na Pražském Rallysprintu 2016, stejně jako v roce 2011 Petra Kačírka v Subaru Impreza STi u týmu Duck Racing. V roce 2016 zavítal po letech znovu do okruhového Octavia Cupu.\n\n\n"}
{"id": "977550", "url": "https://cs.wikipedia.org/wiki?curid=977550", "title": "Alina Szapocznikow", "text": "Alina Szapocznikow\n\nAlina Szapocznikow (16. května 1926 Kalisz – 2. března 1973 Passy) byla polská sochařka, která vystudovala na Vysoké škole uměleckoprůmyslové v Praze a na École nationale supérieure des beaux-arts v Paříži.\n\nAlina Szapocznikow se narodila v rodině židovských lékařů v Kalisz v Polsku. Za války byla nejprve internována v ghettech v Pabianici a Lodži, po likvidaci ghetta roku 1942 byla postupně vězněna v koncentračních táborech Osvětim, Bergen Belsen a nakonec v Terezíně, kde se dočkala osvobození.\nPo válce se v Praze spřátelila s Bedřichem Stefanem a učila se kamenosochařskému řemeslu nejprve v dílně Otakara Velímského v Holešovicích. Odtud byla přijata do ateliéru prof. Josefa Wagnera na VŠUP. V roce 1947 odjela do Paříže a studovala v ateliéru Paul Niclausse na École nationale supérieure des beaux-arts. Zde se seznámila s polským historikem umění a ředitelem Muzea moderního umění v Lodži Ryszardem Stanislawskim, za kterého se provdala. Roku 1951 onemocněla tuberkulózou a vrátila se do Polska.\nPodílela se na pracích při obnově varšavského Starého Města, na památníku v Osvětimi, příprav polského pavilonu pro Expo 58 v Bruselu (autorem pavilonu byl Roman Cieslewicz) a soutěže na pomník F. Chopina. Roku 1961 se zúčastnila sochařského symposia v St. Margarethen.\n\nV roce 1962 měla sólovou výstavu v polském pavilonu na 31. bienále v Benátkách a následujícího roku se se synem Piotrem Stanislawským a druhým manželem, Romanem Cieslewiczem usadila natrvalo v Paříži.\nV roce 1968 jí byla diagnostikována rakovina prsu.\nO pět let později, 2. března 1973 zemřela v Praz-Coutant ve Francii ve věku 46 let.\n\nV roce 1946 se pod vedením Bedřicha Stefana podílela jako kamenosochařka na restaurování Braunových soch v Kuksu.\nZ jejích raných prací se zachovaly reliéfy (1946) a menší figurální studie ovlivněné J. Wagnerem (Rybářka, 1947–49). Pomník Matka s dítětem vytvořila v Paříži roku 1949. Po přenesení do Varšavy byla socha roku 2013 zničena vandaly. V Praze poznala dílo Otto Gutfreunda a během studií v Paříži se seznámila s díly Hanse Arpa, Ossipa Zadkina, Henry Moora and Alberta Giacomettiho. Po návratu do Polska modelovala řadu portrétů přátel, figurální sochy jako apoteózu mládí a ženství (První láska, Nesnadný věk, 1956) a několik návrhů k pomníkům.\nV roce 1955 Szapocznikow vytvořila „Exhumovaného“, sochu v neúplném tvaru a zdánlivě opotřebované hmotě, jako hold maďarskému politikovi Lázsló Rajkovi, který se stal obětí stalinského režimu. V Musée Rodin v Paříži vystavila Pomník pro spálené město (železobeton, 1956).\nNa konci 50. let odlévá menší sochy v olovu a od figurace se posunuje směrem k abstrakci (Postava, 1959, Nahá, 1961).\n\nPo roce 1960 se připojila k proudu materiálové abstrakce s odkazy k figuraci (Hlava, Postava) a začala modelovat v plastickém cementu, který kombinovala s kameny, kovem a různými předměty.\nPo definitivním přestěhování do Paříže (1963) se dostává do okruhu umělců spjatých s Nouveau Réalisme, založeným Yvesem Kleinem a kritikem Pierre Restanym.\n\nTvořila asambláže z částí strojů a automobilů v kombinaci s lidskou figurou. Od roku 1965 používala syntetické materiály, zejména transparentní polystyren a houbovitý polyuretan, pro odlitky částí vlastního těla a tváře (Autoportrét, 1966, Vícenásobný portrét, 1967).\nS jejím onemocněním souvisí série Tumeurs personifiers, která vznikala závěrem 60. let. Až do konce života tvořila sochy a instalace, jimiž se vyrovnávala s blížící se smrtí. Odlitky částí těla svého syna v plastické hmotě rozřezala a vylisovala v sérii Herbář (1972). Posledními díly jsou instalace Suvenýr ze svatebního stolu šťastné ženy (1972), expresivní asambláž Popelníček slaměného vdovce (1972) a text Kluziště v kráteru Vesuvu.\nRoku 1998 vznikl dokumentární film (48 min) režiséra Krzysztofa Tchórzewskiego In articulo mortis – Alina Szapocznikow (1928–1973).\nRoku 2007 vyšla publikace Fotorzezby, 20 fotografií děl Aliny Szapocznikow od Romana Cieslewicze, zhotovených roku 1971 za spolupráce autorky a představených na Documenta 12 v Kasselu.\n\n\n"}
{"id": "977552", "url": "https://cs.wikipedia.org/wiki?curid=977552", "title": "Karusel (soustruh)", "text": "Karusel (soustruh)\n\nKarusel (z franc. \"caroussel\", kolotoč) nebo vertikální soustruh je obráběcí stroj k soustružení velkých a spíše plochých obrobků. Obráběný kus je horizontálně (vodorovně) vyrovnán a upnut na upínací desku, která se otáčí kolem svislé osy (C). \n\nKarusely se dělí na jednostojanové a dvoustojanové s příčníkem, který omezuje výšku obrobku. Základní parametry stroje jsou: průměr upínacího stolu (desky), maximální výška od stolu po nožovou hlavu a maximální možná hmotnost obrobku. Běžné karusely v ČR mají upínací desku o průměru od 800 mm do 5000 mm. Rekordmanem v ČR je karusel ČKD BK vyrobený kvůli vodnímu dílu Dalešice (1970 -78), kde je deska o průměru 7992 mm. A jelikož je to karusel jednostojanový, lze při odjetí stojanu a naskládání náplatků na desku soustružit průměr až 16,5 m.\n\nNa karuselech se v dnešní době obvykle soustruží pouze v osách Z (vertikální osa) a X (horizontální osa). U stroje plně vybaveného CNC je k dispozici i osa C, užívaná pro frézování nebo vrtání, jelikož upínací deska se může v ose C otáčet o zadaný úhel v toleranci desetin úhlových minut. Co se přesnosti týče, dodržují se bez problému (samozřejmostí je přesné měření a zkušenosti) H tolerance dle ISO a v případě velmi přesných prací je možno soustružit průměr 2000 mm v toleranci ± 0,02 mm.\n\n"}
{"id": "977557", "url": "https://cs.wikipedia.org/wiki?curid=977557", "title": "Dům U Bílého jednorožce (Plzeň)", "text": "Dům U Bílého jednorožce (Plzeň)\n\nLékařský dům na náměstí Republiky čp. 53 v Plzni je součástí plzeňské městské památkové rezervace. Tento secesní dům tu stojí již od 19. století, kdy zde byla lékárna. Vybavení lékárny je dnes vystaveno v Chotěšovském domě, kde sídlí Národopisné muzeum Plzeňska. V dnešní době zde stále funguje lékárna, v horních patrech jsou soukromé ordinace (např. gynekologie, praktický lékař). Na domě jsou sgrafita od Mikoláše Alše, která jsou chráněna jako kulturní památka České republiky.\n\n\n\n\n"}
{"id": "977560", "url": "https://cs.wikipedia.org/wiki?curid=977560", "title": "Bezděkovský dům (Plzeň)", "text": "Bezděkovský dům (Plzeň)\n\nBezděkovský dům se nachází u domu Anny Kreslové na náměstí Republiky v Plzni. Gotický dům byl přestavěn v letech 1905-1909 do secesního slohu. Je chráněn jako kulturní památka České republiky.\n\n\n\n\n\n"}
{"id": "977565", "url": "https://cs.wikipedia.org/wiki?curid=977565", "title": "Robert Kraft", "text": "Robert Kraft\n\nRobert Emil Kraft (3. října 1859, Lipsko – 10. května 1916, Haffkrug, dnes součást obce Scharbeutz) byl německý spisovatel, autor dobrodružných, detektivních a fantastických kolportážních románů, z nichž nejznámější je jeho cyklus \"Detektiv Nobody\".\n\nRober Emil Kraft se narodil v Lipsku roku 1859 jako syn bohatého obchodníka s vínem. Jeho rodiče se brzy rozvedli, ze střední školy byl vyloučen pro časté absence a dvakrát se pokusil o útěk z domova. Na příkaz otce se vyučil zámečníkem a poté vystudoval strojařinu na Královské Vyšší odborné škole v Saské Kamenici.\n\nRoku 1889 ukradl svému otci větší částku peněz, aby mohl cestovat po světě. Byl zatčen a krátce vězněn. Po propuštění se nechal v Hamburku v najmout na loď \"Shakespeare\", se kterou se dostal do Londýna, pak do New Yorku a nakonec do Grónska, kde loď ztroskotala. Byl zachráněn a další jeho cesta vedla do Kanady, San Franciska, plavil se na Samou a do Austrálie navštívil Kalkatu a Bombaj. Na lodích pracoval jako námořník, steward i jako kuchař. \n\nV červenci roku 1890 byl v Suezu, odkud chtěl do Istanbulu. Plavil se jako černý pasažér na britském parníku, na kterém vypukla cholera. Rovněž onemocněl a v Istanbulu byl léčen v německé nemocnici. Zde byl chycen německými úřady a musel na tři roky narukovat do Královského námořnictva ve Wilhelmshavenu.\n\nPo propuštění z vojenské služby roku 1894 se vrátil zpět do Egypta, kde žil jako pouštní lovec v Libyjské poušti. Zde se setkal s tajemnou sektou tančících dervišů, která na něj hluboce zapůsobila a díky které se začal zabývat nadpřirozenem a okultismem a rozhodl se stát se spisovatelem.\n\nRoku 1895 se vrátil do Lipska a marně se snažil usmířit se s otcem. Oženil se s dcerou obchodníka s vínem a měl s ní dvě dcery. Uzavřel smlouvu s nakladatelem Heinrichem Gottholdem Münchmeyerem (vydavatelem Karla Maye) a začal psát jeden dobrodružný román za druhým. Inspiraci pro svá díla nacházel především ve svých zážitcích z cest po celém světě. Po smrti otce roku 1901 zdědil velké jmění, které během roku utratil na svých cestách s rodinou po Evropě. Navrátil se do Německa a zde žil v různých městech (Drážďany, Berlín, Bad Schandau). Zemřel nečekaně roku 1916 na žaludeční onemocnění při rekreačním pobytu v Haffkrugu, přičemž svou rodinu zanechal zcela bez prostředků.\n\nKraft je autorem téměř stovky převážně kolportážních románů nestejné, převážně nízké kvality, které se odehrávají v různých částech světa. Na rozdíl od Karla Maye, se kterým byl často srovnáván, psal však o místech, které osobně poznal. Ve své době byl velmi populární a podařilo se mu vytvořit postavu Nobodyho – prince z neznáma, která jej přežila. Práva na jeho dílo skoupilo vydavatelství Karl-May-Verlag a vydává jeho knihy dodnes.\n\n\nKraftův kolportážní románový cyklus o detektivovi Nobodym \"Detektiv Nobody‘s Erlebnisse und Reiseabenteuer\" (1904-1906) patří k nejznámějším autorovým dílům. Jeho obsahem jsou dobrodružné, detektivní a fantastické příběhy záhadného muže z knížecí rodiny. Je neidentifikovatelného věku a má magickou schopnost měnit rysy tváře, takže může vypadat jako Angličan nebo jako Mongol, jako tvrdý chlap nebo jako zženštilý muž. Jeho dobrodružství začíná tím, že se rozhodne začít v New Yorku úplně novou existenci. Vynoří se proto z moře úplně nahý a beze jména – odtud jeho pojmenování Nobody (Nikdo). Další jeho příběhy se odehrávají po celém světě, ve velkoměstech, v africké poušti, v podivuhodných podzemních prostorech a jeskyních a ve ztracených říších, na Divokém západě, v Jižní Americe, v hlubinách jezer, v tureckých harémech, na Sibiři, v Japonsku, v Číně, v Tibetu, v Austrálii i jinde. Všude tam řeší v zájmu spravedlnosti tajemné a zdánlivě neřešitelné záhady.\n\nPrvní část cyklu vyšla roku 1904 a obsahovala šest dílů. Dalších pět dílů Kraft napsal roku 1906.\n\n\n\n"}
{"id": "977566", "url": "https://cs.wikipedia.org/wiki?curid=977566", "title": "Secesní dům (Nerudova 2, Plzeň)", "text": "Secesní dům (Nerudova 2, Plzeň)\n\nSecesní dům v Plzni v Nerudově ulici čp. 2 stojí na nároží ulice Nerudovy a Klatovské třídy. Jeho fasádu zdobí sgrafita od Mikoláše Alše, která jsou chráněna jako kulturní památka České republiky.\n\n\nPod jednotlivými sgrafity je uveden rok, kdy se konala událost, kterou jednotlivé sgrafita zobrazují\n\n"}
{"id": "977567", "url": "https://cs.wikipedia.org/wiki?curid=977567", "title": "Antikomplex", "text": "Antikomplex\n\nAntikomplex je nezisková organizace, která se věnuje kritické reflexi dějin českých zemí, zejména poválečné etnické očisty v českých zemích a následným osudům krajiny a společnosti v Sudetech. Dále se zabývá inovacemi ve vzdělávání a občanským vzděláváním.\nAntikomplex založila v roce 1998 skupina studentů v Praze. Cílem bylo podpořit kritický dialog o vlastních dějinách, zejména o poválečném nuceném vysídlení Němců z Československa. V počátcích byla témata širší, několik akcí se věnovalo soužití s Romy. Postupně se ovšem Antikomplex vyprofiloval jako organizace zaměřená na reflexi německojazyčných dějin českých zemí a na reflexi osudu Sudet, tedy území, které až do roku 1945 bylo většinově osídleno německy mluvícím obyvatelstvem.\n\nPodpora kritické reflexe minulosti vycházející z přesvědčení, že schopnost maximálně otevřené reflexe vlastní historie patří nejpozději od druhé světové války k základním dovednostem každé svobodné společnosti. Zkušenosti nabyté při konkrétní reflexi českých dějin a jejich souvislostí do přítomnosti, zejména na příkladu obnovy života v Sudetech, se odrážejí v nových vzdělávacích metodách pro výuku na školách, které Antikomplex vytváří. A také v akcentu na občanské vzdělávání, jehož cílem je posílit aktivní přístup k občanství.\nAntikomplex vytváří výstavy, organizuje veřejné debaty, vydává knihy ve vlastním nakladatelství, vzdělává učitele, organizuje česko-německé vzdělávací projekty a podílí se na českém a česko-německém historickém, společenském a kulturním dialogu. Svou činností Antikomplex oslovuje aktivní dospělé se zájmem o historii budoucnost vlastní země, o vztah k místu, učitele humanitních oborů, mladé lidi se zájmem o svůj region a historii, českou i německou odbornou veřejnost.\n\n\n\n\n\n"}
{"id": "977569", "url": "https://cs.wikipedia.org/wiki?curid=977569", "title": "Jackson C. Frank", "text": "Jackson C. Frank\n\nJackson C. Frank (2. března 1943, Buffalo, New York – 3. března 1999, Great Barrington, Massachusetts) byl americký folkový zpěvák.\n\n\n"}
{"id": "977572", "url": "https://cs.wikipedia.org/wiki?curid=977572", "title": "Jana Vejrková", "text": "Jana Vejrková\n\nJana Vejrková (* 5. září 1967), provdaná Kapounková, je bývalá reprezentantka Československa ve sportovní gymnastice. Startovala na Letních olympijských hrách 1988 v jihokorejském Soulu, kde ve víceboji jednotlivkyň obsadila 58. místo a kde se s československým týmem ve víceboji družstev umístila na 7. místě. Nyní je učitelkou zeměpisu a tělesné výchovy na základní škole Milénova v Brně.\n\n"}
{"id": "977573", "url": "https://cs.wikipedia.org/wiki?curid=977573", "title": "Bakovská kotlina", "text": "Bakovská kotlina\n\nBakovská kotlina je geomorfologický podokrsek v jižní části Mnichovohradišťské kotliny na území okresu Mladá Boleslav.\n\nÚzemí podokrsku se rozkládá zhruba mezi obcemi Kosmonosy na jihozápadě a Příšovice na severovýchodě. Uvnitř leží města Bakov nad Jizerou a Mnichovo Hradiště. Podokrsek na délku protíná dálnice D10 Praha – Turnov.\n\nPodokrsek Bakovská kotlina náleží do celku Jičínská pahorkatina, podcelku Turnovská pahorkatina a okrsku Mnichovohradišťská kotlina. Dále se člení na čtyři části (bráno ze severu na jih jsou to Svijanská, Hoškovická, Káčov a Ptýrovská). Kotlina sousedí na severovýchodě se sesterským podokrskem, Příšovickou kotlinou, s okrsky Turnovské pahorkatiny (na východě Vyskeřská vrchovina, na jihovýchodě Mladoboleslavská kotlina, na severu Českodubská pahorkatina) a na západě s celkem Jizerská tabule.\n\nNejvyšším vrcholem Bakovské kotliny je Káčov (351 m n. m.).\n"}
{"id": "977576", "url": "https://cs.wikipedia.org/wiki?curid=977576", "title": "Úplaz (Malá Fatra, 1085 m)", "text": "Úplaz (Malá Fatra, 1085 m)\n\nÚplaz je vrchol v hlavním hřebeni Lúčanské Malé Fatry o nadmořské výšce 1085 m nad obcí Rajecká Lesná. Na severovýchodních svazích je v Sedle pod Hnilickou Kýčerou oblíbené bivakovací místo, protože se nachází přibližně ve středu trasy Lúčanské hřebenovky.\n\n\n"}
{"id": "977579", "url": "https://cs.wikipedia.org/wiki?curid=977579", "title": "Pozitiv (hudba)", "text": "Pozitiv (hudba)\n\nPozitiv (z latinského \"ponere\", tj. položit) jsou malé přenosné varhany, původně vybavené pouze retnými píšťalami a jedním manuálem (klaviaturou). Od 16. století má také píšťaly jazykové a pedál (\"nožní klaviatura\"). Později se termín pozitiv začal používat i k označení části velkých kostelních varhan – jde o menší stroj umístěný na zábradlí kůru nebo v přední části hlavní varhanní skříně.\n\nPřenosné pozitivy byly využívané především v menších kostelech, kaplích, sálech a bohatých domácnostech.\n\nV kostelní hudbě fungují jako doprovodný nástroj chórového zpěvu nebo se na ně hraje stylem basso continuo (stejně jako u cembala). Ve světské hudbě se používají buď jako sólové nástroje nebo v kombinaci s jinými.\n\nPři hře na pozitiv býval kromě varhaníka potřebný také takzvaný kalkant, který obsluhoval měchy zajišťující potřebný vzduch do píšťal. V dnešní době tuto funkci nahradilo tiché elektrické dmychadlo.\n\nTónový rozsah pozitivu je obvykle od velkého C do D3.\n\n"}
{"id": "977582", "url": "https://cs.wikipedia.org/wiki?curid=977582", "title": "Sto rodinných jmen", "text": "Sto rodinných jmen\n\nSto rodinných jmen () je čínská čítanka neznámého autora z konce 10. nebo 11. století. Obsahuje 444 jednoznakových a 60 dvouznakových příjmení seskupených do rýmovaných čtyřznakových veršů. S \"Knihou tří znaků\" a \"Textem o tisíci znacích\" patřila mezi nejpopulárnější čínské slabikáře.\n\n\"Sto rodinných jmen\" sestavil anonymní autor počátkem období Severní Sung (tj. koncem 10. nebo v 11. století). Je to rýmovaný soubor čínských příjmení, uspořádaný ve čtyřznakových verších. Původně obsahovala 411 příjmení; později byla rozšířena na 504 příjmení, z toho 60 dvouznakových a 444 jednoznakových.\n\nKniha sloužila jako slabikář pro výuku čínského písma. S \"Textem o tisíci znacích\" a \"Knihou tří znaků\" tvořila od sungské doby do 20. století triádu „Tři, sto, tisíc“ nejrozšířenějších čínských slabikářů.\n"}
{"id": "977586", "url": "https://cs.wikipedia.org/wiki?curid=977586", "title": "AMD Steamroller", "text": "AMD Steamroller\n\nAMD Steamroller je procesorová mikroarchitektura vyvíjená společností Advanced Micro Devices (AMD). Ta má být následníkem architektury AMD Piledriver. APU (Accelerated Processing Units) architektury Steamroller nadále používá dvoujádrové moduly jako jeho předchůdci, avšak budou se snažit dosáhnout větší úrovně paralelismu.\n\nAPU Steamroller se začaly vyrábět na začátku roku 2014. Jsou vyráběny 28nm výrobní technologií. Pasují do patic Socket FM2+.\n\nAPU Steamroller budou mít dvoujádrové moduly stejně jako tomu je u architektury AMD Bulldozer a AMD Piledriver. Záběr Steamrolleru je na větší paralelismus. Vylepšení se očekávají na nezávislých dekodérech instrukcí pro každé jádro v modulu, o čtvrtinu větší šířce záběru na vlákno, lepší plánovače instrukcí, vylepšené předpovídání větvení, větší a inteligentnější cache, až o 30 % méně nepodchycených dat v cache, o 20 % méně chybných předpovědí větvení, dynamicky měnitelná velikost L2 cache, fronta mikrooperací, více interních zdrojů registrů a vylepšený řadič paměti.\n\nAMD odhaduje, že tato vylepšení zvýší IPC (instructions per cycle) o 30 %, zatímco při vysokých pracovních frekvencí procesorů bude snížena spotřeba energie.\n\nV roce 2011 oznámila AMD třetí generaci řady procesorů Bulldozer pro rok 2013 s tím, co tehdy nazvala „další generací Bulldozeru“, vyráběnou 28nm výrobním procesem. 21. září 2011 uniklo z prezentace AMD, že se tato generace bude jmenovat Steamroller. V listopadu 2013 AMD potvrdila, že neobnoví ani řady FX ani verze Socket AM3+. V lednu 2014 přišly na trh první procesory této mikroarchitektury, řada Kaveri.\n\nByly oznámeny dvě řady APU:\nUrčen pro trh běžných až levných desktopů; pro socket FM2+. 14. ledna 2014 měly řadu Kaveri vystřídat řady Trinity / Richland coby třetí generace označení A10, A8, A6 a A4 pro trh desktopů.\n\nTyto APU mají 2 až 4 vylepšená jádra Steamroller B, integrovaná GPU GCN 1.1 Volcanic Islands integrated GPU (Radeon Rx 200) a dva integrované ovladače DDR3. APU Kaveri nejsou kompatibilní se základními deskami s paticí FM2.\n\nŘada Kaveri pro notebooky a výkonné počítače se bude nazývat \"Indus\", zatímco čipset FCH bude mít kódové označení \"Bolton\".\n\nPro trh výkonných počítačů, včetně serverů. APU Berlin budou podobné Kaveri, budou mít 4 jádra Steamroller, až 512 stream-procesorů a podporu paměti ECC.\n\nDokumenty \"AMD roadmap\" pro rok 2014 počítají pro servery s čtyřjádrovými APU s kódovým označením Berlin a procesorem založeným na Piledriveru označený Warsaw s až 16 jádry.\n\n"}
{"id": "977588", "url": "https://cs.wikipedia.org/wiki?curid=977588", "title": "Vyčerpání ega", "text": "Vyčerpání ega\n\nVyčerpání ega () je psychologická hypotéza formulovaná Royem Baumeisterem, že myšlenkové procesy, které vyžadují sebekontrolu nebo vůli, čerpají ze zdroje mentální energie s omezenou kapacitou. Pokud je tato energie vyčerpána, je obvykle oslabeno sebeovládání. Náročný úkol vyžadující vypětí vůle může mít tedy efekt na úkol následující, a to i pokud oba úkoly spolu zdánlivě nesouvisí: Například problémy v práci, konflikt s partnerem či dieta vyžadující velké sebezapření mohou vést k následnému podlehnutí reklamě a uskutečnění nevýhodného nákupu. Roy Baumeister tak přirovnává vůli ke svalu, který se používáním zároveň zesiluje i unavuje. Více experimentálních nálezů v Baumeisterových laboratořích potvrdily tuto „svalovou hypotézu“. Hypotéza by zároveň podle autorů měla platit v celé šíři různých kontextů a situací.\n\nMetaanalýza z roku 2010 prokázala statisticky významný efekt, a to i po kontrole nesignifikantních nepublikovaných studií. Naopak jiná metaanalýza z roku 2015 při použití striktnějších postupů a jiných statistických postupů žádný efekt nepotvrdila. Použité postupy byly nicméně jinými výzkumníky kritizovány.\n\nV roce 2016 se pak za spolupráce 24 různých laboratoří z celého světa uskutečnilo 24 experimentů, jejichž výsledek v žádném případě nenaznačuje, že by svalová hypotéza a koncept vyčerpání ega byly platné, a autoři celou teorii značně zpochybnili. Replikací různých částí paradigmatu vyčerpání ega nicméně proběhlo více a až na jednu žádná z nich nepotvrdila předpokládané efekty.\n"}
{"id": "977592", "url": "https://cs.wikipedia.org/wiki?curid=977592", "title": "Černý uhlík", "text": "Černý uhlík\n\nChemicky černý uhlík (někdy také BC z anglického pojmu \"black carbon\") je součástí jemných částic (aerosolových částic menších než 2,5 μm, aneb PM). Černý uhlík se skládá z čistého uhlíku v několika propojených formách. Vzniká při nedokonalém spalování fosilních paliv, biopaliv a biomasy a je emitován v antropogenních a přírodně se vyskytujících sazích. Pokud by spalování bylo dokonalé, všechen uhlík v palivu by se změnil na oxid uhličitý, avšak spalování je vždy nedokonalé, přičemž kromě černého uhlíku vznikají také jiné látky, jmenovitě: oxid uhelnatý, těkavé organické látky a částice organického uhlíku.\n\nČerný uhlík u lidí způsobuje vyšší nemocnost a předčasnou úmrtnost.\n\nV klimatologii je černý uhlík tzv. činitel radiačního působení. Černý uhlík ohřívá Zemi tím, že (díky černé barvě) absorbuje teplo v atmosféře a a také tím, že snižuje albedo, neboli schopnost odrážet sluneční světlo, když svítí např. na sníh nebo na led. Černý uhlík zůstává v atmosféře pouze několik dní až týdnů, zatímco oxid uhličitý (CO) tam setrvává více než 100 let.\n\nTermín \"černý uhlík\" se používá také ve vědách o půdě a v geologii, kdy odkazuje buď na uložený atmosférický černý uhlík nebo na přímo začleněný černý uhlík z požárů. Černý uhlík v půdě, zejména v tropech, významně přispívá k úrodnosti, protože je schopen absorbovat důležité živiny. Černý uhlík v oceánech ovšem není říčního původu.\n\n\n"}
{"id": "977594", "url": "https://cs.wikipedia.org/wiki?curid=977594", "title": "Robert William Wilcox", "text": "Robert William Wilcox\n\nRobert Kalanihiapo William Wilcox (15. února 1855, Maui, Havajské království — 23. října 1903, Honolulu, Havajské ostrovy) byl havajský politik. Proslul jako charizmatický řečník a radikální zastánce práv původních obyvatel souostroví.\n\nByl smíšeného původu. Jeho otec byl námořní kapitán z Nové Anglie a matka byla příslušnicí domorodé aristokracie. Absolvoval misijní školu a pracoval jako učitel, od roku 1880 byl poslancem havajského parlamentu. Dostal se mezi nadané mladé muže, které král Kalakaua poslal studovat do ciziny, aby vytvořili domorodou vzdělanou elitu a pomohli tak modernizaci havajského království. Studoval vojenskou akademii v Turíně, oženil se s italskou šlechtičnou Ginou Sobrerovou a stal se obdivovatelem Garibaldiho a revolučních myšlenek.\n\nNa Havaji se však mezitím dostali k moci američtí majitelé plantáží s cukrovou třtinou, kteří donutili krále přijmout roku 1887 tzv. \"Bajonetovou ústavu\", jež zvyšovala majetkový census ve volbách. Tím de facto o všem rozhodovali bohatí cizinci a král byl pouze symbolickou postavou. Nová vláda zároveň přestala financovat zahraniční studium Havajců, takže se musel vrátit do vlasti. Začal organizovat odpor proti režimu a 30. července 1889 se pokusil se skupinou příznivců (oblečených po garibaldiovském vzoru do červených košil) obsadit vládní budovy. Při následné potyčce zahynulo sedm vzbouřenců. Wilcox byl obviněn z vlastizrady, ale domorodý soud ho osvobodil.\n\nPo Kalakauově smrti byl jako poslanec zprvu odpůrcem královny Liliuokalani a požadoval demokratické reformy, byl dokonce krátce uvězněn za protivládní spiknutí, ale pak se s královnou spojil proti Američanům jako společnému nepříteli. V roce 1894 plantážníci sdružení v \"Reformní straně\" donutili královnu k abdikaci a vyhlásili Havajskou republiku. Jejich konečným cílem bylo připojení k USA, aby nemuseli platit dovozní cla, to však prezident Grover Cleveland odmítal. V nepřehledné situaci zahájil Wilcox 6. ledna 1895 ozbrojené povstání s cílem vyhnat cizince a obnovit domácí vládu. Špatně organizovaná rebelie však byla záhy potlačena a Wilcox s dalšími spiklenci odsouzen k trestu smrti, který mu byl nakonec změněn na 35 let vězení. V roce 1898 došlo k definitivnímu připojení Havaje k USA, při této příležitosti byl amnestován. Založil vlastní stranu \"Home Rule Party\", za kterou byl v roce 1900 zvolen prvním havajským zástupcem v Kongresu Spojených států amerických. Krátce po vypršení funkčního období zemřel na následky cévní mozkové příhody.\n\n"}
{"id": "977595", "url": "https://cs.wikipedia.org/wiki?curid=977595", "title": "Biatlon na Zimních olympijských hrách 2014 – stíhací závod muži", "text": "Biatlon na Zimních olympijských hrách 2014 – stíhací závod muži\n\nStíhací závod mužů na Zimních olympijských hrách 2014 se konal v pondělí 10. února jako v pořadí druhý mužský závod biatlonu v lyžařském středisku v Centru biatlonu a běžeckého lyžování Laura nedaleko Krasné Poljany. Zahájení stíhacího závodu proběhlo v 19.00 hodin místního času UTC+4 (16.00 hodin SEČ).\n\nObhájcem olympijského zlata byl švédský biatlonista Björn Ferry, který závod dokončil na třicátém místě.\n\nVítězem se stal francouzský vicemistr světa z této disciplíny, Francouz Martin Fourcade, pro kterého to byla první zlatá medaile ze zimních olympijských her. Druhý v pořadí skočil český závodník Ondřej Moravec, který tak navázal na výkon svého reprezentačního kolegy Jaroslava Soukupa ze sprintu. Bronz putoval opět do Francie zásluhou Jeana-Guillaumea Béatrixe.\n"}
{"id": "977597", "url": "https://cs.wikipedia.org/wiki?curid=977597", "title": "Ronald Mulder", "text": "Ronald Mulder\n\nRonald Mulder (* 27. února 1986 Zwolle) je nizozemský rychlobruslař.\n\nNa mezinárodní scéně debutoval na podzim 2009 v závodech Světového poháru, zúčastnil se také Mistrovství světa ve sprintu 2010, které dokončil na čtvrtém místě. Na Zimních olympijských hrách byl na distanci 500 m jedenáctý, dalších úspěšných umístění dosáhl na MS na jednotlivých tratích 2012, kde na pětistovce dobruslil šestý, a 2013, kde 500 m zvládl na páté příčce. Dosáhl šestého místa na světovém sprinterském šampionátu 2014, jeho největším úspěchem je zisk bronzové medaile ve závodu na 500 m na Zimních olympijských hrách 2014. V sezóně 2013/2014 zvítězil v celkovém pořadí Světového poháru na trati 500 m. Na Mistrovství Evropy 2018 vyhrál závod na 500 m. Zúčastnil se Zimních olympijských her 2018, kde v závodě na 500 m skončil na 7. místě.\n\nJeho bratr, dvojče, Michel Mulder je také rychlobruslařem.\n\n"}
{"id": "977598", "url": "https://cs.wikipedia.org/wiki?curid=977598", "title": "Rašad Mamedov", "text": "Rašad Mamedov\n\nRašad Mamedov (Mammadov) (* 23. července 1974 Homel, Sovětský svaz) je bývalý běloruský zápasník–judista a sambista ázerbájdžánského původu.\n\nPřipravoval se v Homelu pod vedením Viktora Vnučkina. V běloruské reprezentaci se pohyboval od roku 1994 v superlehké a od roku 1999 pololehké váze. V roce 1996 prohrál nominaci na olympijské hry v Atlantě s Natikem Bagirovem. V roce 2000 se na olympijské hry v Sydney nekvalifikoval. V dalších letech ho z pozice reprezentační jedničky sesadil Alexandr Šlyk. Sportovní kariéru ukončil v roce 2004.\n\n\n"}
{"id": "977599", "url": "https://cs.wikipedia.org/wiki?curid=977599", "title": "Římskokatolická farnost Moravské Budějovice", "text": "Římskokatolická farnost Moravské Budějovice\n\nŘímskokatolická farnost Moravské Budějovice je územní společenství římských katolíků s farním kostelem svatého Jiljí v děkanátu Moravské Budějovice.\nKostel sv. Jiljí stojí na stávajícím místě od 13. století, během následujícího období prošel několika přestavbami. Jeho současná podoba pochází ze začátku 18. století. \nPrvní známý farář v Moravských Budějovicích (jménem Bertholdus) je uveden v listině z roku 1235. V letech 1866 až 1868 zde jako kaplan působil spisovatel Václav Kosmák. Farnost spravují salesiáni ze zdejší komunity. Od 1. září 2011 je farářem P. Pavel Krejčí, SDB.\n\nDnem vzájemných modliteb farností za bohoslovce a bohoslovců za farnosti brněnské diecéze je 9. listopad. Adorační den připadá na 14. února.\n\nV září 2016 byla v Moravských Budějovicích otevřena mateřská škola Jabula. Název odkazuje na osobnost umučeného kněze Jana Buly. Zřizovatelem školky je Biskupství brněnské.\n\nNa území farnosti se účastní se koná Tříkrálová sbírka. V roce 2015 se při ní vybralo 106 854 korun.O dva roky později činil výtěžek sbírky 120 714 korun.\n\nMinistrantské schůzky se konají každou středu na faře, v orlovně se pak ve čtvrtek konají modlitby mužů a v pátek modlitby žen.\n\n"}
{"id": "977604", "url": "https://cs.wikipedia.org/wiki?curid=977604", "title": "Telegrafní zkreslení", "text": "Telegrafní zkreslení\n\nTelegrafní zkreslení ( ) v telekomunikacích určitého charakteristického okamžiku (tj. okamžiku přechodu mezi dvěma stavy) formula_1 je rozdíl mezi skutečným a ideálním charakteristickým okamžikem vyjádřený v procentech trvání jednotkového intervalu:\n\nkde formula_3 je čas skutečného charakteristického okamžiku, formula_4 je čas ideálního charakteristického okamžiku a formula_5 je doba trvání jednotkového intervalu. Zkreslení může být kladné (pozdější příchod charakteristického okamžiku) nebo záporné (dřívější příchod).\n\nCelkové arytmické zkreslení je telegrafní zkreslení individuálního charakteristického okamžiku s největší absolutní hodnotou za určitý časový interval.\n\nVysílací telegrafní zkreslení je telegrafní zkreslení na výstupu vysílače. U mechanických dálnopisných strojů bylo možné dosahovat zkreslení do 5 %, u elektronických do 2 %.\n\nMezní zkreslení je maximální telegrafní zkreslení, při kterém přijímač interpretuje značku správně. U mechanických dálnopisných strojů bývá asi 42 %, u elektronických až 48 %.\n\nTento článek obsahuje volně šiřitelný materiál z Federálního Standardu 1037C.\n\n\n"}
{"id": "977607", "url": "https://cs.wikipedia.org/wiki?curid=977607", "title": "Dano Pantić", "text": "Dano Pantić\n\nDano Pantić (* 2. březen 1972 Jugoslávie) je bývalý reprezentant Jugoslávie v judu, srbského původu.\n\nZápasil v době, kdy jugoslávský (srbský) sport nebyl v nejlepší finanční kondici. Přesto se uměl připravit na turnaje a patřil k evropské špičce. Na olympijských hrách startoval pouze jednou v roce 1992 v Barceloně. Vypadl v prvním kole s Japoncem Kaiem. Nově vzniklá Jugoslávie tehdy ještě nebyla členem MOV a tak startoval pod olympijskou vlajkou.\n\nNa vrcholu sil byl v roce 1996, ale nedokázal je prodat na mistrovství Evropy, kde vypadl v prvním kole. Zavřel si tím dveře k účasti na olympijských hrách v Atlantě. V roce 1997 vytěžil ze zlepšené formy první cenný kov (mimo univerziády).\n\nVrcholovou kariéru ukončil po roce 2001. Judu se věnuje jako trenér v klubu Žandarmerija v Bělehradě.\n\n"}
{"id": "977609", "url": "https://cs.wikipedia.org/wiki?curid=977609", "title": "Trosečník (film, 2000)", "text": "Trosečník (film, 2000)\n\nTrosečník je americký dobrodružný film, který získal dvě ocenění a na několik dalších byl nominován. Hlavní postavou je Chuck Noland, kterého ve filmu hraje Tom Hanks. Děj filmu se odehrává na jednom ostrově poblíž Cookových ostrovů.\n\nChuck Noland je inspektor doručovací služby FedEx a při jednom z mnoha jeho služebních letů se letadlo dostane do silné bouře a spadne do moře. Přežije jako jediný a na nafukovacím člunu se dostane až na menší ostrov. Na ostrově žije 4 roky a za tu dobu se plně naučí žít v přírodě. Čtvrtým rokem moře na pláži vyplaví velký kus plastu, poté ho napadne, že by ho mohl použít jako plachtu. Postaví tedy vor, na kterém vypluje na moře. Na moři se dostane do bouře, při které vítr utrhne plast a poničí vor. Nakonec ho na pokraji smrti zachrání kolem proplouvající loď. Po návratu domů ho ale nečeká nic příjemného. Jeho manželka si už vzala jiného muže, protože myslela, že je Chuck mrtvý.\nSpolečnost FedEx je v tomto filmu velmi často vyobrazována. FedEx sice za reklamu přímo neplatila, ale výrazně dotovala natáčení filmu. FedEx spoustu věcí domluvila se štábem, například i to, že všechny rekvizity spojené s ní musejí vypadat jako v reálu. Přivítání Chucka Holanda bylo natáčeno v ředitelství FedExu a ředitele FedExu si zahrál ve filmu jeho skutečný ředitel Fred Smith.\n"}
{"id": "977612", "url": "https://cs.wikipedia.org/wiki?curid=977612", "title": "Závody automobilů do vrchu", "text": "Závody automobilů do vrchu\n\nZávody automobilů do vrchu (ZAV) je druh automobilového sportu, při kterém je cílem závodního jezdce zdolat trať v co nejkratším čase. Trať musí svým charakterem odpovídat specifikům závodu do vrchu.\n\nZávod je charakterizován následujícími předpisy: každý automobil startuje individuálně a jede určenou trasu až na cílovou čáru. Ta je umístěna ve vyšší nadmořské výšce než je čára startovní. Čas na projetí mezi startovní a cílovou čárou je rozhodujícím faktorem pro sestavení klasifikace závodu. Hodnocení závodu je zpravidla určováno v rámci absolutního pořadí, dle jednotlivých skupin zařazení vozidel a dle tříd určených zdvihovým objemem motorů závodního stroje.\n\nJe to jedna z nejstarších forem automobilového sportu. První známý závod automobilů do vrchu se konal 31. ledna 1897 ve francouzské La Turbie, blízko Nice. Závody automobilů do vrchu Shelsley Walsh Speed Hill Climb ve Worcestershire v Anglii jsou nejstaršími nepřerušovaných závodem automobilů do vrchu na světě. Konají se od roku 1905 na nezměněné trati.\n\nTrasy mají obvykle délku od 1 do 20 kilometrů. Jak název napovídá, závody automobilů do vrchu se zpravidla konají v kopcovitých až hornatých oblastech, které zahrnují klikaté cesty a prudké zatáčky.\n\nÚčastníci závodu startují z místa (start závodu), které musí mít nižší nadmořskou výšku než je cíl závodu. Podstatou závodu je dostat se v co nejkratším čase do cíle. Závody automobilů do vrchu se v Evropě konají jeden až dva dny, obvykle o víkendu. Program závodního víkendu je tvořen tréninkovými a závodními jízdami. Tréninkové jízdy předcházejí jízdám závodním a jejich smyslem je dát prostor účastníkům pro seznámení se se závodní tratí, nastavení závodního stroje a ověření jeho funkčnosti. Závodní jízdy určují pořadí a klasifikaci závodu.\n\nZávod může být hodnocen několika způsoby:\nV Evropě se ZAV odvíjí od předpisů FIA a tyto směrnice se promítají i do rozdělení sportovních vozidel. V Evropě je nejvyšší úrovní závodů automobilů do vrchu šampionát FIA Mistrovství Evropy a předpisy pro tento šampionát určují podobu závodních vozidel na evropském kontinentu.\n\nVozidla jsou rozdělena dle tohoto předpisu do dvou základních kategorií:\nPro laika to znamená, že při ZAV může při závodě vidět běžná závodní auta, které mají proti produkčním sériovým vozům jen minimální úpravy (skupina N), v dalších skupinách A, S20, GT může zhlédnout tyto vozy v maximální možné úpravě. Kategorie 2 pak nabízí speciální stavby, které jsou naopak s běžnou produkcí neslučitelné a při konstrukci těchto strojů je využito maximálního úsilí s ohledem na hraniční vlastnosti stroje pro dosažení co nejlepšího výkonu na závodní trati. Důkazem tomu je skupina E2-SH, která skrývá název siluety (Silhouette). Tyto vozy jen vzdáleně připomínají svým tvarem běžně produkovaná vozidla (od toho pojmenování silueta), jejich konstrukce je ovšem naprosto odlišná, jak z pohledu karoserie, či rámu, tak umístění pohonného ústrojí i jeho parametrů.\n\nNejrychlejší stroje ZAV pak spadají pod skupiny CN/E2-SC (Sportscar); D/E2-SS (Single-seater). Dvoumístné sportovní prototypy (CN/E2-SC) a jednomístné formulové vozy (D/E2-SS) využívají nejlépe potenciálu závodního stroje pro ZAV. V jejich prospěch hraje velkou roli poměr výkonu motoru k váze vozu a možnost nejlépe využít aerodynamiku stroje.\n\nFIA každoročně vypisuje mistrovství Evropy v závodech automobilů do vrchu (FIA European Hill Climb Championship) pro soudobé a historické automobily. Tento šampionát je zároveň nejprestižnějším mistrovstvím na kontinentu a vítězové kategorií se stávají mistry Evropy.\n\nFIA dále vypisuje FIA evropský pohár (FIA International Hill Climb Cup). Tento pohár je tvořen závody, mimo ty které jsou započítávány do ME, a jezdci získávají za vítězství v tomto šampionátu trofej FIA.\n\nV Evropě jsou ZAV velmi populární, nejen díky dlouhé tradici, ale i pro menší finanční náročnost. Tento druh automobilového sportu má proto široké zastoupení po celé Evropě a v mnoha zemích je vypisován národní šampionát, kde mají možnost jezdci získat tituly mistrů republiky.\n\nV českých zemích má řada závodů tradici sahající do období počátku rozvoje motorismu. Nejstaršími dosud konanými závody jsou šternberské Ecce Homo (první zmínka o závodu je z roku 1905, ale první závod se jel v roce 1921) a pražská trať Zbraslav - Jíloviště (1908).\n\nZávod Zbraslav - Jíloviště se konal od roku 1908 v návaznosti na Pražský autosalon. V průběhu třicátých let (1930-1) byl zařazen do evropského šampionátu závodů do vrchu. V roce 1930 všichni s napětím očekávali souboj Hanse Stucka s Rudi Caracciolou. Zvítězil Hans Stuck na Austro-Daimleru ADR 3.6 v čase 2:45,7 min v průměrné rychlosti 121,6 km/h. Poslední závod se jel v roce 1931. Na odlehčeném, sportovním Mercedes-Benzu SSKL zvítězil Rudi Caracciola v čase 2:42,73 min s průměrnou rychlostí 123,48 km/h. Tento čas již nebyl nikdy překonán a je vlastně do dnešních dnů rekordem trati. Druhý skončil Stuck (2:43,84 min.), rovněž na Mercedes-Benz SSKL, avšak v závodní úpravě, a třetí von Morgen na závodním Bugatti (2:43,86 min.). První tři jezdce v cíli dělilo pouhých 1,13 vteřiny. Od roku 1967 jej na části původní trati pořádá Veteran Car Club Praha jako vzpomínkovou přehlídku historických vozidel.\n\nZávod Ecce Homo Šternberk je legendou nejen domácí vrchařské scény, ale i té evropské. Závod patří nepřetržitě do seriálu mistrovství Evropy od roku 1981 a svůj mezinárodní věhlas získával již od roku 1921, kdy se na této trati začaly pravidelně utkávat o trofeje vrchařští závodníci na motocyklech i s automobily. Moderní historie závodu se začala psát od roku 1971, kdy byla znovu obnovena tradice vrchařských klání, která trvá dodnes. Od roku 1981 je závod součástí Mistrovství Evropy v závodech automobilů do vrchu.\n\nI. mezinárodní závod motocyklů a automobilů do vrchu Brno-Soběšice pořádal ČSAK pro Moravu a Slezsko (ČAMS) dne 4. května 1924. Závod v délce 3,5 km se jezdil v letech 1924-1929..\nK významných podnikům v 20.-30. letech 20. století dále patřily: Závod do vrchu Stožec 4,0 km (Schöber, Schöberbergrennen) nedaleko Rumburku na trati od jiřetínské křižovatky (Na Mýtě) na Novou Huť se stoupáním až 12 %, který pořádal „Nordböhmischer Kraftfahrer Bund\" (Severočeský svaz automobilistů) a jezdil se v letech 1922-1928. Závod do vrchu Panorama 2,2 km v Karlových Varech, který pořádal \"Egerländer Automobilclub\" (Chebský automobilní klub) v letech 1923-1928.\nZávod do vrchu Knovíz - Olšany 3,2 km (1923-1927), který se dnes jezdí jako veteránská akce (Orion Klub Slaný). Závod do vrchu Dubí - Cínovec 6,43 km, závod do vrchu o Labský pohár na trati Ploskovice - Horní Řepčice 4,0 km, závod do vrchu Svatý Kopeček u Olomouce atd.\n\nNa Vyskři se konalo celkem 22 ročníků v letech 1966–1995. První tři ročníky (1966, 1967, 1969) pořádal AMK Doubrava-Žďár spolu s AMK Mladá Boleslav, přičemž v roce 1969 se závodilo o putovní pohár podnikového ředitele AZNP Mladá Boleslav. V letech 1970 a 1971 byl závod pořádán jako mistrovství ČSR. Od roku 1972 do roku 1990 pořádal 16 ročníků (v letech 1982–1984 se závod nekonal) AMK Vyskeř, z toho jeden ročník byl oblastní soutěží, dva ročníky byly mistrovstvím ČSR a 13 ročníků mistrovstvím ČSSR. V roce 1995 závod jednou uspořádala agentura RS Michala Velebného z Mladé Boleslavi.\n\n\n\n"}
{"id": "977615", "url": "https://cs.wikipedia.org/wiki?curid=977615", "title": "Parimejník", "text": "Parimejník\n\nParimejník nebo také paremijník (rusky \"паремийник\", řecky προφητολόγιον – \"profitológion\" neboli profetologium) je liturgická kniha byzantského ritu, užívaná pravoslavnou a řeckokatolickou církví. Obsahuje perikopy ze Starého zákona (tzv. parimeje) uspořádané kalendářně podle svátků v průběhu liturgického roku, které se čtou při večerních bohoslužbách vždy v předvečer příslušného svátku.\n\nŘecké profetologium bylo sestaveno v 7. století v Cařihradě. Na Velké Moravě pořídili sv. Cyril a Metoděj překlad parimejníku do staroslověnštiny ve druhé polovině 9. století. Nejstarším dochovaným slovanským parimejníkem je Grigorovičův parimejník z konce 12. století nebo počátku 13. století. V balkánských zemích se parimejníky užívaly do 15. století, v Rusku až do 17. století.\n\n\n"}
{"id": "977619", "url": "https://cs.wikipedia.org/wiki?curid=977619", "title": "Mistrovství Evropy v závodech automobilů do vrchu", "text": "Mistrovství Evropy v závodech automobilů do vrchu\n\nMistrovství Evropy v závodech automobilů do vrchu (\"European Hill Climb Championship\") je automobilová soutěž pod záštitou FIA, konající se po celé Evropě. Základním charakterem závodů do vrchu je, že trať startuje z místa na úpatí stoupání a cíl je umístěn ve vyšší nadmořské výšce - místo startu je odlišné od místa cílové čáry. Mistrovství Evropy v závodech automobilů do vrchu dovoluje účast monopostů, sportovních prototypů s otevřenou kabinou a cestovních automobily s různými stupni technického provedení.\n\nPředchůdcem šampionátu FIA European Hill Climb Championship, který byl poprvé vypsán pro rok 1957, byl Europa - Bergmeisterschaft prvně vypsaný v roce 1930, tedy v meziválečném období. V té době měly, do té doby uskutečněné jednotlivé mezinárodní podniky v závodech do vrchu, velký ohlas a zájem o ně se dal srovnávat s tehdejší úrovní Velkých cen.\n\nAssociation Internationale des Automobiles – Clubs Reconnus (AIACR), předchůdce FIA, se tedy rozhodla pro rok 1930 vypsat pravidla pro evropské vrchařské mistrovství. V premiérovém ročníku 1930 se stali prvními mistry Evropy Hans Stuck - Austro Daimler (sk. závodních vozů) a Rudolf Caracciola - Mercedes (sk. sportovních vozů). Součástí tohoto 1.ročníku byl i závod Zbraslav - Jíloviště, který mistrovství zahajoval. Druhý ročník (1931) přinesl změnu, když se stal mistrem ve sk. závodních vozů Juan Ernesto Zanelli de Vescovi - Nacional Pescara a Rudolf Caracciola - Mercedes obhájil svůj triumf ve skupině sportovních vozů. V letech 1932 a 1933 již nebyl titul mistra Evropy udělen. V roce 1933 byl šampionát změněn na Mezinárodní alpské mistrovství (Internationale Alpenmeisterschaft) a v roce se z ekonomických důvodů konaly jen čtyři závody a titul mistra Evropy se neuděloval.\nPodzimní kongres v roce 1956 přinesl ze strany FIA dohodu o uspořádání šampionátu FIA European Hill Climb Championship - FIA Mistrovství Evropy v závodech automobilů do vrchu v roce 1957. V roce 1957, tak byla 30. června odstartována úvodním podnikem na francouzském Mont Ventoux (první závod do vrchu byl na Mont Ventoux uspořádán v roce 1902) dlouhá historie Mistrovství Evropy v závodech automobilů do vrchu, která se píše bez přestávky až do současnosti.\n\n\n\n\n\n\n\nTento seznam obsahuje držitele titulů FIA:\n\n<nowiki>*</nowiki> EHCC : FIA European Hill Climb Championship\n\n<nowiki>*</nowiki> FCUP : FIA European Hill Climb Cup\n\n<nowiki>*</nowiki> FCHA : FIA International Hill Climb Challenge\n\n"}
{"id": "977620", "url": "https://cs.wikipedia.org/wiki?curid=977620", "title": "Čtyřválcový řadový motor", "text": "Čtyřválcový řadový motor\n\nČtyřválcový řadový motor nebo řadový čtyřválec, označovaný také zkratkou R4, je pístový spalovací motor se čtyřmi válci uspořádanými v řadě. Válce mohou být uspořádány i vertikálně nebo šikmo k zemi. R4 je nejjednodušší systém motoru s dobrou rovnováhou. Z tohoto důvodu je často používán v automobilech ekologické třídy. Nicméně v motorech tohoto typu dochází často k vibracím, které jsou přímo úměrné velikosti motoru. Z tohoto důvodu spolu se zvýšením výkonu se přechází na motory s větším počtem válců. V některých případech je k rozvodu motoru přidána i třetí, takzvaná vyvažovací hřídel, která část těchto vibrací vyrovnává protiváhou, například u Citroënu C5 s motorem 2.2 HDi DW12.\n\nUspořádání R4 je nejběžnějším u motorů do zdvihového objemu 2,4 l. Někdy se toto uspořádání používá až do objemu 2,7 l, výjimečně až 3,0 litru (Porsche 944, Porsche 968, Rolls Royce B40).\n\nMotory R4 používaly téměř všechny automobily, produkované v bývalém socialistickém bloku, nejčastěji se zdvihovým objemem 1,2 litru (Škoda řady 1000, 100/110, 120/130, 1203, Favorit, Lada, Volha, Dacia atd..)\n\nRovněž Ford A byl vybaven velkým motorem o objemu 3,3 litru v tomto uspořádání.\n\nKoncern Toyota také vyráběl naftové motory v uspořádání R4 se zdvihovým objemem 4,1 litru (Toyota 15B-FTE). Tento motor byl používán v modelu Toyota Mega Cruiser.\n\nNejmenší automobilový motor typu R4 v Mazda Carol měl zdvihový objem 0,358 litru. Ještě menší motory jsou používány v motocyklech, například Honda CBR 250 s motorem o objemu 0,25 litru. Běžný objem automobilových motorů s tímto uspořádáním se pohybuje v rozmezí 1,2 – 2,4 litru.\n\n\n"}
{"id": "977623", "url": "https://cs.wikipedia.org/wiki?curid=977623", "title": "Dvanáctiválcový vidlicový motor", "text": "Dvanáctiválcový vidlicový motor\n\nDvanáctiválcový vidlicový motor či zkráceně V12 je vidlicový motor, který sestává z dvanácti válců uspořádaných po šesti válcích na každé straně. Je užíván k pohonu vozidel, plavidel anebo jako stabilní motor například u elektrických generátorů. V minulosti nalezl široké uplatnění i v pohonu letadel.\n\nZpravidla je montován do luxusních automobilů renomovaných značek jako Audi, BMW, Mercedes-Benz nebo Volkswagen. Montuje se i do supersportovních automobilů (Lamborghini, Ferrari).\n\nVznětové V12 motory se zdvihovým objemem až do 18 000 cm ³ (18 litrů), s přeplňováním a výkonem až 700 koňských sil se používají v nákladních automobilech a tahačích. Vidlicový dvanáctiválcový motor používaly například Tatra 111 a tahače Tatra 141 a všechny řady vozidel Tatra 813 a Tatra 815.\n\nDvanáctiválcový vidlicový motor je často užíván i k pohonu obrněných vozidel, zejména tanků. Již na konci první světové války byl tank Mark VIII vybaven původně leteckým motorem Liberty 12, který posléze poháněl ještě některé typy britských tanků za druhé světové války, například Crusader a Centaur, zatímco jiné (například Cromwell) byly poháněny motorem Rolls-Royce Meteor, odvozeným z leteckého motoru Merlin. Německé tanky druhé světové války užívaly například zážehové motory koncepce V12 Maybach HL210 a HL230, zatímco sovětský tank T-34 a další sovětská obrněná technika užívala kapalinou chlazený vznětový motor ChTZ V-2. Po válce se užívání vznětových vidlicových dvanáctiválců, často chlazených vzduchem, rozšířilo i na konstrukce obrněné techniky dalších zemí.\n\nDvanáctiválcový vidlicový motor, nejčastěji zážehový s kapalinovým chlazením, nalezl uplatnění i v letectví, počínaje francouzským typem Renault 12D z roku 1909. Významným typem byl i o pět let později vzniklý britský R.A.F. 4, chlazený vzduchem. Patrně největšího rozsahu použití jako leteckého motoru se tento typ pohonné jednotky dočkal koncem 30. a počátkem 40. let 20. století, kdy jimi byla vybavena řada stíhaček i dalších výkonných vojenských letounů. Rozšířenými typy byly například francouzský Hispano-Suiza 12Y (vyráběný v licenci i v dalších zemích, včetně Československa), britské Rolls-Royce Kestrel, Merlin a Griffon, a německé invertní typy firmy Daimler-Benz, například DB 601. Na sklonku druhé světové války začaly být vidlicové dvanáctiválce v pohonu letounů nahrazovány jinak uspořádanými pístovými motory o větších výkonech, a posléze i motory proudovými, nabízejícími nejen celkově vyšší výkony, ale i příznivější poměr mezi výkonem a hmotností.\n\nDvanáctiválcové spalovací motory se často montují do lokomotiv, lodí i vojenské techniky a jsou používány i jako stabilní motory například v elektrocentrálách.\n"}
{"id": "977628", "url": "https://cs.wikipedia.org/wiki?curid=977628", "title": "Martin Amis", "text": "Martin Amis\n\nMartin Louis Amis (* 25. srpen 1949, Swansea) je anglický spisovatel narozený ve Walesu. Je synem spisovatele Kingsley Amise. K jeho nejznámějším dílům patří romány \"Peníze\" (1984), \"Londýnská pole\" (1989) a \"The Information\" (1995), které tvoří tzv. \"Londýnskou trilogii\". Dvakrát byl nominován na Man Bookerovu cenu, roku 1991 za \"Šíp času\" a 2003 za \"Yellow Dog\". Do roku 2011 byl profesorem tvůrčího psaní na Univerzitě v Manchesteru. Pracoval též jako novinář v týdeníku \"New Statesman\" a v deníku \"The Observer\", díky čemuž úzce spolupracoval s Christopherem Hitchensem, s nímž se stali blízkými přáteli. Napsal též scénář ke sci-fi filmu \"Saturn 3\", zkušenost s filmovým průmyslem pak popsal v románu \"Peníze\". V roce 1998 byl hostem Pražského festivalu spisovatelů.\n\n\n\n\n\nRecenze\n"}
{"id": "977640", "url": "https://cs.wikipedia.org/wiki?curid=977640", "title": "Dům U Zlatého soudku (Plzeň)", "text": "Dům U Zlatého soudku (Plzeň)\n\nDům U Zlatého soudku stojí v ulici Bedřicha Smetany čp. 2 v Plzni. Je to rohový dům s žulovým obložením přízemí. Roh domu tvoří dvoupatrový arkýř. Část domu přechází i do Prešovské ulice. Dům je chráněn jako kulturní památka České republiky.\n\n\n\n\n\n"}
{"id": "977641", "url": "https://cs.wikipedia.org/wiki?curid=977641", "title": "Juanita Castro", "text": "Juanita Castro\n\nJuana de la Caridad (Juanita) Castro Ruz (* 6. května 1933, Birán, Kuba) je sestra někdejších kubánských prezidentů Fidela Castra a Raúla Castra. Nejprve podporovala Kubánskou revoluci, s dalším vývojem situace však zásadně nesouhlasila a později se stala agentkou CIA. Od roku 1964 žije ve Spojených státech.\n\nJuanita se narodila jako čtvrté ze sedmi dětí Ángela Castra a Liny Ruz González. Jejími sourozenci jsou nebo byli: bratři Ramón (1924–2016), Fidel (1926–2016), Raúl a sestry Angelita (1923–2012), Enma a Agustina. \n\nJuanita byla stejně jako ostatní sourozenci aktivní stoupenkyní Kubánské revoluce. Později se však cítila zrazena politikou komunistů. Fidelovy a Raúlovy představy o budoucím vývoji země se střetly se zájmy vlastní rodiny. Prosazovali např. agrární reformu, s níž naprosto nesouhlasil bratr Ramón, který se staral o rodinný majetek.\n\nI podle Juanity Fidel zradil své ideály, když se obrátil ke komunismu a Sovětskému svazu. \"\"Vystřízlivěla jsem, když jsem spatřila všechnu tu nespravedlnost,\"\" uvedla. Podle svých slov se snažila pomáhat lidem pronásledovaným režimem, v roce 1963 jí byla nabídnuta spolupráce s CIA. \n\nV roce 1964 Kubu opustila a nejprve pobývala u sestry Enmy v Mexiku. Tam svolala tiskovou konferenci, na níž uvedla: \"\"Nemůžu dál zůstat lhostejná k tomu, co se děje v mé zemi... Moji bratři Fidel a Raúl z ní udělali obrovské vězení obklopené vodou. Lidé jsou přibiti na kříž trápení vnucený mezinárodním komunismem.\"\"\n\nJuanita mluvila naposledy s Fidelem v Havaně v roce 1963 poté, co zemřela jejich matka. S Raúlem se viděla několik dní předtím, než odešla roku 1964 do exilu. S ostatními sourozenci, kteří (s výjimkou Enmy žijící v Mexiku) zůstali na Kubě, je přitom v kontaktu. \nPozději v USA se Juanita politickým aktivitám již nevěnovala a nepatřila mezi čelné představitele kubánské exilové komunity. Až do odchodu do důchodu v roce 2007 vedla v Miami lékárnu.\n\nNa pohřeb svého bratra Fidela v roce 2016 odmítla přijet. Uvedla nicméně, že cítí smutek, a mrzela ji neúcta na Floridě žijících Kubánců, kteří Castrovo úmrtí vyšli oslavovat do ulic.\n\n"}
{"id": "977642", "url": "https://cs.wikipedia.org/wiki?curid=977642", "title": "The National", "text": "The National\n\nThe National je americká rocková skupina, založená v roce 1999 v Cincinnati ve státě Ohio. Skupinu tvoří zpěvák Matt Berninger a dvě bratrské dvojice: Aaron (kytara a klávesy) a Bryce Dessner (kytara) a Scott (baskytara) a Bryan Devendorf (bicí). Své první album skupina vydala v roce 2001 a do roku 2017 jich vydala dalších šest. Album \"Trouble Will Find Me\" bylo neúspěšně nominováno na cenu Grammy v kategorii nejlepší alternativní rockové album.\n\n\n"}
{"id": "977643", "url": "https://cs.wikipedia.org/wiki?curid=977643", "title": "Římskokatolická farnost Dlouhá Brtnice", "text": "Římskokatolická farnost Dlouhá Brtnice\n\nŘímskokatolická farnost Dlouhá Brtnice je územní společenství římských katolíků v rámci děkanátu Telč brněnské diecéze s farním kostelem svatého Václava.\nNejstarší zpráva o obci pochází z roku 1355. Původně zde stál kostelík svaté Barbory, který byl roku 1444 přestavěn na kostel a zasvěcen svatému Václavovi. Tento chrám byl v polovině sedmnáctého století znovu přestavěn. Fara byla postavena v roce 1871, o dva roky později vznikla samostatná farnost (předtím byla obec přifařena k Pavlovu).\nFarnost je inkorporována blízkému klášteru premonstrátů v Nové Říši. Téměř celou druhou polovinu 20. století (v letech 1946 až 1995) zde působil P. Augustin Hroznata Opravil. Administrátorem excurrendo je od 1. srpna 2003 D. Mgr. Michael Alois Hladil OPraem. \n\nDnem vzájemných modliteb farností za bohoslovce a bohoslovců za farnosti brněnské diecéze je 20. listopad. Adorační den připadá na 18. května.\n\nVe farnosti se pravidelně koná tříkrálová sbírka. V roce 2017 činil její výtěžek v Dlouhé Brtnici 12 611 korun.\n\n"}
{"id": "977645", "url": "https://cs.wikipedia.org/wiki?curid=977645", "title": "Tlačítko bdělosti", "text": "Tlačítko bdělosti\n\nTlačítko bdělosti (slangově \"živák\") je elektronické zařízení, součást vlakového zabezpečovače, používaného na železničních řídících (tj. zpravidla hnacích) vozidlech. \n\nJeho úkolem je zajištění bezpečnosti jízdy vlaku a železničního provozu vůbec. Dosahuje toho periodickou kontrolou bdělosti strojvedoucího lokomotivy v pohybu. Ověření bdělosti se děje přibližně jednou za 15 sekund, pokud rychlost jízdy překračuje 10 % maximální rychlosti. Tlačítko ovládá strojvedoucí stiskem v délce od 0,2 do 2,5 sekund. Při překročení této doby je zabezpečovačem vyhodnocen jako závada. Pokud strojvedoucí nereaguje na světelný signál a ani na zvukový signál, následující po 3 sekundách, zařízení za dalších 6 sekund prostřednictvím elektromagnetického ventilu průběžné vlakové brzdy zastaví vlak. Tlačítko bdělosti je umístěno na řídícím pultu a jeho tvar je odlišný od ostatních ovládacích prvků. Je-li řídící pult vybaven dvěma tlačítky bdělosti, tak jedno je umístěné na levé straně a druhé na pravé straně od řadiče rychlosti. Na tratích vybavené autoblokem a signalizací vlakového zabezpečovače na návěst VOLNO není nutné bdělost strojvedoucího kontrolovat stiskem tlačítka bdělosti. Při obsazení oddílu autobloku jinou vlakovou soupravou je vlakovým zabezpečovačem znovu požadována kontrola bdělosti strojvedoucího stiskem tlačítka bdělosti. Vlakové zabezpečovače, jejichž součástí je tlačítko bdělosti, prošly technickým vývojem, a proto se v moderních lokomotivách liší od jejich předchůdců ze 70. let 20 století. \n"}
{"id": "977648", "url": "https://cs.wikipedia.org/wiki?curid=977648", "title": "Symbolický kapitál", "text": "Symbolický kapitál\n\nSymbolický kapitál je termín spjatý s francouzským sociologem Pierrem Bourdieuem. Tento termín Bourdieu vytvořil při zkoumání původu nerovnosti ve společnosti. Symbolický kapitál vychází z analogie s kapitálem finančním. Stejně jako on je ve společnosti rozložen nerovnoměrně a sám také slouží k reprodukci nerovnosti. Symbolický kapitál můžeme rozdělit na kulturní kapitál a sociální kapitál.\n\nJedním z typů symbolického kapitálu je kulturní kapitál. Je to jeden z klíčových pojmů, používaných při analýze úlohy systému vzdělávání v reprodukci sociálních nerovností. Kulturní kapitál můžeme definovat jako “zvláštní formu získaných předpokladů jedince nebo skupiny k dosažení určitého sociálního statusu, která je vázaná na charakter a úroveň enkulturace.” Podle Bourdieua se jednotlivci a skupiny snaží o začlenění do vyšší vrstvy, která se vyznačuje specifickými kulturními rysy (chováním, tradicemi, jazykem, apod.). Osvojení těchto rysů je pro ty, kteří usilují o vstup do této vrstvy, žádoucí.\n\nCharakter vzdělávacího systému určuje vyšší vrstva, a tak žáci, kteří ovládají kulturu této vrstvy, se učitelům jeví jako nadanější, protože s nimi snáze komunikují. Úroveň vzdělání jednotlivce je tedy přímo závislá na tom, jak absorbuje dominantní kulturu a jakým kulturním kapitálem disponuje. Jelikož škola většinu komponentů kulturního kapitálu již předpokládá, jejich získání je nutné v rodině.\n\nPodle Pierra Bourdieua je sociální kapitál definován jako souhrn všech aktuálních nebo potenciálních zdrojů, které jsou odvozeny od vlastnictví trvanlivé sítě více či méně institucionalizovaných vztahů vzájemného uznání. Objem sociálního kapitálu, kterým člověk disponuje, je dán velikosti sítě kontaktů, které je schopen mobilizovat pro svoji potřebu. Tato potřeba může nabývat formy hmotných statků, ale hlavně se jedná o služby a protislužby. Stejně jako do finančního kapitálu je nutné investovat i do kapitálu sociálního, tj. vytvářet a udržovat kontakty. Investice se vrátí, začne-li člověk být sám vyhledáván druhými.\n\nSociální směna přeměňuje směňované služby ve znaky sociálního uznání. Toto uznání zpětně zvyšuje význam poskytovaných služeb. Držitelé velkého objemu sociálního kapitálu již nepotřebují znát všechny, co znají je, aby svůj sociální kapitál rozšiřovali.\n\n"}
{"id": "977650", "url": "https://cs.wikipedia.org/wiki?curid=977650", "title": "Symbolické násilí", "text": "Symbolické násilí\n\nSymbolické násilí je druh násilí, jenž je pácháno na určitých sociálních skupinách za jejich spoluúčasti. Tento termín je spjat s francouzským sociologem Pierrem Bourdieuem. Bourdieu jej vytvořil při zkoumání původu nerovnosti ve společnosti. Byl vytvořen k popsání často skrytých a neúmyslných jevů kulturní a sociální dominance, nacházejících se v každodenním životě. Spoluúčast ovládaného na tomto násilí potvrzuje jeho místo v sociální hierarchii společnosti. Moc vládnoucího je o to lépe přijímána, čím více se na jejím vytváření ovládaní podíleli. Ovládaný nemůže jinak než vládnoucího uznávat, protože pro reflexi vzájemného vládnoucího vztahu může použít pouze nástroje, ve kterých je tento vztah obsažen. Jedinou možností, jak tyto vztahy rozbít, je zrušit podmínky, které je vytvořily. Bourdieu termín poprvé použil v knize \"La Distinction\", v níž na základě empirického výzkumu došel k tomu, že kultura slouží k legitimizování sociálních rozdílů.\n\n"}
{"id": "977652", "url": "https://cs.wikipedia.org/wiki?curid=977652", "title": "Pluto (hudební skupina)", "text": "Pluto (hudební skupina)\n\nPluto byla česká rocková hudební skupina alternativního směru. Založená byla v roce 1995 Pavlem Fajtem. V jejich repertoáru zhudebnili některé básně Bohuslava Reynka. Na albu \"Tři\" zhudebnili také báseň od anglického preromantika Williama Blakea. Skupina koncertovala i v zahraničí. V roce 1998 vystoupila v kanadském Victoriaville a na francouzském festivalu \"MIMI\". V roce 2000 skupina ukončila svou činnost. Bývala zařazena mezi představitele brněnské alternativně rockové scény. Občasným hostem na koncertech a na první desce byla Iva Bittová\n\n\n\n"}
{"id": "977653", "url": "https://cs.wikipedia.org/wiki?curid=977653", "title": "FIM-43 Redeye", "text": "FIM-43 Redeye\n\nGeneral Dynamics FIM-43 Redeye je americká z ramene odpalovaná nadzvuková řízená střela země-vzduch s infračerveným naváděním. Jedná se o první přenosnou protiletadlovou řízenou střelu (MANPADS – Man-portable air-defense systems) zavedenou do služeb US Army a US Marine Corps a o přímého předchůdce hojně užívaných střel FIM-92 Stinger.\n\nStřela měla dostřel 4,5 km, mohla dosáhnout maximální výšky 2,7 km a letěla rychlostí až 1,7 Machu.\n\nRedeye začal být vyvíjen od roku 1959. První prototyp byl založen na elektronice a infračerveném čidle pro navádění ze střely AIM-9 Sidewinder. Název střely RedEye je mimochodem odvozen od infračerveného navádění. Problémy s vývojem a testování způsobily, že vývoj trval několik let. Pro účely testů a pro pozdější výcvik obsluh musela být vyvinuta neřízená raketa Atlantic Research MQR-16 Gunrunner. Po vyřešení technických problémů byla zahájena sériová výroba v omezeném množství kusů jako XM41 Redeye Block I. Postupně byly vyvinuty novější série až k finální verzi Redeye Block III z roku 1966 označené oficiálně jako XFIM-43C, která se dostala po testech následující rok do výroby.\n\n\n"}
{"id": "977657", "url": "https://cs.wikipedia.org/wiki?curid=977657", "title": "Leges (nakladatelství)", "text": "Leges (nakladatelství)\n\nNakladatelství Leges je české nakladatelství zaměřující se především na právnickou literaturu. Do obecného povědomí se dostala i mediálně známým případem podání žaloby na neznámé pachatele, kteří naskenovali obsahy celých knih a výsledek nasdíleli na server Uložto.cz\n\n"}
{"id": "977659", "url": "https://cs.wikipedia.org/wiki?curid=977659", "title": "Dům U Zlaté lodě (Plzeň)", "text": "Dům U Zlaté lodě (Plzeň)\n\nDům U Zlaté lodě je v Riegrově ulici čp. 206 v historickém centru města Plzně. Tvoří jej klasicistní obdélníková pětipatrová budova (s půdou). Je chráněn jako kulturní památka České republiky.\n\n\n\n\n\n\n"}
{"id": "977664", "url": "https://cs.wikipedia.org/wiki?curid=977664", "title": "Morkovští ochotníci", "text": "Morkovští ochotníci\n\nMorkovští ochotníci je ochotnický divadelní soubor z Morkovic-Slížan ve Zlínském kraji. Domovskou scénou divadelního souboru je Sokolovna v Morkovicích.\n\nDivadelní ochotnická tradice v Morkovicích-Slížanech existuje od roku 1868, kdy tuto obec navštívila Muškova divadelní společnost. Herci zde zanechali veliký dojem, svými hrami šířili vlastenectví. Několik členů Muškovy divadelní společnosti zde onemocnělo černými neštovicemi a 14. října 1868 v Morkovicích-Slížanech zemřela na tuto nemoc Marie Tylová, dcera Josefa Kajetána Tyla, i se svou novorozenou dcerou Marií. Dodnes se obyvatelé města starají o jejich hrob. Od této doby existuje vlastní morkovická ochotnická činnost, která byla v sedmdesátých letech dvacátého století přerušena a obnovena v roce 2007.\n\nNázev Morkovští ochotníci je odvozen z místního nářečí a není správně česky - Morkovičtí ochotníci.\n\nOd roku 2011 spolupracují Morkovští ochotníci s vídeňskou režisérkou českého původu Marií Tesar. V letech 2010, 2011 a 2012 byla tato divadelní společnost nominována přes regionální přehlídku Hanácký máj na národní přehlídku vesnických divadelních souborů Krakonošův podzim ve Vysokém nad Jizerou.\n\n\n\n\n\n\n\n"}
{"id": "977666", "url": "https://cs.wikipedia.org/wiki?curid=977666", "title": "Ducati 1199 Panigale", "text": "Ducati 1199 Panigale\n\nDucati 1198 Panigale je motocykl kategorie superbike, vyvinutý firmou Ducati, vyráběný od roku 2011. Předchůdcem byl model Ducati 1198.\n\nPohonnou jednotkou je pro Ducati typický dvouválec s osami válců svírajícími úhel 90 stupňů. Motor s objemem 1198 cm³ (vrtání x zdvih je 112×60,8 mm) má čtyři ventily na válec a desmodromický rozvod. Motor je silně podčtvercový, poměr vrtání a zdvihu je 1,84:1.\n\n\nElektronicky nastavitelné odpružení s tlumiči Marzocchi 50 mm vpředu a Öhlins 43 mm vzadu. Výfuk končí pod motorem, ne pod sedlem jako u 1098 a 1198.\n\n"}
{"id": "977672", "url": "https://cs.wikipedia.org/wiki?curid=977672", "title": "Ciprian Foias", "text": "Ciprian Foias\n\nCiprian Ilie Foias (* 20. července 1933, Reșița, Rumunsko) je rumunský matematik v současnosti působící v USA. Je známý především díky své práci v teorii operátorů, matematické analýze a dynamických systémech. Jeho přínos v těchto oblastech má širokou škálu aplikací, zejména v teorii řízení, geofyzice a ekonomii. V roce 1995 dostal Wienerovu cenu za aplikovanou matematiku.\n"}
{"id": "977674", "url": "https://cs.wikipedia.org/wiki?curid=977674", "title": "William Vallance Douglas Hodge", "text": "William Vallance Douglas Hodge\n\nWilliam Vallance Douglas Hodge (17. června 1903, Edinburgh, Spojené království − 7. červenec 1975, Cambridge) byl skotský matematik, který se zabýval především geometrií. Je objevitelem dalekosáhlých souvislostí mezi algebraickou geometrií a diferenciální geometrií, přičemž dosažené výsledky v této oblasti dnes tvoří teorii nazývanou Hodgeova teorie. Je také autorem důležitých výsledků v oblasti Kählerovych variet.\n"}
{"id": "977677", "url": "https://cs.wikipedia.org/wiki?curid=977677", "title": "Velšská hudba", "text": "Velšská hudba\n\nPočátky hudby ve Walesu sahají do dvanáctého století, kdy Gerald z Walesu napsal, že se ve Walesu zpívá všude, kde je to jen možné. Mezi velšské lidové písně patří například „Ar Lan y Môr“. Hymna Walesu „Hen Wlad Fy Nhadau“ pochází z roku 1856 a jejími autory jsou Evan James (text) a James James (hudba). Mezi skladatele klasické hudby patří například Daniel Jones a Dilys Elwyn-Edwards.\n\nKoncem šedesátých let 20. století zde vzniklo několik rockových skupin, jako jsou například Budgie. Z jižního Walesu rovněž pochází John Cale, který se později přestěhoval do New Yorku a založil zde skupinu The Velvet Underground. Cale v pozdějších letech zhudebnil několik básní velšského básníka Dylana Thomase.\n\nMezi současné rockové skupiny patří například Manic Street Preachers, Catatonia nebo Super Furry Animals. Třetí jmenovaná skupina dokonce nahrála i několik alb ve velšském jazyce. Mezi zástupce metalové hudby se řadí například Bullet for My Valentine, Lostprophets a Skindred. Jedním z největších hudebních festivalů ve Walesu je Green Man Festival konaný v oblasti Brecon Beacons.\n"}
{"id": "977681", "url": "https://cs.wikipedia.org/wiki?curid=977681", "title": "Curling na Zimních olympijských hrách 2014 – turnaj muži", "text": "Curling na Zimních olympijských hrách 2014 – turnaj muži\n\nCurling mužů na Zimních olympijských hrách 2014 je soutěž hraná v hale Leďanoj kub.\n"}
{"id": "977686", "url": "https://cs.wikipedia.org/wiki?curid=977686", "title": "Mrdice", "text": "Mrdice\n\nMrdice (též Mrtice) byla tvrz ležící na Trstenické stezce, severně od Heřmanova Městce. V zemských deskách trhových je zmínka ze 7. října roku 1325 o rozdělení majetku Heřmana z Mrtic. Dnes z ní zůstaly jen nepatrné zbytky zdiva, její archeologické stopy jsou chráněny jako kulturní památka České republiky.\n\n"}
{"id": "977691", "url": "https://cs.wikipedia.org/wiki?curid=977691", "title": "Agenti dementi", "text": "Agenti dementi\n\nAgenti dementi (ve španělském originále \"La Gran aventura de Mortadelo y Filemón\") je španělská ztřeštěná komedie. Film je natočený podle komiksové předlohy Filemon y Mortadelo. Ve španělsku se film po své premiéře stal velmi oblíbeným a zájem o vstupenky do kina na tento film byl rekordní.\n\nVše začíná tím, že někdo ukradl velmi nebezpačný vynález Zastrašovací Demoralizér Vojenských Jednotek (zkratkou ZDVJ). O tom se dozví Totálně Inteligentní Agentura (zkratkou T.I.A). Největší průšvih je v tom, že se tento stroj dostal k diktátorovi fiktivní země Tiranie. Navíc diktátor ho chce hned využít, aby porazil ve válce Anglii. Velitel T.I.A v žádném případě nechce, aby na případu (sebrání ZDVJ diktátorovi Tiranie) jakkoliv spolupracovali 2 jeho neschopní agenti Mortadelo a Filemon a místo nich raději najme z konkurenční detektivní agentury detektiva Fredyho Mazase. Mortadelo a Filemon na to ale přijdou a chtějí případ vyřešit sami. Podaří se jim zjistit, že je Fredy Mazas podplacený a nastrčený samotným diktátorem. Na konci filmu Mortadelo zjistí, že diktátor je jeho otec.\n"}
{"id": "977700", "url": "https://cs.wikipedia.org/wiki?curid=977700", "title": "Scream Bloody Gore", "text": "Scream Bloody Gore\n\nScream Bloody Gore (\"Křičící krvavá hrůza\") je první studiové album americké kultovní death metalové kapely Death vydané roku 1987 společností Combat Records. Dočkalo se několika dalších vydání a bylo považováno za první opravdové death metalové album. Předcházela mu řada demonahrávek. Na albu participoval mimo zakladatele kapely a death metalového guru Chucka Schuldinera také Chris Reifert (bicí), pozdější frontman kapely Autopsy.\n\n\n\n\n\n\n"}
{"id": "977708", "url": "https://cs.wikipedia.org/wiki?curid=977708", "title": "John Agar", "text": "John Agar\n\nJohn George Agar, Jr. (31. ledna 1921, Chicago, USA – 7. dubna 2002, Burbank, USA) byl americký herec. \n\nV šesti filmech spolupracoval s Johnem Waynem: \"Fort Apache\", \"Sands of Iwo Jima\", \"Big Jake\", \"Chisum\", \"The Undefeated\" a \"She Wore a Yellow Ribbon\".\n\nAgarovi rodiče pocházeli ze sociálně slabých poměrů. John měl ještě čtyři sourozence. Vystudoval akademii Lake Forest v Chicagu. Po ukončení jeho studií a po smrti otce se rodina přestěhovala do Los Angeles. \n\nV roce 1942 vstoupil Agar jako seržant do leteckých sborů, a bojoval v armádě USA za II. světové války. V armádě zůstal i po válce. \n\nJeho první manželkou byla v letech 1945–1950 herečka Shirley Temple, měli spolu dceru Lindu Susan. \n"}
{"id": "977709", "url": "https://cs.wikipedia.org/wiki?curid=977709", "title": "Veľká Chochuľa", "text": "Veľká Chochuľa\n\nVeľká Chochuľa je nejvyšší vrch západní části Ďumbierských Tater o nadmořské výšce 1 753 m. Leží na hlavním hřebeni a poskytuje daleký kruhový výhled.\n\nVrcholem vede turistická magistrála Cesta hrdinů SNP z Donoval na Chopok a patří k oblíbeným cílům vysokohorských turistů. Celý masiv Veľké Chochuľy a Prašivé je dobře viditelný z Donoval, Liptovské Lúžné a části Horehroní. Vrcholem prochází hranice Žilinského a Banskobystrického kraje a okresů Ružomberok a Banská Bystrica.\n\n\n"}
{"id": "977711", "url": "https://cs.wikipedia.org/wiki?curid=977711", "title": "Hiadeľské sedlo", "text": "Hiadeľské sedlo\n\nHiadeľské sedlo () je sedlo v hlavním hřebeni Nízkých Tater v nadmořské výšce 1099 m. Nachází se mezi Kozím chrbátem (1330 m) a Prašivou (1652 m). Spojuje Hiadeľskou a Korytnickou dolinu a zároveň odděluje Starohorské vrchy na západě a Ďumbierské Tatry na východě.\n\nPod sedlem se plánuje výstavba rychlostní silnice R1, která by tunelem překonala hřeben Nízkých Tater a propojila města Banská Bystrica a Ružomberok.\n\n"}
{"id": "977712", "url": "https://cs.wikipedia.org/wiki?curid=977712", "title": "Prašivá (Nízké Tatry)", "text": "Prašivá (Nízké Tatry)\n\nPrašivá je holnatý vrch v západní části Ďumbierských Tater o nadmořské výšce 1652 m ležící na jejich hlavním hřebeni.\n\nNachází se nad obcemi Hiadeľ, Medzibrod a osadou Korytnica a je nejzápadnějším vrchem hřebene Nízkých Tater. Vrcholem prochází Cesta hrdinů SNP z Donoval na Chopok, na kterou se v Hiadeľském sedle připojují chodníky z Hiadeľ a Korytnice.\n\n"}
{"id": "977713", "url": "https://cs.wikipedia.org/wiki?curid=977713", "title": "Hiadeľská dolina", "text": "Hiadeľská dolina\n\nHiadeľská dolina () je údolí v jihozápadní části Nízkých Tater.\n\nProtéká jím potok Vážna a vede skrze něj modře značená turistická trasa z Hiadeľa přes Hiadeľské sedlo až do Korytnice.\n\nV budoucnu má údolím vést rychlostní silnice R1, která propojí Horní Pohroní a Liptov.\n\n"}
{"id": "977714", "url": "https://cs.wikipedia.org/wiki?curid=977714", "title": "Kluzné ložisko", "text": "Kluzné ložisko\n\nKluzné ložisko je část strojního zařízení, kde se při vzájemné rotaci přenášejí tlakové síly mezi čepem hřídele a protikusem. \n\nKluzné ložisko se skládá z ložiskového čepu, ložiskové pánve (která může být provedena jako ložiskové pouzdro) a někdy ještě z výstelky (kluzné vrstvy). \n\nVrstva mazací kapaliny je u těchto ložisek dostatečně velká na to, aby nedocházelo k vzájemnému kontaktu materiálů čepu a výstelky.\n\nPlochy jsou ošetřeny mazivem, ale není zaručena souvislá vrstva maziva, která by zabránila přímému kontaktu materiálů. Rozměry ložiska se stanoví podle údajů tabulek, v nichž je podle účelu použití doporučen materiál, jeho únosnost (dovolený tlak) a poměr délky a průměru čepu. Řadíme sem i ložiska ze samomazných materiálů a ložiska mazaná tuhými mazivy.\n\nU těchto ložisek dochází při déle trvajícím klidu k vytlačení maziva mimo styčná místa a tak se mohou při rozběhu chovat jako ložiska se suchým třením. Proto se povrch jejich pánví upravuje tak, že se na něm vytvářejí tzv. mazací kapsy tj. důlky v nichž se udrží trochu maziva. Podobný efekt lze docílit zaškrabáním povrchu pánve.\n\nPlochy nejsou ošetřeny žádným mazivem a dochází tak k plošnému kontaktu materiálů.\n\nOdpor v ložiskách se suchým a polosuchým třením se nazývá čepové tření.\n\n\n\nJako materiál čepu se převážně užívá ocel, a to:\n\nJako materiál pánve, eventuálně jako výstelka, se používají:\n\n\nHlavním oborem využití kluzných hydrodynamických ložisek je uložení klikových hřídelí spalovacích motorů, kde se uplatňuje odolnost těchto ložisek vůči dynamickému zatížení. Zde se prosazují zejména slitiny na bázi Al-Zn, Al-Sn a dále bronzy a mosazi povlakované kluzným polymerovým povlakem. Z ekologických důvodů se omezuje používání olova, které ve slitinách zlepšuje kluzné vlastnosti v oblasti mezního tření.\n\nV ostatních oborech se prosazují zejména kluzná ložiska na bázi různě modifikovaných plastů.\n\n\n"}
{"id": "977715", "url": "https://cs.wikipedia.org/wiki?curid=977715", "title": "Krakova hoľa", "text": "Krakova hoľa\n\nKrakova hoľa je mohutná hole v severní části Ďumbierských Tater.\n\nPěkně tvarovaná mohutná hole se nachází mezi Demänovskou a Jánskou dolinou. Její poloha mimo hlavní hřeben a nadmořská výška z ní činí dominantu širokého okolí, nad které výrazně vyčnívá a poskytuje tak zajímavý kruhový výhled. S hlavním hřebenem vrch spojuje rozsocha, na níž jižně od Krakovy hole leží Tanečnice (1681 m), oddělená sedlem Javorie.\n\nVýchodní a jižní části patří do Národní přírodní rezervace Ďumbier s 5. stupněm ochrany.\n\n\n"}
{"id": "977716", "url": "https://cs.wikipedia.org/wiki?curid=977716", "title": "Ďurková (Nízké Tatry)", "text": "Ďurková (Nízké Tatry)\n\nĎurková je rozsáhlý holý vrchol o nadmořské výšce 1750 m v západní části Ďumbierských Tater.\n\nNachází se v hlavním hřebeni pohoří, mezi Chabencem a Zámostskou holí, nad osadami Železnô a Magurka. Na jihovýchodních svazích se nad pásmem kosodřeviny nachází horská chata Útulna Ďurková, využívaná jako nocležiště nebo pro občerstvení během náročné hřebenového pěšího putování.\n\n\n"}
{"id": "977717", "url": "https://cs.wikipedia.org/wiki?curid=977717", "title": "Ďurková", "text": "Ďurková\n\nĎurková může být:\n\n"}
{"id": "977718", "url": "https://cs.wikipedia.org/wiki?curid=977718", "title": "Zámostská hoľa", "text": "Zámostská hoľa\n\nZámostská hoľa je vrch na hlavním hřebeni ďumbierské části Nízkých Tater o nadmořské výšce 1612 m. Vedou na něj značené cesty z Magurky, sedla Ďurkové, obce Jasenie nebo sedla pod Skalkou.\n"}
{"id": "977719", "url": "https://cs.wikipedia.org/wiki?curid=977719", "title": "Ludárova hoľa", "text": "Ludárova hoľa\n\nLudárova hoľa je holnatý vrch o nadmořské výšce 1731 m v centrální části Ďumbierských Tater.\n\nNachází se v rozsoše, vybíhající severním směrem z Ďumbieru, nad Ludárovou dolinou. Jeho odlehlá poloha a absence značených cest ji dělá tížeí dostupnou a nejjednodušší přístup je tak z hlavního hřebene.\n\n\n"}
{"id": "977720", "url": "https://cs.wikipedia.org/wiki?curid=977720", "title": "Ludárova dolina", "text": "Ludárova dolina\n\nLudárova dolina je údolí v Ďumbierských Tatrách.\n\nOdbočuje jihozápadním směrem z údolí Štiavnica, která navazuje na Jánskou dolinu. Protéká jí Ludárov potok, který v závěru údolí ústí do Štiavnice.\n\n"}
{"id": "977721", "url": "https://cs.wikipedia.org/wiki?curid=977721", "title": "Diskografie R. Kellyho", "text": "Diskografie R. Kellyho\n\nDiskografie amerického R&B zpěváka R. Kellyho.\n\n\n\n\n\n"}
{"id": "977722", "url": "https://cs.wikipedia.org/wiki?curid=977722", "title": "Ludárov potok", "text": "Ludárov potok\n\nLudárov potok je potok v horním Liptově, v jižní část okresu Liptovský Mikuláš. Je to levostranný přítok Štiavnice, měří 4,7 km a je tokem IV. řádu. Teče územím NAPANTu, na horním toku územím NPR Ďumbier.\n\nPramení v Nízkých Tatrách, v podcelku Ďumbierské Tatry na severovýchodním svahu vrchu Ďumbieru (2 043,4 m n. m.) v nadmořské výšce přibližně 1 590 m n. m.\n\nOd pramene teče na sever, esovitě se stáčí, dále pokračuje severovýchodním směrem, zprava přibírá přítok z Matúšovských holí a zleva krátký přítok (1 341,8 m n. m.) z východojihovýchodného svahu Ludárovy hole (1 731,6 m n. m.). Následně vytváří Ludárovu dolinu, v její dolní části se esovitě stáčí dále teče na sever a na začátku Jánské doliny, jihovýchodně od myslivny Pred Bystrou se v nadmořské výšce cca 890 m n. m. vlévá do Štiavnice.\n"}
{"id": "977724", "url": "https://cs.wikipedia.org/wiki?curid=977724", "title": "Štiavnica (přítok Váhu)", "text": "Štiavnica (přítok Váhu)\n\nŠtiavnica je potok na severu Slovenska, na středním Liptově, v okrese Liptovský Mikuláš. Je to levostranný přítok Váhu, měří 18 km a je tokem III. řádu.\n\nPramení v Nízkých Tatrách pod Štiavnicou (2025 m), v masivu Ďumbieru v nadmořské výšce přibližně 1630 m.\n\nNejprve teče na východ, přibírá kratší přítoky, v nadmořské výšce 1378 m přítok zpod Králičky (1807 m) a stáčí se na jih, kde protéká Dolinou Štiavnice. Z pravé strany přibírá přítok zpod Kráľova stolu (1579 m), následně pravostranný přítok z doliny Červený jarok (921 m), tok krátce teče severozápadním směrem, zleva přibírá Ludárov potok a vstupuje do krasové oblasti. Ztrácí se v podzemí a vytváří jeskynní prostory (Ponor Štiavnice, jeskyně v Sokole). Opět vytéká na povrch, zleva přibírá Bystrá a protéká Jánskou dolinou na sever, přičemž po obou stranách je vytvořeno několik jeskyní. Později přibírá zprava přítok ze Stanišovské doliny, následně Bielou zleva a také levostranný přítok zpod Hrádku (876 m). Nakonec vtéká do Liptovské kotliny, kde protéká přes intravilán obce Liptovský Ján.\n\nDo Váhu se vlévá v prostoru mezi obcemi Podtureň a Uhorská Ves v nadmořské výšce cca 612 m.\n"}
{"id": "977725", "url": "https://cs.wikipedia.org/wiki?curid=977725", "title": "Bystrá (přítok Štiavnice)", "text": "Bystrá (přítok Štiavnice)\n\nBystrá je potok na středním Liptově v jižní části okresu Liptovský Mikuláš. Je to levostranný přítok Štiavnice s délkou 6,2 km a je tokem IV. řádu. Teče na území NAPANTu, na horním toku v NPR Ďumbier.\n\nPramení v Nízkých Tatrách, v podcelku Ďumbierské Tatry, kde vytéká z plesa v ledovcovém karu na severovýchodním svahu Krúpovy hole (1 921,9 m n. m.) v nadmořské výšce cca 1 660 m n. m.\n\nZ plesa vytéká směrem na severozápad, následně protéká druhým, větším plesem a dále pokračuje směrem na sever. Na jižním úpatí Prašivé (1 591,7 m n. m.) se pak stáčí severoseverovýchodním směrem, vytváří oblouk prohnutý na jihovýchod k masivu Ludárovy hole (1 731,6 m n. m.) a pokračuje více severovýchodním směrem. Z levé strany následně přibírá přítok zpod sedla Javorie (1 487 m n. m.) a stáčí se východním směrem. Z pravé strany ještě přibírá přítok ze severovýchodního úpatí Ludárové hole, stáčí se k ústí severovýchodním směrem a do Štiavnice ústí na začátku Jánské doliny u myslivny Pred Bystrou, v nadmořské výšce přibližně 867 m n. m.\n"}
{"id": "977727", "url": "https://cs.wikipedia.org/wiki?curid=977727", "title": "Biela (přítok Štiavnice)", "text": "Biela (přítok Štiavnice)\n\nBiela je potok na středním Liptově, v jižní části okresu Liptovský Mikuláš. Je to levostranný přítok Štiavnice s délkou 5,3 km a je tokem IV. řádu. Protéká územím NAPANTu, konkrétně územím NPR Jánska dolina.\n\nPramení v Nízkých Tatrách, v podcelku Ďumbierské Tatry, v části Demänovské vrchy, na severovýchodním svahu Krakovy hole (1751,6 m n. m.) v nadmořské výšce přibližně 1530 m n. m.\n\nNejprve protéká krasovou oblastí směrem na sever, na pravém břehu teče v blízkosti jeskynního systému V Záskočí a přechodně se stáčí severoseverozápadním směrem. Následně se pod Sedlem pod Kúpeľom (1131,1 m n. m.) stáčí na severovýchod a protéká dolinou Bielo, boční dolinou Jánské doliny. Na středním toku se esovitě ohýbá, na krátkém úseku teče na sever a zleva přibírá přítok z jihovýchodního svahu Poludnica (1548,7 m n. m.). Na jižním úpatí Javorovica (1062,5 m n. m.) se definitivně stáčí severovýchodním směrem a v chatové osadě v dolní části Jánské doliny, jižně od obce Liptovský Ján, se v nadmořské výšce cca 677 m n. m. vlévá do Štiavnice.\n"}
{"id": "977729", "url": "https://cs.wikipedia.org/wiki?curid=977729", "title": "Stanišovský potok", "text": "Stanišovský potok\n\nStanišovský potok je potok v horním Liptově, v jižní části okresu Liptovský Mikuláš. Je to pravostranný přítok Štiavnice, měří 2,3 km a je tokem IV. řádu. Teče na území NPR Jánska dolina v rámci NAPANTu.\n\nPramení v Nízkých Tatrách, kde teče v podcelku Ďumbierské Tatry v části Demänovské vrchy. Pramení na severním svahu vrchu Slemä (1 513,7 m n. m.) v nadmořské výšce přibližně 1 090 m n. m.\n\nOd pramene teče zprvu severozápadním směrem přes Stanišovskou dolinu, pod Stanišovským sedlem se pak stáčí západoseverozápadním směrem. Na dolním toku protéká krasovou oblastí a přechodně se ztrácí v podzemí. Jižně od obce Liptovský Ján, ve střední části Jánské doliny, se v nadmořské výšce cca 725 m n. m. vlévá do Štiavnice. V oblasti ústí na pravém břehu se nachází puklinově-říční Stanišovská jeskyně.\n"}
{"id": "977730", "url": "https://cs.wikipedia.org/wiki?curid=977730", "title": "Stanišovská dolina", "text": "Stanišovská dolina\n\nStanišovská dolina je údolí v Ďumbierských Tatrách, části Nízkých Tater, na Slovensku.\n\nToto údolí odbočuje z Jánské doliny směrem na východ. Protéká jim Stanišovský potok a vede skrze něj žlutě značená turistická trasa z Jánské doliny do Stanišovského sedla. U ústí tohoto údolí se nachází nepřístupná Stanišovská jeskyně.\n\n"}
{"id": "977731", "url": "https://cs.wikipedia.org/wiki?curid=977731", "title": "Michael Angelo Batio", "text": "Michael Angelo Batio\n\nMichael Angelo Batio (* 23. února 1956) je americký heavymetalový kytarista. Je znám jako nejrychlejší kytarista na světě, a jako první kytarista, který začal používat „dvojitou kytaru“ ve tvaru V. Na přelomu 80. a 90. let hrál v glam-metalové kapele Nitro, a je proslulý instruktážními videi „Speed Kills“.\n\nMichael je jedním z tvůrců a průkopníků celého žánru shredové kytary. Předvedl kytarové techniky a inovace poprvé ve svých prvních vzdělávacích programech i během živých vystoupení, která jsou dnes považována za \"standardní techniky\" mezi kytaristy po celém světě. Michael vynalezl dvoukrkou kytaru a byl také prvním hráčem na světě. Patří mezi nejrychlejší hráče světa (českým kytaristům jsou jistě známy jeho videoškoly).\n\nVe čtvrtek 2.2.2012 Michael Dean \"Jet\" Double-Guitar měl své místo ve stálé výstavě v muzeu rockandrollové síně slávy v Clevelandu ve státě Ohio! Současně byl vyhlášen v Guitar One Magazine kytaristou č. 1 všech dob z top 100 kytaristů.\n\nManagement: International Rock Agency\n"}
{"id": "977734", "url": "https://cs.wikipedia.org/wiki?curid=977734", "title": "Římskokatolická farnost Rozseč u Třešti", "text": "Římskokatolická farnost Rozseč u Třešti\n\nŘímskokatolická farnost Rozseč u Třešti je územní společenství římských katolíků v rámci děkanátu Telč brněnské diecéze s farním kostelem Nejsvětějšího Srdce Páně.\nPrvní zmínka o obci pochází z poloviny 14. století. Kaple zde byla postavena ve druhé polovině 18. století, několikrát byla opravována a přestavována. Na jejím místě pak byl roku 1908 postaven dnešní farní kostel.\nFarnost od postavení kostela spravují premonstráti z kláštera v Nové Říši. Posledním farářem žijícím na zdejší faře byl Evermod František Fanta OPraem. Po jeho smrti v roce 1971 je fara prázdná a bývá pronajímána. Do farnosti poté dojížděli excurrendo faráři především ze Staré Říše.Administrátorem excurrendo je od 1. března 2005 D. Mgr. Michael Alois Hladil OPraem. \n\nDnem vzájemných modliteb farností za bohoslovce a bohoslovců za farnosti brněnské diecéze je 29. duben. Adorační den připadá na 17. května.\n\nVe farnosti se pravidelně koná tříkrálová sbírka.V roce 2017 se při sbírce vybralo v Rozseči 8 142 korun.\n\n"}
{"id": "977737", "url": "https://cs.wikipedia.org/wiki?curid=977737", "title": "Birán", "text": "Birán\n\nBirán je malé město v provincii Holguín ve východní části Kuby. Asi 30 km jihozápadně od města se nachází pohoří Sierra de Mayara Nipe a 100 km na jih město Santiago de Cuba.\n\nBirán je známý jako místo narození několika sourozenců z rodiny Castro – někdejšího prezidenta Fidela Castra i jeho bratra, současného prezidenta Raúla. Jako rodiště vůdce kubánské revoluce byl Birán v roce 2009 prohlášen za národní památku.\n\nNarodila se zde i Fidelova sestra Juanita, která se však po prvotním ztotožnění s myšlenkami kubánské revoluce s Fidelem a Raúlem názorově rozešla, stala se špionkou zpravodajské služby CIA a odstěhovala se do amerického Miami.\n"}
{"id": "977743", "url": "https://cs.wikipedia.org/wiki?curid=977743", "title": "Bruno Leibundgut", "text": "Bruno Leibundgut\n\nBruno Leibundgut (* 1. dubna 1960 Basilej) je švýcarský astronom, který se proslavil zejména objevy v oblasti zrychleného rozpínání vesmíru. Podílel se na vývoji Very Large Telescope, nejvýznamnější světové soustavy dalekohledů.\n\nStudia zakončil roku 1988 na Filozoficko-přírodovědné fakultě univerzity v Basileji obhájením disertační práce na téma Světelné zakřivení supernovy typu I. Je autorem či spoluautorem desítek studií a hlubších vědeckých prací věnovaných např. temné hmotě či supernovám. Je také známý svými populárně vzdělávacími texty.\n\nDo 31. března 2013 pracoval jako vědecký ředitel evropské jižní observatoře , v současnosti čerpá sabatikl a přednáší pro odbornou i širokou veřejnost.\n"}
{"id": "977745", "url": "https://cs.wikipedia.org/wiki?curid=977745", "title": "Jánska dolina", "text": "Jánska dolina\n\nJánska dolina je přibližně 15 kilometrů dlouhé údolí na severní straně Nízkých Tater.\n\nProtéká jí potok Štiavnica, jehož jméno nese i horní část doliny. Celou její délkou prochází modře značená cesta z Liptovského Jána až na hlavní nízkotatranský hřeben k chatě M. R. Štefánika v Ďumbierském sedle.\n\nJánska dolina je národní přírodní rezervace v oblasti Národního parku Nízké Tatry. Nachází se v katastrálním území obce Liptovský Ján v okrese Liptovský Mikuláš v Žilinském kraji. Území bylo vyhlášeno a novelizováno v letech 1933 a 1984 na rozloze 1 696,53 ha. Ochranné pásmo nebylo stanoveno.\n"}
{"id": "977746", "url": "https://cs.wikipedia.org/wiki?curid=977746", "title": "Jean Beausejour", "text": "Jean Beausejour\n\nJean André Emanuel Beausejour Coliqueo (* 1. června 1984 v Santiago de Chile) je chilský fotbalový záložník. Jeho otec pochází z Haiti. Od roku 2012 hraje za anglický klub Wigan Athletic FC.\n\nÚčastník Mistrovství světa 2010 v Jihoafrické republice a Mistrovství světa 2014 v Brazílii.\n\nv roce 2012 přestoupil do anglického klubu Wigan Athletic FC z Birminghamu City.\n\nS chilskou fotbalovou reprezentací se zúčastnil Mistrovství světa ve fotbale 2010 a vstřelil jediný gól v zápase základní skupiny proti Hondurasu.\n\nV listopadu 2011 byl distancován pro porušení životosprávy před kvalifikačním zápasem proti Uruguayi.\n\nZúčastnil se i Mistrovství světa 2014 v Brazílii. V prvním utkání proti Austrálii se podílel na výhře jedním gólem, kterým pečetil konečný výsledek 3:1.\n\nS chilskou reprezentací vyhrál jihoamerické mistrovství Copa América 2015, což znamenalo historicky první titul pro Chile.\n\n\n"}
{"id": "977747", "url": "https://cs.wikipedia.org/wiki?curid=977747", "title": "The Sound of Perseverance", "text": "The Sound of Perseverance\n\nThe Sound of Perseverance (ve volném českém překladu \"Zvuk vytrvalosti\") je sedmé a poslední studiové album americké kultovní death metalové kapely Death vydané roku 1998 společností Nuclear Blast. Hudební vydavatelství Nuclear Blast poté album opět vydalo v roce 2001 a 2005 (verze z roku 2005 obsahovala i bonusový disk - DVD \"Live in Cottbus\").\n\nVydavatelství Relapse Records vydalo album v roce 2011 jako digipak se dvěma bonusovými CD obsahujícími raritní demo materiál.\n\n\n\n\n\n"}
{"id": "977748", "url": "https://cs.wikipedia.org/wiki?curid=977748", "title": "John Gosling", "text": "John Gosling\n\nJohn Gosling (* 6. února 1948, Paignton, Devon, Anglie) je britský varhaník a pianista.\n\nV roce 1970 se Gosling přidal k The Kinks. Kapelu opustil v roce 1978 a založil vlastní skupinu Network, která nahrála (nevydané) album pro Phonogram. V letech 1994 až 2008 hrál s The Kast Off Kinks, s nimiž vystupovali i Mick Avory a John Dalton, další bývalí členové The Kinks. Také učí hudbu ve škole v St Albans v Hertfordshiru v Anglii.\n\n"}
{"id": "977749", "url": "https://cs.wikipedia.org/wiki?curid=977749", "title": "Ďumbierské sedlo", "text": "Ďumbierské sedlo\n\nĎumbierské sedlo je horské sedlo v Ďumbierské části Nízkých Tater v nadmořské výšce 1728 m.\n\nJe to výrazná travnatá sníženina, kterou se od jihovýchodu připojuje k hlavnímu hřebeni pohoří masiv Králičky. V sedle stojí chata generála Milana Rastislava Štefánika, u níž je křižovatka turistických stezek. Východně od sedla pramení Štiavnica protékající stejnojmenným údolím.\n\nSedlo je křižovatkou turistických stezek a je přístupné:\n\n"}
{"id": "977751", "url": "https://cs.wikipedia.org/wiki?curid=977751", "title": "Trangoška", "text": "Trangoška\n\nTrangoška je horská rekreačně-turistická lokalita, situovaná na jižním úpatí Nízkých Tater v nadmořské výšce 1100 m. \n\nNachází se v závěru Bystré doliny pod Chopkem, v těsném sousedství střediska Srdiečko.\n\n"}
{"id": "977752", "url": "https://cs.wikipedia.org/wiki?curid=977752", "title": "Bocianske sedlo", "text": "Bocianske sedlo\n\nBocianske sedlo je sedlo v Ďumbierské části Nízkých Tater v nadmořské výšce 1506 m. Někdy se také nazývá Bocské sedlo.\n\nJe to výrazná travnatá sníženina, kterou se k hlavnímu hřebeni pohoří připojuje od severovýchodu rozsocha Rovné hole (1723 m) a Ohniště (1538 m). V okolí sedla se zachovaly stopy po hornické činnosti (štoly, haldy hlušiny, důlní cesty). Ze sedla jsou pěkné výhledy na Ďumbier (2043 m) . Východně od sedla pramení říčka Boca a začíná Starobocianska dolina, severozápadně od sedla leží dolina Štiavnice.\n\nSedlo je křižovatkou turistických stezek:\n\n"}
{"id": "977754", "url": "https://cs.wikipedia.org/wiki?curid=977754", "title": "Ázerbájdžán na Zimních olympijských hrách 2014", "text": "Ázerbájdžán na Zimních olympijských hrách 2014\n\nÁzerbájdžán na Zimních olympijských hrách 2014 v Soči reprezentovalo 4 sportovců v 2 sportech.\n\n"}
{"id": "977756", "url": "https://cs.wikipedia.org/wiki?curid=977756", "title": "Starobocianska dolina", "text": "Starobocianska dolina\n\nStarobocianska dolina je údolí na Liptově, v Ďumbierské části Nízkých Tater, na Slovensku. \n\nÚdolí začíná pod Panskou holí (1635,0 m n. m.), východně od Bocského sedla (1506,0 m n. m.), probíhá ve směru západ-východ a je vytvořena horním tokem říčky Boca. Je to převážně zalesněné údolí, v dolní části se na levé straně les rozestupuje a na loukách stojí několik dřevěných seníků a menší chaty. Nad obcí Vyšná Boca se spojuje s údolím potoka Čertovica a dále již pokračuje jako Bocianská dolina.\n\nJe turisticky přístupná z Vyšné Boci po žlutě značené turistické cestě, která dále pokračuje přes Bocianské sedlo na Králičku. Údolí odděluje hlavní hřeben Nízkých Tater (Ďumbier - Lajštroch - sedlo Čertovica) od boční rozsochy vybíhající na severovýchod (Rovná hoľa - Chopec).\n\n"}
{"id": "977760", "url": "https://cs.wikipedia.org/wiki?curid=977760", "title": "Štiavnica (dolina)", "text": "Štiavnica (dolina)\n\nŠtiavnica je dolina v Ďumbierských Tatrách.\n\nNavazuje na Jánskou dolinu a vede jižním směrem až pod Bocianské sedlo, kde se obloukem stáčí na západ a obchází východní výběžek Štiavnice. Dolina tak končí na severním úpatí stejnojmenného vrchu, pod chatou M. R. Štefánika. Po celé délce jí protéká potok Štiavnica a vede i modře značený turistický chodník z Liptovského Jána ke důležité křižovatce v Ďumbierském sedle.\n\n"}
{"id": "977763", "url": "https://cs.wikipedia.org/wiki?curid=977763", "title": "Ross County FC", "text": "Ross County FC\n\nRoss County FC (celým názvem Ross County Football Club) je skotský fotbalový klub z města Dingwall v Ross-shire. Byl založen roku 1929, domácím hřištěm je Global Energy Stadium (Victoria Park) s kapacitou 6 300 míst.\n\nKlub působí v nejvyšší skotské lize Scottish Premiership.\n\n\"K únoru 2014\n\n"}
{"id": "977764", "url": "https://cs.wikipedia.org/wiki?curid=977764", "title": "Tyrion Lannister", "text": "Tyrion Lannister\n\nTyrion Lannister je fiktivní postava z knižní série Píseň ledu a ohně a televizního seriálu Hra o trůny. Je to třetí potomek a druhý syn lorda \"Tywina Lannistera\", strážce západu a nejbohatšího člověka v Sedmi královstvích. Je zakrslý, takže je často terčem mnoha posměchů a urážek.\n\nJe zakrslý a ošklivý, odtud přezdívky Skřet, Trpaslík, Polomuž, Obr z Lannisterů. Jeho otec, který zasvětil celý svůj život službě rodině, ho stejně jako jeho sestra silně nenávidí, a celý jeho život se ho jen snaží ponížit. Obyčejný lid si o něm vypráví, že je prokletím rodiny, démon v lidské podobě apod. Jediný z jeho blízkých, kdo ho považuje za přítele je jeho bratr Jaime. Je vtipný, a nade vše miluje víno a ženy. Tyrion se však všemu dokáže dobře vyrovnat, je inteligentní, bez skrupulí a bez hlesu snáší posměšky od svých blízkých. Vzhledem k bohatství své rodiny, ke kterému má přístup, však umí být štědrý přítel a také velmi nebezpečný nepřítel.\n\nZatímco se jeho bratr Jaime stal nejmladším členem Královské gardy v historii a jeho sestra královnou ve svých 19 letech, Tyrionovi byl v jeho 19 letech svěřen dozor nad kanalizací. To byl jen začátek všech podřadných prací, které jako šlechtický syn dostával. Trávil tak většinu času pitím a navštěvováním nevěstinců. To se změnilo až odjezdem na Zimohrad roku 298.\n\nTyrion spolu s celým dvorem a svými sourozenci odjíždí na Zimohrad, kde král Robert Baratheon jmenuje lorda Eddarda Starka pobočníkem krále. Brandon Stark je shozen z věže Tyrionovým bratrem Jaimem a začíná dlouhodobý konflikt mezi Lannistery, Baratheony a Starky. Tyriona se však nic z toho zatím netýká, odjíždí totiž s nemanželským synem Neda Starka, Jonem Sněhem na Zeď, aby se mohl podle svých vlastních slov „vymočit z okraje světa“. Stává se tam svědkem neutěšeného stavu Noční hlídky. Po několikatýdenním pobytu v Černém hradu odjíždí na jih spolu s Yorenem, verbířem do Noční hlídky. V hostinci na rozcestí je však zajat lady Catelyn Stark a odvlečen do Orlího Hnízda. Zde se musí zodpovídat za své údajné zločiny. Pomocí lsti a žoldnéře Bronna však vyvázne a je propuštěn. Bronn se fakticky stává jeho osobním strážcem. Při cestě Měsíčními horami získává na svou stranu zdejší divoké klany, které budou později hrát roli jeho osobní gardy. Po krátké účasti v bitvě u Zeleného bodce, při které potkává svoji budoucí milenku Šae, je poslán svým otcem, Tywinem Lannisterem do Králova přístaviště, hlavního města říše, aby zastával úřad pobočníka krále po zesnulém Eddardu Starkovi.\n\nTyrion, Šae, Bronn i barbaři z Měsíčních hor dorážejí do Králova přístaviště. Zde je Tyrion nucen řešit katastrofální situaci po popravě lorda Eddarda Starka, manžela lady Catelyn. Městu vládne chlapecký král Joffrey Baratheon, Tyrionův sadistický synovec, obklopen těmi, kteří zbyli z královské Malé rady. Tyrionovi se překvapivě podaří obstát v intrikami zamořeném městě a podaří se mu zlikvidovat několik úhlavních politických odpůrců. Poté se dozvídá, že se k městu blíží armáda povstaleckého lorda, Stannise Baratheona. Tyrion město dokonale připraví na bitvu proti pětinásobné přesile. Za pomoci divokého ohně, obávané výbušniny, se mu podaří zlikvidovat velkou část Stannisovy flotily, a následně sám vede protiútok. V zápalu bitvy se však stává terčem zákeřného útoku jednoho z členů královské gardy, Mandona Moora. Vyvázne za pomoci svého panoše, Podricka Payneho, avšak je těžce raněn do obličeje. Bitva je vyhrána příchodem vojsk Tyrellů a Lannisterů.\n\nPo tom, co se probere z bezvědomí, zjišťuje, že většina jeho politických spojenců buď padla v bitvě, nebo z různých důvodů opustila město. Zbytek knihy se tak snaží o znovuzískání někdejšího vlivu. Přichází o úřad pobočníka krále na úkor svého navrátivšího otce Tywina, který také shrábne veškerou slávu za vyhrání bitvy. Tyrionovi je svěřen uvolněný úřad správce královské pokladny. Zde Tyrion, stejně jako jeho předchůdce Eddard Stark, poznává astronomickou výši státního dluhu, který se ještě navyšuje výdaji spojenými se svatbou krále Joffreyho Baratheona a Margaery Tyrell, vdovou po králi Renlym a dcerou pána Vysoké zahrady. Poté také musí oficiálně přivítat dornského vyslance, Oberyna Martella. Kromě toho je přinucen ke svatbě se Sansou Stark, rukojmím Lannisterů a později i domnělou dědičkou krále Severu a Trojzubce. Krátce později však dochází ke královské svatbě, kde je Joffrey Baratheon otráven. Sansa Stark během svatby záhadně zmizí, a veškeré obvinění padá na nevinného Tyriona. Zrazený a zoufalý Tyrion, proti kterému svědčí i jeho bývalí političtí spojenci, dokonce i Šae, si vybírá rozsouzení soubojem. Dochází tak k souboji mezi Oberynem Martellem, Tyrionovým šampionem, a serem Gregorem Cleganem, šampionem Tyrionovy sestry Cersei, hlavní žalobkyně. V souboji utrží Gregor smrtelné zranění otráveným kopím, ale ještě před smrtí stačí zabít Oberyna. Tyrion je tak odsouzen k oběšení. Večer před plánovanou popravou však Tyriona osvobozuje jeho bratr Jaime, navrátilec ze seveřanského zajetí, a předává ho lordu Varysovi, mistrovi našeptávačů a Tyrionovu bývalému politickému spojenci. Ten ho chce odeslat za oceán, do péče pentoského obchodníka Illyria Mopatise. Tyrion, plný pomstychtivosti, však ještě před odplutím vtrhne do pokoje svého otce, kde nalézá Šae. Tu uškrtí zlatým řetězem, odznakem moci pobočníka krále. Následně vtrhá na otcovu latrínu, kde Tywina Lannistera, pobočníka krále a jednoho z Tyrionových hlavních žalobců, střelí kuší do břicha.\n\nDozvídáme se, že se Tyrion v utajení skutečně dostává do péče magistra Illyria. Ten ho plánuje vyslat jako hlavního vyslance k dračí královně, Daenerys Targaryen. Po cestě Tyrion odhaluje, že jeho společníci ukrývají utajeného následníka Železného trůnu, Aegona Targaryena, kterého plánují oženit s Daenerys a za pomoci Zlatého společenstva dobýt Sedm království, už tak vyčerpané občanskou válkou. Tyrion se však v bordelu ve městě Selhorys potkává se serem Jorahem Mormontem, vyhnaným společníkem královny Daenerys, který Tyriona zajme a odveze ho do Volantisu, kde se snaží sehnat přepravu zpět k Daenerys, do Meereenu. Myslí si totiž, že mu Daenerys odpustí, až jí přiveze tak cenného zajatce. Skupina vedená Aegonem zatím upouští od plánu setkat se s Daenerys a odplouvají do Západozemí sami. Ve Volantisu Tyrion s Jorahem potkávají Grešli, trpaslici, která se k nim přidá na lodi do Meereenu. Po cestě jsou ovšem přepadeni piráty a prodáni do otroctví. Jako otroci ctihodného Yunkajce Yezzana zo Qaggaze se dostávají až na dohled k Meereenu, avšak uvnitř Yunkajské armády, která se nijak netají plány na znovuobsazení Daenerysina města. V ležení ale propukne epidemie, na kterou umírá i sám Yezzan. Tyrion, Jorah a Grešle utečou a přidávají se ke zrádnému žoldnéřskému společenství Druhých synů.\n\n"}
{"id": "977767", "url": "https://cs.wikipedia.org/wiki?curid=977767", "title": "Easy Mo Bee", "text": "Easy Mo Bee\n\nEasy Mo Bee, rodným jménem Osten Harvey, Jr. (* 8. prosince 1965) je americký hudební producent. V roce 1991 natočil album s jazzovým trumpetistou Milesem Davisem nazvané \"Doo-Bop\". Davis zemřel ještě předtím, než bylo album dokončeno a Easy Mo Bee jej pak dokončil bez něj. Roku 1994 byl jedním z producentů první desky rappera The Notorious B.I.G. nazvané \"Ready to Die\"; rovněž produkoval jednu píseň z jeho druhé desky \"Life After Death\" (1997).\n\n"}
{"id": "977770", "url": "https://cs.wikipedia.org/wiki?curid=977770", "title": "Linde", "text": "Linde\n\nLinde je německý výraz pro lípu, který může být též součástí názvu města či řeky; může se jednat i o příjmení či další významy:\n"}
{"id": "977771", "url": "https://cs.wikipedia.org/wiki?curid=977771", "title": "Kanada na Zimních olympijských hrách 2014", "text": "Kanada na Zimních olympijských hrách 2014\n\nKanada se účastnila Zimní olympiády 2014. Zastupovalo ji 220 sportovců v 14 sportech.\n"}
{"id": "977773", "url": "https://cs.wikipedia.org/wiki?curid=977773", "title": "Bryce Dessner", "text": "Bryce Dessner\n\nBryce Dessner (* 23. dubna 1976) je americký kytarista, hudební skladatel a hudební producent. Svou kariéru zahájil poté, co v roce 1999 úspěšně dokončil Yaleovu univerzitu. Roku 1999 spolu se svým bratrem Aaronem a několika dalšími hudebníky založil skupinu The National a od roku 2000 působí ve skupině Clogs. Roku 2001 spolu se svým bratrem Aaronem a Alecem Hanleym Bemisem založil hudební vydavatelství Brassland Records. V roce 2013 vydal u vydavatelství ANTI- album \"Aheym\", na kterém jeho skladby nahrál kvartet Kronos Quartet. V roce 2014 pak vydal další album \"St Carolyn By the Sea; Suite from There Will Be Blood\", které vedle Dessnerových skladeb obsahuje také skladby od Jonnyho Greenwooda. Jako producent se představil například na albu \"Death Speaks\" skladatele Davida Langa. Rovněž spolupracoval s dalšími hudebníky, mezi které patří například zpěvačka Sharon Van Etten nebo violoncellista Erik Friedlander.\n\n"}
{"id": "977780", "url": "https://cs.wikipedia.org/wiki?curid=977780", "title": "Francie na Zimních olympijských hrách 2014", "text": "Francie na Zimních olympijských hrách 2014\n\nFrancii na Zimních olympijských hrách v roce 2014 reprezentovala výprava 116 sportovců ve 12 sportech.\n\n"}
{"id": "977782", "url": "https://cs.wikipedia.org/wiki?curid=977782", "title": "Thomas Schleicher", "text": "Thomas Schleicher\n\nThomas Schleicher [Tomas Šlajchr], (* 21. listopad 1972 Salzburg – 2. listopad 2001 Salzburg, Rakousko) byl reprezentant Rakouska v judu. V roce 1998 byl odsouzen na 5 let do vězení za prodej drog. V roce 2001 spáchal ve vězení sebevraždu.\n\nSpolečně se Sergejem Klišinem a Patrikem Reiterem tvořil kostru reprezentačního týmu Rakouska v polovině 90. let. O jeho slabší životosprávě se však vědělo. Uměl se připravit na turnaj, ale rád trávil život po klubech. Kolem roku 1995 se zapletl s mafií, která obchodovala s kokainem a bílým masem. V roce 1998 byl zatčen a odsouzen k 5 rokům. Vězení ho nakonec dostalo, v roce 2001 se v cele oběsil.\n\nJeho sportovoní kariéra mělo do jeho zatčení stoupanící tendenci. Řadil se mezi přední evropské lehké váhy. V roce 1996 startoval na olympijských hrách v Atlantě, kde však vypadl podobně jako jeho kolegové z reprezentace v prvním kole. Nestačil na jednoho z favoritů Japonce Nakamuru.\n\n"}
{"id": "977789", "url": "https://cs.wikipedia.org/wiki?curid=977789", "title": "Kykula (Kysucké Beskydy, 1105 m)", "text": "Kykula (Kysucké Beskydy, 1105 m)\n\nKykula ( , 1105 m n. m.) je hora v Kysuckých Beskydech na slovensko-polské státní hranici. Nachází se v hlavním hřebeni mezi vrcholy Javorina (1172 m) na jihozápadě a Priehybok (1128 m) na severovýchodě. Priehybok je oddělen sedlem Przełęcz Pod Banią (1000 m). Severozápadní svahy hory spadají do údolí potoka Ciapków, jihovýchodní do údolí Šimkova potoka. Vrcholem prochází Hlavní evropské rozvodí a také dálková turistická trasa Główny Szlak Beskidzki.\n\n\n"}
{"id": "977800", "url": "https://cs.wikipedia.org/wiki?curid=977800", "title": "Laestadianismus", "text": "Laestadianismus\n\nLaestadianismus je hnutí na obrodu luteránství, pocházející ze Skandinávie. Jeho programem je pietismus a probuzenectví. Založil je roku 1844 Lars Levi Laestadius, pastor ve švédské obci Karesuando.\n\nVyznavači laestadianismu byli především Sámové a Finové, pro které hrálo toto učení důležitou roli v procesu národního sebeuvědomění. V roce 1852 organizovali příslušníci tohoto hnutí pokus o povstání Sámů v obci Kautokeino. Pro náboženství byla typická askeze, například zákaz požívání alkoholu. To mělo i praktický význam: Sámové snadno propadali závislosti na pití, která existenčně ničila celé rodiny. Laestadiánské obřady ovlivnilo tradiční sámské náboženství, velkou roli v nich hrálo extatické nábožné vytržení. S ekonomickými vystěhovalci se laestadiánské učení dostalo i do USA.\n\nMenší laestadiánské komunity existují také ve Velké Británii, Německu, Rusku nebo Nigérii. Laestadiánská farnost se nazývá \"Rauhanyhdistys\" (\"Společenství míru\"). Tradiční laestadiáni jsou velmi konzervativní, odmítají například televizi nebo antikoncepci, v rámci hnutí však jsou i umírněné proudy. Počet laestadiánů se odhaduje na sto až dvě stě tisíc.\n\nExistují tři hlavní odnože hnutí:\n\n"}
{"id": "977802", "url": "https://cs.wikipedia.org/wiki?curid=977802", "title": "Kyrgyzská Wikipedie", "text": "Kyrgyzská Wikipedie\n\nKyrgyzská Wikipedie ( ) je jazyková verze Wikipedie v kyrgyzštině. Její provoz byl zahájen v roce 2002. V lednu 2020 obsahovala přes 79 000 článků a pracovali pro ni 3 správci. Registrováno bylo přes 24 000 uživatelů, z nichž bylo asi 60 aktivních. V počtu článků byla 71. největší verze Wikipedie.\n\n"}
{"id": "977803", "url": "https://cs.wikipedia.org/wiki?curid=977803", "title": "Danny Kingston", "text": "Danny Kingston\n\nDaniel \"Danny\" Kingston (* 12. února 1973 Hillingdon, Spojené království) je bývalý britský a anglický zápasník–judista.\n\nPřipravoval se v Camberley a později v Budokwai v Londýně. Spolěčně s Ianem Freemanem patřil k nadějím britského juda po olympijských hrách v Barceloně v roce 1992. V roce 1996 startoval jako úřadující mistr Evropy na olympijských hrách v Atlantě, ale vypadl ve druhém kole s domácím Američanem Jimmy Pedrem. Po olympijských hrách došlo několikrát k nedorozumění mezi ním a vedením britského judistického svazu výsledkem čehož bylo jeho vyřazení z reprezentace. Opětovnou šanci mu dal až nový reprezentační trenér Udo Quellmalz v roce 1999, ale problémy se shazováním do lehká váhy ukončily předčasně jeho sportovní karieru.\n\n\n"}
{"id": "977804", "url": "https://cs.wikipedia.org/wiki?curid=977804", "title": "Dušan Poloz", "text": "Dušan Poloz\n\nDušan Poloz (* 9. května 1965 v Gottwaldově-Zlíně) je český házenkářský trenér, od roku 2012 do ledna 2015 působící v týmu úřadujícího českého mistra DHK Baník Most a od roku 2013 i u slovenské ženské reprezentace.\n\nTrenérskou kariéru začal v roce 1992 v Bystřici pod Hostýnem, kde působil do roku 1996 jako hlavní trenér tamního mužského týmu. Jeho prvním ženským týmem byl HC Novesta Zlín, kde působil jako asistent hlavního trenéra v letech 1996–1998.\n\nJe absolventem Fakulty tělesné výchovy a sportu v Oslo.\n\nV letech 2005–2008 trénoval juniory norského Follo HK (2008 vyhrál Norský pohár juniorů), v letech 2009–2010 ženy HC Zlín (2009 3. místo WHIL), 2010 juniory Bekkelagat Oslo (vítěz Norského poháru juniorů).\n\nV ročníku 2012/13 vyhrál s DHK Baník Most Challenge Cup, WHIL a stal se i Mistrem ČR.\n\n"}
{"id": "977806", "url": "https://cs.wikipedia.org/wiki?curid=977806", "title": "Majcherová", "text": "Majcherová\n\nMajcherová ( , 1105 m n. m.) je hora v Kysuckých Beskydech na slovensko-polské státní hranici. Nachází se v hlavním hřebeni mezi vrcholy Májov (1134 m) na jihu a Rycierova hora (1225 m) na východě. Severozápadním směrem vybíhá z hory krátká rozsocha sevřená mezi údolí potoků Majów a Dziobaki. Na této straně se také rozkládá Přírodní rezervace Dziobaki. Jihovýchodní svahy spadají do údolí Májovského potoka. Vrcholem hory prochází dálková turistická trasa Główny Szlak Beskidzki a také Hlavní evropské rozvodí.\n\n\n"}
{"id": "977807", "url": "https://cs.wikipedia.org/wiki?curid=977807", "title": "Úhorník mnohodílný", "text": "Úhorník mnohodílný\n\nÚhorník mnohodílný (\"Descurainia sophia\") je středně vysoká, jednoletá, žlutě kvetoucí plevelná rostlina téměř celosvětově rozšířená. Je to jediný druh rodu úhorník který v přírodě České republiky vyrůstá. V nedávné minulosti byl řazen do příbuzného rodu hulevník.\n\nDruh je původem z teplejších oblastí Jižní Evropy a Jihozápadní Asie. V současnosti roste, vyjma nejchladnějších míst, téměř v celé Evropě. Postupně se rozšířil také do Severní Afriky, na východ přes Střední Asii a Čínu až na Dálný východ a do Japonska. Zavlečen byl do Severní, Střední a Jižní Ameriky, Jižní Afriky, Austrálie, na Nový Zéland i Havajské ostrovy.\n\nV České republice je tento zdomácnělý archeofyt považován za plevel který vyhledává hlavně kypré či sypké, vysychavé nebo jen občas vlhké, na živiny bohaté, mírně kyselé až alkalické půdy. Roste nejčastěji na polích, vinicích, úhorech, rumištích, kompostech, skládkách cukrovarských kalů, březích řek a okrajích cest i železničních tratí. Hojně je rozšířen v nížinatých teplejších oblastech státu, méně častý je ve středních polohách a jen ojediněle roste v chladných horských pásmech.\n\nÚhorník mnohodílný je jednoletá nebo ozimá, středně vysoká bylina s lodyhou dorůstající obvykle do výše 20 až 80 cm, ojediněle i více; roste z hlavního vřetenovitého kořene s tenkými postranními kořínky. Výška i rozvětvení lodyhy odvisí hlavně od úživnosti stanoviště, někdy bývá jednoduchá, jindy je rozvětvená v horní polovině nebo bohatě větvená již od báze, její větve jsou silně odstávající. Přímá, dutá, oblá lodyha bývá holá až našedle pýřitá, s hustými, krátkými, 2krát vidlicovitě rozvětvenými chlupy. Dolní, krátce řapíkaté listy jsou 12 až 14 cm dlouhé a 6 cm široké, peřenosečné, 2 až 3krát zpeřené a mají 6 až 8 párů úzce podlouhlých úkrojků. Střídavě vyrůstající lodyžní listy jsou přisedlé, rozměrově menší než spodní a směrem vzhůru se ještě zmenšují, čepele mají 1 až 2krát peřenosečné se 3 až 4 páry krátkých a tenkých úkrojků. Listy jsou porostlé krátkými jemnými chlupy což jím dodává typickou šedozelenou barvu. Přízemní listy jsou v období kvetení již někdy zaschlé.\n\nNevonící, poměrně malé, čtyřčetné, oboupohlavné květy na stopkách vyrůstají v mnohokvětých hroznovitých květenstvích které se při kvetení prodlužují a rozvolňují. Podlouhlé, často vztyčené, zelené kališní lístky jsou dlouhé 2,8 až 3,6 mm. Úzce elipsovité, s malým nehtíkem a na vrcholu zaokrouhlené až mělce vykrojené, světložluté korunní lístky jsou kratší než kališní, bývají dlouhé jen 1,8 až 2,9 mm. Šest čtyřmocných zelených tyčinek s tenkými nitkami nesoucími žluté prašníky ční z kalichu. Semeník s 20 až 40 vajíčky má krátkou čnělku s kulovitou, mělce 2laločnou bliznou. Rostlina obvykle kvete od května do července, ojediněle až do zimy.\n\nPlody vyrůstající na šikmo odstálých tenkých stopkách, 8 až 15 mm dlouhých, jsou obloukovité nebo méně často přímé, jednožilné, mírně zaškrcované šešule. Bývají dlouhé 10 až 30 mm a široké 1 mm, jsou lysé nebo řídce pýřité. V šešuli je po 20 až 40 oválných, v jedné řadě uložených skořicově hnědých semen velkých do 1 mm která ve vlhku mírně slizovatí. Statná rostlina vytvoří i několik tisícovek semen.\n\nTato jednoletá rostlina se rozmnožuje výhradně semeny jež jsou velmi lehká a po dozrání se jich většina vysype na půdu. Na delší vzdálenosti se mohou roznášet větrem, vodou tekoucí po povrchu půdy nebo nalepováním svým slizem na srst zvířat nebo kola strojů. Jsou po různě dlouhou dobu dormantní, v půdě si podržují životnost i pět let. Nejlépe vzchází z povrchu půdy, maximálně z hloubky 2 cm, ideální teplota je 10 až 12 °C; nejspolehlivěji klíčí po přezimování. Přestože mohou klíčit mimo zimu kdykoliv v průběhu roku, dost jich vzchází na podzim; tehdy vytvoří jen drobnou listovou růžici která přezimuje a lodyha s květy vyroste až na jaře.\n\nSvůj nepříznivý vliv na okolní rostliny prokazují především na jaře v ozimých plodinách jako jsou obilniny a řepka a také ve víceletých pícninách a některých zeleninách. Hodně se rozšiřuje se stoupající výměrou ozimé řepky ve které je jeho regulace problematickou a kde nejvíce škodí. Vyhovuje mu její časné setí i počáteční řídké zapojení porostů. Na jaře řepku přerůstá a v případě dostatku živin vytváří mohutné rostliny s vysokou produkci semen, jeho vysoké lodyhy ztěžují i strojní sklizeň. Je také hodně tolerantní vůči všem preemergentním (použitých před vzejitím kulturní plodiny) herbicidům v řepce užívaným. V současnosti úhorník mnohodílný ještě patří mezi plevele méně nebezpečné, avšak jeho škodlivost se s časem zvyšuje. Původní obyvatelé Sibiře jej používají jako léčivou rostlinu.\n\n\n \n"}
{"id": "977809", "url": "https://cs.wikipedia.org/wiki?curid=977809", "title": "Hainburské vrchy", "text": "Hainburské vrchy\n\nHainburské vrchy starší název Hundsheimské vrchy (něm. \"Hainburger Berge\" nebo \"Hundsheimer Berge\") je pohoří v Rakousku, které tvoří několik převážně zalesněných kopců na pravém břehu Dunaje u města Hainburg an der Donau nedaleko soutoku Dunaje s Moravou, od Slovenska je odděluje Dunaj s Devínskou bránou. Geologicky a geomorfologicky tvoří pokračování Malých Karpat, tedy patří ke Karpatské soustavě, ne k Alpské soustavě. Samotnou hranici mezi Karpaty a Alpami tvoří až Karnuntská brána, ležící jižně od Hainburských vrchů. Nejvyšší bodem je Hundsheimer Berg (480 m n. m.).\n\n"}
{"id": "977810", "url": "https://cs.wikipedia.org/wiki?curid=977810", "title": "Ilia Čimčiuri", "text": "Ilia Čimčiuri\n\nIlija Čimčiuri (* 19. dubna 1973 Gori) je bývalý gruzínský zápasník–judista, který od poloviny devadesátých let dvacátého století až do konce své sportovní kariéry reprezentoval Ukrajinu.\n\nS judem začínal v 10 letech v rodném Gori. V 16 letech šel studovat na internátní školu olympijských nadějí do běloruského Minsku. Po rozpadu Sovětského svazu v roce 1991 se vrátil do Gruzie, ale z finančních důvodů se vrcholovému sportu nemohl věnovat. V roce 1994 přijal nabídku žít a trénovat v Dnipru na Ukrajině. V roce 1995 obdržel ukrajinské občanství. V ukrajinské judistické reprezentaci se pohyboval v lehké váze do 71 (73 kg). Olympijskou kvalifikaci na olympijské hry v Atlantě v roce 1996 však nestihl.\n\nOd roku 1997 bojoval o post reprezentační jedničky s kyjevským Hennadijem Bilodidem. V roce 2000 s Bilodidem prohrál olympijskou nominaci na olympijské hry v Sydney. Bilodid v dalším olympijském období držel pevně své pozice a od roku 2003 přešel do vyšší polostřední váhy do 81 kg. K jeho smůle v době, kdy si na tuto váhu začal dělat nárok talentovaný Roman Honťuk. V roce 2004 prohrál s Honťukem olympijskou nominaci na olympijské hry v Athénách. Situaci reprezentační dvojky začal řešit jinými způsoby. V roce 2006 byl po světovém poháru v Praze pozitivně testován na doping a dostal dvouletý zákaz startu. Po návratu v roce 2008 vydržel na tatami další dva roky. Sportovní kariéru ukončil v roce 2010.\n\n\n"}
{"id": "977813", "url": "https://cs.wikipedia.org/wiki?curid=977813", "title": "Vysoká (Malé Karpaty)", "text": "Vysoká (Malé Karpaty)\n\nVysoká je druhým nejvyšším vrcholem v Malých Karpatech. Nachází se nad obcí Kuchyně. Vrchol nabízí rozsáhlé výhledy na Malé Karpaty, Tribeč, Považský Inovec a Podunajskou pahorkatinu. Vysoká patří mezi nejvíce navštěvovaný kopec v Karpatech. Na vrchol vede několik cest, každá z nich je zajímavá. Během výstupu lze pozorovat strmé srazy, potoky, louky a nádherné skalní stěny. V okolních lesích se nachází i pár menších jeskyní a pramenů. Ze živočišné říše tu mají velké zastoupení muflony. Pod Vysokou je rozšířená těžba vápence, který je dopravován do nedaleké továrny na zpracování.\n\nObvyklým výchozím bodem pro jednodenní túry jsou lokality Zochova chata a Kuchyňa. V blízkosti se nacházejí mnohé turistické lokality (rozhledna \"Veľká homoľa\", hrad \"Červený Kameň\" nebo \"Štúrov chodník\").\n\nVysoká je jedním z turistických cílů v Malých Karpatech.\n"}
{"id": "977814", "url": "https://cs.wikipedia.org/wiki?curid=977814", "title": "Divadlo Aqualung", "text": "Divadlo Aqualung\n\nDivadlo Aqualung (AQL) je profesionální, volně fungující divadelní uskupení, které pro své diváky hraje od roku 2006. Usadilo se v Žižkovském divadle Járy Cimrmana s laskavým svolením tamějšího vedení, v ulici Štítného č. 5 na Praze 3.Do roku 2017 plulo během letní sezóny na Divadelní lodi Tajemství Divadla bratří Formanů. AQL se podepisuje jako …divadelní továrna na sny.\n\nV letech 1998–2003 zakládající členové AQL, jakožto studenti Divadelní akademie v Praze, hráli v generačním souboru s názvem Divadlo Nablízko v \nA-Studiu Rubín na Malostranském náměstí. V letech 2004–2005, tehdy již absolventi DAMU, vystupovali v Malém Nosticově divadle nad Čertovkou. Po fatálním zániku Nablízka (2005) se někteří z aktérů rozhodli zůstat pospolu, přibrali další spolupracovníky a vzniklo nové těleso – Divadlo AQUALUNG, jehož zakladatelem, principálem a uměleckým šéfem je MUDr. et MgA. Lubor Šplíchal.\n\nOd roku 2011 AQL zakotvil v Žižkovském divadle Járy Cimrmana, kde odehraje přibližně 5 představení za měsíc. AQL vyznává estetický směr „steampunk“, a to nejen výběrem titulů, ale i scénografickým řešením. (Steampunk je ve stručnosti naivně pozitivní vize technického světa obracející se k idylické minulosti; vizionářství přelomu 19. a 20. století, kdy se věřilo, že nic není nemožné. Tak, jak je mechanika odlišná od člověka ze své podstaty, tak existují lidé, kteří jsou svou vnitřní „mechanikou“ odlišní od dalších svého rodu. O těchto lidech hraje soubor Divadla AQL). AQL je charakteristický uměleckou polaritou – je to divadlo kamenné i plující, hravé i dramatické, vždy však plné hudby, představení jsou temná i slunná, činoherní i s loutkami.\n\n\n\nVšechna představení Divadla AQUALUNG doprovází přímo na scéně profesionální hudebníci. V minulosti jimi byli Green Småtroll, později The Spankers. V roce 2012 se stal dvorní kapelou AQUAJAZZ.\n\n\n\nPodrobné informace o aktuálním repertoáru najdete na www.divadloaqualung.cz\n\n"}
{"id": "977816", "url": "https://cs.wikipedia.org/wiki?curid=977816", "title": "Malý Dunaj", "text": "Malý Dunaj\n\nMalý Dunaj je nížinná řeka a rameno Dunaje s délkou 128 km na jižním Slovensku. Malý Dunaj teče stálým, mírným proudem. Od hlavního toku Dunaje se odděluje za zdymadly u Slovnaftu v Bratislavě v nadmořské výšce 126 m n. m. Meandruje nížinnou krajinou. U Kolárova se vlévá do Váhu a spolu s ním u Komárna v nadmořské výšce 106,5 m n. m. do Dunaje.\n\nNa toku leží obce Kolárovo, Vrakuňa, Most pri Bratislave, Malinovo, Zálesie, Tomášov, Jelka, Jahodná a Trstice. Malý Dunaj vytváří nejrozsáhlejší říční ostrov v Evropě, Žitný ostrov, který je jednou z největších zásobáren pitné vody. Okolí Malého Dunaje tvoří povětšinou louky a pole, které jsou však od samotného toku odděleny několik desítek metrů širokým pásem lužního lesa. Do Malého Dunaje se vlévají větší přítoky Blatina, Černá Voda a Klátovské rameno. Plocha povodí Malého Dunaje je 3173 km².\n\nV Malém Dunaji a v jeho bezprostředním okolí žije několik druhů zajímavých a vzácných živočichů a roste mnoho druhů rostlin a hub.\n\nV Malém Dunaji a jeho okolí žijí několik vzácné a chráněné živočišné druhy. Z savců jsou zde zastoupeny vydra říční, nutrie říční a ondatra pižmová, z ptáků se zde vyskytují zejména labuť velká, volavka popelavá, lyska černá, čáp bílý, bukáček malý, ledňáček říční, kachna divoká. Obojživelníci, které se vyskytují v okolí Malého Dunaje, jsou zejména skokan skřehotavý a skokan zelený, z hmyzu je to kromě jiných roháč obecný. Ryby vyskytující se v toku Malého Dunaje jsou sumec velký, piskoř pruhovaný, ježdík dunajský, hrouzek běloploutvý, sekavec písečný, bolen dravý, plotice lesklá, štika obecná, jelec tloušť, jelec jesen, jelec proudník, okoun říční, karas obecný, plotice obecná, mník jednovousý.\n\nHlavními dřevinami rostoucími v okolí Malého Dunaje jsou topol černý, topol bílý, vrba křehká, vrba bílá, jasan ztepilý, pajasan žláznatý a olše lepkavá. Bohatě zastoupeny jsou také křoviny, hlavně hloh, plamének plotní, svída krvavá, brslen evropský, chmel otáčivý a břečťan popínavý. Z vodního rostlinstva jsou zastoupeny především prustka obecná, leknín bílý, stulík, vodní mor kanadský, stolístek přeslenatý, orobinec širokolistý, babelka řezanovitá, okřehek menší.\n\nMalý Dunaj a jeho okolí nabízí mnoho možností na trávení volného času. Města a obce v okolí skýtají několik zajímavostí. Zmínit je třeba např. zámečky a parky v obcích Malinovo a Tomášov nebo jedinečné památky lidového stavitelství, které jsou reprezentovány vodními mlýny. Oblíbené je i termální koupaliště v Topoľníkách. Samotná řeka nabízí výborné možnosti po rybaření. Mezi nezapomenutelné zážitky patří splutí Malého Dunaje.\n\nNa Malém Dunaji se zachovaly čtyři historické vodní mlýny. V Jelke, Tomášikova a Jahodné jsou to kolové mlýny, v Kolárově plovoucí (lodní). Na Klatovském rameni se nachází mlýn nedaleko Dunajského Klátova. Mlýny jsou přeměněny na muzea v přírodě (skanzeny).\n\nMalý Dunaj se dá využívat na vodní turistiku. Splutí Malého Dunaje patří k nejkrásnějším zážitkům trávení volného času na Slovensku. Je vhodný i pro začátečníky či rodiny s dětmi. Výška hladiny řeky v důsledku existence vypouštěcího objektu na místě oddělení řeky z hlavního toku Dunaje téměř nekolísá. V důsledku toho je Malý Dunaj ušetřen větších záplav, které na jiných řekách přinášejí mnoho odpadu „zavěšených“ na stromech. Příroda okolí řeky se proto dá povětšinou přirovnat k „džungli“.\n\nNejznámější a pravděpodobně nejnavštěvovanější tábořiště pro vodáky se nachází u kolového vodního mlýnu v Jelke, kde je několik občerstvovacích zařízení i luxusnější restaurace. Postupně však vzniká více míst, které turistům a vodákům poskytují své služby, například v Tomášově a Jahodné.\n"}
{"id": "977818", "url": "https://cs.wikipedia.org/wiki?curid=977818", "title": "Dáma a lupiči", "text": "Dáma a lupiči\n\nDáma a lupiči je tragikomická opera o čtyřech jednáních českého skladatele Ilji Hurníka na vlastní libreto na námět britského filmu \"Pět lupičů a stará dáma\" (\"The Ladykillers\", scénář William Rose). Opera vznikla roku 1966 a byla téhož roku i poprvé provedena v plzeňském divadle. Je to Hurníkova nejznámější opera.\n\nSkladatel a spisovatel Ilja Hurník se k první operní práci odhodlal až po své čtyřicítce, kdy už měl za sebou značné hudební i literární zkušenosti. Podle vlastních vzpomínek po skladbách různých žánrů různých „…jsem pomyslel i na operu na vlastní libreto. Jenže na tragédii jsem se necítil dost hrdinný, na komedii dost veselý, na pohádku dost snivý. A tu, někdy v šedesátých letech, mě přítel upozornil na film \"Pět lupičů a stará dáma\" […]. Neviděl jsem jej, ale stačil mi přibližný popis, ten jsem si po svém rozvinul, osoby povahově prohloubil, další přidal.“ I v tomto cizím námětu je však přítomno časté Hurníkovo téma, úloha hudby v životě. V rámci české operní tvorby jde o ojedinělý případ inspirace opery filmem; současně o vzácnou kombinaci humoru slovního, situačního i hudebního.\n\nAutorovým záměrem bylo využít operní tradice s humorným odstupem, ale současně s úctou: „Nesouhlas formy a obsahu a tragikomický účin z toho vycházející, to je to co mě přitahuje. […] Konvenční prostředky absurdně užité ztrácejí konvenčnost, […] Mne však právě dráždí onen balanc mezi tragikou a komikou, mezi operní ortodoxií a herezí.“ „…A tak mi vyšlo cosi jako hra na operu. Ne parodie, nýbrž právě jen hra. […] Ale pouhá hříčka to nesměla být, na to je opera útvar přece jen příliš důstojný. I zde je konflikt dobra a zla a také zde dobro vyhraje, i když bez fanfár a dmoucích se hrudí.“ Do své opery proto Hurník zakomponoval řadu tradičních operních forem a situací, avšak aplikovaných na všední situace formou nonsensu: milostnou píseň (zesnulého manžela hlavní hrdinky) i pomstychtivou árii zhrzeného „milence“ (pana MacDonalda, směrovanou kočce), balet (starších dam a lupičů), lyrickou árii policejního inspektora i rázný pochod strážníků. Přitom však děj plyne rychle za přítomnosti řady vzrušivých situací, přičemž hudba klade důraz na účinně deklamované slovo.\n\nOrchestrace doplňuje děj a je až krajně ilustrativní; Hurníkovým záměrem bylo udělat z orchestru dalšího herce. Orchestr tedy dělá hlas papouška i hlasy v telefonu, hřmot vlaků a zvuků z nádraží, déšť, práci útrob při večírku… Jen hlavní ryze hudební element, hudba falešného „smyčcového kvarteta“, přichází z gramofonu: není to však menuet z Boccheriniho smyčcového kvintetu Op. 11 č. 3 jako ve filmu, ale \"Andante cantabile\" z Haydnova (ve skutečnosti Hofstetterova) smyčcového kvartetu F dur, Op. 3 č. 5. S tím souvisí i skutečnost, že Hurník oproti filmu snížil počet lupičů z pěti na čtyři.\n\nHurník označil svou operu žánrově za tragikomickou, jak však napsal v \"Hudebních rozhledech\" Vilém Pospíšil, „skladatelovo označení tragikomická opera je jen přibližné. V jádře jde jasně o dílo veseloherní …“. Ostatně humor Hurníkovy úpravy je mnohem méně černý než ve filmu, který mu sloužil jako předobraz, a má blíže k čapkovskému laskavému humoru. Do opery zařadil skladatel řadu drobných citátů klasiků operní literatury: Bizeta, Verdiho, Gounoda, Schumanna… To mu však vyneslo kritiku za údajnou intelektuálnost; Pospíšil jej za to káral: „Má-li se hudební vtip uplatnit skutečně jako vtip, pak musí být jako takový naprosto bezpečně poznatelný. Tady ovšem, Hurník žertoval s citáty hlavně pro zasvěcené muzikanty, neboť průměrně vzdělané obecenstvo asi na jediný poslech sotva ocení všechny bezesporu tak znamenité nápady a vtipy“.\n\nKritické přijetí díla bylo sice vcelku příznivé, a to i v zahraničí (časopis Opernwelt chválil Hurníkovu „hudební verzírovanost, důvtipnou instrumentaci a brilantní ilustrativnost“, vyskytly se však i kritické hlasy. Příběh byl shledáván jako „spíše jen anekdotický“ a Hurník „podlehl svodům malebného koloritu“ a přecenil jeho dramatickou nosnost. Zejména časopis \"Tvorba\", hlavní orgán komunistické estetiky, Hurníkovi přičítal „stylovou hybridnost a vnitřní nesourodost kompozičních postupů“.\n\nDíky využití tradičních operních i obecně hudebních (Ladislav Šíp: „nestydí se za přehledné motivy a témata“) elementů lze tuto operu přiřadit k hudebnímu neoklasicismu; jsou zde vlivy Leoše Janáčka a Bohuslava Martinů. Kritik Vladimír Koula po premiéře obecně zhodnotil v \"Hudebních rozhledech\" operu takto: „\"Dáma a lupiči\" je poetický operní nonsens psaný jemnými tahy, který je veden vírou nejen v životní čistotu, ale i v životnost opery jako hudebně dramatické formy. Hurník sice při srovnání s dnešní realitou využívá absurdity operního světa, ironizuje operní formu, ale neprovádí její destrukci. Svým osobitým pohledem na operu, jako by dětsky naivníma a okouzlenýma očima, ukazuje operní umění jako jednu z možných cest dalšího vývoje.“\n\nOpera byla v premiéře uvedena v Plzni roku 1967. V českých zemích byla dále hrána v Brně (1973), Liberci (1981), v pražském Národním divadle (1992) a zatím naposledy v Českých Budějovicích (1997).\n\nMimo Československo byla opera uvedena brzy po svém vzniku roku 1969 v Kielu (kde podle Hurníkových vzpomínek „vzal pan režisér operu až smrtelně vážně“) a v roce 1978 pak v Halberstadtu, a to v německém překladu Kurta Honolky.\n\n2 flétny, 1 hoboj, 2 klarinety, 1 fagot; 2 lesní rohy, 2 trubky, 3 pozouny; tympány, bicí souprava, celesta; harfa, klavír; smyčce; též na scéně.\n\nNa policejní stanici je pozdvižení: byla vyloupena banka Union a neznámí pachatelé si odtud odnesli milion liber. Policejní inspektor rozesílá strážníky obsadit jednotlivé sekce okrsku a ujasňuje si své detektivní zásady (scéna \"Pozor. hlášení. Loupež v bance Union!\" a zpěv inspektora \"Nyní jde o to, sebrat fakta\"). Do tohoto shonu si přichází paní Lovedayová stěžovat na svého souseda pana MacDonalda, který se nedbale stará o svou kočku. To vrhá špatné světlo na Anglii a policie by měla zakročit. Policejní inspektor ji neposlouchá a odbývá ji (duet \"Haudujúdú, pánové\"). Paní Lovedayová odchází přesvědčena, že splnila svou občanskou povinnost.\n\nPaní Lovedayová se vrací do svého úhledného domku, nakloněného nad frekventovanou železniční tratí. Oslovuje nejprve svůj komín, který je od válečných škod na pokraji sesypání, pak krmí svého papouška a začne vzpomínat na svého chotě, majora Arthura Lovedaye, který padl v první světové válce. Zpívá si píseň, kterou ji nebožtík manžel zpívával (árie \"Zaplať Bůh, ty ještě stojíš, komíne… Než přijde chvíle, kdy zmlkne můj ret\"). Paní Lovedayová očekává dámy na čajový dýchánek, ale když se ozve zaklepání, stojí před dveřmi neznámý distingvovaný pán. Představí se jako profesor Hopkins. Hopkins obdivuje domov paní Lovedayové a zdvořile se jí ptá, zda by měla pokoj k pronajmutí; zmiňuje se i o tom, že spolu se svými druhy ze smyčcového kvarteta by zde i rádi cvičili. Hudbymilovná paní Lovedayová se nenechá dlouho přemlouvat. Brzy Hopkins uvádí i ostatní muzikanty a navíc paní Lovedayovou požádá, zda by pro ně nemohla na nádraží vyzvednout kufr, v němž se má nacházet archiv cenných hudebnin. Paní Lovedayová souhlasí a odchází pro něho, těšíc se na tolik hudby v domě (scéna \"Jejej, dámy už jsou tady… Paní Lovedayová, jsem dojat\").\n\nPan MacDonald nevybíravými slovy svolává svou kočku dolů u komína (árie \"Číčo, jdeš sem! Číčo, jdeš dolů!\"). Lupiči – neboť to jsou oni muzikanti – jsou naproti paní Lovedayové, ale zděsí se a ukryjí, když vidí několik strážníků. To paní Lovedayová je zaměstnala, aby jí kufr donesli. Když je vzduch čistý, vyběhnou lupiči a radostně přebírají svůj „hudební archiv“. Paní Lovedayová, pohoršena chováním a zejména slovníkem pana MacDonalda, by na něj málem znovu zavolala policii, ale lupiči ji včas uchlácholí a vtáhnou kufr dovnitř.\n\nUzavřou se ve svém pokoji a pustí z gramofonu Haydnův kvartet. Nejprve je vyděsí mužský hlas z vedlejší místnosti – ukáže se, že je to papoušek paní Lovedayové –, pak je stará paní ještě několikrát vyruší různými dotazy a nabídkami, ale konečně mohou otevřít kufr, rozdělit si peníze a napěchovat jimi pouzdra na své nástroje (které vyhodili oknem do jedoucího vlaku). Chystají se odejít, v tu chvíli však paní Lovedayová přijme na čaj pana MacDonalda. Lupiči musí znovu spustit gramofon. Haydn má na pana MacDonalda neobyčejný vliv, tomu vstupují slzy do očí a něžně volá na svou kočičku. Po jeho odchodu se lupiči loučí, zdvořile odmítajíce nabízený šálek čaje – prý odjíždějí na turné (kvintet \"Život je samé loučení, život je samé gut báj\"). Ve dveřích se však cellistovi otevře futrál a bankovky se vysypou před užaslou paní Lovedayovou.\n\nLupiči a paní Lovedayová na sebe chvíli strnule hledí. Pánové se vzpamatují první a chtějí pláchnout, ale do dveří už se hrnou tři dámy, které přišly na čajový dýchánek. Jsou celé rozrušené zprávou o vyloupení banky Union. Brzy však na ni zapomenou a podlehnou kouzlu čtyř hudebníků. Lupiči se stěží vyhýbají jejich všetečným otázkám a zejména žadonění, aby dámám něco zahráli. Nakonec se produkce zhostí jedna z návštěvnic u pianina a zbytek přítomných tancuje: dámy si přitom prozpěvují sentimentální valčík (\"Hle, jak voní háj, aj, aj, co to znamená\"), do čehož vpadají lupiči svým foxtrotem o Jimovi, co pije džin (\"Na ostrově u mola, bledý jako mrtvola\").\n\nKonečně se dámy rozloučí. Paní Lovedayová nyní očekává, že se lupiči jako řádní občané a vlastenci půjdou sami udat na policii. Lupiči se ji nejdříve snaží uplakat tklivou historkou o chudičké stařičké matičce jednoho z nich, ale váhající paní utuží v jejím úmyslu papoušek, jehož výkřiky jí vždy připomenou, „co by teď udělal Arthur“. Lupiči se ji tedy snaží zastrašit: bude zavřena jako spolupachatelka s nimi ve vězení, kde „krysy budou cvakat zubama“. I teď by paní Lovedayová málem podlehla, nebýt papouškova připamatování její občanské povinnosti. Paní je nezvratně rozhodnuta lupiče odvést na policejní stanici. Na Hopkinsovu zdvořilou žádost je však ochotna posečkat, než přestane pršet, neboť pánové lupiči mají křehké zdraví.\n\nInspektor na policejní stanici se snaží uspořádat si detektivní myšlenky, ale telefonické zprávy jsou stále beznadějné. Vzpomíná tedy raději na to, jak byl malý chlapec a pásal s bratrem koně, a při těchto vzpomínkách usne (árie \"Tedy tak, aby vznikl logický řetězec fakt… Když jsem byl malý chlapec\").\n\nLupiči se dohadují, co teď, a jediné řešení je zbavit se staré paní. Nikomu se do toho nechce, proto losují. Druhý lupič, na kterého to padne, vejde do pokoje podřimující paní Lovedayové, místo vraždy se však ukryje, a když ho ostatní hledají, snaží se zmocnit lupu. Je však chycen a po krátké potyčce vyhozen z okna na projíždějící vlak. Další vylosovaný je Třetí lupič. Ani on se k vraždě neodhodlá a z pokoje paní Lovedayové vycouvá, ale První lupič, jenž paní – která je přece „hodná“ – bránil, se vrhne na domnělého vraha a probodne ho dýkou. Poté, co se zbývající lupiči zbaví mrtvoly stejným způsobem, se ukáže, že paní Lovedayová je dosud naživu a připravuje jim čaj. Hopkins vidí, že ji bude muset zabít sám. První lupič se mu v tom snaží zabránit, a tak se spolu střetnou. Při honičce na střeše se podaří Hopkinsovi shodit Prvního lupiče do vlaku, jeho samotného však vzápětí srazí tamtéž padající semafor. Paní Lovedayová nyní hodlá lupiče odvést, neboť déšť již ustal, nachází však jejich pokoj sice plný uloupených peněz, ale jinak zcela opuštěný.\n\nStrážníci na stanici probouzejí inspektora z dřímoty, ale jen proto, aby mu sdělili, že pachatelé jsou stále neznámí (\"Když jsem byl malý chlapec…\"). Inspektor se dává do práce, když přichází opět paní Lovedayová. Vypráví duchem nepřítomnému inspektorovi svou historii velmi nepřehledně – přes kočku a Haydna a zmizelé muzikanty – a nakonec se ptá, co s těmi penězi, které jí zůstaly doma (árie \"Haudujúdú, pane inspektore, jako dobrá vlastenka…\"). Na to jí inspektor nakonec nevrle odpoví, aby si je nechala. Paní Lovedayové se nejprve nechce věřit, ale koneckonců „pan inspektor je úřad, a úřad je zákon, a zákon je rozkaz“. Inspektor dává nové rozkazy svým strážníkům, kteří odpochodují s ráznou písní (\"Hoj, policejní sokoli, zločin je náš živel\"). Současně odchází paní Lovedayová a těší se, že si nyní může dát postavit nový komín.\n\n"}
{"id": "977819", "url": "https://cs.wikipedia.org/wiki?curid=977819", "title": "Julian Davies", "text": "Julian Davies\n\nJulian Davies (* 16. března 1971 Salisbury, Spojené království) je bývalý britský a anglický zápasník–judista.\n\nPřipravoval se v Devizes v hrabství Wiltshire. V britské seniorské reprezentaci se prosazoval od roku 1994 v pololehké váze do 65 kg. V olympijském roce 1996 zaznamenal několik výrazných úspěchů na mezinárodních turnajích a zajistil si účast na olympijských hrách v Atlantě. Do olympijských her však formu neudržel a vypadl ve druhém kole s Poláke Jarosławem Lewakem. Sportovní kariéru ukončil v roce 2001. Věnuje se trenérské práci.\n\n\n"}
{"id": "977823", "url": "https://cs.wikipedia.org/wiki?curid=977823", "title": "Jean-Marc Vallée", "text": "Jean-Marc Vallée\n\nJean-Marc Vallée (* 9. března 1963, Montréal, Kanada) je kanadský filmový režisér a scenárista. \n\n"}
{"id": "977824", "url": "https://cs.wikipedia.org/wiki?curid=977824", "title": "Kosatec trávovitý", "text": "Kosatec trávovitý\n\nKosatec trávovitý (\"Iris graminea\") je vytrvalá a trsnatá bylina z čeledi kosatcovitých (\"Iridaceae\"), která roste hlavně ve střední Evropě, ale ojediněle se vyskytuje v oblasti od severního Španělska až po okraj Kavkazu. V České republice se vyskytuje vzácně na Jižní a jihovýchodní Moravě (lokality Čertoryje a Porážky v Bílých Karpatech) přičemž patří mezi silně ohrožené druhy.\nKosatec trávovitý je ca 20-30 cm vysoký, s čárkovitými listy, kvetoucí od května do června modrofialovými květy s bílým žilkováním. Typickými biotopy kde se vyskytuje jsou neudržované vlhké louky, křovinaté stráně nebo světlé lesy.\n"}
{"id": "977825", "url": "https://cs.wikipedia.org/wiki?curid=977825", "title": "Radechovská pahorkatina", "text": "Radechovská pahorkatina\n\nRadechovská pahorkatina je geomorfologický podokrsek ve střední a severní části Bělské tabule, ležící v okresech Mladá Boleslav a Česká Lípa. Území se rozkládá zhruba mezi Bělou pod Bezdězem na jihozápadě, Novou Vsí na jihovýchodě, Klášterem Hradiště nad Jizerou na východě, oborou Židlov na severu a Kuřívodami na severozápadě.\n\nÚzemí je největším podokrskem okrsku Bělská tabule. Tvoří homogenní erozní povrch s rozsáhlými strukturně denudačními plošinami, sklánějícími se plynule od SZ k JV. Tabulovitý povrch je zde členitější než ve zbytku okrsku díky častějším pronikům čedičových neovulkanitů skrz svrchnokřídové sedimenty. Leží zde všechny nejvyšší vrcholy celé Jizerské tabule mající podobu více či méně výrazných kup. Území je členěno údolím Krupského potoka a Rokytky, i jejich bočními roklemi. Téměř celé území je zalesněno, a to převážně borovými porosty.\n\nPodokrsek Radechovská pahorkatina náleží do celku Jizerská tabule, podcelku Středojizerská tabule a okrsku Bělská tabule. Dále se již nečlení. Pahorkatina sousedí s dalšími podokrsky Bělské tabule (na východě Bukovinská tabule, na západě a jihu Březinská tabule). Dále sousedí s celky Ralská pahorkatina na severozápadě a Jičínská pahorkatina na severovýchodě.\n\nNejvyšším vrcholem Radechovské pahorkatiny, potažmo celé Jizerské tabule, je Rokytská Horka (410 m n. m.)\n"}
{"id": "977826", "url": "https://cs.wikipedia.org/wiki?curid=977826", "title": "Plán (kartografie)", "text": "Plán (kartografie)\n\nPlán je generalizovaný obraz velkého měřítka, zanedbávající zakřivení Země. Při konstrukci plánu je jako referenční plocha využíváno roviny nikoli koule či elipsoidu.\n\nPlán se vyznačuje jednotným měřítkem obvykle větším, než 1:5 000, značné je zejména výškové zkreslení, které při 15 km činí 15,3 metru. Použitím vhodného kartografického zobrazení je možné zkreslení snížit, výsledkem však není plán nýbrž mapa.\n\nLaicky může slovo \"plán\" označovat jakoukoli mapu či plán města bez ohledu na použitou referenční plochu.\n\n"}
{"id": "977831", "url": "https://cs.wikipedia.org/wiki?curid=977831", "title": "Pasionál", "text": "Pasionál\n\nPasionál (starším pravopisem passionál) je středověká kniha popisující mučení světců, popřípadě také jejich život, anebo utrpení Ježíše Krista. Zpravidla bývá uspořádán kalendářně podle jednotlivých svátků v průběhu liturgického roku. Pasionály obvykle vznikly úpravou Zlaté legendy, což je i případ staročeského pasionálu vzniklého kolem poloviny 14. století. Z obsahového hlediska však pasionálem přes svůj název není Pasionál abatyše Kunhuty.\n\nV jiném významu může pasionál označovat knihu obsahující texty pašijí, případně doplněné o melodickou linku nebo hudební doprovod, používané v liturgii během bohoslužeb v období Velikonoc.\n\n\n"}
{"id": "977832", "url": "https://cs.wikipedia.org/wiki?curid=977832", "title": "Silnice III/2909", "text": "Silnice III/2909\n\nSilnice III/2909 je pozemní komunikace ve Frýdlantském výběžku Libereckého kraje na severu České republiky. Spojuje město Raspenava se silnicí II/291.\n\nZačíná u domu číslo popisné 503 a pokračuje odtud jako Novoměstská ulice severním směrem. Postupně křižuje Příčnou ulici, následně mostem přechází řeku Smědou a za ní křižuje ulici Luhovou. Po opuštění města tvoří západní hranici přírodního parku Peklo. Komunikace končí na průsečné křižovatce (čtyřramenné) se silnicí II/291, která do křižovatky vstupuje od západu a od východu, spolu se silnicí číslo III/2912, jež z křižovatky pokračuje dále severním směrem ke Krásnému Lesu. Na křižovatce vedle křížku stojí též památný strom lípy malolisté pojmenovaný Lípy na křižovatce.\n"}
{"id": "977835", "url": "https://cs.wikipedia.org/wiki?curid=977835", "title": "Autodoprava", "text": "Autodoprava\n\nAutodoprava je doprava na přepravu lidí a zboží. Je to velmi rozšíření obor podnikání. \n\nAutodoprava je relativně mladý obor, ale velmi rozšíření po celém světe. Nejčastěji se používají kamiony a vznikají tak velké korporace s několika desítky až stovky kamiónů v jedné firmě. Menší autodopravy jsou většinou živnosti s malými dodávkovými vozy (do 3,5 tuny), které jsou také velmi rozšířené kvůli své dostupnosti a jsou relativně cenově přijatelné nákladově. Velikou výhodou je hlavně celková přístupnost i do méně přístupných oblastí, kam se železnice ani lodě nedostanou a kamiony tam mají také velmi složitý přístup. Nejčastěji se zboží vozí na EUR paletách a tzv. amerických paletách. Americké palety většinou přepravují nákladní vozy,které uvezou o mnoho více tun než dodávkové vozy, které mohou maximálně přepravit pouhé 2 tuny. Nákladní vozy, kterým se většinou říká CARGO a kamiony jsou schopni přeprav až okolo 30 tun. Zboží se většinou přepravuje do velkoskladů odkud je expandováno k cílovému zákazníkovi. V Austrálii jsou tzv. silniční vlaky, které za sebou mají několik návěsů. Kamionům se většinou říká tahače a ty za sebou vozí návěs. Kvůli šetření životního prostředí se snaží v posledních letech svět přemístit silniční dopravu na železnici což není vždy možné a tak autodoprava i nadále prosperuje. Dále sem patří autobusová doprava, která je velmi rozšířená a využívaná kvůli cenové dostupnosti.\n\nDo autodopravy lze také v širším slova smyslu zařadit taxislužby a přepravy osob popřípadě jiné obory blíže nezařazené.\n\nV Česku je zařazena do živností volných a tudíž pro její založení není potřeba žádných doložitelných dokladů. Pouze při založení autodopravy nad 3,5 tuny je potřeba doložit finanční a odbornou způsobilost. Česká sdružení autodopravců jsou ČESMAD BOHEMIA a Karnet TIR. Mezinárodní nákladní list v autodopravě se jmenuje CMR.\n"}
{"id": "977837", "url": "https://cs.wikipedia.org/wiki?curid=977837", "title": "Curtis Lee Brown", "text": "Curtis Lee Brown\n\nCurtis Lee Brown (* 11. března 1956 v Elizabethtown, stát Severní Karolína, USA), vojenský pilot, důstojník a americký kosmonaut. Ve vesmíru byl šestkrát.\n\nV roce 1974 zdárně ukončil střední školu East Bladen High School v městě Elizabethtown v Severní Karolíně a pak pokračoval dalším studiem na United States Air Force Academy v Colorado Springs.\n\nPo skončení studia na vojenské akademii v roce 1978 pokračoval ve studiu na jiných, vojenských školách. Zůstal pak u armády, působil zde jako zkušební letec na různých základnách USA.\nZůstal svobodný. Měl přezdívku \"Curt\".\n\nV letech 1987 až 1988 absolvoval výcvik u NASA, od roku 1988 byl zařazen do jednotky kosmonautů.\n\nNa oběžnou dráhu se v raketoplánech dostal šestkrát a strávil ve vesmíru 57 dní, 17 hodin a 7 minut. První tři lety měl funkci pilota, zbývající letěl jako velitel. Byl 279 člověkem ve vesmíru.\n\n\n"}
{"id": "977849", "url": "https://cs.wikipedia.org/wiki?curid=977849", "title": "Švýcarsko na Zimních olympijských hrách 2014", "text": "Švýcarsko na Zimních olympijských hrách 2014\n\nŠvýcarsko se účastnilo Zimní olympiády 2014. Zastupovalo ho 163 sportovců ve 12 sportech.\n\n"}
{"id": "977850", "url": "https://cs.wikipedia.org/wiki?curid=977850", "title": "Zdeněk Caudr", "text": "Zdeněk Caudr\n\nZdeněk Caudr (* 9. listopadu 1949, Uherské Hradiště) je bývalý český fotbalista, záložník a obránce.\n\nV československé lize hrál za Spartu Praha. Nastoupil ve 173 ligových utkáních a dal 6 gólů. V Poháru vítězů pohárů nastoupil v 5 utkáních a v Poháru UEFA ve 2 utkáních. Za olympijskou reprezentaci nastoupil v 1 utkání. Vítěz Československého poháru 1975/76 a 1979/80 a vítěz Českého a finalista Československého poháru 1974/75.\n\n\n"}
{"id": "977852", "url": "https://cs.wikipedia.org/wiki?curid=977852", "title": "RUM-139 VL-ASROC", "text": "RUM-139 VL-ASROC\n\nRUM-139 VL-ASROC (zkratka znamená Vertical Launch Anti Submarine ROCket - vertikálně odpalovaná protiponorková střela) je americká protiponorková střela společnosti Lockheed Martin, odpalovaná vertikálně z hladinových plavidel.\n\nMá dosah až 28 km, váží 630 kg a ve vzduchu se pohybuje rychlostí až 1 Mach. K roku 2007 bylo vyrobeno více než 450 kusů (platí pro verze RUM-139A/B).\n\nAmerické vojenské námořnictvo US Navy disponovalo v 80. letech 20. století pro protiponorkový boj mj. střelami UUM-44 SUBROC odpalovanými z ponorek a raketami RUR-5 ASROC odpalovanými z hladinových plavidel. Tyto systémy měly být nahrazeny novým komplexem RUM/UUM-125 Sea Lance, který měl být použitelný jak z ponorek, tak i z lodí. Kvůli technickým a finančním obtížím se určitou dobu pokračovalo ve vývoji verze určené k odpalování z ponorek (UUM-125 Sea Lance) a pro lodě vznikl nový systém - RUM-139 VL-ASROC. Kontrakt byl zadán společnosti Goodyear Aerospace v roce 1983. Vývoj nabíral zpoždění a v roce 1986 byla Goodyear Aerospace převzata firmou Loral. Tu zase získala roku 1996 společnost Lockheed Martin. RUM-139 VL-ASROC se stal operačně způsobilým v roce 1993.\n\nStřela RUM-139 nesla samonaváděcí torpédo Mark 46 Mod 5A a byla konstruována k vypouštění z vertikálního odpalovacího zařízení MK 41. Jde o přepracovanou raketu RUR-5 ASROC s kompletně novým raketovým urychlovacím stupněm na tuhé palivo. Autopilot umožňoval větší manévrovatelnost než v případě RUR-5. Před dopadem do vody se v určeném čase oddělila motorová sekce a torpédo bylo zpomaleno pomocí padáku, než dopadlo do vody a začalo v ní pátrat po cíli.\n\n\n"}
{"id": "977853", "url": "https://cs.wikipedia.org/wiki?curid=977853", "title": "Robert Kagan", "text": "Robert Kagan\n\nRobert Kagan (* 26. září 1958, Athény) je americký historik a odborník na mezinárodní vztahy. Narodil se v Řecku, v litevsko-židovské rodině. Proslul jako zakladatel a ředitel neokonzervativního institutu (\"think tanku\") Projekt pro nové americké století, který měl velký vliv na americkou politiku zejména v éře George W. Bushe. V současnosti pracuje v \"Brookings Institution\". Kagan byl poradcem republikánského prezidentského kandidáta Johna McCaina. Zařazení k neokonzervatismu odmítá. K jeho poslední knize \"The World America Made\" se přihlásil i demokratický prezident Barack Obama. Publikuje ve \"Washington Post, The New Republic, Weekly Standard, New York Times, Foreign Affairs, Wall Street Journal, Commentary, World Affairs\" či \"Policy Review\". Je považován za jednoho z nejvlivnějších intelektuálů v USA, časopis \"Foreign Policy\" ho roku 2012 vyhlásil 50. nejvlivnějším intelektuálem světa.\n\n\n"}
{"id": "977854", "url": "https://cs.wikipedia.org/wiki?curid=977854", "title": "Griffin Dunne", "text": "Griffin Dunne\n\nThomas Griffin Dunne (8. června 1955, New York, USA) je americký herec, producent a režisér.\n\nJeho první manželkou byla americká herečka Carey Lowell.\n"}
{"id": "977855", "url": "https://cs.wikipedia.org/wiki?curid=977855", "title": "Japonsko na Zimních olympijských hrách 2014", "text": "Japonsko na Zimních olympijských hrách 2014\n\nJaponsko na Zimních olympijských hrách 2014 reprezentovalo 136 sportovců v 15 sportech.\n\n"}
{"id": "977862", "url": "https://cs.wikipedia.org/wiki?curid=977862", "title": "Bělorusko na Zimních olympijských hrách 2014", "text": "Bělorusko na Zimních olympijských hrách 2014\n\nBělorusko na Zimních olympijských hrách 2014 reprezentovalo 26 sportovců 5 sportech.\n"}
{"id": "977864", "url": "https://cs.wikipedia.org/wiki?curid=977864", "title": "Jižní Korea na Zimních olympijských hrách 2014", "text": "Jižní Korea na Zimních olympijských hrách 2014\n\nJižní Koreu na Zimních olympijských hrách v roce 2014 reprezentovala výprava 71 sportovců ve 13 sportech.\n\n"}
{"id": "977865", "url": "https://cs.wikipedia.org/wiki?curid=977865", "title": "CEM-138 Pave Cricket", "text": "CEM-138 Pave Cricket\n\nBoeing CEM-138 Pave Cricket byl americký bezpilotní letoun určený k rušení nepřátelských radarů protiletecké obrany.\n\nJednalo se o verzi malého bezpilotního prostředku YCQM-121A Pave Tiger vybavenou rušícím zařízením AN/ALQ-176. Americké letectvo USAF započalo roku 1987 letové testy prototypu YCEM-138A. Další verze nevznikly, letoun se nedostal do sériové výroby, program byl totiž v průběhu let 1988–1989 ukončen.\n\nOrientační data:\n\n\n"}
{"id": "977868", "url": "https://cs.wikipedia.org/wiki?curid=977868", "title": "Akrobatické lyžování na Zimních olympijských hrách 2014 – jízda v boulích muži", "text": "Akrobatické lyžování na Zimních olympijských hrách 2014 – jízda v boulích muži\n\nAkrobatické lyžování na Zimních olympijských hrách 2014 představuje jeden z patnácti soutěžních sportů. Jednotlivé závody probíhají od 6. do 22. února 2014 v lyžařském středisku Roza Chutor nedaleko Krasné Poljany.\n\nV kvalifikaci postoupilo do prvního finále celkem deset závodnic. Zbytek startovního pole postoupil do semifinále.\nV Semifinále postoupilo deset závodníků do prvního finále. Zbylí závodníci v této disciplíně na ZOH skončili.\nZ finále číslo 1 postoupilo 12 závodníků do druhého finále.\nVe druhém finále postoupilo 6 závodníků do posledního finále.\nV tomto posledním finále bojovalo 6 nejlepších závodníků o medaile. \n"}
{"id": "977869", "url": "https://cs.wikipedia.org/wiki?curid=977869", "title": "Itálie na Zimních olympijských hrách 2014", "text": "Itálie na Zimních olympijských hrách 2014\n\nItálii na Zimních olympijských hrách 2014 reprezentovalo 113 sportovců, ve 13 sportech.\n\n"}
{"id": "977873", "url": "https://cs.wikipedia.org/wiki?curid=977873", "title": "Bus mastering", "text": "Bus mastering\n\nBus mastering je ve výpočetní technice funkce, jejíž hlavní náplní je řízení sběrnice. To znamená, že procesor počítačového systému přechodně převezme kontrolu nad sběrnicí adaptéru karty, tzv. Master sběrnic. Podpora více architektur sběrnic umožňuje, aby zařízení připojené ke sběrnici zahájilo operaci v určitém čase a místě. Sběrnice Master funguje jako jakýsi most, nebo samostatný procesor. To je označováno jako úplné řízení sběrnice (\"First-party DMA\", \"bus mastering DMA\") a značí to, že I/O zařízení je schopné provádět složitější sekvence operací bez zásahu CPU (např. Kompletní obsluhu NFS) systém DMA řadiče (také známý jako periferní procesor, I/O procesor nebo kanál) vytváří přenos. To obvykle znamená, že I/O zařízení obsahuje vlastní procesor nebo mikroprocesor na rozdíl od \"third-party DMA\". V jednoduché architektuře jen jeden procesor může být řídící sběrnicí. To znamená, že veškerá komunikace mezi (\"slave\"), I/O zařízení musí zahrnovat procesor (CPU).\nPokročilejší architektury umožňují další prostředky (nebo více procesů), které se střídají v ovládání sběrnice. To umožňuje, například řadič síťové karty pro přístup k řadiči disku, přičemž procesor provede další úkoly, které nevyžadují sběrnice, např. načtení kódu ze své vyrovnávací paměti. To je patrné zejména u moderních multitasking operačních systémů, kdy se pozitivně projeví v odezvě, řízení sběrnice je činnost často spojena se signálem přerušení operačního systému. Řízení sběrnice PCI a AGP umožní více zařízení na sběrnici Master, a tím výrazně zlepšuje výkon pro operační systémy k běžnému použití. Typickými příklady jsou síťové karty, řadiče disku, zvukové karty, Video-Framegrabber a grafické karty, které mohou mít schopnosti řízení sběrnic. \nBus mastering teoreticky umožňuje, aby jedno periferní zařízení přímo komunikovalo s jiným, v praxi téměř všechny periferie zvládnou sběrnicí výhradně provést DMA do hlavní paměti.\n\nKaždý přístroj může řídit data na datové sběrnici i když je procesor čte z téhož zařízení, ale pouze řídící sběrnice řídí adresovou sběrnici a řídicí signály. Je-li více přístrojů, mohou ovládat sběrnice, je ale zapotřebí rozhodčí plán, aby se zabránilo většímu množství přístrojů pokoušející se řídit sběrnice současně. Řada různých systémů se používá pro tento účel; například SCSI má pevnou prioritou pro každý SCSI ID.\n\nDirect Memory Access (DMA) je jednoduchá forma ovládání sběrnice, kde je I/O zařízení řízené CPU které čte nebo zapisuje do jedné nebo více souvislých bloků paměti a pak signál vede do procesoru.\n"}
{"id": "977877", "url": "https://cs.wikipedia.org/wiki?curid=977877", "title": "Dokument o autenticitě", "text": "Dokument o autenticitě\n\nDokument o autenticitě je dokument přijatý na konferenci ICOMOS v japonském městě Nara v listopadu roku 1994. Sestavili jej zástupci 28 zemí, jako text, který staví na myšlenkových základech Benátské charty, přijaté v roce 1964, a který dále rozšiřuje pojetí původnosti v památkové péči.\n\nDokument se skládá ze 4 částí:\n\nZačíná poděkováním Japonsku za možnost konání akce, a poděkováním Výboru pro světové dědictví za vytyčení rámce debaty o autentičnosti. Je zde zmíněn odkaz na Benátskou \nchartu a stručné vyjádření k smyslu dokumentu. Autoři považují důležitost posouzení autentičnosti pro kulturní dědictví a kolektivní paměť lidstva, a to nejen v evropském prostoru, ale na celém světě a v různých společnostech, za zásadní. \n\nDokument považuje kulturní rozmanitost a dědictví za nenahraditelné bohatství lidstva, a apeluje na jeho ochranu. Tato rozmanitost se dle autorů projevuje v prostoru a čase, a je třeba uznat legitimitu kulturních hodnot všech zúčastněných stran. Text zde připomíná základní princip UNESCa – kulturní dědictví každého je dědictvím všech – a rozvádí myšlenku zodpovědnosti, která leží zejména na straně, která kulturu vytvořila nebo ji spravuje, ale přihlášením se k Chartám musí respektovat v nich přijaté principy.\n\nOchrana kulturního dědictví podle této části vychází ze stanovení autenticity, tedy co nejlepšího a nejpřesnějšího chápání hodnot a co nejdůvěryhodnějších zdrojů informací. Autenticita je tak základním faktorem pro vědecké práce, ochranu, obnovu, restaurování či evidenci. Protože se však podle autorů posuzování těchto hodnot mezi kulturami i v rámci kultur liší, snaží se nastavit jednotná kritéria a specifické znaky tak, aby mohla být každá památka posuzovaná s ohledem na její kontext. Závěrem text vyjmenovává informační zdroje pro posuzování autenticity, jimiž jsou koncepce a forma, materiály a hmoty, použití a funkce, tradice a techniky, poloha a umístění, duch a cítění, a další vnitřní i vnější faktory. \n\nPrvní z příloh je návrhem jak v záležitosti pokračovat, druhá z nich definuje pojmy \"Ochrana\", \"Kulturní dědictví\" a \"Informační zdroje\".\n\n\n"}
{"id": "977886", "url": "https://cs.wikipedia.org/wiki?curid=977886", "title": "DECnet", "text": "DECnet\n\nDECnet je sada síťových protokolů vytvořených firmou Digital Equipment Corporation, jejíž první verze zveřejněná v roce 1975 umožňovala propojit dva minipočítače PDP-11. Postupně se vyvinula na jednu z prvních síťových architektur peer-to-peer, díky čemuž se v 80. letech 20. století z firmy DEC stala významná síťová firma. Původní architektura měla pouze 3 vrstvy, ale v roce 1982 byla nahrazena sedmivrstevnou architekturou vyhovující OSI.\n\nSíť DECnet byla od počátku dostupná na vlajkové lodi formy DEC – operačním systému VMS. Později byl DECnet portován na Ultrix, na počítače Apple Macintosh, na IBM PC pro systémy DOS a Microsoft Windows pod jménem DEC Pathworks, což těmto systémům umožňovalo připojit se k počítačům VAX v sítích DECnet pomocí terminálové emulace. Později byla vyvinuta i open-source verze pro GNU/Linux; kód pro DECnet v linuxovém jádře byl 18.2.2010 označen jako neudržovaný.\n\nNázvem DECnet se označuje sada hardwarových a softwarových síťových produktů, které implementují DIGITAL Network Architecture (DNA). DIGITAL Network Architecture je sada dokumentů definujících obecnou síťovou architekturu, specifikace pro jednotlivé vrstvy architektury, a popisující protokoly jednotlivých vrstev. Přestože analyzátory síťového provozu obvykle označují všechny protokoly od firmy DIGITAL jako „DECnet“, neroutované protokoly firmy DIGITAL jako LAT, SCS, AMDS, LAST/LAD nejsou součástí DIGITAL Network Architecture, a proto mezi protokoly DECnet nepatří.\n\nVývoj DECnetu lze sledovat na vývoji DNA. DNA bylo vyvíjeno od začátku 70. let 20. století. DIGITAL publikoval svoji první specifikaci DNA přibližně ve stejné době, kdy IBM oznámila svoji Systems Network Architecture (SNA). Od té doby vývoj DNA prošel následujícími fázemi:\n\nPhase I (1974)\nPodpora omezená na dva počítače PDP-11 s operačním systémem RSX-11. Pro komunikaci mezi uzly se používala dvoubodová (point-to-point) linka (DDCMP).\n\nPhase II (1975)\nPodporovala sítě s nejvýše 32 uzly s několika různými implementacemi, které mohou vzájemně komunikovat. Byla k dispozici pro systémy RSTS, TOPS-10 a TOPS-20, ale komunikace mezi procesory byla stále omezená pouze na dvoubodové (point-to-point) linky. Součástí byla podpora pro zavádění operačního systému ze sítě (MOP), protokol File Access Listener (FAL) pro přenos souborů, vzdálený přístup k souborům pomocí protokolu Data Access Protocol (DAP), rozhraní pro programování komunikace mezi procesy a podpora pro správu sítě.\n\nPhase III (1980)\nPodpora pro sítě s až 255 uzly pracující s dvoubodovými (point-to-point) a vícebodovými linkami. Přineslo adaptivní směrování, záznamový přístup, architekturu pro správu sítě a brány pro další typy sítí včetně sítí SNA firmy IBM a CCITT doporučení X.25.\n\nPhase IV a Phase IV+ (1982)\nZpočátku dodávána pro operační systémy RSX-11 a VMS, později i pro systémy TOPS-20, TOPS-10, ULTRIX, VAXELN a RSTS/E. Obsahuje podporu pro sítě s maximálně 64,449 uzly (63 oblastí s max. 1023 uzly), kromě sériových linek (DDCMP) podporuje lokální síť Ethernet. Adaptivní směrování bylo rozšířeno o podporu hierarchického směrování (oblasti, routery úrovně 1 a 2), podpora VMScluster (cluster alias) a hostitelských služeb (CTERM). CTERM umožňuje přihlásit se z jednoho počítače na jiný počítač, což je podobná funkce jakou poskytuje protokol Telnet v TCP/IP. Firma Digital také dodávala klient PATHWORKS známější spíše pod jménem PATHWORKS 32 klient, který implementoval větší část DECnet Phase IV pro DOS, pro 16 a 32 bit Microsoft Windows (až po Windows Server 2003).\n\nPhase IV implementovala 8-vrstevnou architekturu podobnou zejména v nižších vrstvách sedmivrstevnému modelu OSI. Protože OSI standardy nebyly v té době dostupné, mnoho protokolů Phase IV je proprietárních.\n\nImplementace pro Ethernet byla neobvyklá tím, že měnila fyzickou adresu rozhraní Ethernet na AA-00-04-00-xx-yy, kde xx-yy byla síťová DECnet adresa stroje. Díky tomu nebylo nutné používat protokol ARP, protože MAC adresu bylo možné odvodit z DECnetové adresy. To však znemožňuje připojení dvou síťových karet jednoho DECnet uzlu k jednomu segmentu LAN.\n\nPůvodní implementace byly určeny pro operační systémy VMS a RSX-11, později i pro téměř všechny operační systémy, které kdy firma DIGITAL dodávala, s výjimkou RT-11. Protokolový zásobník DECnet existuje pro Linux, SunOS a další platformy, a Cisco a další síťoví dodavatelé poskytují výrobky, které mohou pracovat v síti DECnet. K dispozici je kompletní specifikace DECnet Phase IV.\n\nVe stejné době jako DECnet Phase IV začal být dodáván proprietární protokol pro terminálový přístup pomocí sériové linky a terminálového serveru nazývaný LAT. LAT sdílí fyzickou a linkovou vrstvu s DECnet a terminálové servery používaly protokol MOP pro zavedení operačního systému.\n\nVylepšení DECnet Phase IV byla nakonec nazvána DECnet Phase IV+, i když systémy, které používaly tento protokol byly plně interoperabilní se systémy DECnet Phase IV.\n\nPhase V a Phase V+ (1987).\nPodpora pro velmi rozsáhlé (architektonicky neomezené) sítě, nový model správy sítě, lokální nebo distribuovaná jmenná služba, zlepšená výkonnost oproti Phase IV. Posun od proprietárních protokolů k Open Systems Interconnection (OSI) a integrace ISO standardů pro zajištění propojitelnosti mezi prvky různých výrobců a kompatibility s DNA Phase IV vedl ke vzniku hybridní síťové architektury (DNA a OSI) s protokolovými zásobníky, které sdílí integrovanou transportní vrstvu. Transparentní linky na transportní vrstvě pro TCP/IP byly popsány ve standardech RFC 1006 (OSI over IP) a (NSP over IP) vydaných IETF.\n\nPro zdůraznění propojitelnosti s OSI byla síťová podpora přejmenována na DECnet/OSI. Později, když do ní byly zahrnuty protokoly TCP/IP, na DECnet-Plus.\n\nProtokoly sítě DECnet vyvinula firma Digital Equipment Corporation samostatně. Od DECnet Phase II (a vyšší) byly však specifikace publikovány jako open standardy, a několik implementací (mimo jiné pro FreeBSD and Linux) bylo vyvinuto mimo firmu DEC.\n\n\n\n\n"}
{"id": "977888", "url": "https://cs.wikipedia.org/wiki?curid=977888", "title": "Trestní právo (rozcestník)", "text": "Trestní právo (rozcestník)\n\nTrestní právo může být:\n\n\n"}
{"id": "977889", "url": "https://cs.wikipedia.org/wiki?curid=977889", "title": "Ultra krátké vlny", "text": "Ultra krátké vlny\n\nUltra krátké vlny (UKV, , tj. \"UHF\") je v radiokomunikacích označení rozsahu frekvencí podle definice Mezinárodní telekomunikační unie (ITU). Kmitočtový rozsah elektromagnetických vln je stanoven od 300 MHz do 3 GHz (3000 MHz), tj. vlnové délky v rozmezí od jednoho do deseti decimetrů. Obsahuje například pásma pro mobilní GSM sítě, novější pásma analogové televize (IV.–V. pásmo, tj. 21.–69. kanál, tj. 470–862 MHz), která jsou využívána i pro DVB-T. Rádiové vlny z rozsahu UKV se šíří hlavně přímou viditelností, jsou blokovány kopci a velkými budovami, ačkoliv přenos přes stěny budov je dostatečný pro vnitřní příjem. Jsou určeny pro televizní vysílání, mobilní telefony, vysílačky, GPS a mnoho dalších aplikací.\n\nRádiové vlny s frekvencemi nad pásmem UKV patří do frekvenčního rozsahu SKV (super krátké vlny) nebo mikrovln. Nižší frekvence patří do rozsahu VKV (velmi krátké vlny) nebo nižších pásem.\n\nPřenos z místa na místo a příjem televizních a rádiových signálů je ovlivněn mnoha vlivy. Které jsou atmosférická vlhkost, sluneční záření, fyzická překážka (hory a budovy), ale i denní doba která ovlivňuje přenos signálu a snižuje sílu signálu. Všechny rozhlasové vlny jsou částečně absorbovány atmosférickou vlhkosti. Atmosférická absorpce snižuje, nebo zeslabuje, sílu rádiových signálů na dlouhé vzdálenosti. Účinky utlumujícího zeslabení signálu rostou s frekvencí. UKV televizní signály jsou obecně více degradovány vlhkostí, nežli nižší skupinou frekvenčního signálu, jako jsou například televizní signály VKV.\n\nIonosféra, vrstva zemské atmosféry, je plná nabitých částic, které mohou odrážet některé rádiové vlny. Amatérští rádio nadšenci primárně používají tuto vrstvu ionosféry pomoci šíření nižší frekvence VKV signálů po celém světě: vlny jsou zachyceny, pohybují se v horních vrstvách ionosféry do doby dokud se neodrazí směrem k Zemi. To se nazývá přenos Skywave. UKV televizní signály nejsou přenášeny společně ionosférou, ale mohou být odraženy od jiných nabitých částic zpět na jiné místo na zemi, pro dosažení většího dosahu než je typická přenosová vzdálenost. Přenos a příjem UKV je zesíleno, nebo zeslabeno přízemním prouděním, kdy dochází ke změně teploty atmosféry během dne.\n\nHlavní výhodou přenosu UKV je krátká vlnová délka, která je produkována vysokou frekvencí. Velikost přenosových a přijímacích antén souvisí s velikostí rádiových vln. UKV anténa je silnější a kratší. Menší a méně nápadné antény můžou být použity pro vyšší vlnová pásma.\n\nHlavní nevýhodou UKV je jeho omezený rozsah vysílání a výše uvedenou dohledovou vzdáleností mezi televizní stanicí, přenosovou anténou a přijímací anténou zákazníků, na rozdíl od VKV má delší vysílaný rozsah.\n\nUKV je široce používán u obousměrných radiových systémů a bezdrátových telefonů, jejichž přenosové a přijímací antény jsou blízko sebe. Přenosy vytvářené u obousměrných vysílaček a bezdrátových telefonů se nešíří tak daleko, aby zasahoval do místních přenosů. Technologie jako GMRS, PMR446, UKV CB, 802.11b (\"Wi-Fi\"), a široce používané GSM a UMTS u mobilních sítí, také používají UKV frekvence. Opakovač šíří UKV signály, když je požadována vzdálenost větší, než je přímá viditelnost.\n\nUKV televizní vysílání splňuje požadavek na dodatečné pokrytí televizních kanálů v městských oblastech. V současné době, velká část z šířky pásma je přidělena na pozemní pohyblivé služby, svazkové rádiové sítě a pro použití mobilních telefonů. UKV kanály jsou stále používány pro digitální televizi.\n\nUKV spektrum se používá po celém světě pro pozemní mobilní rádiové systémy pro komerční, průmyslové, tísňové a vojenské účely. Řada osobních rozhlasových služeb, např. krátkovlnné vysílačky, používá kmitočty přidělené v pásmu UKV, třebaže se přesné frekvence k použití v jednotlivých zemích výrazně liší.\n\nUKV/VKV signály mohou poskytovat vysokorychlostní širokopásmové připojení k Internetu.\n\n"}
{"id": "977890", "url": "https://cs.wikipedia.org/wiki?curid=977890", "title": "Dům náměstí Republiky 23 (Plzeň)", "text": "Dům náměstí Republiky 23 (Plzeň)\n\nMěšťanský dům čp. 137 na náměstí Republiky (č. or. 23) v Plzni patřil mezi nejvýznamnější měšťanské domy. Dům byl po požáru roku 1507 nejprve pozdně goticky přestavěn. V letech 1580–1590 následovala renesanční přestavba a barokní stavební úpravy po roce 1726. Na uliční fasádě se dochovala sgrafita ve štítu. Dům je ve vlastnictví města a sídlí v něm Muzeum loutek Západočeského muzea v Plzni. Je chráněn jako kulturní památka.\n\n"}
{"id": "977892", "url": "https://cs.wikipedia.org/wiki?curid=977892", "title": "Čína na Zimních olympijských hrách 2014", "text": "Čína na Zimních olympijských hrách 2014\n\nČínu na Zimních olympijských hrách v roce 2014 reprezentuje výprava 66 sportovců v 9 sportech.\n\n"}
{"id": "977895", "url": "https://cs.wikipedia.org/wiki?curid=977895", "title": "Posidonius (kráter)", "text": "Posidonius (kráter)\n\nPosidonius je kráter typu valové roviny nacházející se na severovýchodním okraji měsíčního moře Mare Serenitatis (Moře jasu) na rozmezí s Lacus Somniorum (Jezero snů) na přivrácené straně Měsíce. Má průměr 95 km, jeho okrajový val je poměrně nízký, neboť dno kráteru bylo v minulosti zalito lávou. Uvnitř něj se nachází brázdy Rimae Posidonius. Na dně Posidonia leží další tzv. satelitní krátery, z nichž největší je Posidonius A a také část okrajového valu dalšího relativně velkého kráteru (většího než satelitní krátery). Posidonius postrádá centrální pahorek.\n\nPosidonius těsně sousedí na jihovýchodě s menším kráterem Chacornac, jižně lze nalézt kráter Le Monnier. Severně se nachází kráter Daniell a západo-severozápadně malý Luther.\n\nPojmenován je podle význačného řeckého filosofa a astronoma Poseidóna.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "977900", "url": "https://cs.wikipedia.org/wiki?curid=977900", "title": "SMG$", "text": "SMG$\n\nSMG$ je knihovna funkcí pro práci s obrazovkou v textovém režimu pro OpenVMS. Knihovna umožňuje programům vytvářet textová uživatelská rozhraní nezávislá na konkrétním terminálu. Účel knihovny je podobný jako knihovny ncurses, která je oblíbená v operačních systémech Unixového typu.\n\n\n"}
{"id": "977902", "url": "https://cs.wikipedia.org/wiki?curid=977902", "title": "Velká Británie na Zimních olympijských hrách 2014", "text": "Velká Británie na Zimních olympijských hrách 2014\n\nVelkou Británii na Zimních olympijských hrách 2014 reprezentovalo 56 sportovců v 10 sportech.\n\n"}
{"id": "977904", "url": "https://cs.wikipedia.org/wiki?curid=977904", "title": "Akrobatické lyžování na Zimních olympijských hrách 2014 – jízda v boulích ženy", "text": "Akrobatické lyžování na Zimních olympijských hrách 2014 – jízda v boulích ženy\n\nAkrobatické lyžování na Zimních olympijských hrách 2014 představuje jeden z patnácti soutěžních sportů. Jednotlivé závody probíhají od 6. do 22. února 2014 v lyžařském středisku Roza Chutor nedaleko Krasné Poljany.\n\nV kvalifikaci postoupilo do prvního finále celkem deset závodnic. Zbytek startovního pole postoupil do semifinále.\nV Semifinále postoupilo deset závodnic do prvního finále. Zbylé závodnice v této disciplíně na ZOH skončili.\nZ finále číslo 1 postoupilo 12 závodnic do druhého finále.\nVe druhém finále postoupilo 6 závodnic do posledního finále.\nV tomto posledním finále bojovalo 6 nejlepších závodnic o medaile. \n"}
{"id": "977908", "url": "https://cs.wikipedia.org/wiki?curid=977908", "title": "Ukrajina na Zimních olympijských hrách 2014", "text": "Ukrajina na Zimních olympijských hrách 2014\n\nUkrajinu na Zimních olympijských hrách 2014 v Soči reprezentovalo 45 sportovců. Na základě krvavých událostí a politické situace na Ukrajině se někteří sportovci na protest rozhodli opustit olympijské hry a nestartovat ve svých soutěžích.\n\nV pátek 24. února získala štafeta biatlonistek první zlatou medaili na těchto hrách, a teprve druhou ze zimních her pro Ukrajinu po získání nezávislosti..\n\n"}
{"id": "977909", "url": "https://cs.wikipedia.org/wiki?curid=977909", "title": "I-mode", "text": "I-mode\n\nI-mode byla telekomunikační služba vyvinutá japonskou firmou NTT DoCoMo poskytující uživatelům mobilních telefonů interaktivní služby zahrnující přístup na informační servery, instant messaging a omezený přístup k Internetu podobně jako služba WAP. V Japonsku byla služba i-mode představena v roce 1999 a její velká oblíbenost vedla k pokusům o její zavádění v dalších zemích, které byly z větší části ukončeny před rokem 2010.\n\nPomocí služby i-mode byly zpřístupněny různé služby jako e-mail, finanční služby, rezervace vstupenek, sportovní výsledky, předpovědi počasí, hry, nákup vyzvánění, obrázků a motivů pracovní plochy. Obsah je poskytován specializovanými firmami a přístup ke službám je zpoplatněn, přičemž o příjmy se dělí poskytovatel obsahu s mobilním operátorem.\n\nV České republice nebyla služba i-mode nikdy nabízena. Z více než desítky evropských operátorů, kteří tuto službu nabízeli, většina v letech 2007-2010 oznámila ukončení nebo omezení podpory kvůli nízké uživatelské základně (mimo Japonsko asi 5 miliónů uživatelů).\n\nStejně jako WAP, i-mode poskytuje přístup pouze na ty služby, které jsou speciálně upraveny pro i-mode nebo jsou zpřístupněny prostřednictvím bran. Obě služby jsou tak v nevýhodě proti mobilním telefonům, které používají skutečný prohlížeč, a většinou využívají neomezené tarify. Sám tvůrce služby i-mode, Takeshi Natsuno, se vyjádřil, že blíže k mobilním telefonům budoucnosti je iPhone, který používá standardní protokoly TCP/IP.\n\nPodobně jako standard WAP nepoužívá i-node standardní internetové protokoly: jazykem pro popis stránek je upravená verze HTML, tzv. HTML-i (i-mode HTML) vycházející z Compact HTML (C-HTML), pro přenos se používají proprietární protokoly firmy DoCoMo jako je ALP (náhrada HTTP) a TLP (náhrada TCP a UDP).\n\nHTML-i se od běžného HTML liší v následujících bodech:\n\n\ni-mode umožňuje vyvíjet aplikace ve zvláštní variantě jazyka Java nazývané DoJa (DoCoMo Java), která se liší od standardního MIDP používaného pro mobilní WAP.\n\nTelefony s podporou i-mode byly vybaveny speciálním tlačítkem pro přístup ke startovnímu menu. Kromě více než 12 000 oficiálních stránek a placených služeb na portálu DoCoMo je dostupných řádově 100 000 neoficiálních i-mode stránek. NTT DoCoMo dohlíží na obsah a funkčnost všech oficiálních i-mode sídel, z větší části komerčních. Oficiální stránky jsou přístupné prostřednictvím i-mode nabídky DoCoMo, ale pro výběr stránky je možné použít i URL nebo QR kód.\n\nZákladní cena za služby i-mode byla přibližně 200-300 yenů měsíčně, ale uživatel platil i za odeslaná a přijatá data a měsíční předplatné prémiových služeb. Existují služby, které chrání před nevyžádanými e-maily. Existují různé zlevněné tarify, například rodinné nebo tarify neomezený přenos dat za pevný měsíční poplatek (v řádu 4000 yenů/měsíc).\n\nSlužba i-mode byla v Japonsku spuštěna 22. února 1999. Tým pro plánování obsahu a návrh služeb vedl Mari Matsunaga, zatímco Takeshi Natsuno byl zodpovědný za rozvoj podnikání. Na technický a celkový rozvoj dohlížel manažer Keiichi Enoki. Několik měsíců po spuštění i-mode přišly konkurenční firmy s podobnými mobilními datovými službami: firma KDDI s službou EZweb a firma J-Phone se službou J-Sky. Vodafone po získání firmy J-Phone přejmenoval J-Sky na Vodafone live!, přestože se jednalo o jinou službu než Vodafone live! v Evropě a na dalších trzích. Vodafone KK po připojení firmy SoftBank, která provozovala v Japonsku Yahoo!, v říjnu 2006 změnila název na SoftBank Mobile. V červnu 2006 dosáhly mobilní datové služby KDDI, EZweb a J-Sky v Japonsku více než 80 milionů předplatitelů.\n\n31. října 2011 měl i-mode (včetně i-mode pro uživatele Smartphonů) 51,6 miliónů zákazníků v Japonsku, ale jen něco přes 5 milionů zákazníků ve zbytku světa, kde je i-mode poskytováno partnery DoCoMo prostřednictvím licencí. Toto partnerství se nazývá i-mode aliance. Mezi země, kde bylo i-mode nabízeno, patří:\n\n\n18. července 2007 oznámil australský telekomunikační operátor Telstra oznámil, že se odklání od podpory služeb i-mode. Podobné prohlášení vydala firma O2. Hned další den oznámila firma KPN v Holandsku, že nebude spouštět nové služby i-mode, a nebude poskytovat mobilní telefony zaměřené na službu i-mode. Jako hlavní důvod je uváděn nízký počet účastníků a nedostatek podpory ze strany výrobců mobilních telefonů. Služby i-mode byly postupně utlumovány, nejpomaleji mobilní bankovní služby provozované Postbank, i přes minimální využívání služeb.\n\nMobile TeleSystems (MTS, Rusko) zahájila poskytování i-mode služeb v roce 2005, ale nový generální ředitel plány rozvoje okamžitě omezil, protože „nevidí žádnou budoucnost pro i-mode v rámci MTS“.. MTS přestal prodávat telefony s podporou i-mode na konci roku 2007 a podporu služby ukončil 20. února 2008.\n\nNěmecký mobilní operátor E-Plus vlastněný KPN ukončil svou i-mode službu dne 1. dubna 2008.\n\nO2 ukončil službu i-mode dne 31. července 2009.\n\nŘecký Cosmote ukončil podporu služby i-mode v Řecku i ve svých dceřiných firmách Globul v Bulharsku a Cosmote v Rumunsku dne 1. dubna 2010.\n\nSingapurský StarHub přešel na souběžnou podporu i-mode a WAPu, a ukončil prodej telefonů podporujících pouze i-mode. Telefony prodávané StarHub podporují i-mode i WAP.\n\nItalský operátor Wind od roku 2003 v rámci partnerství s NTT DoCoMo nabízel telefony s podporou i-mode, které byly upraveny tak, aby neumožňovaly použití WAP a posílání MMS zpráv se SIM kartou od jiných provozovatelů. Poskytování služby i-node bylo ukončeno 12. října 2009.\n\nOznačení mobilních telefonů pro i-mode se skládají ze jména výrobce, čísla, které začíná číslem generace, a písmene \"i\".\n\nPřístroje prodávané v Japonsku:\n\n\nTelefony prodávané mimo Japonsko:\n\n\nSeznam není kompletní.\n\nTypickými telefony pro i-mode byla „véčka“ s displeji na svou dobu velkými (240x320 pixelů), u mnoha modelů s dvěma displeji. Telefony měly mnoho dalších funkcí, např. megapixelový digitální fotoaparát. Displeje obvykle mají alespoň 65536 barev.\n\n\n\n"}
{"id": "977911", "url": "https://cs.wikipedia.org/wiki?curid=977911", "title": "Web2py", "text": "Web2py\n\nWeb2py je open source webový aplikační framework napsaný v Pythonu. Jedná se o full-stack framework, tedy nástroj pro kompletní vytvoření webové aplikace.\n\nVznikl v roce 2010 a je inspirován hlavně mnohem rozšířenějším frameworkem Django a dále frameworkem Ruby on Rails pro programovací jazyk Ruby. Software vznikl původně jako učební pomůcka pro nekomplikované vysvětlování principů tvorby dynamického webu. \"Původní jméno frameworku bylo Gluon (stále se tak jmenuje hlavní knihovna frameworku), ale bylo nutné přejmenování poté, co se zjistilo, že jméno Gluon již používá třetí strana.\"\n\nPoužívá architekturu Model-View-Controller:\n\nWeb2py používá atypický způsob provedení kódu v základních segmentech, modelu, kontroléru a view:\n\"Kritici frameworku Web2py poukazují na to, že toto není správná praxe kódování v jazyce Python. Nicméně kód, který neumístíte do modelu, kontroléru nebo view, ale do modulů, je již i z hlediska viditelnosti proměnných zcela standardní.\"\n\nMezi zajímavé vlastnosti frameworku patří:\n- pro administraci všech aplikací máte k dispozici vestavěné webové rozhraní admin\na další.\n\nNevýhody frameworku:\n\nZačít vytvářet webové aplikace s Web2py je velmi jednoduché. Můžete:\nRozhodnete-li se pro druhý postup, máte ihned připraveno\n\nJako jednoduchý příklad o méně než 10 příkazech si tedy můžete vytvořit nejen triviální \"Hello world\", ale první jednoduchou aplikaci, která může např.:\n\nWebová stránka projektu: www.web2py.com\n\nPodpora komunity: groups.google.com/forum/?fromgroups#!forum/web2py\n\nInstalace:\n"}
{"id": "977912", "url": "https://cs.wikipedia.org/wiki?curid=977912", "title": "Mobilní operační systém", "text": "Mobilní operační systém\n\nMobilní operační systém je speciální operační systém určený především pro mobilní zařízení, jako jsou smartphony, tablety, PDA, komunikátory a kapesní počítače. Některé sofistikovanější, jako je Android, se používají i ve vestavěných zařízeních, osobních počítačích, apod. Tyto operační systémy jsou obvykle silně spjaty s hardwarovou stránkou zařízení. Systém je většinou nahrán na zvláštní interní a standardně nepřepisovatelné paměti. Různými způsoby lze dosáhnout přepsání této paměti (tzv. flashnutí) a uživatel může původní systém přemazat. Jednoduché telefony používají jednoduché tovární OS šité na míru většinou slabšímu hardware.\n\n"}
{"id": "977913", "url": "https://cs.wikipedia.org/wiki?curid=977913", "title": "Auxy (Loiret)", "text": "Auxy (Loiret)\n\nAuxy je francouzská obec v departementu Loiret v regionu Centre-Val de Loire. V roce 2011 zde žilo 980 obyvatel.\n\nBeaumont-du-Gâtinais (Seine-et-Marne), Beaune-la-Rolande, Bordeaux-en-Gâtinais, Égry, Gaubertin, Juranville, Sceaux-du-Gâtinais,\n\n\"Počet obyvatel\"\n\n"}
{"id": "977914", "url": "https://cs.wikipedia.org/wiki?curid=977914", "title": "Rignano Flaminio", "text": "Rignano Flaminio\n\nRignano Flaminio je italská obec v provincii Roma v oblasti Lazio.\n\nV roce 2012 zde žilo 9 885 obyvatel.\n\nCalcata (VT), Capena, Civitella San Paolo, Faleria (VT), Magliano Romano, Morlupo, Sant'Oreste\n\nZdroj: \n\n"}
{"id": "977918", "url": "https://cs.wikipedia.org/wiki?curid=977918", "title": "Gaubertin", "text": "Gaubertin\n\nGaubertin je francouzská obec v departementu Loiret v regionu Centre-Val de Loire. V roce 2011 zde žilo 270 obyvatel.\n\nAuxy, Barville-en-Gâtinais, Beaumont-du-Gâtinais (Seine-et-Marne), Boësses, Égry, Givraines\n\n\"Počet obyvatel\"\n\n"}
{"id": "977921", "url": "https://cs.wikipedia.org/wiki?curid=977921", "title": "J. C. Chandor", "text": "J. C. Chandor\n\nJeffrey C. „J. C.\" Chandor (* 24. listopadu 1973, Morristown, USA) je americký scenárista a režisér.\n\nChandor se 15 let živil natáčením reklam. V roce 2011 režíroval film \"Margin Call\", za jehož scénář byl nominován na Oscara. Jeho druhým filmem se o dva roky později stalo drama \"Vše je ztraceno (All is lost)\", v němž hraje hlavní a jedinou roli Robert Redford.\n\nV roce 2014 se chystá natočit film A Most Violent Year, v němž bude hrát Oscar Isaac a Jessica Chastain.\n"}
{"id": "977922", "url": "https://cs.wikipedia.org/wiki?curid=977922", "title": "Langenstein (Horní Rakousy)", "text": "Langenstein (Horní Rakousy)\n\nLangenstein je obec v rakouské spolkové zemi Horní Rakousy, v okrese Perg.\n\nK 1. lednu 2013 zde žilo 2 460 obyvatel.\n"}
{"id": "977927", "url": "https://cs.wikipedia.org/wiki?curid=977927", "title": "Juniata County", "text": "Juniata County\n\nJuniata County je okres ve státě Pensylvánie v USA. Správním městem okresu je město Mifflintown.\n\nOkres byl vytvořen 2. března 1831 z části okresu Mifflin County a byl pojmenován po řece Juniata River.\n\n\n\n\n"}
{"id": "977933", "url": "https://cs.wikipedia.org/wiki?curid=977933", "title": "Puiseaux", "text": "Puiseaux\n\nPuiseaux je francouzská obec v departementu Loiret v regionu Centre-Val de Loire. V roce 2011 zde žilo 3 316 obyvatel. Je centrem kantonu Puiseaux.\n\n\"Počet obyvatel\"\n\n"}
{"id": "977936", "url": "https://cs.wikipedia.org/wiki?curid=977936", "title": "Chibly Langlois", "text": "Chibly Langlois\n\nChibly kardinál Langlois (* 29. listopadu 1958, La Vallée-de-Jacmel) je haitský římskokatolický kněz, biskup cayeský a od roku 2014 také kardinál.\nPochází z chudé rodiny a je nejstarší ze čtyř dětí. Roku 1985 vstoupil do \"Velkého semináře Notre-Dame\" v Port-au-Prince, kde studoval filosofii a teologii. Na kněze byl vysvěcen dne 22. září 1991. Po vysvěcení působil jako vikář katedrály sv. Jakuba a Filipa (Jacmel). Později v letech 1994-1996 studoval na Papežské lateránské univerzitě, kde získal licentiát z pastorální teologie. Poté se stal administrátorem diecézní katechetické a pastorální formace a roku 1999 byl převeden do chrámu Neposkvrněného početí \"Des Oranger\" v Jacmel a stal se profesorem pastorální teologie ve Velkém semináři Notre-Dame (2000-2004).\n\nDne 8. dubna 2004 byl ustanoven biskupem diecéze Fort-Liberté. Na biskupa byl vysvěcen 6. června téhož roku, tuto funkci vykonával až do 15. srpna 2011 kdy byl jmenován biskupem diecéze Les Cayes. Dne 22. února 2014 jej papež František jmenoval kardinálem.\n"}
{"id": "977943", "url": "https://cs.wikipedia.org/wiki?curid=977943", "title": "Adlerský rajón", "text": "Adlerský rajón\n\nAdlerský rajón ( , \"Adlerskij rajon\") je nejjižnější ze čtyř rajónů lázeňského města Soči v Krasnodarském kraji v Rusku. Jeho historickým centrem je bývalé město Adler ležící u ústí řeky Mzymty do Černého moře. V roce 2013 měl bezmála 90 tisíc obyvatel na rozloze 1352 čtverečních kilometrů.\n\nAdlerský rajón sousedí na jihovýchodě s obcí Gečripši v okrese Gagra v Abcházii (separatistické části Gruzie), na východě s Mostovským rajónem v Krasnodarském kraji, na severu s Majkopským rajónem v Adygejsku, s Chostinským rajónem města Soči na severozápadě a s Černým mořem na jihozápadě.\n\nV Adlerském rajónu je mezinárodní letiště Soči sloužící celé okolní oblasti.\n\nTaké je zde železniční stanice Adler provozovaná v rámci Severokavkazských drah. Spojení dálkovými vlaky je nejen do vzdálených měst v Rusku (například do Vorkuty nebo Chabarovska), ale v provozu bylo do roku 2013 také přímé vlakové spojení do Berlína a v závislosti na vývoji mezinárodních vztahů odtud jezdí vlaky do gruzínského Suchumi.\n\nV roce 2010 zde žilo 76 534 lidí.\n\nDo Adlerského rajónu spadá sídlo Krasnaja Poljana s lyžařským střediskem Roza Chutor, stejně jako stadiony vybudované pro XXII. zimní olympijské hry, například olympijský stadion Fišt.\n\nRajón se rozprostírá podél pobřeží Černého moře. Zahrnuje několik čtvrtí a sídlišť, jeden městskosídelní okruh a tři venkovské okruhy.\n\n\n\n\n"}
{"id": "977944", "url": "https://cs.wikipedia.org/wiki?curid=977944", "title": "Kódování (přenos informace)", "text": "Kódování (přenos informace)\n\nMějme informační zdroj formula_1. Pod pojmem kódování tohoto zdroje chápeme přiřazování určitých řetězců znaků konkrétním zprávám formula_2, jež vycházejí ze zdroje. Znaky v řetězcích přitom tvoří jistou abecedu formula_3. Pokud mají všechny řetězce stejnou délku formula_4, pak za obor hodnot takového přiřazení stačí brát množinu formula_5, pokud se ale délka řetězců pro různé zprávy může lišit, bude obor hodnot takového přiřazení podmnožina množiny\n\nformula_6\n\nMatematicky pak můžeme kód zdroje formula_1 definovat jako zobrazení\n\nformula_8\n\nkde formula_3 je jistá abeceda znaků. Obvykle se bere formula_10 pro nějaké formula_11. Mluvíme pak o kódu formula_12-znakovém. Jestliže formula_13, nazýváme daný kód binární, ternární, ...\n\nKód formula_14 se nazývá nesingulární, jestliže je formula_15 prosté zobrazení.\n\nPod označením rozšířením kódu formula_14 chápeme zobrazení\n\nformula_17\n\njež kóduje zdroj formula_18 s libovolným rozdělením pravděpodobnosti formula_19.\n\nKód nazýváme jednoznačně dekódovatelný, jestliže jeho rozšíření je nesingulární kód.\n\nMějme zprávu formula_2, resp formula_21 a kód formula_15, resp. formula_23. Řetězce formula_24, resp. formula_25 (tj. obrazy zprávy formula_26 při zobrazení formula_15, resp. formula_23) se pak nazývají kódová slova.\n"}
{"id": "977946", "url": "https://cs.wikipedia.org/wiki?curid=977946", "title": "ČZ 125 T", "text": "ČZ 125 T\n\nČZ 125 T je jednomístný motocykl, vyvinutý Českou zbrojovkou Strakonice, vyráběný v letech 1948-1950. Jeho předchůdcem byl model ČZ 125 B, vyráběný v roce 1947, nástupcem se stal v roce 1950 model ČZ 125 C a rozšířenější ČZ 150 C.\n\nDvoudobý, vzduchem chlazený jednoválec 123 cm³ s třístupňovou převodovkou, sekundární převod řetězem. Bylo vyrobeno 75 tisíc kusů.\n\nRozdíly oproti ČZ 125 B: Přední vidlice je teleskopická, držáky blatníku jsou umístěny na pevné čísti vidlice (nad pružinami, díky tomu je přední blatník relativně vysoko nad předním kolem), v závěru výroby došlo ke zrušení dekompresoru.\n\nV průběhu výroby docházelo průběžně k drobným inovacím. Nejvíce změn se týkalo motoru, který tak můžeme nalézt ve čtyřech různých provedeních. Nejstarší provedení motoru bylo zcela shodné jako u předchozího modelu 125 B ( zpočátku se modely B a T vyráběly krátkou dobu souběžně, lišily se pouze přední vidlicí). Od roku 1949 nemají motory dekompresor. Změnilo se také ovládání spojky, které je nově na spodku motoru namísto pod pravým víkem. Motory se nově vypínají zkratovacím tlačítkem na víku zapalování, z řídítek tím pádem mizí páčka ovládání dekompresoru. Poslední provedení motoru má už kulatou hlavu se svíčkou nakloněnou do strany podobnou následujícímu modelu C. Inovace na ostatních částech motocyklu byly pouze nepatrné. Kožené sedlo typu Terry z počátků výroby nahradilo brzo sedlo gumové ( značky Baťa, později Svit ). Na rámu přibyly výztuhy u krku řízení a u zadních vidlic. Mění se také detail uchycení nosiče a svislých vzpěr k zadnímu blatníku. Tachometry zn. VDO střídají po roce 1948 tachometry Křižík, jedná se ale pouze o formální přejmenování jejich pražského výrobce, jinak jsou stejné. V průběhu výroby se také od výrobního čísla 167838 mění schéma zapojení elektroinstalace, což ale zvenčí není nijak patrné.\n\nVýroba modelu ČZ125T končí v roce 1950, kdy ho nahrazuje modernější typ 125/150 C.\n\n"}
{"id": "977947", "url": "https://cs.wikipedia.org/wiki?curid=977947", "title": "Robbery Blues", "text": "Robbery Blues\n\nRobbery Blues je debutové album české kapely The Fellas (dříve Goodfellas). Album vyšlo v březnu roku 2011 pod hlavičkou labelu Indies MG Miloše Grubera. Producentem desky je Chris DiBeneditto, který žije v Kalifornii v USA a proslavil se prací s projekty G.Love & Special Sauce, Jack Johnson, Ozomatli, Slightly Stoopid a dalších. The Fellas (tehdy jako Goodfellas) kontaktovali Chrisovu přítelkyni Charline Casarino na facebooku a ona, nadšená z jejich muziky přesvědčila svého muže a známého producenta, aby The Fellas natočil jejich historicky první dlouhohrající desku. Album vyšlo v Čechách pod Indies MG a po velkém úspěchu i v Rakousku, Německu a Švýcarsku pod labelem Páté Records a celosvětovou distribuční sítí Rough Trade. V České republice vyšlo na desce 12 písní a do evropského vydání kapela připojila další 3 písně Supersmooth, Girl Like You a Wasted. Album si hned po vydání vysloužilo řadu pochvalných recenzí v tisku a ocenila jej také česká Akademie populární hudby, když se deska \"Robbery Blues\" stala objevem roku v hudebních cenách Anděl 2011.\n\nZ alba dosud vyšly singly \"Bobby Long\", \"Girl Like You\" a později \"Supersmooth\" a \"My Only Enemy\". \n\nTom Anděl – hudebník\nJonny Anděl – hudebník\nJamie Anděl – hudebník\nEdai – hudebník\nHorace – hudebník\nChris DiBeneditto – producent\nSamuel Pospíšil – mix\nHonza Horáček – producent, mix\nHonza Horáček – mastering\n\nJean-Pierre Mathieau – producent, mix\n\n\nPozději přibyly písně:\n\n\n"}
{"id": "977949", "url": "https://cs.wikipedia.org/wiki?curid=977949", "title": "Alena Winterová", "text": "Alena Winterová\n\nAlena Winterová (* 13. dubna 1938 Praha) je česká právnička, profesorka na katedře občanského práva Právnické fakulty Univerzity Karlovy. Publikuje zejména v oboru občanského práva procesního.\n\nAbsolvovala pražskou právnickou fakultu a své \"alma mater\" zůstala věrná, už od roku 1964 zde nepřetržitě působí na katedře občanského práva, kterou také dříve vedla. Profesorkou byla jmenována v roce 1993. Ve své vědecké práci se zabývala např. prejudiciálními otázkami nebo projevům dispoziční zásady v českém civilním procesu. Velkou pozornost věnuje žalobám, jejich účinkům a teoretickému třídění; díky ní byla uznána existence pravotvorných žalob. Už na konci šedesátých let se negativně stavěla k možnosti třetí instance v civilním soudním řízení, přičemž tento její názor se prosadil, protože ani po roce 1989 se z dovolání k Nejvyššímu soudu nestal řádný opravný prostředek. Z pedagogického hlediska je jejím nejvýznamnějším počinem učebnice \"Civilní právo procesní\", která vyšla v několika aktualizovaných vydáních. Výsledky své teoretické práce se ale snaží prosadit i v legislativní praxi, neboť je členkou Legislativní rady vlády.\n"}
{"id": "977950", "url": "https://cs.wikipedia.org/wiki?curid=977950", "title": "Dmitrij Kosmačev", "text": "Dmitrij Kosmačev\n\nDmitrij Jegveněvič Kosmačev ( Дмитрий Евгеньевич Космачёв; * 7. června 1985, Gorkij, Sovětský svaz) je ruský hokejový obránce. Hraje za ruský tým KHL Torpedo Nižnij Novgorod.\n\nS týmem Ak Bars Kazaň získal v sezóně 2008/2009 Gagarinův pohár.\n\n"}
{"id": "977951", "url": "https://cs.wikipedia.org/wiki?curid=977951", "title": "Radvanovice", "text": "Radvanovice\n\nRadvanovice (něm. \"Schillerberg\") jsou zaniklá šumavská vesnice severozápadně od obce Stožec, v blízkosti vsi České Žleby v okrese Prachatice.\n\nVesnice existovala od roku 1752 do roku 1956, kdy se završilo vysidlování započaté po druhé světové válce. V současnosti je v místech, kde vesnice stávala, umístěn kamenný památník s daty vzniku a zániku vsi, a patrné jsou rozvaliny původních stavení. Jméno obce se dodnes kromě vlastního katastrálního území zachovalo v názvu pahorku na východ od původní vesnice (\"Radvanovský vrch\", 1012 m); její jméno má také památný strom, 30 m vysoká Radvanovická lípa rostoucí v blízkosti výše zmíněného památníku.\n\nZ hstorických záznamů je známo, že ještě v roce 1931 ve vsi žilo 191 obyvatel v jednatřiceti staveních.\n"}
{"id": "977953", "url": "https://cs.wikipedia.org/wiki?curid=977953", "title": "Goodfellas", "text": "Goodfellas\n\nGoodfellas jsou česká akustická folková hudební skupina. Vznikla v Karlových Varech v roce 2008 kolem dvou sourozeneckých dvojic Andělových. První repertoár si kapela vybudovala pod vlivem převážně americké folkové a bluesové hudby, např. Jacka Johnsona, G. Love & Special Sauce či John Butler Trio.\n\nV roce 2008 vzniká první demonahrávka s názvem \"Shake the Matches\" se kterou má kapela úspěch hlavně na regionální scéně. Kapela intenzivně koncertuje a brzy vydává EP Sweet and Lowdown, později rozšířené v reedici o další skladby. Sestava skupiny Goodfellas se po několika změnách ustaluje ve složení: bratři Tom a Jonny (alias Gonzales) Andělovi, kytarista Edai, baskytarista Jamie Winston a bubeník a producent Honza Horáček (doprovodná kapela Miro Žbirky, Space Junkie aj.).\n\nV roce 2011 Goodfellas nahrávají první dlouhohrající album Robbery Blues, v návaznosti na své hudební vzory oslovují producenta nahrávek skupiny G. Love & Special Sauce Chrise DiBeneditta a materiál pořizují v jeho studiu Philadelphonic v Kalifornii. Album získává dobré ohlasy, postupně získává Cenu Anděl v kategorii Objev roku, ve stejné kategorii i cenu v anketě Žebřík 2011, mezi pět nejlepších alb roku ji řadí magazín Musicserver. Album později vyšlo v Rakousku, Švýcarsku a Německu pod labelem Paté Records v distribuční síti Rough Trade. Skupina po domácím úspěchu začíná koncertovat taky v zahraničí (Ve Velké Británii vystupuje např. v londýnském 100Clubu, kde v minulosti vystupovali také Rolling Stones, Blur nebo The Beatles). V souvislosti s působením v zahraničí taky kapela jistou dobu používá názvy \"The GFs\" nebo \"The Fellas\", kvůli kolizi s názvem filmu Mafiáni v anglofonním prostředí (v orig. Goodfellas, rež. Martin Scorsese).\n\nV roce 2013 vyšel skupině animovaný videoklip k písni Supersmooth, který pod dohledem studia Eallin animují japonští kreativci Hisatsu Kasajima a Atsushi Makino.\n\nV roce 2014 se hudba skupiny objevuje v českém filmu Zejtra napořád režiséra Rudolfa Havlíka, titulní písní filmu je singl We Should Care.\n\nPět let po debutu navazuje kapela druhým albem Scarecrow. Jednotlivé skladby spojuje příběh v textech, který odkazuje na kolaps a psychické potíže kytaristy Jonnyho, který je taky autorem drtivé většiny materiálu. Na albu spolupracoval americký producent Danny Saber, který má na kontě spolupráci s The Rolling Stones, U2 nebo Davidem Bowiem. Na albu hostuje taky zpěvačka Markéta Irglová. V období po vydání alba se na pozici bubeníka střídá postupně několik hudebníků, mj. Tomáš Novák (Support Lesbiens, Viktor Dyk & WAW), nebo Dalibor Pelc.\n\nV roce 2018 ohlásila kapela po menší odmlce návrat k názvu Goodfellas a také návrat do sestavy z období prvního alba, tedy s bubeníkem Honzou Horáčkem.\n\n\n\n\n"}
{"id": "977962", "url": "https://cs.wikipedia.org/wiki?curid=977962", "title": "Akrobatické lyžování na Zimních olympijských hrách 2014 – slopestyle ženy", "text": "Akrobatické lyžování na Zimních olympijských hrách 2014 – slopestyle ženy\n\nAkrobatické lyžování na Zimních olympijských hrách 2014 představuje jeden z patnácti soutěžních sportů. Jednotlivé závody probíhají od 6. do 22. února 2014 v lyžařském středisku Roza Chutor nedaleko Krasné Poljany.\n\nV kvalifikaci postoupilo do finále dvanáct závodnic.\nVe finále bojovalo 12 nejlepších sportovkyň o medaile\n"}
{"id": "977964", "url": "https://cs.wikipedia.org/wiki?curid=977964", "title": "Graf nejbližšího souseda", "text": "Graf nejbližšího souseda\n\nGraf nejbližšího souseda (\"nearest neighbor graph – NNG\") pro n objektů v množině P v metrickém prostoru (např. pro množiny bodů v rovině euklidovské vzdálenosti) je orientovaný graf, kde uzly jsou spojovány hranami směřujícími od p do q, pokud q je nejbližší soused p (tj. vzdálenost od p do q je větší než od p na jiný objekt z množiny P).\nV mnoha diskuzích jsou směry hran ignorovány a NNG je definován jako neorientovaný graf. Nicméně nejbližší sousední vztah není symetrický, tzn. p není nutně nejbližším sousedem q.\nGraf k-nejbližších sousedů (\"k-nearest neighbor graph - k-NNG\") je metoda, ve které jsou dva uzly p a q spojeny hranou, je-li vzdálenost p a q mezi K-tou nejmenší vzdáleností od p k ostatním objektům z množiny P. NNG je zvláštní případ k-NNG, konkrétně se jedná o 1-NNG. \nDalším speciálním případem je (n -1)-NNG. Tato metoda se nazývá graf nejzvdálenějšího souseda (\"farthest neighbor graph - FNG\").\nV teoretické diskuzi ohledně druhu v obecné poloze se často předpokládá, že zejména graf nejbližšího souseda je jedinečný pro každou množinu bodů. V implementaci těchto algoritmů je třeba mít na paměti, že to není vždy správný případ.\nGraf nejbližšího souseda v rovině i ve vícerozměrných prostorech najde uplatnění např. v kompresi dat, plánování pohybu a lokální analýze. Ve statistické analýze, shlukové analýze a na základě následujících cest v tomto grafu je možné použít pro rychlé hierarchické získávání dat. Graf nejbližšího souseda je také předmětem výpočetní geometrie.\n"}
{"id": "977968", "url": "https://cs.wikipedia.org/wiki?curid=977968", "title": "Montecassiano", "text": "Montecassiano\n\nMontecassiano je italská obec v provincii Macerata v oblasti Marche.\n\nV roce 2012 zde žilo 7 259 obyvatel.\n\nAppignano, Macerata, Montefano, Recanati\n\nZdroj: \n\n"}
{"id": "977971", "url": "https://cs.wikipedia.org/wiki?curid=977971", "title": "Mikio Oda", "text": "Mikio Oda\n\nMikio Oda (japonsky 織田幹雄) (30. března 1905, Hirošima − 2. prosince, 1998 Kamakura) byl japonský atlet, olympijský vítěz v trojskoku z roku 1928, první zlatý olympijský medailista Japonska i Asie v individuálních disciplínách.\n\nPři svých olympijských soutěžích kromě trojskoku startoval také ve skoku do dálky a do výšky. Na olympiádě v Paříži v roce 1924 skončil šestý v trojskoku a desátý mezi výškaři i dálkaři. O čtyři roky později v Amsterdamu zvítězil v soutěži trojskokanů výkonem 15,21 m. Ve skoku do výšky skončil sedmý, mezi dálkaři nepostoupil z kvalifikace.\n\nV roce 1931 vytvořil světový rekord v trojskoku výkonem 15,58 m. Na olympiádě v Los Angeles v roce 1932 obsadil v soutěži trojskokanů dvanácté místo.\n\nV roce 2000 byl experty vybrán jako nejlepší asijský atlet 20. století.\n"}
{"id": "977972", "url": "https://cs.wikipedia.org/wiki?curid=977972", "title": "Bavlna Pima", "text": "Bavlna Pima\n\nPima je dlouhovlákná bavlna ze semene druhu \"Gossipium barbadense\". Název je odvozen od jména indiánského kmene v Arizoně, jehož příslušníci tam pomáhali začátkem 20. století při kultivaci Pimy na pokusné farmě. Pima byla vypěstována pravděpodobně z křížence egyptské \"Ashmuni\" s bavlnou Sea Island.\n\nPrůměrná sklizeň Pimy se na začátku 21. století odhaduje na ročních 200-220 tisíc tun, což je asi 1/3 podílu na nejhodnotnějších bavlnách, tzv. \"Extra Long Staple\". Podíl této skupiny na celosvětové sklizni se odhaduje na 2,5 %, vedle Pimy se k ní řadí např. egyptská \"Giza\", čínská \"Xinhai\" a súdánská \"Baracat\". \n\nZ pěstitelských oblastí se uvádějí\nZ bavlny Pima se dají vyrábět česané příze až do jemnosti 4 tex. \n\nZa Pimu se platí až dvojnásobek ceny středněvlákných bavln. \n\n(Cenové relace podobných druhů bavlny na burze v Brémách v říjnu 2019 v €/kg):\n\nPima USA – 2,65; Pima Izrael – 3,17; \"Giza 88\" (Egypt) – 2,47; \"Baracat\" (Sudan) – 2,15; středněvlákná b. USA – 1,56.\nAsi 70 % bavlny Pima se spotřebuje na výrobu příze v Číně, v Indii a v Pákistánu.\n\nZ Pimy se vyrábějí česané i mykané příze na dražší tkaniny (lůžkoviny, froté aj.) a pleteniny (polokošile, ponožky aj.). \n\n \n"}
{"id": "977973", "url": "https://cs.wikipedia.org/wiki?curid=977973", "title": "Stefan Groothuis", "text": "Stefan Groothuis\n\nStefan Groothuis (* 23. listopadu 1981 Empe) je bývalý nizozemský rychlobruslař.\n\nV roce 2001 startoval na Mistrovství světa juniorů (6. místo), ve Světovém poháru se poprvé představil v roce 2002. Roku 2006 debutoval na světovém šampionátu ve sprintu (17. místo) a zúčastnil se také Zimních olympijských her, kde na trati 1000 m skončil na 8. místě. Úspěchu dosáhl na MS 2009, na kterém dobruslil čtvrtý na kilometrové distanci a sedmý na trati 1500 m. V závodě na 1000 m byl také čtvrtý také na zimní olympiádě 2010 (kromě toho 16. místo na 1500 m). První mezinárodní medaili získal v následující sezóně, když byl bronzový na kilometru na MS 2011 (dále byl čtvrtý na 1500 m), na sprinterském světovém šampionátu skončil čtvrtý. V sezóně 2010/2011 také vyhrál celkové hodnocení Světového poháru na trati 1000 m. V roce 2012 získal na Mistrovství světa na jednotlivých tratích zlatou medaili na kilometru, rovněž také tento rok vyhrál MS ve sprintu. Na ZOH 2014 skončil v závodě na 500 m na 38. místě, na dvojnásobné distanci vybojoval zlato a na patnáctistovce se umístil dvanáctý. Poslední závody absolvoval na jaře 2016.\n\n"}
{"id": "977974", "url": "https://cs.wikipedia.org/wiki?curid=977974", "title": "Togo na zimních olympijských hrách", "text": "Togo na zimních olympijských hrách\n\nTogo na zimních olympijských hrách startuje od roku 2014. Toto je přehled účastí, medailového zisku a vlajkonošů na dané sportovní události.\n"}
{"id": "977975", "url": "https://cs.wikipedia.org/wiki?curid=977975", "title": "Iveta Svobodová", "text": "Iveta Svobodová\n\nIveta Svobodová (* 22. března 1965 Praha) je česká spisovatelka a scenáristka.\n\nVystudovala magisterský obor na Literární akademii Josefa Škvoreckého, kde navštěvovala semináře tvůrčího psaní u Daniely Fišerové a Petra Šabacha. V současnosti se věnuje úpravám dialogů a režii dabingu dokumentů.\n\nV nakladatelství JaS vytvořili ediční řadu Případy emeritního poldy, kde by postupně měly vycházet případy poldy na odpočinku Luboše Neumanna. Jeden z jeho dalších příběhů dokončuje a vrací se v něm opět do minulosti.\n\nV roce 2015 by se měla na pultech objevit kniha zatím s pracovním názvem Kouzelná kniha báby Kroupové, ke které dopisuje scénář. Jedná se o pohádkový příběh s prvky fantasy, kde je spousta vtipných situací i napětí.\n\n"}
{"id": "977977", "url": "https://cs.wikipedia.org/wiki?curid=977977", "title": "Appignano", "text": "Appignano\n\nAppignano je italská obec v provincii Macerata v oblasti Marche.\n\nV roce 2012 zde žilo 4 178 obyvatel.\n\nCingoli, Filottrano (AN), Macerata, Montecassiano, Montefano, Treia\n\nZdroj: \n\n"}
{"id": "977979", "url": "https://cs.wikipedia.org/wiki?curid=977979", "title": "Běh na lyžích na Zimních olympijských hrách 2014 – skiatlon muži", "text": "Běh na lyžích na Zimních olympijských hrách 2014 – skiatlon muži\n\nSkiatlon na 2×15 km mužů na Zimních olympijských hrách 2014 v ruském Soči se konal dne 9. února 2014 v Centru biatlonu a běžeckého lyžování Laura. Zvítězil Švýcar Dario Cologna. Obhájce zlaté medaile z této disciplíny ze Zimních olympijských her 2010 v kanadském Vancouveru Švéd Marcus Hellner tentokrát skončil stříbrný, bronz bral Nor Martin Johnsrud Sundby.\n\nZávod odstartoval ve 14:00 místního času.\n\n"}
{"id": "977980", "url": "https://cs.wikipedia.org/wiki?curid=977980", "title": "Variace (kombinatorika)", "text": "Variace (kombinatorika)\n\nVariace \"k\"-té třídy z \"n\" prvků je každá uspořádaná \"k\"-tice vytvořená z celkového počtu \"n\" prvků, přičemž při výběru záleží na pořadí jednotlivých prvků. Rozlišujeme variace \"s opakováním\" a \"bez opakování\".\n\n\n\nKolik trojciferných čísel je možné sestavit z číslic 1, 2, 3, 4, jestliže:\n\na) se v čísle každá cifra může vyskytovat nejvýše jednou\n\nb) se v čísle cifry mohou opakovat\n\nKolik je možností pro obsazení 1., 2. a 3. místa v závodě s 20 účastníky?\n\nPosádka lodi potřebuje k dorozumívání vytvořit 50 různých signálů. Budou jim k tomu stačit 4 různobarevné praporky?\n\nKolika způsoby můžete nastavit šestimístný číselný kód trezoru?\n\n"}
{"id": "977981", "url": "https://cs.wikipedia.org/wiki?curid=977981", "title": "Wi-Fi Alliance", "text": "Wi-Fi Alliance\n\nWi-Fi Alliance je obchodní sdružení, které určuje, zda Wi-Fi technologie a certifikované Wi-Fi produkty odpovídají určité normě. Ne všechna zařízení, které jsou „IEEE 802.11 kompatibilní“, jsou odeslána k certifikaci do Wi-Fi Alliance – někdy kvůli ceně svázané s certifikačním procesem. Nepřítomnost Wi-Fi loga nemusí nutně znamenat, že zařízení není kompatibilní s Wi-Fi zařízeními.\n\nWi-Fi Alliance vlastní ochrannou známku Wi-Fi. Výrobci by měli používat tuto ochrannou známku jen pro označení certifikovaných produktů, tj. těch které byly Wi-Fi Aliancí otestovány.\n\nPrvní 802.11 produkty podléhaly interoperačním problémům, protože Institute of Electrical and Electronics Engineers (IEEE) neměl žádné ustanovení, jak testovat, zda zařízení vyhovuje jeho standardům. V roce 1999, průkopníci nové, rychlejší varianty, schválili specifikaci IEEE 802.11b a utvořili Wireless Ethernet Compatibility Alliance (WECA) a označkovala novou technologii Wi-Fi.\n\nSkupina obsahuje společnosti 3Com, Aironet (získalo Cisco), Harris Semiconductor (nyní Intersil), Lucent (nyní Alcatel-Lucent), Nokia, Symbol Technologies (nyní Motorola).\n\nKlíčoví sponzoři aliance jsou Apple Inc., Comcast, Samsung, Sony, LG, Intel, Dell, Broadcom, Cisco, Qualcomm, Motorola, Microsoft, Texas Instruments, T-Mobile\n\nÚkoly pro tyto nezávislé organizace obsahovaly testování, certifikování interoperability produktů a podpora technologie.\n\nWECA přejmenovala sama sebe na \"Wi-Fi Alliance\" v roce 2002. Byla založena v Austinu v Texasu.\n\nVětšina výrobců zařízení 802.11 se poté stalo členy a v roce 2012 čítala Wi-Fi Alliance přes 550 členů. Wi-Fi Alliance rozšířila Wi-Fi mimo lokální bezdrátovou síť do point-to-point a WLAN sítí. To umožňovalo použití specifických aplikací, jako například Miracast.\n\n\"Wi-Fi Alliance\" vlastní a kontroluje \"Wi-Fi Certified\" logo a registrovanou značku, která je udělována pouze takovým zařízením, které prošly testováním. Kupující, spoléhající se na tuto značku má větší šance, že zařízení bude \nspolupracovat. Testování je přísné, protože standardy nevyžadují pouze kompatibilitu vysílání a formátu ale, ale také bezpečnostní protokoly a možné testování kvality služby a protokoly úspory energie. Zaměření na zkušenosti \nuživatelů změnilo celkový přístup certifikačního programu \"Wi-Fi Alliance\". Produkty označené jako \"Wi-Fi Certified\" by měly ukázat, že umějí dobře pracovat v sítích s ostatními \"Wi-Fi Certified\" produkty, dále podporují běh běžných aplikací a pracovat v běžných denních situacích. Tento pragmatický přístup vychází ze tří principů, kolem kterých se certifikace točí:\n\n\n\n\nDefinice Wi-Fi Alliance o interoperabilitě přesahuje schopnost pracovat v síti Wi-Fi. K získání certifikace pod specifickým programem musí produkty ukázat vyhovující úrovně výkonu v typické konfigurace sítě a musí podporovat zavedené a vznikající aplikace. Uživatel, který si zakoupí laptop s aktivovanou Wi-Fi, by například neměl být spokojen, pokud by laptop navázal spojení s domácí sítí, pouze použitím vytáčeného spojení. Stejně tak by uživatelé, používající mobilní telefon s povolenou Wi-Fi, neměli být spokojení, pokud by nemohl být uskutečněn \nhlasový hovor, nebo by byl zrušen. Certifikační proces Wi-Fi Alliance zahrnuje tři typy testování pro zajištění interoperability. \"Wi-Fi Certified\" produkty jsou testovány na:\n\n\n\n\n\"Wi-Fi Alliance\" provádí certifikační testování ve dvou úrovních:\n\n\n\n\nV říjnu roku 2010 začala aliance certifikovat Wi-Fi Direct, které umožňuje zařízením s povolenou Wi-Fi přímou komunikaci mezi sebou, netřeba skrz Access Point nebo Hotspot. Od roku 2009, kdy bylo Wi-Fi Direct ohlášeno, očekávali někteří, že by mohlo nahradit Bluetooth v aplikacích, které nespoléhají na nízkou spotřebu (Bluetooth Low Energy).\n"}
{"id": "977983", "url": "https://cs.wikipedia.org/wiki?curid=977983", "title": "Seznam kulturních památek v Plzni-Vnitřním Městě", "text": "Seznam kulturních památek v Plzni-Vnitřním Městě\n\n"}
{"id": "977984", "url": "https://cs.wikipedia.org/wiki?curid=977984", "title": "Wireless Gigabit Alliance", "text": "Wireless Gigabit Alliance\n\nWireless Gigabit Alliance (WiGig) je obchodní sdružení, které vyvinulo a podporovalo přijetí multi-gigabitové bezdrátové komunikační technologie, operující nad nelicencovaným frekvenčním pásmem 60 GHz. Sdružení bylo zahrnuto Wi-Fi aliancí v březnu 2013.\n\nVznik WiGig aliance k podpoření normy IEEE 802.11ad, byl oznámen ke květnu 2009. Finální verze 1.0 specifikace WiGig byla vydána v prosinci 2009. V květnu 2010, WiGig oznámila vydání své specifikace, zahájení vlastního adoptivního programu a dohodu o styku s Wi-Fi aliancí o spolupráci na rozšíření Wi-Fi technologií. V červnu 2011, WiGig ohlásil vydání specifikace certifikace verze 1.1.\n\nWiGig specifikace umožňuje zařízením komunikovat bez potřeby kabeláže na multi-gigabitových rychlostech. Povoluje vysokoprodukční bezdrátová data, grafické a zvukové aplikace, které doplňují možnosti předchozích bezdrátových LAN zařízení. WiGig zařízení podporující tři pásma, operující na 2.4, 5 a 60 GHz, přenášejí data rychlostí až 7 Gbit/s, přibližně stejně rychle, jako osm 802.11ac antén a skoro 50krát rychleji než nejrychlejší 802.11n, to vše při zachování kompatibility s existujícími zařízeními Wi-Fi. Signál o frekvenci 60 GHz obvykle nepronikne stěnami, ale může se šířit mimo odrazy od stěn, stropů, podlah a objektů tvarujících paprsky do WiGig systému. Při potřebě přenosu signálu mimo hlavní místnost, protokol může být přepnut na mnohem nižší frekvence, které se šíří i mimo zdi.\n\nMezi společnostmi, které tvoří představenstvo, jsou:\n\n\nPřispívající členové jsou:\n\n\nAli Sadri je prezident a předseda představenstva WiGig Alliance, také celé hnutí založil. Sadri řídí veškeré aktivity napříč aliancí, od vedení představenstva, až po řízení podpory pracovní skupiny techniků.\n\nWireless Gigabit Alliance si v roce 2007 dala za úkol vytvářet rychlejší a účinnější komunikační technologie. Její myšlenka byla rozšířit výrobu bezdrátově propojených zábavných domácích a kancelářských zařízení, jako jsou počítače, tablety, chytré telefony a obrazovky, a kompletně se oprostit od potřeby propojení kabeláží. Dalším cílem bylo permanentní spojení a možnost přenosu, čímž se eliminuje nutnost mít notebook a tablet a zařízení se může připojit přímo k obrazovce. WiGig 1.0 byl ohlášen v prosinci roku 2009. V roce 2010, WiGig a Wi-Fi Alliance ohlásila dohodu o spolupráci. Dohoda kombinovala 60 GHz pásmo přenosu spolu s tradiční Wi-Fi komunikací, čímž rozšířila rozsah na pomalejších rychlostech a pomohla signálům projít skrze zdi pro pokrytí celých domácností. Dne 3. listopadu 2010 ohlásila WiGig Alliance spolu s Video Electronics Standard Association (VESA) standard další generace pro definici bezdrátové zobrazovací technologie. VESA a WiGig Alliance souhlasili se sdílením specifikace technologie pro vytvoření multi-gigabitové bezdrátové technologie Display Port. V roce 2011 WiGig koalice doplnila dohodu HDMI licencí, LLC, přidáním video konektoru na trh. Oficiální standard byl publikován jako Standards Association institutem IEEE v prosinci roku 2012, jako IEEE 802.11ad-2012 jako novela k rodině standardů IEEE 802.11.\n\nPo více než dvou letech spolupráce, Wireless Gigabit Alliance v lednu 2013 ohlásila oddělení od Wi-Fi Alliance. Oddělení bylo dokonáno v březnu roku 2013. I když už není spojená organizace, technologie WiGig si ponechala své jméno. S Wi-Fi Alliance společně plánovaly certifikaci obou zařízení ke konci roku 2013.\n\nDne 9. září 2013 bylo vydáno prohlášení, které odhalilo, že WiGig protokol bude použít v nové, bezdrátové verzi USB prostřednictvím dohody mezi Wi-Fi Alliance a USB Implementers Forum. Wireless USB standard bude používat existující ovladače USB 2.0 a USB 3.0. Wi-FI Alliance převedla bezdrátovou přenosovou technologii WiGig na USB Implementers Forum a je očekáváno, že produkty certifikované jako WiGig, budou zahrnovat funkčnost USB.\n\nWiGig MAC a PHY specifikace verze 1.1 zahrnuje následující vlastnosti:\n\n\nDne 3. listopadu 2010 ohlásila WiGig aliance vydání specifikací WiGig 1.0 A/V a I/O protokolu adaptivní vrstvy (Protocol Adaption Layer, PAL). Aplikační specifikace byly vyvinuty pro podporu počítačových periferií a zobrazovacích rozhraní pro HDTV, monitory a projektory.\n\nWiGig zobrazovací rozšíření:\n\nWiGig Bus rozšíření a WiGig Serial rozšíření jsou dostupné členům od roku 2011:\n\nDne 10. května 2010 uzavřela Wi-Fi Alliance spolu s WiGig Alliance dohodu o spolupráci nad multigigabitovou bezdrátovou komunikací. Wi-Fi Alliance a WiGig aliance sdílely specifikaci technologie pro vývoj certifikačního programu Wi-Fi Alliance podporující Wi-Fi operace v 60 GHz frekvenčním pásmu.\n\nDne 3. listopadu 2010 uzavřely WiGig Alliance a Video Electronics Standards Association (VESA) spolupráci nad standardizací bezdrátové zobrazovací technologie. VESA a WiGig Alliance souhlasily se sdílením specifikace technologie k vývoji multigigabitové technologie DisplayPort a vytvoření certifikačního programu pro bezdrátové DisplayPort produkty.\n\nDne 28. června 2011 ohlásila WiGig Alliance osvojení HDMI licencování, pro další poskytování WiGig Display rozšíření (WDE) k podpoře HDMI mapování. WDE je pouze 60 GHz specifikace, která definuje framework ke spojení k DisplayPort monitorům a HDMI televizorům. Framework umožňuje aplikace, například bezdrátový přenos komprimovaného nebo nekomprimovaného videa.\n\nV některých aplikacích je přímým konkurentem technologie WiGig je technologie WirelessHD. Technologie WirelessHD vysílá signál v pásmu 60 GHz stejně jako WiGig.\n\n\n"}
{"id": "977985", "url": "https://cs.wikipedia.org/wiki?curid=977985", "title": "Kráľovohoľské Tatry", "text": "Kráľovohoľské Tatry\n\nKráľovohoľské Tatry je geomorfologický podcelek, zabírající východní část Nízkých Tater na Slovensku. Od Ďumbierských Tater je odděluje sedlo Čertovica a údolí řek Boca a Štiavnička. Velkou část pohoří zabírá národní park. \n\nPohoří se táhne směrem ze západu na východ mezi údolími Váhu a Hronu. Hlavní hřeben je posunut více k jihu a největší výšku 1945 m dosahuje na vrcholu Kráľovy hole. Mezi nejvyšší vrcholy pohoří patří:\n\nKráľovohoľské Tatry ze severu ohraničuje Liptovská a Popradská kotlina, od pohoří Kozie chrbty je na severovýchodě odděluje Vikartovská priekopa. Na jihu odděluje Horehronské podolí pohoří od Slovenského rudohoří. Od Slovenského ráje jsou odděleny Vernarským a Kopaneckým sedlem a Vernarskou dolinou.\n\nZ geomorfologického hlediska je pohoří součástí Fatransko-tatranské oblasti a geomorfologického celku Nízké Tatry. Kráľovohoľské Tatry se člení na části:\n\nKráľovohoľské Tatry geologicky zasahují do Veporského pásma (s hlavní jednotkou veporika), tvořeného Královohoľskou zónou, na východě ohraničenou Muráňským zlomem. Královohoľská zóna je v oblasti Nízkých Tater tvořena přeměněnými horninami, hlavně pararulami a především horninami granitoidního charakteru - hlavně granodiority a tonality, které tvoří tzv. Veporský pluton. Severně od Pohorelské linie, která ji odděluje od Královohoľské zóny, se nachází kraklovská zóna, tvořící podstatnou část hřebene Královohoľských Tater. Budována je komplexy přeměněných hornin hlavně rul, svorů a amfibolitú. \n\nPodíl magmatických hornin je menší (např. těleso A-typových granitů u Hrončoku). Druhohorní usazené horniny zastupují hlavně vápence, dolomity, slíny a pískovce, které jsou také místy různě přeměněny. Nejvýznamnějšími strukturami jsou zde jednotka Veľkého Boku a zbytky heľpské sukcese. Styčnou oblast mezi Veporským a Fatransko-tatranskou oblastí a podcelkem Ďumbierske Tatry tvoří čertovická linie.\n\nPřestože Nízké Tatry jsou po Vysokých Tatrách druhým nejnavštěvovanějším pohořím Slovenska, Kráľovohoľské Tatry patří kromě okolí turistických středisek spíše k méně rušným pohořím. V roce 1978 byly Nízké Tatry na ploše 81 095 ha prohlášeny za národní park (NAPANT). I díky tomu zde stále existují opravdové pralesům blízké lesy, s množstvím zvěře a lze zde podnikat mnohé zajímavé pěší túry. Mezi hlavní výchozí místa patří obce Liptovská Teplička a Telgárt.\n\nČerveně značená Cesta hrdinů SNP prochází celým hřebenem Královohoľských Tater. Ze sedla Besník vede do Telgártu, odkud stezka stoupá více než 1000 m na legendami ověnčenou Kráľovu holi. Tady začíná jeden z nejkrásnějších úseků hřebene Nízkých Tater. Od vysílače na vrcholu pokračuje stezka přes travnatou Orlovou a Ždiarské sedlo k útulně Andrejcová. Hřeben pokračuje sedlem Priehybka na Veľkou Vápenicu a sedlo Priehyba na Zadnou holi. Přes Homôľku (1660) pokračuje kolem útulny Ramža a Bacúšske sedlo až na sedlo Čertovica.\n\n\n"}
{"id": "977986", "url": "https://cs.wikipedia.org/wiki?curid=977986", "title": "Stephen Roche", "text": "Stephen Roche\n\nStephen Roche (* 28. listopadu 1959, Dublin) je bývalý irský profesionální cyklistický závodník. V roce 1987 získal \"cyklistickou trojkorunu\", když vyhrál v jednom roce Tour de France, Giro d'Italia a světový šampionát (kromě něj to dokázal jenom Eddy Merckx v roce 1974). Také vyhrál závody Paříž-Nice (1981, je nejmladším vítězem v dějinách závodu a jediným, který jej vyhrál ve své první profesionální sezóně), třikrát Kolem Romandie (1983, 1984 a 1987), Kolem Baskicka (1989), Čtyři dny v Dunkerque (1990) a Critérium International (1985 a 1991).\n\nCyklistickým závodníkem je i jeho syn Nicolas Roche a synovec Daniel Martin.\n\n"}
{"id": "977987", "url": "https://cs.wikipedia.org/wiki?curid=977987", "title": "Stredná hoľa", "text": "Stredná hoľa\n\nStredná hoľa je vrch v Královohoľských části Nízkých Tater o nadmořské výšce 1876 m.\n\nLeží v hlavním hřebeni pohoří mezi Kráľovou hoľou (1946 m) na východě a Orlovou (1840 m) na západě. Vrcholem prochází červeně značená Cesta hrdinů SNP (E8) od Andrejcová na Královu holi a poskytuje kruhový výhled do okolí.\n\nNa severním svahu pramení potok Dzurová, na jižním Ždiarny potok.\n\n"}
{"id": "977988", "url": "https://cs.wikipedia.org/wiki?curid=977988", "title": "Black Panties", "text": "Black Panties\n\nBlack Panties je dvanácté studiové album amerického R&B zpěváka R. Kellyho. Bylo vydáno 10. prosince 2013 u společnosti RCA Records.\n\nK albu byl vydán singl \"My Story\" (ft. 2 Chainz), který se umístil na 89. příčce v žebříčku Billboard Hot 100.\n\nV první týden prodeje v USA se prodalo 133 000 kusů alba, a tím debutovalo na čtvrté pozici v žebříčku Billboard 200. Celkem se ho prodalo 302 000 kusů.\n"}
{"id": "977989", "url": "https://cs.wikipedia.org/wiki?curid=977989", "title": "Orlová (Nízké Tatry)", "text": "Orlová (Nízké Tatry)\n\nOrlová patří k nejvyšším vrcholům Nízkých Tater. Výrazná kuželovitá hora leží v jejich hlavním hřebeni, v geomorfologickém podcelku Kráľovohoľské Tatry mezi Bartkovou a Kráľovou hoľou nad obcí Pohorelá.\n\nJako i okolní vrchy i Orlová má travnatý vrchol s množstvím skalních útvarů, poskytující široký rozhled. Na západním předvrcholu Orlové je postaven kovový dvojkříž.\n\n\n"}
{"id": "977990", "url": "https://cs.wikipedia.org/wiki?curid=977990", "title": "Bartková (Nízké Tatry)", "text": "Bartková (Nízké Tatry)\n\nBartková je holnatý vrch v Kráľovohoľské části Nízkých Tater o nadmořské výšce 1790 m. Leží v jejich hlavním hřebeni nad obcí Pohorelá a je výborným vyhlídkovým bodem. Na severní části hole smrkový les vystupuje až do výšky 1600 m, ale v okolí vrcholu jsou četné skalky a kamenné moře.\n\n\n"}
{"id": "977992", "url": "https://cs.wikipedia.org/wiki?curid=977992", "title": "Ždiarské sedlo", "text": "Ždiarské sedlo\n\nŽdiarské sedlo je sedlo v Nízkých Tatrách nad obcí Pohorelá v nadmořské výšce 1473 m. Odděluje masivy Andrejcová (1519 m) na západě a Bartková (1790 m) na východě v Královohoľské části pohoří a tvoří přechod přes hlavní hřeben z Pohorelé a Liptovské Tepličky. Sedlem prochází červeně značená Cesta hrdinů SNP. Na jižním svahu se nachází pramen vody.\n\n\n"}
{"id": "977994", "url": "https://cs.wikipedia.org/wiki?curid=977994", "title": "Iquitos", "text": "Iquitos\n\nIquitos je město, ležící v severovýchodní části Peru na břehu Amazonky, obklopené deštným pralesem. Je hlavním městem regionu Loreto (španělsky \"Región Loreto\") a i jeho provincie Maynas (španělsky \"Provincia de Maynas\"). Je to největší město na světě, kam nevede silnice, je přístupné pouze lodí nebo letadlem.\n\nMěsto založili v roce 1757 misionáři pod jménem \"San Pablo de Napeanos\". Největší rozkvět zažilo na přelomu 19. a 20. století, kdy bylo největším světovým producentem kaučuku. Z této doby pochází \"Casa de Fierro\", dům z kovových dílců, který projektoval Gustave Eiffel.\n\nNachází se zde apoštolský vikariát. Největší turistickou atrakcí je čtvrť Belén, tvořená domky na kůlech.\n\nMěsto má horké a vlhké rovníkové klima, ročně zde spadne 2600 mm srážek. V únoru 2012 postihly Iquitos těžké záplavy.\n\n"}
{"id": "977995", "url": "https://cs.wikipedia.org/wiki?curid=977995", "title": "Ždiarny potok", "text": "Ždiarny potok\n\nŽdiarny potok je potok na Horehroní, ve východní části okresu Brezno. Je to pravostranný přítok Hronu, měří 7,2 km a je tokem III. řádu.\n\nPramení v Nízkých Tatrách, v geomorfologickém podcelku Kráľovohoľské Tatry, na jižním svahu Stredné hole (1875,9 m n. m.) v nadmořské výšce přibližně 1500 m n. m.\n\nNejprve teče jihozápadním směrem až po soutok s přítokem (1131,8 m n. m.) pramenícím na jižním svahu Orlové (1840,4 m n. m.) a odtud pokračuje na jih přes lokalitu Ždiarny les. Na středním toku se výrazně esovitě stáčí, přechodně teče více směrem na JZ, pak znovu na jih a vstupuje do Horehronského podolí, do geomorfologického podcelku Heľpianske podolie. Zde se nejprve obloukem stáčí na západ, zprava přibírá přítok z jihovýchodního úpatí Ždiarné (1192,0 m nm), vzápětí další pravostranný přítok z jižního úpatí Ždiarné a pokračuje jihozápadním směrem. Konečně podteká železniční trať č. 170 i státní silnici č. 66 a jihovýchodně od Pohorelské Maši ústí v nadmořské výšce cca 703 m n. m. do Hronu.\n"}
{"id": "977998", "url": "https://cs.wikipedia.org/wiki?curid=977998", "title": "Veľký bok", "text": "Veľký bok\n\nVeľký bok je výrazná pěkně tvarovaná hole v centrální části Kráľovohoľských Tater v nadmořské výšce 1727 m. Leží mimo hlavní hřeben a tvoří výraznou dominantu liptovské části pohoří.\n\nSvahy Veľkého boku jsou zalesněné, porost s pásem kosodřeviny a s výskytem limby dosahuje okraje rozsáhlé vrcholové plošiny. Hole se táhne z vrcholu na jih a jihovýchod a poskytuje tak daleké výhledy.\n\n"}
{"id": "977999", "url": "https://cs.wikipedia.org/wiki?curid=977999", "title": "Hodruša (údolí)", "text": "Hodruša (údolí)\n\nHodruša je údolí v Královohoľské části Nízkých Tater.\n\nJe to východní větev Malužinské doliny. Protéká jim stejnojmenný potok a vede skrze ni modře značená cesta z Malužiné na Veľký bok (1727 m n. m.).\n\n"}
{"id": "978003", "url": "https://cs.wikipedia.org/wiki?curid=978003", "title": "Hodruša (přítok Malužiné)", "text": "Hodruša (přítok Malužiné)\n\nHodruša je potok v horním Liptově, v jižní části okresu Liptovský Mikuláš. Je to pravostranný přítok Malužiné, měří 8,8 km a je tokem V. řádu. Protéká územím NAPANTu.\n\nTeče v Nízkých Tatrách, v podcelku Kráľovohoľské Tatry, pramení na západním svahu Zadné hole (1619 m) v nadmořské výšce přibližně 1450 m.\n\nOd pramene teče nejprve směrem na sever, esovitě se ohýbá, zprava přibírá přítok ze severního svahu Zadné hole a přechodně teče severozápadním směrem. Následně se stáčí na sever, protéká stejnojmennou dolinou a v její horní části postupně přibírá několik přítoků: nejprve zprava zpod Sedla pod Veľkým bokom (1479 m), pak zleva z jihovýchodního svahu Domárky (1464 m) a také pravostranný z jižního svahu Veľkého boku (1727 m). Ve střední části doliny pokračuje severozápadním směrem, zprava přibírá přítok ze západního svahu Veľkého boku, zleva přítok ze severního svahu Domárky a na krátkém úseku teče na sever. Pak protéká vedle hájovny Škarkétka na pravém břehu, u které přibírá pravostranný přítok ze severoseverozápadného svahu Malého boku (1534 m) a v dolní části doliny pak teče západo-severozápadním směrem. Zprava následně přibírá přítok z jižního svahu Pukance (1302 m), zleva dva krátké přítoky z lokality Široká, opět zprava přítok z jihojihozápadního svahu Dolinek (1273 m) a nakonec zleva další krátký přítok z lokality Široká. Pak už pokračuje k ústí západním směrem, teče vedle hájovny Predná na levém břehu a nedaleko ní, jihovýchodně od obce Malužiná, ústí v nadmořské výšce cca 804 m do potoka Malužiná.\n"}
{"id": "978004", "url": "https://cs.wikipedia.org/wiki?curid=978004", "title": "Sedlo Priehyba", "text": "Sedlo Priehyba\n\nSedlo Priehyba je nejníže položené sedlo v hlavním hřebeni Kráľovohoľských Tater v nadmořské výšce 1190 m, přibližně uprostřed horstva. Vede jím zpevněná lesní cesta z Heľpského podolí z Heľpy na Čierny Váh, a to Driečnou dolinou, Ráztoky a Ipolticou. Cesta není přístupná veřejné dopravě.\n\nSedlo je křižovatkou žluté turistické značky vedoucí z Heľpy a červené (Cesta hrdinů SNP).\n\n"}
{"id": "978007", "url": "https://cs.wikipedia.org/wiki?curid=978007", "title": "Ipoltica (dolina)", "text": "Ipoltica (dolina)\n\nIpoltica je dlouhá dolina na severní straně Nízkých Tater, vyúsťující u vodní nádrže Čierny Váh.\nProtéká ní stejnojmenný potok. Vede skrze ni modře značená cesta od vodní nádrže Čierny Váh přes sedlo Priehyba až do Heľpy. V horní části se větví na Ráztoky, Dikulu a Medvedí dolinu.\n\nGeologicky významná lokalita, přecházející kompletním sledem karbonsko-permského souvrství Chočského příkrovu (Hroníka), které se podle typové lokality v dolině nazývají ipoltická skupina (dříve i tzv. melafyrová série).\n\n"}
{"id": "978008", "url": "https://cs.wikipedia.org/wiki?curid=978008", "title": "Cingoli", "text": "Cingoli\n\nCingoli je italská obec v provincii Macerata v oblasti Marche.\n\nV roce 2012 zde žilo 10 537 obyvatel.\n\nApiro, Appignano, Filottrano (AN), Jesi (AN), San Severino Marche, Staffolo (AN), Treia\n\nZdroj: \n\n"}
{"id": "978013", "url": "https://cs.wikipedia.org/wiki?curid=978013", "title": "Ipoltica (potok)", "text": "Ipoltica (potok)\n\nIpoltica je nízkotatranský potok na horním Liptově, protéká východní částí okresu Liptovský Mikuláš. Je to levostranný přítok Černého Váhu, má délku 16 km a je tokem III. řádu. Potok postupně protéká přes tři doliny: Hoškovou, Ráztoky a Ipolticu.\n\nV údolí Ráztoky jsou vybudovány dvě vodní nádrže, které v minulosti sloužily ke splavování dřeva. Údolím Ipoltice a sousedními dolinami vedla v minulosti lesní železnice, která vedla z doliny Hoškové (od soutoku s Hromiskem) až do Čiernovážské doliny.\n\nPramení v Nízkých Tatrách, v podcelku Kráľovohoľské Tatry, na západo-severozápadním svahu Oravcové (1544 m) v nadmořské výšce cca 1405 m.\n\nOd pramene teče na krátkém úseku na sever, obloukem se stáčí na severovýchod a na horním toku protéká dolinou Hošková, kde přibírá Hromisko a Sněžnou zleva. Od soutoku s levostranným přítokem z JZ svahu Nemecké teče na krátkém úseku na východ k soutoku s pravostrannou Driečnou, znovu se stáčí na severovýchod a na středním toku protéká dolinou Ráztoka. V této dolině nejprve přibírá pravostranný Široký potok u myslivny Ráztoky, následně napájí malou vodní nádrž, protéká vedle myslivny Lacková na levém břehu a přibírá přítoky z doliny Studená zleva a z Malinové doliny zprava. Pak teče v blízkosti myslivny Javorinka na levém břehu, zprava přibírá Medvedí potok, přechodně teče k severu, následně přibírá i svůj nejdelší přítok – Dikulu z téže strany a výrazně rozšířeným korytem pokračuje dolinou Ipoltica na dolním toku. Od soutoku s přítokem ze západního svahu Zadního Grúně mění směr toku na severoseverozápad, z obou stran přibírá několik převážně krátkých přítoků, z nich vynikají levostranné Mandiška a těsně před ústím ještě Plevovský potok, který se vlévá v osadě Čierny Váh. Přibližně 300 m severněji od soutoku s Plevovským potokem se Ipoltica vlévá do Černého Váhu.\n\n\n\n\nDo Černého Váhu se vlévá u osady Čierny Váh v nadmořské výšce 741 m, cca 300 m nad vtokem Černého Váhu do vodní nádrže Čierny Váh.\n\nIpoltica neprotéká žádnou obcí, protéká neobývaným a hustě zalesněným územím v NAPANTu, v jižní části katastrálního území obce Východná. Jediným obydleným sídlem v povodí Ipoltice je osada Čierny Váh v okolí ústí.\n"}
{"id": "978015", "url": "https://cs.wikipedia.org/wiki?curid=978015", "title": "Dave Davies", "text": "Dave Davies\n\nDavid Russell Gordon \"Dave\" Davies (* 3. února 1947 Fortis Green, Londýn, Anglie) je britský rockový hudebník, který se proslavil jako hlavní kytarista a zpěvák britské rockové kapely The Kinks.\n\nV roce 2003 se Davies umístil na 88. místě v žebříčku \"100 Greatest Guitarists of All Time\" časopisu \"Rolling Stone\".\n\n\n\n\n\n\n"}
{"id": "978017", "url": "https://cs.wikipedia.org/wiki?curid=978017", "title": "Extrapolace analýzy domén", "text": "Extrapolace analýzy domén\n\nExtrapolace analýzy domén ( zkráceně \"EDA\") je metoda pro určení geografických oblastí, které se jeví jako vhodné pro přijetí inovačních postupů řízení ekosystémů, na základě lokalit vykazujících podobnost v podmínkách jako je klima, využívání půdy a sociálně-ekonomické ukazatele. I když byla použita pouze na projekty týkajících se výzkumu vody v devíti povodích, koncept je obecný a může být použit na každý projekt, kde je požadována rychlá změna jako hlavní cíl rozvoje. Mnoho výzkumů pro rozvojové programy potřebuje zjistit dopad na místní oblasti a společně přispívají k úspěšnému šíření do dalších oblastí, a to prostřednictvím procesu rozšiřování nebo škálování.\n\nVýsledky této metody byly zatím použity pro kvantifikaci celkového ekonomického dopadu provedených inovací společně s jejím vlivem na vodní zdroje. Výzkum podnítil členy několika projektů \"Challenge Program for Water and Food\" prozkoumat potenciální oblasti pro další vývoj (škálování). To je případ právě \"Quesungualního agrolesnického systému\", který se pohybuje směrem k nové oblasti paralelně s oblastí identifikovaných metodou EDA.\n\nEDA je kombinovaný postup, který uplatňuje řadu technik (metod) prostorové analýzy. Poprvé byl zkoumán v roce 2006, kdy byl aplikován na posouzení, jak mohou být podobné analýzy použity pro škálování výsledků výzkumu v rámci sedmi pilotních andských povodí. Metoda dále rozvíjí výzkum okolo Homologue analýzy začleněním sociálně-ekonomických proměnných při hledání obdobných oblastí v tropech. Doposud byla použita pro vyhodnocení dráhy dopadu a globální analýzu dopadu.\n\nPro odvození EDA jsou použity Bayesovy a frekvenční statistické modelové techniky. Byla použita \"Weight of evidence\" metodika, která je založena hlavně na konceptu bayesovského pravděpodobnostního uvažování. V podstatě je statistický závěr založen na stanovení pravděpodobnosti, že cílová místa přijmou změny prokázané v pilotních oblastech. Předpoklad je, že souhrn cvičných bodů bude v souhrnu mít společné charakteristiky, které umožní jejich přítomnost na obdobných místech předvídat. Je to založeno na souboru faktorů (použitých k vytvoření důkazní datové vrstvy), které se ukazují být v souladu s úspěšnou implementací v pilotních oblastech, a předpokládá se, že pokud cílové oblasti vykáží sociálně-ekonomické podobnosti společně s klimatickými a krajinnými atributy pilotní oblasti, pak existují pádné důkazy o tom, že škálování těchto oblastí bude úspěšné.\n\nPro zjištění podobnosti klimatických podmínek napříč geografickou oblastí v těchto pilotních oblastech je použita technika vyvinutá Jonesem (2005) nazvaná \"Homologue technic\" pro identifikaci podobných prostředí v celých tropech. Rozlišení pixelů, ve kterém se toto zpracovává, je 2,43 obloukových minut nebo 4,5 km na rovníku.\n"}
{"id": "978018", "url": "https://cs.wikipedia.org/wiki?curid=978018", "title": "Apiro", "text": "Apiro\n\nApiro je italská obec v provincii Macerata v oblasti Marche.\n\nV roce 2012 zde žilo 2 359 obyvatel.\n\nCingoli, Cupramontana (AN), Matelica, Poggio San Vicino, San Severino Marche, Serra San Quirico (AN), Staffolo (AN)\n\nZdroj: \n\n"}
{"id": "978019", "url": "https://cs.wikipedia.org/wiki?curid=978019", "title": "Imre Makovecz", "text": "Imre Makovecz\n\nImre Makovecz (20. listopadu 1935 Budapešť − 27. září 2011 Budapešť) byl maďarský architekt.\n\nByl jeden z nejoriginálnějších maďarských architektů. Jeho činnost se stala intenzivnějším po revolucí v roce 1989. Slavným se stal se svými individuálními a originálními stavbami. Je zakladatelem organické architektury. Jeho jméno je známé nejen v Maďarsku, ale i ve světě. Stavba je u něj harmonická, následuje kanonickost lidského těla.\n\n\n\n\n\n\n\n\n\n"}
{"id": "978022", "url": "https://cs.wikipedia.org/wiki?curid=978022", "title": "Murad IV.", "text": "Murad IV.\n\nMurad IV. (26./27. července 1612 – 8. ledna 1640) byl v letech 1623–1640 sultánem Osmanské říše, známým především díky obnovení autority státu, majestátu panovníka a tvrdými metodami. Byl synem sultána Ahmeda I. a valide Kösem Sultan, které byla původem Řekyně (známá taky jako Mahpeyker). Moc získal v roce 1623, kdy nahradil svého strýce Mustafu I. Bylo mu pouhých jedenáct let, když započal svou vládu. Jeho vláda je proslavená především Osmansko-safíovskými válkami (1623-29), jejichž výsledkem bylo rozdělení Kavkazu mezi tyto říše, které byly spolu v nepřátelství již přes dvě století. Na stejném místě dnes existuje hranice mezi Tureckem a Íránem.\n\nMurad IV. byl dlouhou dobu pod kontrolou svých příbuzných a během prvních let vlády místo něj vládla jeho matka Kösem Sultan. V říši však vypukla anarchie, byrokracie, vojenské konflikty a vládu nad městy převzali despotičtí tyrani; Safíovská dynastie neustále útočila na Irák, v severní Anatolii vypukly vzpoury a v roce 1631 janičáři vtrhli do paláce, kde zabili velkovezíra a mnoho dalších. Murad IV. se pojistil, aby neskončil jako jeho starší bratr Osman II. (který byl zavražděn), a začal uplatňovat svou moc.\n\nV roce 1628, kdy mu bylo šestnáct let, nechal pro výstrahu popravit svého švagra Karu Mustafu Pašu (manžela své sestry Fatmy Sultan a guvernéra Egypta).\n\nJeho pravá autoritativní vláda začala asi roku 1632, kdy sesadil všechny tyrany, vymýtil korupci nahromaděnou za vlády posledních několika sultánů a nastolil pořádek, který už léta vůbec neexistoval. Taky obnovil autoritativní majestát panovníka. Murad IV. za své vlády zakázal v Istanbulu požívání alkoholu, tabáku, opia a kávy. Za porušení zákazu nechával viníky ihned popravit. Údajně se v noci procházel v ulicích v civilním oblečení a kontroloval, jak poddaní plní jeho rozkazy. V případě porušování zahodil svůj oblek a vyřešil situaci okamžitě svýma vlastníma rukama. Stejně jako jeho předek Selim II. posedával v kiosku u vody nedaleko paláce Seraglio a střílel šípy na kolemjdoucí nebo na projíždějící čluny, které se k němu přiblížily příliš blízko. Obnovil také velmi kruté soudní tresty; díky tomu byl popraven velkovezír za to, že zbil svou tchyni.\n\nVláda Murada IV. byla významná především Osmansko-Safíovskou válkou (1623-39) proti Persii (dnešní Írán), kde si Osmané násilím podmanili Ázerbájdžán, okupovali Tabríz a Hamadán a nakonec v roce 1638 opět obsadili Bagdád. Po válce byla sepsána Zuhabská dohoda, která uznala změnu hraničního území; část Amasye, východní Arménie, východní Gruzie, Ázerbájdžán a Dagestán patřily k Persii, zatímco západní Arménie a západní Gruzie zůstala pod osmanskou nadvládou. Mezopotámie tedy díky Peršanům zanikla. Hranice se po válce ustálily a v téměř stejné podobě zůstaly dodnes; v dnešní době ale rozdělují Turecko, Irák a Írán.\n\nBěhem obléhání Bagdádu v roce 1638 město vydrželo odolávat čtyřicet dní, než nakonec kapitulovalo.\n\nMurad IV. sám osobně vedl osmanskou armádu v posledních letech války.  \n\nZatímco Murad tábořil u Bagdádu, setkal se s vyslanci mughalského císaře Šáhdžahána, kteří mu ukázali kusy jemně vyšívané látky, a dokonce i brnění. Murad jim na oplátku daroval nejlepší zbraně, sedla a kaftany, které odeslali jako dar vládci až do Mughalské říše.\n\nMurad IV. kladl důraz na architekturu a během jeho vlády bylo vystavěno mnoho monumentů. V roce 1635 byl vystavěn kiosek v Bagdádu a Revanu, v roce 1638 v Jerevanu. Všechny byly postaveny v různých stylech. Mezi jeho ostatní stavby patří pavilon v paláci Kavak, mešita Meydanı, myslivna Bayrama Paši, hrobka, fontána a základní škola. V Konyi nechal postavit mešitu Şerafettin.\n\nO konkubínách Murada IV. se mnoho neví, jelikož po jeho smrti žádný z jeho synů nežil, a tak neměl přímého pokračovatele rodu. Mnoho historiků považuje za jeho jedinou konkubínu Ayşe Sultan; až ke konci vlády se měla objevit druhá konkubína, nejspíše se jménem Sanevber. Je tedy možné, že měl dlouho jen jednu souložnici, dokud mu nebyla poslána jiná, a nebo měl nespočet konkubín, ale jen dvě byly povýšeny na Haseki sultan.\n\nMurad IV. měl 10 synů, žádný z nich však nedosáhl dospělosti, všichni zemřeli v dětském věku ještě před Muradovou smrtí:\n\n\nSultán Murad měl 3 dcery:\n\n\nMurad IV. zemřel v roce 1640 ve věku 27 let na cirhózu jater.\n\nKe své smrtelné posteli si pozval popravčí, kterým dal za úkol popravit svého mentálně zaostalého bratra Ibrahima, který mohl znamenat konec Osmanské linie panovníků. Příkaz však nebyl vykonán a Ibrahim se stal jeho nástupcem, což fatálně ovlivnilo dění v následujících letech.\n\nPostava Murada IV. se vyskytuje v tureckém televizním seriálu Velkolepé století (Muhteşem Yüzyıl: Kösem), kde je jako dítě ztvárnil Cağan Efe Ak a jako dospělého sultána Metin Akdülger.\n\n \n"}
{"id": "978024", "url": "https://cs.wikipedia.org/wiki?curid=978024", "title": "Naoto Tadžima", "text": "Naoto Tadžima\n\nNaoto Tadžima (japonsky 田島直人) (15. srpna 1912, Ósaka − 4. prosince 1990) byl japonský atlet, olympijský vítěz v trojskoku.\n\nNa olympiádě v Los Angeles skončil šestý v soutěži dálkařů výkonem 715 cm. O čtyři roky později na olympiádě v Berlíně ve finále dálkařů, které se konalo 4. srpna 1936, získal bronzovou medaili za skok dlouhý 774 cm. O dva dny později se v soutěži trojskokanů se ujal vedení výkonem 15,76 m v prvním pokusu. Ve čtvrtém pokusu skočil rovných 16 metrů, což znamenalo nový světový rekord a zajistil si zlatou medaili.\n"}
{"id": "978026", "url": "https://cs.wikipedia.org/wiki?curid=978026", "title": "Erik Ujlaky", "text": "Erik Ujlaky\n\nErik Ujlaky (* 13. února 1992, Trnava) je slovenský fotbalový záložník, od července 2013 působící v DAC 1904 Dunajská Streda.\n\nSvoji fotbalovou kariéru začal v FC Spartak Trnava, odkud ještě jako dorostenec zamířil do pražské Sparty. V roce 2009 se vrátil na hostování do Trnavy. Před sezonou 2010-11 se propracoval do seniorské kategorie Sparty, kde ale hrál pouze za rezervu. V létě 2013 přestoupil do DAC 1904 Dunajská Streda.\n\n"}
{"id": "978029", "url": "https://cs.wikipedia.org/wiki?curid=978029", "title": "Kykula (Kysucké Beskydy, 1087 m)", "text": "Kykula (Kysucké Beskydy, 1087 m)\n\nKykula ( , 1087 m n. m.) je hora v Kysuckých Beskydech na slovensko-polské státní hranici. Nachází se v hlavním hřebeni mezi vrcholy Vreščovský Beskyd (875 m) na severu a Magura (1073 m) na východě. Jihozápadním směrem vybíhá z hory rozsocha klesající přes vrchol Zanka (922 m) k soutoku Hanzlova potoka a potoka Oščadnica. Další rozsocha směřuje severozápadním směrem k vrcholu Rovná Poľana (903 m). Severovýchodní svahy hory spadají do údolí potoka Radecki. Přes vrchol prochází Hlavní evropské rozvodí a dálková turistická trasa Główny Szlak Beskidzki.\n\n\n"}
{"id": "978030", "url": "https://cs.wikipedia.org/wiki?curid=978030", "title": "Trottier", "text": "Trottier\n\nExistuje více nositelů příjmení Trottier:\n\n"}
{"id": "978031", "url": "https://cs.wikipedia.org/wiki?curid=978031", "title": "Austrálie na Zimních olympijských hrách 2014", "text": "Austrálie na Zimních olympijských hrách 2014\n\nAustrálii na Zimních olympijských hrách v roce 2014 reprezentuje výprava 60 sportovců v 11 sportech.\n"}
{"id": "978037", "url": "https://cs.wikipedia.org/wiki?curid=978037", "title": "Úhorník", "text": "Úhorník\n\nÚhorník (\"Descurainia\") je rod brukvovitých rostlin se 40 až 50 druhy z nichž jediný úhorník mnohodílný vyrůstá v České republice. Nejvíce druhů se vyskytuje v Severní a Jižní Americe, méně v Asii, Africe i Austrálii; jediný druh rostoucí v Evropě je považován za celosvětově rozšířený plevel.\n\nRostliny tohoto rodu jsou jednoleté, ozimé nebo vytrvalé, zřídka i keře. Mají krátké rozvětvené chlupy které jsou někdy doplněné chlupy žláznatými a jejich listy jsou vícenásobně pérovitě dělené s úzkými úkrojky. Lodyhy jsou vzpřímené a v horní polovině obvykle rozvětvené. V růžici rostoucí přízemní listy s řapíky jsou tvaru vejčitého až obvejčitého, 1 až 3krát zpeřené, při kvetení již obvykle usychají. Lodyžní listy vyrůstající střídavě jsou obvykle přisedlé, ne ale objímavé a tvarově podobné přízemním, avšak menší.\n\nOboupohlavné květy tvoří hroznovitá květenství nejčastěji bez listenů. Čtyři kopinaté až eliptické, často vztyčené kališní lístky jsou zelené a často mají červenavý nádech. Světložluté, zelenožluté nebo i řídce krémově bílé čtyři korunní lístky s malým nehtíkem a nedělené do laloků mohou být delší i kratší než kališní. Čtyřmocné tyčinky s nerozšířenými nitkami mají podlouhlé až vejčité prašníky, u báze tyčinek jsou splývající nektarové žlázy. V semeníku bývá 5 až 100 vajíček, čnělka je obvykle zakrnělá a blizna hlavičková.\n\nPlody jsou přisedlé nebo na stopkách vyrůstající podlouhlé, pukající šešule nebo šešulky kruhovitého, elipsoidního neb čtyřhranného průřezu bez zobáčku s 1 až 3 podélnými žilkami. Bezkřídlá semena uložená v jedné nebo dvou řadách jsou podlouhlá nebo elipsoidní, osemení je nepatrně síťované a obvykle při navlhčení slizovatí.\n\nJsou to v převážné míře planě rostoucí rostliny které obvykle nebývají hospodářsky využívány. Pouze se občas některých semen používá jako příměsí k výrobě hořčice a listy určitých druhů sloužily k léčbě otevřených, špatně se hojících ran.\n\n\n \n"}
{"id": "978038", "url": "https://cs.wikipedia.org/wiki?curid=978038", "title": "Závody sportovních vozů", "text": "Závody sportovních vozů\n\nZávody sportovních vozů jsou druhem automobilových závodů, kterých se účastní automobily obvykle s uzavřenými koly a dvěma sedadly. Jedná se buď o automobily odvozené od silničních, ačkoli často vysoce exkluzivních sportovních vozů (tzv. \"GT vozy\"), nebo o prototypy od základů projektované pro účely automobilových závodů (tzv. \"sportovní prototypy\"). Jde v podstatě o jakýsi mezistupeň mezi civilnějšími závody cestovních vozů (např. WTCC) a naopak specializovanějšími závody monopostů (např. Formule 1).\n\nGT vozy jsou pomalejší než prototypy, ale zároveň jsou levnější a dostupnější a jejich zastoupení v jednotlivých závodních sériích je tak mnohem hojnější.\n\nNejznámějším závodem sportovních vozů je 24 hodin Le Mans, který je v současné době součástí seriálu mistrovství světa ve vytrvalostních závodech FIA World Endurance Championship (WEC). Dalšími významnými závody jsou např. 12 hodin Sebringu, 24 hodin Daytony, 24 hodin Nürburgringu nebo 24 hodin Spa.\n\nVýznamnými závody minulosti, které se již nekonají, jsou Targa Florio (1906–1977) a Mille Miglia (1927–1957).\n"}
{"id": "978039", "url": "https://cs.wikipedia.org/wiki?curid=978039", "title": "Bukovinská tabule", "text": "Bukovinská tabule\n\nBukovinská tabule je geomorfologický podokrsek ve východní části Bělské tabule, ležící v okrese Mladá Boleslav. Území podokrsku se rozkládá zhruba mezi sídly Mukařov na severu, Mohelnice nad Jizerou na severovýchodě, Klášter Hradiště nad Jizerou na jihu a Dolní Rokytá na západě.\n\nÚzemí má charakter tabule s vůči sobě mírně ukloněnými dílčími denudačními plošinami, přičemž celá tabule se plynule sklání od SZ k JV. Je tvořena svrchnokřídovými sedimenty (v údolích vápnito-jílovité pískovce, na plošinách spraše). Podokrsek rozčleňuje hluboké údolí Zábrdky na dvě části, pojmenované podle dvou největších sídel podokrsku, obcí Horní Bukovina a Jivina. Nejvyšším bodem je bezejmenná kóta 380 m n. m. při severozápadní hranici s Radechovskou pahorkatinou. Téměř celé území je využito jako zemědělská půda.\n\nPodokrsek Bukovinská tabule náleží do celku Jizerská tabule, podcelku Středojizerská tabule a okrsku Bělská tabule. Dále se člení na dvě části: Hornobukovinskou na západě a Jivinskou na východě. Tabule sousedí na jihozápadě, západě až severu s dalším podokrskem Bělské tabule, Radechovskou pahorkatinou. Z ostatních stran sousedí s celkem Jičínská pahorkatina.\n"}
{"id": "978041", "url": "https://cs.wikipedia.org/wiki?curid=978041", "title": "Kriminálka Staré Město", "text": "Kriminálka Staré Město\n\nKriminálka Staré Město (slovensky Kriminálka Staré Mesto) je slovensko-český kriminální televizní seriál režiséra Jána Sebechlebského, vyrobený v české a slovenské koprodukci. \n\nPrvní sedmidílná řada seriálu byla vysílána souběžně na kanálech České televize a slovenské RTVS od 20. září do 1. listopadu 2010, v každém ze šesti dílů byl řešen jeden případ podle skutečných událostí.\n\nDruhá šestidílná řada byla natáčena od 20. května do poloviny června 2013 a v na obrazovkách měla premiéru od 12. září do 17. října 2013 (ČT), resp. od 24. října do 28. listopadu 2013 (RTVS). Tato řada má velmi odlišné pojetí – díly na sebe navazují a celkově tvoří jen jeden dlouhý případ organizovaného zločinu, který nemá předlohu ve skutečnosti, je však kombinací reálných prvků a vyšetřovacích postupů. Šestý díl druhé řady se natáčel také v pražské stanici metra A Skalka. Pro druhou řadu činil rozpočet 1 450 000 eur, filmovalo se 53 dní, z toho 50 dní se natáčelo, byla rozbita dvě auta a spolupracovalo celkem 15 kaskadérů.\n\nObsazení první řady podle oficiálních stránek:\n\nObsazení druhé řady podle oficiálních stránek:\n\n\n\nTaké označována jako samostatný seriál pod názvem \"Kriminálka Staré Město II.\" (úvodní titulky) nebo \"Kriminálka Staré Město II\" (web ČT).\n"}
{"id": "978043", "url": "https://cs.wikipedia.org/wiki?curid=978043", "title": "Česká Lípa hlavní nádraží", "text": "Česká Lípa hlavní nádraží\n\nČeská Lípa hlavní nádraží je železniční stanice ležící v jihozápadní části města Česká Lípa. Hlavní budova zde byla postavena v roce 1892, nová nádražní budova byla dokončena v prosinci 2016. Křižuji se zde čtyři železniční tratě. Stanice je umístěna v zóně 2001 Integrovaného dopravního systému Libereckého kraje, její nadmořská výška je 250 m n. m.\n\nProvoz na železniční trati z Bakova nad Jizerou do České Lípy byl zahájen 14. listopadu 1867, dopravu zde zajišťovala společnost Česká severní dráha (BNB). V roce 1908 došlo k zestátnění trati, po válce trať i s nádražím připadla Československým státním drahám. V roce 1869 byla odtud postavena trať směrem na Rumburk, roku 1872 trať směrem na Děčín\n\nV roce 2005 byla část budovy značně opravována s nákladem 9 milionů Kč. Nádražní budova patří Regionální správě majetku ČD.\n\nNa rok 2015 byla plánovaná kompletní přestavba nádraží, tratě i navazujících objektů s autobusy. Náklady měly přesáhnout 900 milionů korun.\n\nNa konci roku 2015 bylo oznámeno, že přestavba nádraží bude spojena s úpravou řady navazujících tratí. Projekt měl stát zhruba miliardu. Kontrakt na stavbu byl podepsán se stavební společností Skanska s tím, že práce budou provedeny v letech 2016 - 2017.\n\nV sobotu 17. prosince 2016 byla otevřena nová nádražní budova a nástupiště s podchodem, schodišti a výtahy. Dokončení přestavby českolipského hlavního nádraží je plánováno na druhou polovinu roku 2017 - symbolicky krátce před 150. výročím připojení České Lípy na českou železniční síť, k němuž došlo 14. listopadu roku 1867.\n\nNádraží je nyní uzel čtyř tratí SŽDC:\n\n"}
{"id": "978044", "url": "https://cs.wikipedia.org/wiki?curid=978044", "title": "Ciabatta", "text": "Ciabatta\n\nCiabatta ( doslovně bačkora či pantofel) je italský bílý chléb, který se připravuje z hladké pšeničné či chlebové mouky, droždí a olivového oleje. Existuje však celá řada obměn a variací, jež vznikají přidáním nejrůznějších dalších surovin, například oliv nebo rajčat. Je to jedna ze základních příloh, která se v italské kuchyni používá k mnoha pokrmům.\n\nJako první upekl ciabattu v roce 1982 mlynář a pekař Arnaldo Cavallari z městečka Adria v Benátsku jako odpověď na rostoucí popularitu francouzských baget. Název dostala díky svému typickému vzhledu, je totiž podlouhlá, poměrně plochá a široká.\n\nCiabatta chutná nejlépe ještě teplá, namočená v olivovém oleji a balsamiku nebo jen tak potřená máslem. Drobné rozpečené krajíčky ciabatty jsou známé jako panini (jednotné číslo je panino).\n\n"}
{"id": "978046", "url": "https://cs.wikipedia.org/wiki?curid=978046", "title": "Han", "text": "Han\n\nHan může znamenat: \n\n\n\n\n"}
{"id": "978047", "url": "https://cs.wikipedia.org/wiki?curid=978047", "title": "Liberálně ekologická strana", "text": "Liberálně ekologická strana\n\nLiberálně ekologická strana vznikla v srpnu 2013 z iniciativy bývalého ministra životního prostředí Martina Bursíka, občanského aktivisty Matěje Hollana, bývalého ministra životního prostředí Ladislava Mika, bývalé ministryně pro lidská práva a národnostní menšiny Džamily Stehlíkové, režisérky Olgy Sommerové a sociálního ekologa Ivana Ryndy. Strana se snaží oslovit liberální voliče a hlásí se k nadčasovým politickým rozhodnutím a zodpovědnému životnímu stylu. Strana se hlásí k hodnotám prosazovaným Václavem Havlem, je proti relativizaci zločinů minulosti a komunismus je pro ni – stejně jako ostatní totalitní ideologie – s demokracií z povahy věci neslučitelný.\nStrana je reprezentována logem ve tvaru neúplných písmen LES v barevném odstínu čírkové modři podle návrhu Pavla Beneše, který je také autorem dalších designových předmětů.\n\nNa Ustavujícím sněmu strany dne 16. 2. 2014 byl předsedou strany jednomyslně zvolen Martin Bursík, 1. místopředsedkyní strany se stala režisérka Olga Sommerová a místopředsedou Ivan Rynda.\n\nParlamentních voleb v roce 2013 se strana neúčastnila, protože neuspěla při vyjednávání o společných kandidátkách s KDU-ČSL a jak také sama uváděla, nechtěla tříštit síly na pravé části politického spektra. Prvních voleb, kterých se strana LES účastnila, byly volby do Evropského parlamentu konané na konci května následujícího roku. Zde ale vyšla naprázdno, protože ji podpořilo pouhých 7514 voličů, což pro ni znamenalo zisk pouhých 0,49 % hlasů.\n\nNa sněmu strany dne 25. června 2017 byl ve funkci předsedy znovu potvrzen Martin Bursík a první místopředsedkyní byla opět zvolena Olga Sommerová. Řadovými místopředsedy se stali Ladislav Miko, Džamila Stehlíková, Kateřina Dejmalová a Jan Balcar.\n\nV říjnu 2016 se stala senátorkou ve volebním obvodě číslo 22 Renata Chmelová, koaliční kandidátka nominovaná KDU-ČSL, Piráti, DPD a Liberálně ekologickou stranou.\n\nKlasický liberální koncept svobody rozšiřuje LES o odpovědnost vůči budoucím generacím, zakotvenou ve své ekologické ideologii. Svoboda jednotlivce pro ekologické liberály nekončí pouze tam, kde zasahuje do svobod druhých, ale také tam, kde ohrožuje svobody budoucích generací.\n\nZákladním dokumentem Liberálně ekologické strany, který má být východiskem budoucích politických aktivit je představený Manifest LES. Tento dokument v sobě shrnuje základní východiska budoucího programu strany.\n\n"}
{"id": "978048", "url": "https://cs.wikipedia.org/wiki?curid=978048", "title": "Bazilika Panny Marie Královny míru", "text": "Bazilika Panny Marie Královny míru\n\nBazilika Panny Marie Královny míru (francouzsky \"Basilique Notre-Dame de la Paix\") je kostel se statutem basilica minor v hlavním městě Pobřeží slonoviny, v Yamoussoukru. Byla otevřena roku 1990 a v je jedním z největších kostelů na světe.\n\nVýstavbu baziliky inicioval bývalý katolický prezident Félix Houphouët-Boigny. Byla postavena z mramoru podle návrhu architekta Pierra Fakhouryho. Stavba probíhala mezi lety 1985–1989. Jako hlavní stavební materiál byl použit mramor. Zaujímá plochu 30 000 m² a její věž dosahuje výšky až 158 m. 10. září 1990 ji vysvětil papež Jan Pavel II. při návštěvě země. Je spravována polskými pallotiny.\n\nPrezident Pobřeží slonoviny, Félix Houphouët-Boigny, vybral v roce 1983 Yamoussoukro jako nové hlavní město státu. Součástí plánů města bylo to, že prezident chtěl nechat postavit největší kostel světa. Jeho plán se potkal s kontroverzemi. Papež Jan Pavel II. souhlasil s vysvěcením kostela pod podmínkou, že v jeho blízkosti bude postavena i nemocnice.\n\n"}
{"id": "978050", "url": "https://cs.wikipedia.org/wiki?curid=978050", "title": "Marcell Komor", "text": "Marcell Komor\n\nMarcell Komor (7. listopadu 1868 Budapešť, Rakousko-Uhersko – 29. listopadu 1944 Deutschkreutz, Rakousko) byl maďarský architekt. Jednalo se o jednoho z předních představitelů maďarské architektury usilující na přelomu 19. a 20. století o vlastní národní styl. Zahynul jako oběť fašistické perzekuce.\n\nStudoval na Vysoké škole technické v Budapešti. Po absolvování byl pracovníkem stavební firmy \"Hauszmann-Czigler\" a v roce 1897 se stal jako jednatřicetiletý spoluvlastníkem stavební kanceláře v Budapešti.\n\nV roce 1897 navázal spolupráci s Dezső Jakabem (1864–1932). Stavby, které navrhovali společně, mají typický novobarokní ráz, který se stal součástí oficiální prezentace Habsburské monarchie. Podle jejich projektů byla vybudována například bývalá Lidová opera, městské, dnes Erkelovo divadlo, park spolu se sanatoriem v Budapešti, radnici v Subotici a Marosille, společenský dům v Syentési a v Oradeji. Oba byli žáky Ödöna Lechnera. Typický \"lechnerovský styl\" se u nich ale projevil jen ojediněle a to například na dvorních fasádách bratislavské Reduty, kde se objevují měkké organické okenní šambrány typické pro lechnerovskou secesi. Nevydali se však cestou osobité lechnerovské architektury, nýbrž si zvolili vlastní historizující styl, odkazují na dědictví baroka.\n\n\n"}
{"id": "978052", "url": "https://cs.wikipedia.org/wiki?curid=978052", "title": "Zbrush", "text": "Zbrush\n\nZbrush je profesionální grafický editor pro 3D a 2.5D modelování, texturování a malbu. Primární funkcí programu je vytváření highpoly modelů pro digitální animace, filmy a hry. \n\nZbrush používá dynamickou změnu rozlišení modelu (počtu polygonů), tzv. subdivision levels, při zachování možnosti návratu k nižším úrovním bez ztráty informací. Díky tomu je možné zpětně generovat normálovou mapu nebo displacement mapu pro původní lowpoly model. 3D model může být umístěn na virtuální plátno a převeden na 2.5D pomocí technologie tzv. pixolů. V takovém případě lze stále měnit osvětlení a další vlastnosti, avšak plná 3D reprezentace je ztracena. Takto lze na plátno umístit mnohem více modelů, než by bylo možné v 3D režimu.\n\nZbrush byl vyvinut společností Pixologic, založenou Oferem Alonem a Jackem Rimokhem. Program byl prezentován v roce 1999 na konferenci SIGGRAPH. Demo verze 1.55 byla vydána v roce 2002 a verze 3.1 v roce 2007. Zbrush 4 pro Windows a Mac OS byl oznámen 21. dubna 2009 pro srpnové vydání, ale byl následně odložen. V září stejného roku byla vydána verze 3.5 s některými funkcemi plánovanými pro Zbrush 4.\n\nPixol je datová struktura pro ukládání obrazových informací v 2.5D. Podobně jako pixel obsahuje X a Y souřadnice na virtuálním plátně a hodnotu barvy. Navíc však přidává informace o materiálu, Z souřadnici (hloubku od kamery) a orientaci (normálu).\n\nMezi hlavní funkce programu patří:\nZbrush umožňuje tvarovat 3D model podobným způsobem jako sochař. Využívá k tomu 3D štětce (), které určitým způsobem ovlivňují povrch modelu. Funkce štětců se liší od posouvání části modelu či přidávání objemu po vyhlazování nebo zploštění povrchu. Každý štětec přitom má dodatečné nastavení funkce.\n\nPolypainting je metoda malby na povrch objektu s možností následného exportu textury pro 3D model. Hodnota barvy je uložena společně s každým vertexem modelu a rozlišení malby tedy závisí na počtu polygonů modelu.\n\nDynamesh umožňuje dynamickou změnu topologie modelu při zachování konstantní hustoty polygonů. Po změně modelu, která způsobí přílišné natažení polygonů je možné model regenerovat a dynamesh přidá v tomto místě dodatečné vertexy. Další funkcí dynamesh je spojení protínajících se povrchů, podobné booleanovským operacím.\n\n\n"}
{"id": "978053", "url": "https://cs.wikipedia.org/wiki?curid=978053", "title": "4K!", "text": "4K!\n\n4K!, celým názvem , byla levicová politická strana v Maďarsku, která se mezi lety 2012 a 2016 pokusila zaujmout mladou generaci a levicově smýšlející voliče v Budapešti a velkých městech.\n\nHnutí 4K! – Negyedik Köztársaság Mozgalom (\"4K! - Hnutí Čtvrtá republika\") vzniklo ve druhé polovině roku 2007, jako přátelská organizace mladých lidí s aktivním přístupem k životu. Na politickou stranu se přeorganizovala na jaře 2012, s cílem kandidovat v parlamentních volbách 2014. Zastávala vlastenecké a sociálnědemokratické ideje, ale vyslovila se i pro legalizaci marihuany. V parlamentních volbách 2014\nstrana získala 1 897 hlasů, 0,04%. Ve volbách do Evropského parlamentu v témže roce nekandidovala.\nDne 9. října 2016 strana ukončila činnost a byla rozpuštěna.\n\n\n"}
{"id": "978058", "url": "https://cs.wikipedia.org/wiki?curid=978058", "title": "Seznam kulturních památek v Plzni-Severním Předměstí", "text": "Seznam kulturních památek v Plzni-Severním Předměstí\n\n"}
{"id": "978059", "url": "https://cs.wikipedia.org/wiki?curid=978059", "title": "Seznam kulturních památek v Bolevci", "text": "Seznam kulturních památek v Bolevci\n\n"}
{"id": "978060", "url": "https://cs.wikipedia.org/wiki?curid=978060", "title": "Seznam kulturních památek v Plzni-Východním Předměstí", "text": "Seznam kulturních památek v Plzni-Východním Předměstí\n\n"}
{"id": "978061", "url": "https://cs.wikipedia.org/wiki?curid=978061", "title": "Seznam kulturních památek v Božkově (Plzeň)", "text": "Seznam kulturních památek v Božkově (Plzeň)\n\n"}
{"id": "978062", "url": "https://cs.wikipedia.org/wiki?curid=978062", "title": "Seznam kulturních památek v Koterově", "text": "Seznam kulturních památek v Koterově\n\n"}
{"id": "978063", "url": "https://cs.wikipedia.org/wiki?curid=978063", "title": "Seznam kulturních památek v Plzni-Jižním Předměstí", "text": "Seznam kulturních památek v Plzni-Jižním Předměstí\n\n"}
{"id": "978064", "url": "https://cs.wikipedia.org/wiki?curid=978064", "title": "Seznam kulturních památek v Doubravce (Plzeň)", "text": "Seznam kulturních památek v Doubravce (Plzeň)\n\n"}
{"id": "978067", "url": "https://cs.wikipedia.org/wiki?curid=978067", "title": "Lectio selecta", "text": "Lectio selecta\n\nLectio selecta je způsob výběru perikop z Bible pro čtení při bohoslužbách, při němž se nebere zřetel na jejich pořadí v rámci určité biblické knihy, nýbrž jen jejich obsah. Uplatňuje se zejména o slavnostech a svátcích, jakož i ve velikonočními triduu a o nedělích v době adventní, vánoční a postní.\n\n"}
{"id": "978068", "url": "https://cs.wikipedia.org/wiki?curid=978068", "title": "Seznam kulturních památek v Hradišti (Plzeň)", "text": "Seznam kulturních památek v Hradišti (Plzeň)\n\n"}
{"id": "978069", "url": "https://cs.wikipedia.org/wiki?curid=978069", "title": "Seznam kulturních památek v Křimicích", "text": "Seznam kulturních památek v Křimicích\n\n"}
{"id": "978073", "url": "https://cs.wikipedia.org/wiki?curid=978073", "title": "Štefan Slanina", "text": "Štefan Slanina\n\nŠtefan Slanina (23. prosince 1926 – 1. června 2007) byl slovenský fotbalista, obránce.\n\nV československé lize hrál za Spartak Trnava. Nastoupil ve 187 ligových utkáních a dal 6 gólů.\n\n"}
{"id": "978075", "url": "https://cs.wikipedia.org/wiki?curid=978075", "title": "Lotyšsko na Zimních olympijských hrách 2014", "text": "Lotyšsko na Zimních olympijských hrách 2014\n\nLotyšsko se účastnilo Zimní olympiády 2014. Zastupovalo ji 58 sportovců v 9 sportech.\n\n"}
{"id": "978079", "url": "https://cs.wikipedia.org/wiki?curid=978079", "title": "Edmond de Goncourt", "text": "Edmond de Goncourt\n\nEdmond Louis Antoine Huot de Goncourt (26. květen 1822, Nancy – 16. červenec 1896, Draveil) byl francouzský spisovatel, literární kritik a vydavatel.\n\nJeho prozaické dílo bývá řazeno k realismu, či naturalismu. Dnes je již jen málo čteno, populární zůstává však jeho deník, který byl vydán posmrtně a jenž bývá považován za cenné svědectví o kulturním světě 2. poloviny 19. století. Goncourt v něm mj. dal nahlédnout do svých antirepublikánských, často silně antisemitských názorů, otevřeně zde hovoří o nemoci svého bratra (syfilis) a obsahuje i mnoho urážek umělců a osobností té doby.\n\nŘadu prací napsal spolu se svým bratrem Julesem de Goncourt. S ním také založil Académie Goncourt, která od roku 1903 uděluje každoročně tzv. Goncourtovu cenu nejlepšímu prozaickému dílu psanému ve francouzštině. Z ceny se postupem doby stalo nejprestižnější francouzské literární ocenění.\n\nSpolečně s bratrem je také pohřben, a to na pařížském hřbitově Montmartre.\n\n\n\n"}
{"id": "978082", "url": "https://cs.wikipedia.org/wiki?curid=978082", "title": "Kravařov", "text": "Kravařov\n\nKravařov (dříve též Hadrunek) je vesnice a samostatná základní sídelní jednotka, tvořící východní část Komárova v Opavě. Zároveň se jedná o součást moravských enkláv ve Slezsku. Kravařov zahrnuje veškerá čísla popisná východně od domů s čísly popisnými 337, 219, 218, 217, 213 a 237. \n\nPrvní písemná zmínka o Kravařovu pochází z roku 1575. Osada Hadrunek spadala po roce 1850 pod obec Suché Lazce. K 1. únoru 1970 byla připojena k Opavě jako část obce s vlastním katastrálním územím. K 1. lednu 1980 pak Kravařov přišel o status části obce a stal se plnou součástí Komárova. Název dnes připomíná Kravařovská ulice. V současnosti zástavba Kravařova srůstá s východní zástavbou původního Komárova.\n\n"}
{"id": "978084", "url": "https://cs.wikipedia.org/wiki?curid=978084", "title": "AGM-122 Sidearm", "text": "AGM-122 Sidearm\n\nMotorola AGM-122 Sidearm (zkratka znamená Sidewinder Anti-Radiation Missile) byla americká protiradiolokační řízená střela vzduch-země (air-to-ground missile). Jednalo se o konverzi protiletadlové řízené střely krátkého doletu AIM-9C Sidewinder. Nebyla plánována jako náhrada jiných protiradiolokačních střel AGM-88 HARM (sofistikovanějších a dražších), sloužila k vlastní obraně letadel US Navy a US Army proti radarovým systémům protiletecké obrany. Původně byla zamýšlena americkým námořnictvem pro vybavení stíhacích letounů Vought F-8 Crusader. Ve výzbroji ji poté měly např. vrtulníky Bell AH-1 SuperCobra, AH-64 Apache a letouny AV-8 Harrier a A-4 Skyhawk. Jelikož rozměry střely zůstaly oproti Sidewinderu nezměněny, bylo možné ji nosit na stejném typu závěsníků. Změnila se však naváděcí soustava.\n\nStřela měla dosah 16,5 km, vážila 88 kg a letěla rychlostí až 2,3 Machu.\n\n\n"}
{"id": "978087", "url": "https://cs.wikipedia.org/wiki?curid=978087", "title": "Podnebí Ruska", "text": "Podnebí Ruska\n\nPodnebí Ruska je vzhledem k velikosti státu různorodé. Země leží v několika podnebných pásech od polárního ledového v zemi Františka Josefa, po subtropické pásmo na pobřeží Černého a Kaspického moře. V Rusku se nachází místo, kde byla naměřena nejnižší teplota na severní polokouli a to v Ojmjakonu v Jakutské republice. I přesto, že jsou ruské zimy na drtivé většině území kruté, léta bývají teplá a na jihu západosibiřské roviny a mezi Černým a Kaspickým mořem mohou být i velmi horká. Většina území Ruska leží v subpolárním podnebném pásu. V zimě je v celém Rusku trvalá (alespoň několik dní za sebou) sněhová pokrývka (vyjma černomořského pobřeží).\n\nV této části Ruska je oproti zbytku území, zimní počasí mírnější a i přesto, že je průměrná lednová teplota asi o 3-4 stupně nižší než v Česku, nebývají nejnižší teploty v roce o moc nižší než na většině českého území. Rozdíl je v trvání mrazivého počasí, které nepřerušují, tak časté teplé fronty ze západu a tak mrazy v Česku trvající maximálně týden, mohou v Moskvě přetrvávat i po dobu 2-4 týdnů. Léto je v okolí Moskvy podobně teplé jako na Moravě, ale směrem na jih od Moskvy jsou léta teplejší a výrazně sušší. Směrem na sever naopak chladnější a deštivější. Směrem dále za Moskvu se kontinentálnost počasí zesiluje.\n\nČernomořské pobřeží suchem nijak extrémně netrpí, ale směrem k východu srážek ubývá a u pobřeží Kaspického moře je dokonce polopoušť. Naopak v podhůří Kavkazu jsou srážky časté. Kromě Kavkazu je tato oblast velmi teplá a u černomořského pobřeží neklesají ani průměrné lednové teploty pod bod mrazu. Směrem do vnitrozemí a na východ se ale v zimním období ochlazuje. Léta jsou zde nejteplejší v celém Rusku a letní teploty mohou dosahovat až 40 stupňů Celsia.\n\nJe sušší než evropská část, roční srážkové úhrny jsou kolem 500 mm. Za pohořím Ural zimní mrazy velmi zesilují a -30 °C tam není žádná výjimka. Letní počasí je podobné jako v evropské části. Převládá slunečné počasí.\n\nSibiř je především hornatá a proto je vlhčí než zbytek Ruska. Léta v povodí řeky Leny a na jižní Sibiři jsou teplá (průměrná červencová teplota je kolem 20 °C), ale zbytek Sibiře je kvůli své vyšší nadmořské výšce o mnoho studenější. Jihovýchodní Sibiř (u Mandžuska) je zajímavá tím, že se v ní střídají horká a velmi deštivá léta se slunečnými a suchými zimami. Horské oblasti na severovýchod od řeky Leny jsou extrémně studené, nejstudenější místo je zde Ojmjakon, kde je průměrná lednová teplota -46,4 °C.\n\nV těchto místech je polární nebo subpolární klima. Teploty jsou zde stálejší, v zimě do -30 °C, na východě do -40 °C a v létě jsou maximální denní teploty v nejteplejších dnech okolo 20 °C. Na ostrovech jsou léta chladnější. Na území Nové Země bývá okolo 10 °C a na souostroví Františka Josefa letní teploty nedosahují ani 5 °C. Letní teploty jsou většinou nedostatečné k tomu, aby zde mohly vegetovat větší rostliny a stromy.\n\n"}
{"id": "978088", "url": "https://cs.wikipedia.org/wiki?curid=978088", "title": "Malta na zimních olympijských hrách", "text": "Malta na zimních olympijských hrách\n\nMalta na zimních olympijských hrách startuje od roku 2014. Toto je přehled účastí, medailového zisku a vlajkonošů na dané sportovní události.\n"}
{"id": "978089", "url": "https://cs.wikipedia.org/wiki?curid=978089", "title": "Alberto Calderón", "text": "Alberto Calderón\n\nAlberto Pedro Calderón (14. září 1920, Mendoza, Argentina − 16. dubna 1998, Chicago, Illinois, USA) byl argentinský matematik. Zabýval se především parciálními diferenciálními rovnicemi a singulární integrálními operátory. V oblasti singulárních integrálních operátorů, společně se svým školitelem, Antonim Zygmundem, přinesl důležitý výsledek, známý jako Calderónova-Zygmundova lemma. Je nositelem několika vědeckých ocenění, mj. Wolfovy ceny za matematiku za rok 1989.\n"}
{"id": "978090", "url": "https://cs.wikipedia.org/wiki?curid=978090", "title": "Tonga na zimních olympijských hrách", "text": "Tonga na zimních olympijských hrách\n\nTonga na zimních olympijských hrách startuje od roku 2014. Toto je přehled účastí, medailového zisku a vlajkonošů na dané sportovní události.\n"}
{"id": "978092", "url": "https://cs.wikipedia.org/wiki?curid=978092", "title": "Napáječ", "text": "Napáječ\n\nNapáječ může být \n"}
{"id": "978093", "url": "https://cs.wikipedia.org/wiki?curid=978093", "title": "Paraguay na zimních olympijských hrách", "text": "Paraguay na zimních olympijských hrách\n\nParaguay na zimních olympijských hrách startuje od roku 2014. Toto je přehled účastí, medailového zisku a vlajkonošů na dané sportovní události.\n"}
{"id": "978094", "url": "https://cs.wikipedia.org/wiki?curid=978094", "title": "Zimbabwe na zimních olympijských hrách", "text": "Zimbabwe na zimních olympijských hrách\n\nZimbabwe na zimních olympijských hrách startuje od roku 2014. Toto je přehled účastí, medailového zisku a vlajkonošů na dané sportovní události.\n"}
{"id": "978096", "url": "https://cs.wikipedia.org/wiki?curid=978096", "title": "Východní Timor na zimních olympijských hrách", "text": "Východní Timor na zimních olympijských hrách\n\nVýchodní Timor na zimních olympijských hrách startuje od roku 2014. Toto je přehled účastí, medailového zisku a vlajkonošů na dané sportovní události.\n"}
{"id": "978107", "url": "https://cs.wikipedia.org/wiki?curid=978107", "title": "Michnovka-Pravy", "text": "Michnovka-Pravy\n\nPřírodní památka Michnovka-Pravy je zvláště chráněné území nalézající se na katastrech vesnic Michnovka a Pravy.\n\nPřírodní památka Michnovka-Pravy se nachází severozápadně od obce Pravy na výměře 3,37 ha. Jedná se o dvě menší bezodtokové tůně na ploše tvořené částečně spontánně vzniklým lesem a částečně ruderalizovanými travinobylinnými porosty (původně třešňový sad). Na západní straně je lokalita ohraničená silnicí Michnovka-Pravy, z jižní strany dálnicí D11.\n\nPředmětem ochrany v přírodní památce jsou populace obojživelníků a jejich biotop (stanoviště jejich rozmnožování a zimoviště) zejména čolka velkého (\"Triturus cristatus\") a dalších vzácných a ohrožených druhů živočichů a rostlin. Cílem vyhlášení přírodní památky je zejména zachování vhodných tůněk pro jejich rozmnožování.\n"}
{"id": "978109", "url": "https://cs.wikipedia.org/wiki?curid=978109", "title": "Adam Moseley", "text": "Adam Moseley\n\nAdam Moseley (* 1957) je britský hudební producent a zvukový inženýr. Svou kariéru zahájil koncem sedmdesátých let jako asistent ve studiu Trident Studios v Londýně. Roku 1981 se přestěhoval do New Yorku, kde pracoval ve studiích Sorcerer Sound a Park South Studios; později se přestěhoval zpět do Londýna a od roku 1996 žil v Los Angeles. Je majitelem hudebního vydavatelství Accidental Muzik. Dlouhodobě spolupracuje s velšským hudebníkem a skladatelem Johnem Calem, a to jak na jeho albech, tak například na hudbě k filmu \"Paul Sanchez est revenu!\" (2018)\n\n"}
{"id": "978113", "url": "https://cs.wikipedia.org/wiki?curid=978113", "title": "Panini (sendvič)", "text": "Panini (sendvič)\n\nPanini (jednotné číslo \"panino\") je italský výraz pro sendvič připravený z jiného než plátkovaného chleba (takové sendviče se v Itálii nazývají \"tramezzino\").\n\nPanini se typicky připravují z ciabatty, michetty či z bagety. Chléb se podélně rozřízne a vyplní lahůdkovou náplní, jako je salám, šunka, sýr, mortadela či jiné pochoutkové potraviny. Někdy se podávají teplé, ohřáté na grilu či v mikrovlnné troubě. \n\nSendvič připravený z plátkového chleba se v Itálii nenazývá \"panino\", ale toust a obvykle se plní šunkou a několika plátky sýra, načež se rozpéká v toustovači. \n\nOblíbená středoitalská verze panini se plní plátky vepřové porchetty pečené se solí, rozmarýnem a šalvějí. \n\nPrvní písemné záznamy o předchůdcích těchto sendvičů se sice objevily v italských kuchařských knihách již v 16. století a první americké zmínky o nich se datují do roku 1956, nicméně tento pokrm přišel v milánských barech zvaných \"paninoteche\" do kurzu až v 70. a 80. letech 20. století. \n"}
{"id": "978115", "url": "https://cs.wikipedia.org/wiki?curid=978115", "title": "Smíšené družstvo na Letních olympijských hrách 1896", "text": "Smíšené družstvo na Letních olympijských hrách 1896\n\nSmišené družstvo bylo vytvořeno na letních olympijských hrách 1896 kvůli soutěži ve čtyřhře v tenisu.\n\n"}
{"id": "978121", "url": "https://cs.wikipedia.org/wiki?curid=978121", "title": "Matelica", "text": "Matelica\n\nMatelica je italská obec v provincii Macerata v oblasti Marche.\n\nV roce 2012 zde žilo 10 187 obyvatel.\n\nApiro, Castelraimondo, Cerreto d'Esi (AN), Esanatoglia, Fabriano (AN), Fiuminata, Gagliole, Poggio San Vicino, San Severino Marche\n\nZdroj: \n\n"}
{"id": "978123", "url": "https://cs.wikipedia.org/wiki?curid=978123", "title": "Ras el-Hanout", "text": "Ras el-Hanout\n\nRas el hanout či rass el hanout ( رأس الحانوت \"raʾs al-ḥānūt\") je severoafrická směs koření, která obvykle obsahuje skořici, muškátový oříšek, kardamom, kurkumu, nové koření, hřebíček, chilli a pepř. Její arabský název znamená „vrchol obchodu“ a naznačuje, že jde o to nejlepší koření, které může obchodník nabídnout. Tato směs se používá do celé řady pikantních pokrmů. Někdy se vtírá do masa, jindy se přimíchává do rýže.\n\nNeexistuje žádná definitivní či přesně určená kombinace koření, jež by tvořila ten pravý ras el hanout. Každá společnost, obchodník či jednotlivec může mít svoje vlastní složení směsi, jež se může skládat z tuctu různých druhů koření. K obvykle používaným přísadám uvedeným výše se často přidává ještě pískavice, mletá sladká paprika a římský kmín. Některé kořenící přísady mohou být typické pouze pro určitou oblast, jako například plody jeřábu ptačího, šáchor jedlý, rajský pepř, kořen kosatce německého, drmek obecný, pepř kubebový či sušená růžová poupata. Přísady se mohou před rozemletím a smícháním také opražit.\n\nV minulosti se do ras el hanoutu někdy pro své afrodisiakální účinky přimíchávaly i španělské mušky, ale jejich prodej byl v Maroku v 90. letech 20. století zakázán.\n"}
{"id": "978124", "url": "https://cs.wikipedia.org/wiki?curid=978124", "title": "Esanatoglia", "text": "Esanatoglia\n\nEsanatoglia je italská obec v provincii Macerata v oblasti Marche.\n\nV roce 2012 zde žilo 2 127 obyvatel.\n\nFabriano (AN), Fiuminata, Matelica\n\nZdroj: \n\n"}
{"id": "978125", "url": "https://cs.wikipedia.org/wiki?curid=978125", "title": "Honda VT 125C Shadow", "text": "Honda VT 125C Shadow\n\nHonda VT125C Shadow je motocykl kategorie cruiser, vyvinutý firmou Honda, vyráběný v letech 1999–2009. Jeho předchůdcem byl model Honda CA 125 Rebel.\n\nJe součástí modelové řady chopperů a cruiserů Shadow, kam dále patří větší modely VT 600C, VT 750 a VT 1100. I když má objem jen 125 cm³, svým vzhledem a proporcemi je podobná větším motorkám. Vzhledem k objemu motoru a výkonu do 15 koní je možno na ní jezdit už od 16 let. Motor je klasický dvouválec do V, ale chlazený kapalinou a s maximálním výkonem a kroutícím momentem až okolo 10 000 ot./min. Výfuky jsou svedeny do jedné koncovky.\n\n\n"}
{"id": "978130", "url": "https://cs.wikipedia.org/wiki?curid=978130", "title": "Mir (display server)", "text": "Mir (display server)\n\nMir je počítačový display server pro Linux, vyvíjený společností Canonical Ltd. Jeho účelem je, aby nahradil stávající X Window System pro systém Ubuntu.\n\nMir byl ohlášen společností Canonical Ltd. 4. března 2013. Byl vyvíjen jako základ vývoje rozhraní Unity 8, další generace rozhraní Unity.\n\nMir, stejně jako Wayland, je postaven na EGL a používá některé originální prvky vyvinuté pro Wayland například Mesa 3D – EGL implementaci a vrstvu libhybris Kompatibilní verze pro X, XMir, je založena na XWaylandu.\n\nDalší části infrastruktury použité v Mir původně vznikly pro Android. Tyto části zahrnují „androidí“ vstupní zásobník. a Protocol Buffers. Detaily implementace správy paměti, stejně jako u androidu, využívá server-allocated buffers, které zaměstnanec Canonicalu Christopher Halse Rogers označil jako potřebné pro „svět ARMu a grafický zásobník systému Android“.\n\nPodle Ryana Paula z Ars Technica,\nK září 2013 je jediné počítačové prostředí, které má nativní podporu pro Mir, Unity 8 od Canonicalu.\nŽádná další linuxová distribuce neoznámila plány integrovat Mir jako výchozí display manager.\n\nMezi derivacemi Ubuntu, využívající jiné prostředí než Unity, vývojáři Xubuntu v srpnu 2013 oznámili, že by rádi ohodnotili funkční Xfce přes Xmir, ale po třech týdnech se rozhodli od tohoto upustit.\n\nV červnu 2013 Canonical veřejně oznámil dosažení milníku ve vývoji Mir a připravenost nasazení XMir s Unity 7 jako výchozí a čistý X11 jako nouzové řešení v Ubuntu 13.10, odstranění X11 v Ubuntu 14.04 LTS, a Unity 8 běžící nativně na Mir od Ubuntu 14.10.\nPozději Canonical odložil jejich plány s Mir pro osobní počítače a nepoužil XMir jako výchozí server v Ubuntu 13.10. Ubuntu Touch má nicméně za cíl doručit Mir ve smartphone verzi Unity 8.\n\nV březnu 2013 byl Mir označen Canonicalem jako náhrada za display server X.Org v Ubuntu. V roce 2010 oznámil, že by mohl použít Wayland.\nObjevilo se několik obhajob i námitek od lidí se stejnými nebo ovlivněnými projekty.\n"}
{"id": "978132", "url": "https://cs.wikipedia.org/wiki?curid=978132", "title": "Fabriano", "text": "Fabriano\n\nFabriano je italské město v provincii Macerata v oblasti Marche.\n\nV roce 2012 zde žilo 30 982 obyvatel.\n\nCerreto d'Esi, Costacciaro (PG), Esanatoglia (MC), Fiuminata (MC), Fossato di Vico (PG), Genga, Gualdo Tadino (PG), Matelica (MC), Nocera Umbra (PG), Poggio San Vicino (MC), Sassoferrato, Serra San Quirico, Sigillo (PG)\n\nZdroj: \n\n"}
{"id": "978133", "url": "https://cs.wikipedia.org/wiki?curid=978133", "title": "Messala (kráter)", "text": "Messala (kráter)\n\nMessala je kráter typu valové roviny nacházející se jihozápadně od měsíčního moře Lacus Spei (Jezero naděje) poblíž severovýchodního okraje přivrácené strany Měsíce. Vzhledem ke své poloze je vidět ze Země zkresleně. Má průměr 124 km, jeho okrajový val je značně poznamenán dopady dalších těles (leží zde satelitní krátery Messala J a Messala  K na severním okraji a Messala B na jižním). Dno je relativně ploché, ačkoli zde lze nalézt několik povrchových nepravidelností. Kráter postrádá centrální pahorek.\n\nMessala sousedí na severu s menším kráterem Schumacher, jižně lze nalézt kráter Bernoulli a jihozápadně výrazný Geminus.\n\nPojmenován je podle židovského astronoma Ma-sa-Allaha, autora učebnic, které sloužily v Evropě k výuce ještě ve středověku.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "978134", "url": "https://cs.wikipedia.org/wiki?curid=978134", "title": "Sweet and Lowdown (album)", "text": "Sweet and Lowdown (album)\n\nSweet and Lowdown je druhá demonahrávka české skupiny The Fellas (dříve Goodfellas). Album vyšlo v říjnu roku 2009 pod hlavičkou labelu Indies MG Miloše Grubera. Producentem desky je Honza Horáček. Album vyšlo v Čechách v rámci časopisu Rock & Pop a posléze jako speciální eddice pod Indies MG. Demonahrávka včetně speciální edice obsahuje 8 písní přičemž speciální edice obsahovala také remixy Kaye Buriánka ze skupiny Sunshine na píseň \"Let Me Decide\", Jakuba Joshui Johánka ze skupiny \"100 Stupňů\" na píseň \"Online\" a Honzy Horáčka na píseň \"Rollin\". Dále skupina doplnila vydání o píseň \"London Blues\". Na desce se podíleli také Jan Ponocný jako autor písně \"Speakin' Of You\", Bradley Stratton ze skupiny \"Cirkus Praha\" jako rapper v písni \"Rollin\", Tereza Nekudová jako zpěvačka v písni Rollin', Tokhi jako perkusionista v písni \"No You Around\", Ondřej Smeykal jako hráč na didgeridoo v písni \"Let Me Decide\". \n\nZ alba dosud vyšel singl \"No You Around\"\n\n\nPozději přibyly písně:\n\n\n"}
{"id": "978135", "url": "https://cs.wikipedia.org/wiki?curid=978135", "title": "Boësses", "text": "Boësses\n\nBoësses je francouzská obec v departementu Loiret v regionu Centre-Val de Loire. V roce 2011 zde žilo 400 obyvatel.\n\nBeaumont-du-Gâtinais (Seine-et-Marne), Échilleuses, Gaubertin, Givraines\n\n\"Počet obyvatel\"\n\n"}
{"id": "978136", "url": "https://cs.wikipedia.org/wiki?curid=978136", "title": "Échilleuses", "text": "Échilleuses\n\nÉchilleuses je francouzská obec v departementu Loiret v regionu Centre-Val de Loire. V roce 2011 zde žilo 376 obyvatel.\n\nBeaumont-du-Gâtinais (Seine-et-Marne), Boësses, Bromeilles, Givraines, Grangermont, La Neuville-sur-Essonne, Puiseaux,\n\n\"Počet obyvatel\" \n\n"}
{"id": "978137", "url": "https://cs.wikipedia.org/wiki?curid=978137", "title": "Ladislav Čech", "text": "Ladislav Čech\n\nLadislav Čech (10. dubna 1864 Plzeň – ???)byl rakouský a český podnikatel a politik, na počátku 20. století poslanec Říšské rady.\n\nNarodil se v Plzni. Od mládí působil jako obchodník. Pobýval na praxi v Praze, ve Vídni i v Německu. Pak si založil v Praze papírnický obchod, který později vyrostl ve firmu \"I. L. Čech\" (papírnický velkoobchod a tovární výroba obchodních knih). Sídlila ve Štěpánské ulici v centru Prahy. Angažoval se v českých profesních spolcích obchodníků a podnikatelů. Byl prezidentem obchodního grémia v Praze. Město Plzeň mu udělilo čestné občanství. Zastával též funkci viceprezidenta Obchodní a živnostenské komory v Praze. Bydlel na Smíchově.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady za obvod Čechy 2. Usedl do poslanecké frakce Český klub (širší aliance českých, národně-konzervativních a liberálních subjektů). Mandát obhájil za týž obvod i ve volbách do Říšské rady roku 1911 a ve vídeňském parlamentu setrval až do zániku monarchie. K roku 1911 se profesně uvádí jako obchodník. Politicky patřil k mladočeské straně a roku 1908 byl kooptován do jejího výkonného výboru.\n\nNa přelomu 20. a 30. let 20. století čelil soudnímu procesu. Žalobu na něj podal plzeňský obchodník Král, kterému měl Čech za finanční odměnu zařídit přidělení zbytkového statku na Berounsku. Král se u soudu domáhal vrácení peněz, které Čechovi na prosazení této transakce poskytl. Krajský soud v Praze ho za to roku 1931 odsoudil na jeden měsíc podmíněně.\n\nV prosinci 1932 byl při přecházení ulice v Praze zachycen projíždějícím vozem a utrpěl těžký úraz (zlomenina žebra a vnitřní poranění). Ještě v roce 1934 ale oslavil \"v plné svěžesti\" své 70. narozeniny. Žil i v roce 1939, kdy oslavil 75. narozeniny.\n\nZa první republiky přestoupil do živnostenské strany. Funkcí ve straně se musel počátkem 30. let vzdát kvůli své soudní kauze.\n"}
{"id": "978140", "url": "https://cs.wikipedia.org/wiki?curid=978140", "title": "Václav Jílek (politik)", "text": "Václav Jílek (politik)\n\nVáclav Jílek (17. září 1867 Božkov – ???) byl rakouský a český statkář a politik, na počátku 20. století poslanec Českého zemského sněmu.\n\nPůvodně studoval medicínu, ale po smrti otce převzal rodinné zemědělské hospodářství v Božkově. Angažoval se v agrárním hnutí na Plzeňsku a podporoval družstevnictví. V domovském Božkově spoluzakládal organizaci Sokola a patřil mezi iniciátory založení pivovaru \"Světovar\". Až do roku 1927 byl členem Zemědělské rady.\n\nPočátkem 20. století se zapojil i do zemské politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Plzeň). Politicky se uvádí coby člen agrární strany.\n"}
{"id": "978141", "url": "https://cs.wikipedia.org/wiki?curid=978141", "title": "Bromeilles", "text": "Bromeilles\n\nBromeilles je francouzská obec v departementu Loiret v regionu Centre-Val de Loire. V roce 2011 zde žilo 316 obyvatel.\n\n\"Počet obyvatel\" \n\n"}
{"id": "978142", "url": "https://cs.wikipedia.org/wiki?curid=978142", "title": "Gravlax", "text": "Gravlax\n\nGravlax je pochoutka skandinávské kuchyně, která se připravuje ze syrového lososího masa. Vykostěné filety (kůže se obvykle ponechává) se obalí v hrubozrnné mořské soli, pískovém cukru a čerstvém kopru (někdy se přidává i alkohol, například vodka, aby ryba zkřehla) a nechají se nejméně dva dny marinovat v chladu. Pak se maso očistí a krájí na velmi tenké plátky. Podává se s tmavým chlebem a omáčkou \"hovmästarsås\" složenou z hořčice, oleje a sekaného kopru jako předkrm nebo součást švédských stolů.\n\nNázev pochází ze švédského výrazu \"gravad lax\" (pohřbený losos), protože původně se porce masa pro usnadnění fermentace zahrabávaly do písku.\n\n"}
{"id": "978144", "url": "https://cs.wikipedia.org/wiki?curid=978144", "title": "Biatlon na Zimních olympijských hrách 2014 – stíhací závod ženy", "text": "Biatlon na Zimních olympijských hrách 2014 – stíhací závod ženy\n\nStíhací závod žen na Zimních olympijských hrách 2014 se konal v úterý 11. února jako v pořadí druhý ženský závod biatlonu v lyžařském středisku v Centru biatlonu a běžeckého lyžování Laura nedaleko Krasné Poljany. Zahájení stíhacího závodu proběhlo v 19.00 hodin místního času UTC+4 (16.00 hodin SEČ).\n\nObhájkyní prvenství byla německá biatlonistka Magdalena Neunerová, která po sezóně 2011/12 ukončila profesionální kariéru a závodu se tak nezúčastnila.\n\nOlympijskou vítězkou se stala Běloruska Darja Domračevová, pro kterou to byla první zlatá medaile ze zimních olympijských her. Stříbro získala úřadující mistryně světa v téhle disciplíně norská závodnice Tora Bergerová. Třetí v pořadí skončila Slovinka Teja Gregorinová, která tak vybojovala první historickou medaili pro Slovinsko v biatlonu.\n\nNejlepší z Češek skončila Gabriela Soukalová, která se díky skvělé stíhací jízdě dokázala z 29. místa na startu posunout na 4. místo a těsně ji tak unikla medaile.\n\nDisciplinární komise Mezinárodního olympijského výboru 27. listopadu 2017 diskvalifikovala Rusky Olgu Viluchinovou a Janu Romanovovou pro porušení antidopingových pravidel.\n"}
{"id": "978145", "url": "https://cs.wikipedia.org/wiki?curid=978145", "title": "Gauss (kráter)", "text": "Gauss (kráter)\n\nGauss je kráter typu valové roviny nacházející poblíž severovýchodního okraje přivrácené strany Měsíce. Vzhledem ke své poloze je vidět ze Země velmi zkresleně. Má průměr 177 km, má okrajový val ve tvaru šestiúhelníku a lávou zatopené dno, které je poznamenáno dopady dalších těles (leží zde satelitní krátery Gauss B, E, F, G, W). Dno je relativně ploché, kráter postrádá centrální pahorek.\n\nGauss sousedí na severovýchodě s rozpadlým kráterem Riemann, jihozápadně lze nalézt menší krátery Berosus a Hahn.\n\nPojmenován je podle slavného německého matematika a fyzika Carla Friedricha Gausse, vynálezce magnetometru.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "978147", "url": "https://cs.wikipedia.org/wiki?curid=978147", "title": "Desmonts", "text": "Desmonts\n\nDesmonts je francouzská obec v departementu Loiret v regionu Centre-Val de Loire. V roce 2011 zde žilo 169 obyvatel.\n\n\"Počet obyvatel\" \n\n"}
{"id": "978148", "url": "https://cs.wikipedia.org/wiki?curid=978148", "title": "Zeno (kráter)", "text": "Zeno (kráter)\n\nZeno je impaktní kráter nacházející se východo-severovýchodně od měsíčního moře Lacus Spei (Jezero naděje) poblíž severovýchodního okraje přivrácené strany Měsíce. Vzhledem ke své poloze je vidět ze Země velmi zkresleně. Má průměr 65 km, jeho okrajový val je značně nepravidelný. Na dně se nachází malý centrální pahorek.\n\nZápado-severozápadně lze nalézt kráter Mercurius a východně kráter Boss.\n\nPojmenován je podle starořeckého astronoma a filosofa Zénóna z Kitia.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "978150", "url": "https://cs.wikipedia.org/wiki?curid=978150", "title": "The Frozen Borderline: 1968–1970", "text": "The Frozen Borderline: 1968–1970\n\nThe Frozen Borderline: 1968–1970 je kompilační album německé zpěvačky Nico, vydané v roce 2007 u vydavatelství Rhino Records. Obsahuje dvě její alba \"The Marble Index\" (1969) a \"Desertshore\" (1970) doplněná o různé dříve nevydané nahrávky, jako alternativní verze písní, demonahrávky či dříve nevydané písně. Producentem kompilace byl Andy Zax a o remastering se postaral Dave Schultz ve studiu Digiprep v Los Angeles.\n\nAutorkou všech skladeb je Nico.\n"}
{"id": "978151", "url": "https://cs.wikipedia.org/wiki?curid=978151", "title": "Denardo Coleman", "text": "Denardo Coleman\n\nDenardo Coleman (* 19. dubna 1956) je americký jazzový bubeník. Pochází z hudební rodiny; jeho otcem je jazzový saxofonista Ornette Coleman a matkou básnířka a zpěvačka Jayne Cortez. Na bicí začal hrát již ve svých šesti letech a když mu bylo deset, hrál na albu své otce \"The Empty Foxhole\"; později hrál ještě na dalších otcových albech \"Ornette at 12\" (1968) a na koncertním albu \"Crisis\" (1969). Koncem sedmdesátých let se stal plnohodnotným členem jeho doprovodné skupiny a nahrál s ním řadu dalších alb. Během své kariéry spolupracoval s řadou dalších hudebníků, mezi jkteré patří například Charnett Moffett, Pat Metheny a James Blood Ulmer.\n\n"}
{"id": "978152", "url": "https://cs.wikipedia.org/wiki?curid=978152", "title": "Iouri Podladtchikov", "text": "Iouri Podladtchikov\n\nIouri Iourеvich Podladtchikov (rusky Юрий Юрьевич Подладчиков, narozen 13. září 1988) je ruskošvýcarský snowboardista, jezdí v postavení goofy a na soutěžích se objevuje od roku 2000. V roce 2014 zvítězil na zimní olympiádě v Soči v závodech v U-rampě a obdržel zlatou medaili.\n\nRuský rodák Podladtchikov vyrostl v Davosu ve Švýcarsku, kde v roce 2000 začal jezdit na snowboardu. Do věku 17 let měl ruskou národnost, posléze se stal občanem Švýcarska.\n\nV roce 2008 dokončil Sportovní gymnázium v Davosu. Pod pseudonymem I-Pod zvítězil na závodech v U-Rampě v roce 2008, v prosinci téhož roku zvítěžil v anketě Zurich Sports. V roce 2010 skočil 14. na X Games.\n\nV roce 2013 zvítěžil na světovém šampionátu ve snowboardingu (pořádáno FIS), téhož roku na olympijských hrách ve Vancouveru se umístil na čtvrtém místě. Na olympijských hrách v roce 2014 získal zlatou medaili v mužské U-rampě.\n\nNa evropských zimních X Games v roce 2010 ustál skok \"Double McTwist 1260\", se kterým zvítězil a jako první obdržel skóre 98,00, toto skóre bylo druhé nejvyšší v historii zimních X Games. Podladtchikov je jednou z mála osob, která při soutěži provedla trik \"Double McTwist 1260\", dalšími jezdci, kteří tento trik provedli jsou Shaun White, Ben Stewart a Markus Malin.\n\nJeho trenéry jsou švýcaři Marco Bruni a Pepe Regazzi.\n\nPoužívá pseudonym \"IPod\", který pochází z \"i\" z jeho křestního jména a první slabíky z jeho příjmení.\n\nJe prvním jezdcem, kterému se povedlo provést trik pod názvem \"\"Cab Double cork 1440\"\" v U-rampě, trik nazval \"\"YOLO Flip\"\" (You Only Live Once, Život žiješ jen jednou).\n\n\n\n\n"}
{"id": "978153", "url": "https://cs.wikipedia.org/wiki?curid=978153", "title": "David Krakauer", "text": "David Krakauer\n\nDavid Krakauer (* 22. září 1956) je americký klarinetista. Začínal nejprve s klasickou hudbou a později jazzem; roku 1988 nastoupil do klezmerové skupiny The Klezmatics. V roce 2012 vydal album \"\" složené ze skladeb amerického hudebního skladatele a saxofonisty Johna Zorna. Se Zornem spolupracoval již v roce 1992, kdy s ním natočil album \"Kristallnacht\"; dále hrál na jeho albu \"Bar Kokhba\" (1996). U Zornovo vydavatelství Tzadik Records rovněž vydal řadu alb pod svým jménem.\n\n"}
{"id": "978154", "url": "https://cs.wikipedia.org/wiki?curid=978154", "title": "Eddington (kráter)", "text": "Eddington (kráter)\n\nEddington je nepravidelný kráter typu valové roviny nacházející se v západní části Oceánu bouří (Oceanus Procellarum) na přivrácené straně Měsíce. Má průměr 125 km, jeho dno je zatopeno bazaltickou lávou. Téměř celá jižní část okrajového valu chybí. Satelitní kráter Eddington P se nachází uvnitř hlavního kráteru.\n\nEddington těsně sousedí na západě s rozlehlým kráterem Struve, východo-jihovýchodně lze nalét menší Seleucus, jižně pak Krafft.\n\nPojmenován je podle anglického astrofyzika Arthura Eddingtona.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "978155", "url": "https://cs.wikipedia.org/wiki?curid=978155", "title": "Mark Mothersbaugh", "text": "Mark Mothersbaugh\n\nMark Mothersbaugh (* 18. května 1950) je americký zpěvák a hudební skladatel. V letech 1972 až 1991 a znovu od roku 1996 působí v rockové skupiny Devo. Od osmdesátých let se věnuje také skládání filmové hudby; mezi jeho díla patří hudba k filmům \"Legendy z Dogtownu\" (2005), \"21 Jump Street\" (2012) nebo \"Frajeři ve Vegas\" (2013). Mimo to se také věnuje malířské činnosti a vydal také několik sólových alb. Jeho bratrem je kytarista Bob Mothersbaugh, který rovněž působí ve skupině Devo.\n\n"}
{"id": "978157", "url": "https://cs.wikipedia.org/wiki?curid=978157", "title": "Zelená špalda", "text": "Zelená špalda\n\nZelená špalda či grünkern, někdy též zelená zrna či zelený kaviár je vlastně špalda, která byla sklizena ještě před dozráním, na začátku takzvané voskové zralosti zrn, a poté uměle usušena. Právě podle zelené barvy zrn dostal grünkern své jméno. Sklizené zelené zrní se suší asi při 120 °C, přičemž vzniká ono nezaměnitelné aroma zelené špaldy. Špalda pro tyto účely se pěstuje zejména kolem města Boxberg v jižním Německu.\n\n100 gramů zrn zelené špaldy obsahuje průměrně 11,6 % bílkovin, 63,2 % všech sacharidů, 2,7 % tuku, 8,8 % vlákniny a řadu minerálních látek, především fosfor (0,4 %), hořčík (0,13 %), draslík (0,45 %), železo (0,004 %) a sodík (asi 0,003 %).\n\nPrvní zmínka o grünkernu pochází z roku 1660. V té době panoval v Německu hladomor. Kvůli silným bouřkám, které často doprovázelo krupobití, sklízeli rolníci pšenici raději nezralou, aby si zachovali alespoň část úrody. Nezralé zrno pak sušili, díky čemuž se prodloužila doba, po kterou je bylo možné skladovat. \n\nAž do poloviny 19. století se grünkern sušil jen pro domácí potřebu. Od roku 1850 se začala zelená špalda využívat i v dalších odvětvích, vyráběl se z ní například slad pro pivovary. Po roce 1870 začala výroba tohoto zeleného jádra vzrůstat. Rozkvět zaznamenala zejména v období obou světových válek, kdy produkce vzrostla až na 6000 tun ročně. \n\nTradiční způsob přípravy zelené špaldy se používal asi do poloviny 20. století. Nezralá špalda se posekala, stonky se svázaly do svazků, od nichž se pomocí železných hřebenů oddělovaly klasy, jež se pak sušily v sušárnách, často umístěných kvůli nebezpečí požárů mimo města či obce. Centrální část sušárny zabíral rošt, pod nímž se topilo dřevem. Na něj se rozložily klasy s vysokým obsahem vody (až 50 %) a sušily se a pražily za teploty 120–180 °C. Při tomto procesu byl obsah vody v zrnech snížen až na 13 %. Špaldová zrna získala pražením typickou chuť a vůni. Pro další použití se zrna musela zbavit slupek a případně semlít.\n"}
{"id": "978158", "url": "https://cs.wikipedia.org/wiki?curid=978158", "title": "Desetinný zlomek", "text": "Desetinný zlomek\n\nDesetinný zlomek je takový zlomek, který má ve jmenovateli mocninu čísla 10 (např. 1/10, 35/100, 48/1 000, 89/10 000).\n\nDesetinné zlomky se využívají zejména pro převádění desetinných čísel na zlomky a opačně.\n\nPokud je třeba vyjádřit zlomek desetinným číslem bez použití desetinného zlomku, tak je nutné vydělit čitatele jmenovatelem.\n"}
{"id": "978160", "url": "https://cs.wikipedia.org/wiki?curid=978160", "title": "Obyčejná diferenciální rovnice", "text": "Obyčejná diferenciální rovnice\n\nObyčejné diferenciální rovnice jsou matematické rovnice, které obsahují neznámou funkci jedné nezávislé proměnné a její derivace. Název „\"obyčejné\"“ se používá jako protiklad k termínu parciální diferenciální rovnice, ve kterých se vyskytuje \"více než\" jedna nezávislá proměnná.\n\nNejjednodušší třídou obyčejných diferenciálních rovnic jsou lineární diferenciální rovnice, které mají řešení, jež lze sčítat a násobit koeficienty. Řešení těchto rovnic lze obvykle zapsat v analytickém tvaru pomocí elementárních funkcí. Naproti tomu obecné obyčejné diferenciální rovnice nemají aditivní řešení, nejsou lineární, a jejich řešení je mnohem komplikovanější; často je není možné ani vyjádřit v analytickém tvaru pomocí elementárních funkcí. Někdy lze přesná a analytická řešení obyčejných diferenciálních rovnic nalézt ve tvaru řady nebo integrálu. Pro řešení těchto diferenciálních rovnic se při ručních výpočtech nebo na počítači často používají grafické nebo numerické metody, které řešení aproximují a mohou dávat užitečné informace, často dostačující při neexistenci přesných analytických řešení.\n\nObyčejné diferenciální rovnice se objevují v nejrůznějších souvislostech v matematice i dalších vědách (přírodních i společenských): Jestliže změny popisujeme matematicky, nejpřesnější popis používá diferenciály a derivace. Pokud vyjádříme vztahy mezi funkcemi, jejich diferenciály a derivacemi pomocí rovnic, dostaneme diferenciální rovnice popisující změnu, vývoj nebo dynamiku jevů. Určité veličiny jsou často definovány jako rychlost změny jiných veličin (časová derivace) nebo jejich gradienty (spády), a jejich vzájemné vztahy lze přirozeně popsat diferenciálními rovnicemi.\n\nZvláštní matematický obor zahrnuje geometrii a analytickou mechaniku. Vědecké obory zahrnují větší část fyziky a astronomie (nebeská mechanika), geologie (modelování počasí), chemie (dynamika reakcí), biologie (infekční nemoci, genetické změny), ekologie a modelování populace (soutěžení populací), ekonomiku (vývoj kurzů akcií, úrokových sezeb a tržní rovnováha změn ceny).\n\nStudiem diferenciálních rovnic se zabývalo mnoho matematiků, mezi jinými Isaac Newton, Gottfried Wilhelm Leibniz, Bernoulliovi, Jacopo Riccati, Alexis Claude Clairaut, Jean le Rond d'Alembert a Leonhard Euler, kteří přispěli k rozvoji tohoto oboru.\n\nJednoduchých příkladem diferenciální rovnice je Newtonův druhý pohybový zákon – vztah mezi polohou \"x\" hmotného bodu, na který působí síla \"F\", a časem \"t\" vede k diferenciální rovnici\n\npro pohyb hmotného bodu s konstantní hmotností \"m\". Pokud \"F\" závisí na poloze \"x\"(\"t\") částice v čase \"t\", neznámá funkce \"x\"(\"t\") se objevuje na obou stranách diferenciální rovnice, jak je zřejmé ze zápisu \"F\"(\"x\"(\"t\")).\n\nV následujícím textu je \"y\" závislá proměnná a \"x\" nezávislá proměnná, takže \"y\" = \"y\"(\"x\") je neznámá funkce proměnné \"x\". Různí autoři používají různé zápisy diferenciálu, podle toho, jaká notace nejlépe vyhovuje zadané úloze. Pro \"diferenciály\" se obvykle používá Leibnizova notace (\"dy/dx\",\"d\"\"y/dx\"...\"dy/dx\"), zatímco pro provádění integrace je vhodnější Newtonova a Lagrangeova notace (\"y′\",\"y′′\", ... \"y\"), kterou lze kompaktně zapsat derivace libovolného řádu.\n\nObyčejnou diferenciální rovnici řádu \"n\" lze obecně zapsat ve tvaru:\n\nkde formula_3 je hledané funkce.\n\nPokud lze rovnici zapsat ve tvaru\n\npak říkáme, že je rovnice rozřešena vzhledem k nejvyšší derivaci.\n\nExistují další klasifikace diferenciálních rovnic:\n\n\n\n\n\nNěkolik spojených diferenciálních rovnic vytváří soustavu rovnic. Jestliže y je vektor, jehož prvky jsou funkce; y(\"x\") = [\"y\"(\"x\"), \"y\"(\"x\")..., \"y\"(\"x\")] a F je vektorová funkce proměnné y a jejích derivací, pak\n\nje \"explicitní soustava obyčejných diferenciálních rovnic\" \"řádu nebo dimenze\" \"m\". Ve formě sloupcového vektoru:\n\nFunkce obecně nemusí být lineární. V \"implicitním\" tvaru lze soustavu obyčejných diferenciálních rovnic zapsat takto:\n\nkde 0 = (0, 0... 0) je nulový vektor. V maticovém tvaru\n\nJe-li dána diferenciální rovnice\nPartikulární řešení je libovolná funkce , jestliže má na \"I\" derivace až do řádu \"n\" a\nGrafické znázornění partikulárního řešení se nazývá integrální křivka pro \"F\".\n\nMáme-li dvě řešení a , pak \"u\" se nazývá \"rozšířením\" \"v\", jestliže a\nŘešení, které nemá žádné rozšíření, se nazývá \"maximální řešení\". Řešení definované na celém ℝ se nazývá \"globální řešení\".\n\nObecné řešení rovnice \"n\"-tého řádu obsahuje \"n\" nezávislých konstant.\n\nPartikulární řešení lze získat z obecného řešení dosazením hodnot těchto konstant obvykle zvolených tak, aby byly splněny 'počáteční podmínky nebo hraniční podmínky'.\n\nSingulární řešení je řešení, které nelze získat dosazením hodnot integračním konstantám v obecném řešení.\n\nTeorie singulárních řešení obyčejných a parciálních diferenciálních rovnic byla předmětem výzkumu již od Leibnitzových dob, ale zvláštní pozornost jí byla věnována až od poloviny 19. století. Cennou, ale málo známou práci na toto téma napsal Houtain (1854). V roce 1873 se vůdčím duchem této teorie stal Jean Gaston Darboux, a svými geometrickými interpretacemi těchto řešení vytvořil obor, do něhož přispěli další matematici, především Felice Casorati a Arthur Cayley. Cayley vytvořil kolem roku 1872 teorii singulárních řešení diferenciálních rovnic první řádu, která byla okolo roku 1900 veřejně přijata.\n\nPrimitivní pokus o řešení diferenciálních rovnic představovala snaha o redukci na kvadratury. Stejně jako se algebraici 18. století pokoušeli nalézt metodu pro řešení algebraických rovnic \"n\"-tého stupně, matematici, kteří prováděli první práce na poli diferenciálních rovnic, věřili, že existuje obecná metoda pro integraci libovolné diferenciální rovnice. Ale Carl Friedrich Gauss v roce 1799 ukázal, že pokud se nepoužijí komplexní čísla, je tato metoda velmi omezená. Matematici se proto začali věnovat studiu funkcí, čímž vznikl nový a velmi plodný obor. Prvním, kdo si uvědomoval důležitost tohoto přístupu, byl Augustin Louis Cauchy. Pak není třeba si klást otázku, zda je možné řešení pomocí známých funkcí nebo jejich integrálů, ale zda daná diferenciální rovnice postačuje pro definici funkce nezávislé proměnné nebo proměnných, a pokud ano, jaké jsou její charakteristické vlastnosti.\n\nLazarus Fuchs svými dvěma monografiemi (\"Crelle\", 1866, 1868) inspiroval nový přístup, který následně rozpracoval Thomé a Ferdinand Georg Frobenius. K teorii významně přispěl i Collet od roku 1869, i když svou metodu pro integraci nelineárních soustav popsal Bertrandovi již v roce 1868. Alfred Clebsch přispěl v roce 1873 teorií Abelovských integrálů. Protože je lze klasifikovat podle vlastnosti stěžejní křivky, která zůstává nezměněna při racionálních transformacích, Clebsch navrhl klasifikaci transcendentních funkcí definovaných diferenciálními rovnicemi podle invariantních vlastností odpovídajících povrchům formula_13 při racionálních vzájemně jednoznačných transformacích.\n\nNa uspokojivější základ postavil teorii diferenciálních rovnic Sophus Lie. Ve své práci z roku 1870 ukázal, že starší teorie integrace lze sjednotit využitím grup nyní nazývaných jeho jménem Lieovy grupy, a že obyčejné diferenciální rovnice, které připouštějí stejné infinitezimální transformace mají srovnatelně obtížné integrace. Lie také zdůraznil význam kontaktních transformací.\n\nK uznání Lieovy grupová teorie diferenciálních rovnic vedly dva důvody:\nLieova teorie má aplikace pro obyčejné i parciální diferenciální rovnice.\n\nObecný přístup k řešení diferenciálních rovnic využívá vlastnosti symetrie diferenciálních rovnic, spojité infinitezimální transformace jednoho řešení na jiné (Lieova teorie). Spojitá teorie grup, Lieovy algebry a diferenciální geometrie se používají pro porozumění struktuře lineární a nelineární (částečné) diferenciální rovnice pro generování integrovatelných rovnic, pro nalezení jejich Laxových dvojic, rekurzivních operátorů, Bäcklundovy transformace a nakonec nalezení přesného analytického řešení diferenciální rovnice.\n\nMetody využívající symetrie se byly uznány pro studium diferenciálních rovnic vznikajících v matematice, fyzice, technice a mnoha jiný disciplínách.\n\nSturmova–Liouvilleova teorie je teorií vlastních hodnot a vlastních funkcí lineárních operátorů definovaných pomocí homogenních lineárních rovnic druhého řádu a je užitečná pro analýzu určitých parciálních diferenciálních rovnic.\n\nNěkolik matematických vět určuje podmínky existence a jednoznačnosti řešení problémů počáteční hodnoty pro obyčejné diferenciální rovnice, lokálně i globálně. Dvě hlavní věty jsou:\n\ncož jsou obojí lokální výsledky.\n\nVěta může být jednoduše formulována následovně. Pro rovnici a problém počáteční hodnoty:\n\njestliže \"F\" a ∂\"F\"/∂\"y\" jsou spojité v uzavřeném pravoúhelníku\n\nv rovině \"x-y\", kde \"a\" a \"b\" jsou reálná čísla (\"a, b\" ∈ ℝ) a × označuje kartézský součin, špičaté závorky znamenají uzavřený interval, pak existuje interval\n\npro nějaké \"h\" ∈ ℝ, na kterém lze nalézt řešení výše uvedené rovnice a problému počáteční hodnoty. Tj. existuje právě jedno řešení. Protože funkce \"F\" nemusí být lineární, tento vztah platí pro nelineární rovnice, které mají tvar \"F\"(\"x, y\") a může být použito i na soustavy rovnic.\n\nKdyž jsou splněny podmínky Picardovy–Lindelöfovy věty, pak lokální existenci a jednoznačnost lze rozšířit na globální výsledek. Přesněji:\n\nPro každou počáteční podmínku (\"x\", \"y\") existuje jediný maximální (může být i nekonečný) otevřený interval\n\ntakový, že libovolné řešení, které vyhovuje této počáteční podmínce je restrikcí řešení, které vyhovuje této počáteční podmínce s definičním oborem \"I\".\n\nV případě, že formula_18, existují právě dvě možnosti\n\n\nkde Ω je otevřená množina, na níž je \"F\" definována, a formula_21 je její hranice.\n\nVšimněte si, že maximální definiční obor řešení\n\n\n\nTo znamená, že \"F\"(\"x, y\") = \"y\", která je \"C\" a tedy Lipschitzovsky spojitá pro všechna \"y\" splňující Picardovu–Lindelöfovu větu.\n\nAni v tomto jednoduchém případě nemůže být maximální definiční obor řešení celé ℝ, protože řešení je\nkterá má maximální definiční obor:\n\nTo jasně ukazuje, že maximální interval může záviset na počátečních\npodmínkách. Bylo by možné brát definiční obor \"y\" jako formula_25, ale to by vedlo na definiční obor, která není\nintervalem, takže opačná hranice než ta, která je daná počáteční podmínkou, by nebyla spojena s počáteční podmínkou a proto by jí nebyla jednoznačně určena.\n\nMaximální definiční obor není ℝ, protože\nkterá je jedním ze dvou možných případů podle výše uvedené věty.\n\nDiferenciální rovnici lze obvykle řešit snadněji, jestliže lze snížit její řád.\n\nJakákoli diferenciální rovnice řádu \"n\",\n\nmůže být zapsána jako soustava \"n\" diferenciálních rovnic prvního řádu definováním nové rodiny neznámých funkcí\n\npro \"i\" = 1, 2... \"n\". \"n\"-rozměrná soustava diferenciálních rovnic prvního řádu je pak\n\nnebo kompaktněji ve vektorovém vyjádření:\n\nkde\n\nNěkteré diferenciální rovnice mají řešení, které lze napsat v přesném a uzavřeném tvaru. Některé důležité třídy jsou uvedeny v této části.\n\nV následující tabulce jsou \"P\"(\"x\"), \"Q\"(\"x\"), \"P\"(\"y\"), \"Q\"(\"y\") a \"M\"(\"x\",\"y\"), \"N\"(\"x\",\"y\") libovolné integrovatelné funkce \"x\", \"y\"; \"b\" a \"c\" jsou dané reálné konstanty, a \"C\", \"C\"... jsou libovolné konstanty (obecně komplexní). Diferenciální rovnice jsou ve svém ekvivalentních a alternativních tvarech, které vedou k řešení pomocí integrace.\n\nV integrálním řešení, λ a ε jsou nastrčené integrační proměnné (spojitá analogie indexů při sumaci) a notace ∫\"F\"(λ)dλ znamená integrovat \"F\"(λ) vzhledem k λ, a \"po\" integraci provést substituci λ = \"x\", bez přidávání konstant (explicitně uvedených).\n\nformula_32\n\nUrčitý integrál \"y\": obecně metodou variace konstant, i když pro velmi jednoduché \"r\"(\"x\") můžeme řešení odhadnout.\n\nProtože α jsou řešení polynomu stupně \"n\": formula_35, pak:\n\npro α vesměs různá,\n\nformula_36\n\npro každý \"k\"-násobný kořen α\n\nformula_37\n\npro některé α komplexní, pak položíme α = χ + \"i\"γ a pomocí Eulerova vzorce lze některé termy v předchozích výsledcích zapsat ve tvaru\n\nkde ϕ je libovolná konstanta (fázový posuv).\n\n\n\nLiteratura v češtině:\n\nLiteratura v angličtině:\n\n"}
{"id": "978163", "url": "https://cs.wikipedia.org/wiki?curid=978163", "title": "Jason Marsalis", "text": "Jason Marsalis\n\nJason Marsalis (* 4. března 1977) je americký jazzový bubeník. Pochází z hudební rodiny; jeho otcem je klavírista Ellis Marsalis a tři z jeho bratrů jsou rovněž hudebníci, trumpetista Wynton Marsalis, saxofonista Branford Marsalis a pozounista Delfeayo Marsalis. Studoval hru na perkuse na universitě Loyola University New Orleans. Roku 1998 spolu s trumpetistou Irvinem Mayfieldem a perkusionistou Billem Summersem založil soubor Los Hombres Calientes. Přestože jeho primárním nástrojem jsou bicí, v roce 2009 vydal album \"Music Update\", na kterém hrál na vibrafon. Během své kariéry spolupracoval s řadou dalších hudebníků, mezi které patří například Bruce Hornsby, Stephen Riley, Béla Fleck, Craig Handy nebo Michael White.\n\n"}
{"id": "978164", "url": "https://cs.wikipedia.org/wiki?curid=978164", "title": "Boca", "text": "Boca\n\nBoca (někdy i Bocianka) je říčka na Liptově, na území okresu Liptovský Mikuláš. Je to levostranný přítok Váhu s délkou 18,5 km a vodním tokem III. řádu. Má sněhově-dešťový režim odtoku.\n\nPramení v Nízkých Tatrách, v geomorfologickém podcelku Ďumbierské Tatry, pod Bocským sedlem (1506 m), v nadmořské výšce přibližně 1400 m.\n\nNejprve teče na východ přes Starobocianskou dolinu až k obci Vyšná Boca, kde přibírá dva pravostranné přítoky zpod Čertovice, Kliesňovou a Čertovicu. Dále protéká intravilánem obce, zprava přibírá přítok z doliny Podvrch, Grúňový potok a stáčí se na sever. Vytváří dlouhou Bocianskou dolinu, teče přes intravilán Nižné Boce v střední části doliny, z levé strany přibírá Chopcovicu a pokračuje přímo na sever.\n\nV ústí sousední Malužinské doliny přibírá Malužinou zprava, obloukem se stáčí na severozápad a teče přes intravilán obce Malužiná. Pod obcí zleva přibírá Svidovský potok a dále se postupně stáčí směrem na severoseverovýchod. U myslivny Michalovo přibírá levostranný Michalovský potok a vstupuje do Liptovské kotliny. Zde protéká vedle osady Šmýkanec a na katastrálním území obce Kráľova Lehota, u osady Červený Kút, se vlévá do Váhu.\n\n\n\nDo Váhu se vlévá v Liptovské kotlině na katastrálním území obce Kráľova Lehota, severozápadně od jejího centra, oproti osadě Červený Kút v nadmořské výšce cca 658 m.\n\nBoca protéká katastrálním územím 4 obcí, přičemž teče i jejich intravilánem:\n"}
{"id": "978166", "url": "https://cs.wikipedia.org/wiki?curid=978166", "title": "Yongjinglong", "text": "Yongjinglong\n\nYongjinglong [jung-ťing-lung] (\"drak z oblasti Yongjing [jung-ťing]\") byl rod sauropodního dinosaura ze skupiny Somphospondyli. Žil na území dnešní Číny (provincie Kan-su) v období spodní křídy. Tento sauropod byl zřejmě blízce příbuzný vývojově pokročilým zástupcům skupiny Titanosauria. Popsali jej paleontologové z Číny a jejich americký kolega Peter Dodson počátkem roku 2014.\n\nTento dinosaurus patřil ke středně velkým sauropodům a měl neobvykle velký skapulokorakoid (lopatku a krkavčí kost). Dosahoval zřejmě délky kolem 15 metrů a hmotnosti 10 - 15 tun. Jeho zuby se tvarem podobaly lžíci nebo úzké lopatce. Blízce příbuzný byl nejspíš mongolskému rodu \"Opisthocoelicaudia\", jehož je zároveň sesterským taxonem. Stejně jako ostatní sauropodi byl yongjinglong robustním čtyřnohým býložravcem.\n\n"}
{"id": "978167", "url": "https://cs.wikipedia.org/wiki?curid=978167", "title": "Malužinská dolina", "text": "Malužinská dolina\n\nMalužinská dolina je údolí na severní straně Nízkých Tater.\n\nProtéká jim potok Malužiná. V horní části se větví na údolí Hodruša, kterou vede modře značená turistická trasa z Malužiné na sedlo pod Veľkým bokom (1727 m), vlastní Malužinskou dolinu, v jejímž závěru je pramen nazývaný Malužinská kyslá voda, a Chorupnianskou dolinu.\n\n"}
{"id": "978168", "url": "https://cs.wikipedia.org/wiki?curid=978168", "title": "Malužiná (potok)", "text": "Malužiná (potok)\n\nMalužiná je nízkotatranský potok na horním Liptově, na území okresu Liptovský Mikuláš. Je to pravostranný přítok Boce, má délku 11 km a je vodním tokem IV. řádu. Protéká Malužinskou dolinou, v jejíž horní části se zachoval \"Malužinský tajch\", dolní část má skalnatý charakter.\n\nPramení v Nízkých Tatrách, pod hlavním hřebenem pohoří v geomorfologickém podcelku Kráľovohoľské Tatry, na jihovýchodních svazích Vrbovce (1393,8 m nm) v nadmořské výšce přibližně 1195 m n. m.\n\nOd pramene teče na sever, na horním toku vytváří výrazný oblouk prohnutý na východ, přičemž zprava přibírá přítok z doliny Pod javorom a zleva přítok ze severního svahu Vrbovce. Na středním toku teče přechodně severozápadním směrem až k soutoku s Chorupnianským potokem zleva, odtud směřuje směrem na sever k soutoku s Hodrušou zprava. Na dolním toku už teče směrem na severozápad a přibírá pravostranné přítoky zpod Milkové a levostranné zpod Oleškové. Na okraji intravilánu obce Malužiná se vlévá do Boce.\n\n\n\nDo Boce se vlévá na okraji obce Malužiná, východo-jihovýchodně od jejího středu, v nadmořské výšce cca 738 m n. m.\n\nNeprotéká intravilánem žádné obce, teče hustě zalesněným a neobývaným územím NAPANTu v katastrálním území obce Malužiná.\n"}
{"id": "978169", "url": "https://cs.wikipedia.org/wiki?curid=978169", "title": "Chorupniansky potok", "text": "Chorupniansky potok\n\nChorupniansky potok ( \"Chorupenský potok\") je potok v horním Liptově, v jižní části okresu Liptovský Mikuláš. Je to levostranný přítok Malužiné, měří 4,8 km a je vodním tokem V. řádu. Protéká východní částí Národního parku Nízké Tatry přes Chorupnianskou dolinu.\n\nTeče v Nízkých Tatrách, v podcelku Kráľovohoľské Tatry, pramení na východo-jihovýchodním svahu Fišiarky (1478 m) v nadmořské výšce přibližně 1300 m.\n\nOd pramene teče nejprve směrem na jihojihovýchod, následně na východo-severovýchod, zprava přibírá občasný přítok z jihozápadního svahu Vrbovce (1394 m) a pokračuje na sever. Dále přibírá pravostranný přítok ze severního svahu Vrbovce, pak vytváří oblouk vypnutý na východ a teče v blízkosti myslivny Chorupné na levém břehu. Vzápětí přibírá levostranný přítok ze Suché doliny, následně z téže strany i přítok z jižního svahu Špíglového (1281 m) a krátký přítok z východního svahu Špíglového. Nakonec se stáčí na severovýchod a ve střední části Malužinské doliny, na katastrálním území obce Malužiná a jižně od myslivny Predné, ústí v nadmořské výšce cca 824 m do Malužiné.\n"}
{"id": "978170", "url": "https://cs.wikipedia.org/wiki?curid=978170", "title": "Jamey Aebersold", "text": "Jamey Aebersold\n\nJamey Aebersold (* 21. července 1939) je americký jazzový saxofonista. Vystudoval hru na saxofon na Indiana University; v pozdějších letech pracoval jako studiový hudebník a vedle saxofonu hrál také na klavír a kontrabas. Rovněž se věnoval pedagogické činnosti. V roce 1967 založil hudební vydavatelství JA Records, které vydalo více než 130 nahrávek ze série \"Play-A-Long\". V roce 2014 Aebersold získal ocenění NEA Jazz Masters.\n\n"}
{"id": "978171", "url": "https://cs.wikipedia.org/wiki?curid=978171", "title": "Chorupnianska dolina", "text": "Chorupnianska dolina\n\nChorupnianska dolina ( \"Chorupenské údolí\") je údolí v královohoľské části Nízkých Tater. Je to jižní větev Malužinské doliny. Protéká jim Chorupniansky potok. Prochází jim asfaltová lesní cesta nepřístupná pro běžný provoz a tudíž dolina není turisticky zpřístupněná.\n"}
{"id": "978173", "url": "https://cs.wikipedia.org/wiki?curid=978173", "title": "Čertovica (potok)", "text": "Čertovica (potok)\n\nČertovica je potok v horním Liptově, v jižní části okresu Liptovský Mikuláš. Je to pravostranný přítok Boce, měří 2,6 km a je vodním tokem IV. řádu.\n\nPramení jižně od obce Vyšná Boca na severoseverovýchodním svahu Čertovy svadby (1463,0 m n. m.) v nadmořské výšce přibližně 1210 m n. m.\n\nTeče v Nízkých Tatrách, přičemž tok Čertovice je součástí hranice mezi podcelky Ďumbierské Tatry na levém a Kráľovohoľské Tatry na pravém břehu. Od pramene teče nejprve severozápadním směrem, východně od sedla Čertovica (1238 m n. m.) se stáčí dále pokračuje víceméně severoseverovýchodným směrem. Na středním toku přibírá přítok (1009,2 m n. m.; 1,6 km) ze severovýchodního svahu Čertovy svadby a protéká intravilánem obce Vyšná Boca. Přímo ve středu obce ústí v nadmořské výšce cca 960 m n. m. do Boce.\n"}
{"id": "978174", "url": "https://cs.wikipedia.org/wiki?curid=978174", "title": "Vysoký hrádek", "text": "Vysoký hrádek\n\nVysoký hrádek (též Vysoký Hrádek, německy \"Hohen-Hradek\", nebo \"Hoch-Hradek\") je renesanční zámek, stojící na okraji zaniklé obce Březí u Týna nad Vltavou, v těsné blízkosti Jaderné elektrárny Temelín. Od roku 1997 v zámku sídlí informační centrum jaderné elektrárny.\n\nJedná se dvoukřídlou patrovou budovu s průčelím mířícím k jihu. Uprostřed průčelí se nachází dvoupatrová věž se vchodem a nad ním umístěným erbem Malovců z Chýnova s letopočtem 1805 a iniciálami \"WM\" (Wenceslaus Malowetz). Při východní straně věže stojí patrová stavba, patrně bývalá tvrz. Západní křídlo pak pochází z 19. století. K zámku od severu přiléhá park se dvěma rybníky. Ten je od dubna do října přístupný veřejnosti.\n\nVysoký Hrádek se nachází v jižním výběžku Píseckých hor na komunikaci II/105 mezi Týnem nad Vltavou a Hlubokou nad Vltavou. Náleží do katastru Březí u Týna nad Vltavou, severozápadně od zámku je obec Křtěnov.\n\nPrvní písemná zmínka o Březí pochází z roku 1367, kdy po smrti Alberta z Březí a vymření zdejšího vladyckého rodu obec získali páni z Býšova. Albert pravděpodobně již v té době sídlil na tvrzi, která stála v místech dnešního zámku. Další zmínky o tvrzi pochází z roku 1440, kdy na ní seděl Oldřich z Býšova, a v letech 1507 a 1517 Jindřich z Býšova. V roce 1520 jej získali Jan a Mikuláš Rendlové z Úšavy. V roce 1526 ji od Mikuláše za 1000 kop grošů odkoupil Jan Nebřehovský z Nebřehovic a následně v roce 1556 za 2 825 kop grošů rytíř Zikmund Malovec.\n\nV roce 1577 tvrz zdědil Pavel Malovec a po něm Václav Malovec. Ten do roku 1616 seděl na Chvalešovicích, které prodal Václavu Malovcovi z Dřítně, a přesídlil na Vysoký hrádek. O rok později získala tvrz kšaftem Anna Benedová z Vřesovic. Po její smrti majetek zdědil Pavel Malovec a po něm v roce 1666 Jan Oldřich Malovec. Následně přešel do majetku Václava Malovce, který padl v bojích s Turky v roce 1686, a následně Jana Bohuslava Malovce. V roce 1700 tvrz zdědil Vilém Arnošt Malovec a o deset let později jeho syn Ferdinand Ignác Malovec. V roce 1760 přechází na Arnošta Viléma Malovce a deset let později jeho synovec Maxmilián Malovec. Žádný z těchto majitelů však na tvrzi patrně nesídlili, neboť většinou jsou jako sídla u nich uváděny Skalice, Vysoký Dvůr, Zdíkov a Čestice. V roce 1790 přešel do vlastnictví Václava Malovce, který jej nechal v roce 1805 přestavět na zámek. Po něm jej zdědil František Malovec, který statek v roce 1825 odprodal za 65 000 zlatých Josefu Hirschovi a jeho manželce baronce Barboře Lipovské.\n\nVe 30. letech 19. století pak Johann Gottfried Sommer ve svém spise zaznamenal zámek s kaplí sv. Anny a kancelářemi hospodářské správy. V roce 1848 statek zdědil Josef Hirsch ml., jenž ho v roce 1882 prodal za 148 000 zlatých Václavovi a Anežce Wenzelovým a od nich ho v roce 1894 za 306 000 korun zakoupil Josef Sailer. V roce 1914 pak přešel do majetku PhDr. Matěje Kováře, jeho manželky Antonie, JUC. Jaromíra Kováře a Marie Antoniety Kovářové, přičemž každý z nich držel jednu čtvrtinu. Následně docházelo k rychlému střídání majitelů. V roce 1925 velkostatek za 1 350 000 Kčs odkoupil František Hromádko a o rok později za 1 700 000 Hedvika Šulcová a Antonín Hynek. V roce 1927 jej získali manželé Zahradníkovi. Od nich velkostatek se zámkem v roce 1933 odkoupil ing. Václav Diviš, který nechal zámek v letech 1935-36 opravit. Projekt zpracovali architekti Elly a Oskar Oehlerovi. V roce 1943 přešel do správy Jindřišky Divišové a jejího syna Jana, jimž byl v roce 1948 v rámci pozemkové reformy zabaven a zestátněn.\n\nVe druhé polovině 20. století zámek využívalo zdejší JZD. Teprve v roce 1987 začali památkáři ve spolupráci s Městským muzeem v Týně nad Vltavou zámek opravovat a měl zde být umístěn depozitář muzea. Po ukončení činnosti JZD se však zámek stal terčem útoků vandalů, a tak došlo ke změně plánů.\n\nNa počátku 90. let zámek získali zpět v restituci potomci Divišových, kteří jej v roce 1994 odprodali společnosti ČEZ. Ta provedla jeho kompletní rekonstrukci a od října 1997 zámek slouží jako školící středisko a informační centrum Jaderné elektrárny Temelín.\n\n\n\n"}
{"id": "978175", "url": "https://cs.wikipedia.org/wiki?curid=978175", "title": "Fišiarsky potok", "text": "Fišiarsky potok\n\nFišiarsky potok je krátký potok v horním Liptově, v jižní části okresu Liptovský Mikuláš. Je to pravostranný přítok Boce, měří 1,4 km a je tokem IV. řádu.\n\nTeče v Nízkých Tatrách, pramení v západní části podcelku Kráľovohoľské Tatry na západním svahu Špíglového (1280,7 m n. m.) v nadmořské výšce přibližně 1080 m n. m., východně od obce Nižná Boca.\n\nNejprve teče severozápadním směrem a zprava přibírá krátký přítok z jižního svahu Oleškové (1166,6 m n. m.). Následně pokračuje východním směrem a severně od obce Nižná Boca se v nadmořské výšce cca 768 m n. m. vlévá do Boce.\n"}
{"id": "978176", "url": "https://cs.wikipedia.org/wiki?curid=978176", "title": "Grúňový potok (přítok Boce)", "text": "Grúňový potok (přítok Boce)\n\nGrúňový potok je potok v horním Liptově, v jižní části okresu Liptovský Mikuláš. Je to pravostranný přítok říčky Boce, který má délku 3,1 km a je tokem IV. řádu.\n\nTeče v Nízkých Tatrách, pramení v podcelku Kráľovohoľské Tatry na severovýchodním svahu Jánova Grúně (1387,5 m n. m.) v nadmořské výšce přibližně 1230 m.\n\nOd pramene teče zprvu západoseverozápadním směrem, zprava přibírá krátký přítok z polany Ramža a přechodně se stáčí na severoseverozápad. Z pravé strany přibírá následně přítok (1,4 km) z jihovýchodního svahu Fišiarky (1478,4 m n. m.), dále protéká dolinou Podvrch a na krátkém úseku teče na západ. Zleva pak přibírá přítok (1,1 km) zpod Bacúšského sedla (1319 m n. m.) a dále už teče severozápadním směrem. Z pravé strany ještě přibírá přítok ze západního svahu Fišiarky a protéká intravilánem obce Vyšná Boca. Severovýchodně od místního kostela se v nadmořské výšce cca 949 m vlévá do Boce.\n"}
{"id": "978177", "url": "https://cs.wikipedia.org/wiki?curid=978177", "title": "Hošková (dolina)", "text": "Hošková (dolina)\n\nHošková je dolina v Královohoľských Tatrách. Je to jihozápadní větev doliny Ráztoky. Protéká jí stejnojmenný potok a není turisticky zpřístupněná.\n"}
{"id": "978179", "url": "https://cs.wikipedia.org/wiki?curid=978179", "title": "Ráztoky (dolina)", "text": "Ráztoky (dolina)\n\nRáztoky nebo Ráztoka je údolí ve východní části Nízkých Tater, která se nazývá Kráľovohoľské Tatry.\n\nJe to jihozápadní větev údolí Ipoltica. Protéká jím potok Ipoltica a vede skrze něj žlutě značená turistická cesta od vodní nádrže Černý Váh přes sedlo Priehyba (1190 m) do Heľpy. V horní části se větví na údolí Hošková a na Driečnou dolinu.\n"}
{"id": "978180", "url": "https://cs.wikipedia.org/wiki?curid=978180", "title": "Ráztoka", "text": "Ráztoka\n\nRáztoka může být:\n\n\n\n\nRáztoka je zastaralé nářeční pojmenování označující potůček tekoucí horským strmým údolím a přeneseně pak i údolí samotné (nejčastěji podlouhlé, s příkrými stěnami). Bylo také užíváno ve významu ‚\"místo, kde se rozdělují cesty, kde se „roztékají“ potoky\"‘.\n\n"}
{"id": "978183", "url": "https://cs.wikipedia.org/wiki?curid=978183", "title": "Biskupská rezidence v Plzni", "text": "Biskupská rezidence v Plzni\n\nBiskupská rezidence v Plzni je budova čp. 234 na náměstí Republiky č. o. 35. Dům stojí mezi domem U Červeného srdce a hotelem Central na západní straně náměstí. Původně gotický dům zakoupil v roce 1344 farář Reichlin pro komendu německých rytířů, kteří ve městě vykonávali farní službu. Sídlo faráře zde přetrvalo i rok 1564, kdy patronát převzalo město. Roku 1710 Jakub Auguston barokně upravil průčelí domu. V té době zde sídlilo arciděkanství. Objekt církvi zůstal i přes všechny změny politického režimu. Od roku 1993 v domě sídlí nově zřízená plzeňská diecéze. Budova je chráněna jako kulturní památka České republiky.\n"}
{"id": "978185", "url": "https://cs.wikipedia.org/wiki?curid=978185", "title": "Driečna dolina", "text": "Driečna dolina\n\nDriečna dolina je jihovýchodní větev doliny Ráztoky. \n\nProtéká ní stejnojmenný potok. Vede skrze ni asfaltová cesta (uzavřená pro běžný provoz) a žlutě značená turistická cesta od vodní nádrže Černý Váh přes sedlo Priehyba do Heľpy. \n\n"}
{"id": "978187", "url": "https://cs.wikipedia.org/wiki?curid=978187", "title": "Driečna (přítok Ipoltice)", "text": "Driečna (přítok Ipoltice)\n\nDriečna je potok v horním Liptově, v jihovýchodní části okresu Liptovský Mikuláš. Je to pravostranný přítok Ipoltice, měří 3,7 km a je tokem IV. řádu. Teče na území NAPANTu.\n\nPramení v Nízkých Tatrách, v podcelku Kráľovohoľské Tatry, na západo-jihozápadním svahu Veľké Vápenice (1691 m) v nadmořské výšce 1390 m.\n\nOd pramene teče na krátkém úseku na západo-jihozápad, zprava přibírá krátký přítok, pod sedlem Priehyba (1190 m) se stáčí severoseverozápadným směrem a protéká Driečnou dolinou. Dále přibírá pravostranný přítok (2 km}) ze západního svahu Veľké Vápenice, následně levostranný přítok ze severovýchodního svahu Kolesárové (1508 m) a nakonec nejvýznamnější přítok také zleva, Oravcovou. Pak už teče k ústí směrem na sever a v blízkosti myslivny Ráztoky, na styku tří dolin (Driečna, Ráztoky a Hošková), se v nadmořské výšce cca 937 m vlévá do Ipoltice.\n"}
{"id": "978189", "url": "https://cs.wikipedia.org/wiki?curid=978189", "title": "Voskresenskij (kráter)", "text": "Voskresenskij (kráter)\n\nVoskresenskij je impaktní kráter kruhového tvaru nacházející se v librační zóně na západním okraji přivrácené straně Měsíce. Má průměr 50 km, terasovité svahy a jeho dno je zatopeno bazaltickou lávou. Díky libracím je ze Země pozorovatelný pouze občas, při vhodném náklonu měsíčního tělesa.\n\nSeverozápadně leží valová rovina Röntgen, severně lze nalézt kráter Aston, jiho-jihozápadně pak Bartels. Východně se nalézá měsíční moře Oceanus Procellarum (Oceán bouří).\n\nPojmenován je podle sovětského specialisty v oboru raketové techniky Leonida Alexandroviče Voskresenského.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "978190", "url": "https://cs.wikipedia.org/wiki?curid=978190", "title": "Royal Guard Open 2014", "text": "Royal Guard Open 2014\n\nRoyal Guard Open 2014 byl tenisový turnaj mužů na profesionálním okruhu ATP World Tour, hraný v městském areálu na otevřených antukových dvorcích. Konal se mezi 3. až 9. únorem 2014 v  chilském přímořském letovisku Viña del Mar jako 21. ročník turnaje. Představoval první turnaj roku probíhající v Latinské Americe a také úvodní část každoročně pořádající čtyřdílné série Golden Swing.\n\nŘadil se do kategorie ATP World Tour 250. Do dvouhry nastoupilo dvacet osm hráčů a ve čtyřhře startovalo šestnáct párů. Celkový rozpočet činil 485 760 dolarů. Nejvýše nasazeným hráčem ve dvouhře se stal patnáctý tenista světa Fabio Fognini z Itálie, který roli favorita potvrdil a soutěž vyhrál.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "978194", "url": "https://cs.wikipedia.org/wiki?curid=978194", "title": "Latiborská hoľa", "text": "Latiborská hoľa\n\nLatiborská hoľa je rozsáhlý vrch v západní části Ďumbierských Tater o nadmořské výšce 1643 m.\n\nNachází se v hlavním hřebeni pohoří, mezi Ďurkovou a Veľkou holí, nad osadami Železnô a Magurka.\n\n\n"}
{"id": "978198", "url": "https://cs.wikipedia.org/wiki?curid=978198", "title": "Kliesňová", "text": "Kliesňová\n\nKliesňová je krátký nízkotatranský potok na Liptově, v jižní části okresu Liptovský Mikuláš. Je to pravostranný přítok Boce, měří 1,5 km a je tokem IV. řádu.\n\nPramení v Nízkých Tatrách, v geomorfologickém podcelku Ďumbierské Tatry, pod hlavním hřebenem pohoří na východním svahu Rovienek (1602 m) v nadmořské výšce přibližně 1190 m, jihozápadně od obce Vyšná Boca a cca 750 m SSZ od sedla Čertovica.\n\nOd pramene teče převážně směrem na severoseverovýchod, na horním toku protéká v blízkosti opuštěných důlních štol na pravém břehu. Na středním toku podtéká státní silnici č. 72, teče s ní souběžně na levém břehu v úseku asi 0,5 km a na dolním toku se potok stáčí více na severovýchod. Na západním okraji intravilánu obce Vyšná Boca, 750 m jihozápadně od jejího středu, se v nadmořské výšce přibližně 982 m vlévá do Boce.\n"}
{"id": "978199", "url": "https://cs.wikipedia.org/wiki?curid=978199", "title": "Joseph Needham", "text": "Joseph Needham\n\nNoel Joseph Terence Montgomery Needham (9. prosince 1900 Londýn – 24. března 1995 Cambridge) byl britský biochemik, historik a sinolog.\n\nProslavil se průkopnickými pracemi o starověké čínské vědě, která k překvapení evropských čtenářů mnohdy předběhla vědu západní. Nejznámější je monumentální několikadílná práce \"Science and Civilisation in China\". Známá je též tzv. “Needhamova otázka”: Proč Čína nakonec zaostala v průmyslovém a vědním rozvoji za Evropou, ačkoli měla zpočátku náskok? Podle Needhama to způsobil vliv konfucianismu a taoismu, který vyžadoval harmonický postupný vývoj (homeostatický) a odmítal revoluční skoky, naopak Needham odmítal, že by brzdou mohlo být složité čínské písmo.\n\n\n\n"}
{"id": "978200", "url": "https://cs.wikipedia.org/wiki?curid=978200", "title": "Bulharsko na Letních olympijských hrách 1896", "text": "Bulharsko na Letních olympijských hrách 1896\n\nBulharsko na Letních olympijských hrách v roce 1896 reprezentoval pouze jeden sportovec, který útočil na medaile ve třech soutěžích v gymnastice.\n\n"}
{"id": "978201", "url": "https://cs.wikipedia.org/wiki?curid=978201", "title": "Michalovský potok", "text": "Michalovský potok\n\nMichalovský potok může být:\n\n"}
{"id": "978202", "url": "https://cs.wikipedia.org/wiki?curid=978202", "title": "AMD Piledriver", "text": "AMD Piledriver\n\nAMD Piledriver je procesorová mikroarchitektura vyvinutá společností Advanced Micro Devices (AMD) coby nástupce architektury AMD Bulldozer. Primárně je určena pro trh desktopů, serverů a mobilních zařízení.\n\nZměny jsou z velké části rozšíření Bulldozeru – Piledriver používá stejný návrh modulu s vylepšení předvídání větvení a plánovače aritmeticko-logické jednotky, stejně jako optimalizace výkonu. Ve výsledku byly zvýšeny pracovní frekvence o 8–10 % a okolo 15 % ve výkonnostní charakteristice. Například FX-9590 je o 30–35 % rychlejší než FX-8150 založené na Bulldozeru.\n\nProcesory založené na mikroarchitekruře Piledriver byly poprvé představeny 15. května 2012 s APU s kódovým jménem \"Trinity\" – řadou pro mobilní trh. APU řady FX cílené do desktopů následovaly na začátku října 2012. Procesory pro servery řady Opteron založené na Piledriveru byly oznámeny v prosinci 2012.\n\nProcesory architektury Piledriver se vyrábějí 32nm výrobní technologií. Jejich základní instrukční sada je AMD64 a pasují do socketů AM3+, FM2, FS1r2 a FP2. Procesová jádra této architektury mohou být buď AMD APU, AMD FX nebo Opteron. Na začátku roku 2014 byl uveden nástupce Piledriveru, AMD Steamroller, který přešel na 28 nm výrobní proces.\n\nPiledriver oproti architektuře Bulldozer má:\n\nDokumenty \"AMD roadmap\" pro rok 2014 počítají pro servery s procesorem založeným na Piledriveru označený Warsaw s až 16 jádry.\n\n"}
{"id": "978203", "url": "https://cs.wikipedia.org/wiki?curid=978203", "title": "Michalovský potok (přítok Boce)", "text": "Michalovský potok (přítok Boce)\n\nMichalovský potok je potok na horním Liptově, na území okresu Liptovský Mikuláš. Je to levostranný přítok Boce, měří 4,1 km a je tokem IV. řádu.\n\nTeče v Nízkých Tatrách, v severovýchodní části podcelku Ďumbierské Tatry, v části Ďumbierské vrchy, pramení na severovýchodním svahu vrchu Slemä (1 513,7 m nm) v nadmořské výšce přibližně 1 150 m n. m.\n\nZpočátku teče východním směrem, následně se stáčí na severovýchod a protéká dolinou Michalovo. Ve střední části doliny teče spíše východo-severovýchodním směrem, v dolní východním směrem a zleva přibírá dva přítoky z lokality Záhorie, nejprve přítok z jihojihozápadního svahu Selnic (1244,1 m n. m.), pak přítok z jižního svahu Selnic. Konečně teče podél samoty Michalovo se stejnojmennou myslivnou na pravém břehu, podtéká silnici I. třídy č. 72 a jihojihozápadně od obce Kráľova Lehota ústí v severní části Bocianské doliny, v nadmořské výšce cca 679 m n. m., do Boce.\n"}
{"id": "978204", "url": "https://cs.wikipedia.org/wiki?curid=978204", "title": "Svidovský potok", "text": "Svidovský potok\n\nSvidovský potok je potok na horním Liptově, na území okresu Liptovský Mikuláš. Je to levostranný přítok Boce, měří 5,1 km a je tokem IV. řádu.\n\nPramení v Nízkých Tatrách, ve východní části podcelku Ďumbierské Tatry, v části Demänovské vrchy na severním svahu Kulatého vrchu (1341 m}) v nadmořské výšce přibližně 1230 m.\n\nV pramenné oblasti teče na sever, zleva přibírá krátký přítok zpod Svidovského sedla (1133 m) a stáčí se východním směrem. Protéká Svidovskou dolinou, zleva přibírá dva přítoky z jihovýchodního svahu Ohnište (1538 m) a následně zprava svůj nejvýznamnější přítok (3,5 km) ze severního svahu Rovné hole (1723 m). Dále přibírá dva levostranné přítoky pramenící v masivu Ohnište (jižně od kóty 1471 m), potok se stáčí severovýchodním směrem, přičemž se výrazně esovitě ohýbá. Vzápětí přibírá pravostranný přítok ze západního svahu Červené (1202 m), z téže strany i přítok ze severního svahu Červené a následně levostranný přítok z jihojihozápadního svahu Hradište ({1326 m). Nakonec ještě protéká kolem rozsáhlého kamenolomu na pravém břehu, stáčí se více severoseverovýchodním směrem a těsně před ústím podtéká silnici I. třídy č. 72. V horní části Bocianské doliny, severozápadně od obce Malužiná, ústí v nadmořské výšce cca 715 m do Boce.\n"}
{"id": "978206", "url": "https://cs.wikipedia.org/wiki?curid=978206", "title": "Albert Rosen", "text": "Albert Rosen\n\nAlbert Rosen (14. února 1924 Vídeň – 23. května 1997 Dublin) byl český dirigent, který po angažmá v Divadle J. K. Tyla v Plzni a Národním divadle v Praze působil po roce 1970 v zahraničí, především jako šéfdirigent Národního symfonického orchestru Irského rozhlasu a televize (RTÉ National Symphony Orchestra).\n\nOtec byl právník, narozený poblíž Lvova v židovské rodině. Matka, která pocházela z moravského Vyškova, pracovala jako sekretářka. Dětství strávil převážně ve Vídni. Po anšlusu Rakouska se rodina přestěhovala do Bratislavy, kde pokračoval ve studiu na německém, později slovenském gymnáziu. Bylo to však jen dočasné útočiště. Podle slovenského Židovského kodexu, vycházejícího z Norimberských zákonů, hrozila diskriminace a genocida i smíšeným rodinám. S mnoha dalšími uprchlíky unikl cestou lodí po Dunaji a moři do tehdejší Palestiny, kde pak až do poválečného návratu k rodině pracoval manuálně v zemědělském kibucu, ale vedl tam i amatérský pěvecký sbor.\n\nPo studiích na vídeňské akademii (1946–1947) a pražské konzervatoři (1947–1948) začal svou uměleckou dráhu v plzeňském Divadle J. K. Tyla (1949–1959), kde se podílel na inscenaci 11 oper a 19 baletů a jako autor scénické hudby také na 17 činohrách. V roce 1960 odešel do pražského Národního divadla, kde nastudoval celkem 9 oper a 11 baletů, v letech 1965–1971 jako šéfdirigent orchestru tehdejšího Smetanova divadla.\n\nOd roku 1965 pravidelně hostoval v Irsku, nejprve na festivalu ve Wexfordu, kde do roku 1994 inscenoval celkem 18 oper, více než jakýkoli jiný dirigent. V roce 1969 se stal šéfdirigentem Symfonického orchestru Irského rozhlasu a televize. Od roku 1981 pak byl jeho hlavním hostujícím dirigentem. Pozoruhodná byla i jeho spolupráce s Národním orchestrem mládeže Irska (National Youth Orchestra of Ireland). V roce 1994 mu byl udělen čestný titul dirigenta laureáta Národního symfonického orchestru Irské republiky.\n\nSe svým irským orchestrem absolvoval řadu koncertních turné, hostoval v evropských hudebních metropolích a působil jako stálý host BBC Philharmonic Orchestra v Manchesteru. Z operních děl uvedl mj. \"Káťu Kabanovou\" a \"Řecké pašije\" v Londýně, \"Jakobína\" ve Walesu, \"Prodanou nevěstu\" ve Skotsku, \"Příhody lišky Bystroušky\" ve Štrasburku, \"Její pastorkyni\" v San Francisku a \"Rusalku\" v San Diegu. V letech 1986–1987 byl šéfdirigentem Adelaidského symfonického orchestru v Austrálii, kde spolupracoval na řadě nahrávek s Australian Broadcasting Company. V roce 1988 britskému publiku poprvé předvedl s Anglickou národní operou \"Štědrý večer\" Rimského-Korsakova.\n\nOd roku 1989 navázal při svých pravidelných návštěvách Prahy přerušenou spolupráci s Národním divadlem a Státní operou, kde kromě nastudování \"Italky v Alžíru\" hostoval v řadě dalších představení; dirigoval např. \"Tosku\", \"Madame Butterfly\", \"Trubadúra\" a \"Lazebníka sevillského\". Několik let spolupracoval také s Komorní filharmonií Pardubice, s níž provedl v letech 1990 a 1991 např. \"Českou mši vánoční\".\n\nAlbert Rosen byl dvakrát ženatý; jeho první ženou byla Anna, roz. Hartlová (Anna Bartáková), druhou Blahoslava, roz. Markvartová (Blahoslava Rosenová). Měl syna a dceru. Zemřel na rakovinu plic nedlouho po svém posledním hostování v Austrálii a těsně před dalším vystoupením v Dublinu.\n\n"}
{"id": "978207", "url": "https://cs.wikipedia.org/wiki?curid=978207", "title": "Kykula", "text": "Kykula\n\nKykula může být:\n"}
{"id": "978208", "url": "https://cs.wikipedia.org/wiki?curid=978208", "title": "Kykula (Biele Karpaty)", "text": "Kykula (Biele Karpaty)\n\nKykula je vrch o nadmořské výšce 746 m v Bílých Karpatech, nedaleko slovensko-české hranice. Je to vyhlídkový vrch, nacházející se v Lopenické hornatině, geomorfologickém podcelku Bílých Karpat. Vrch leží na Cestě hrdinů SNP.\n\n"}
{"id": "978209", "url": "https://cs.wikipedia.org/wiki?curid=978209", "title": "Corrosion of Conformity", "text": "Corrosion of Conformity\n\nCorrosion of Conformity (nebo také zkráceně C.O.C.) je americká heavymetalová skupina, založená v roce 1982 v Raleigh v Severní Karolíně. Původní sestavu skupiny tvořil zpěvák Benji Shelton, kytarista Woody Weatherman, baskytarista Mike Dean a bubeník Reed Mullin. Skupinou později prošla řada dalších hudebníků. Rozpadla se v roce 2006, ale čtyři roky poté byla opět obnovena. Skupina během své kariéry vydala osm studiových alb. Dne 27. ledna 2020 zemřel bubeník kapely Reed Mullin, jeho místo přebírá již delší dobu John Green.\n\n\n"}
{"id": "978211", "url": "https://cs.wikipedia.org/wiki?curid=978211", "title": "PBZ Zagreb Indoors 2014", "text": "PBZ Zagreb Indoors 2014\n\nPBZ Zagreb Indoors 2014 byl tenisový turnaj pořádaný jako součást mužského okruhu ATP World Tour, který se hrál v areálu na krytých dvorcích s tvrdým povrchem. Konal se mezi 3. až 9. únorem 2014 v chorvatském hlavním městě Záhřebu jako 10. ročník turnaje.\n\nTurnaj s rozpočtem 485 760 dolarů patřil do kategorie ATP World Tour 250. Nejvýše nasazeným hráčem ve dvouhře byla světová dvanáctka Tommy Haas z Německa, která ve finále nestačila na chorvatského obhájce titulu Marina Čiliće.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "978214", "url": "https://cs.wikipedia.org/wiki?curid=978214", "title": "Občanská konzervativní strana", "text": "Občanská konzervativní strana\n\nObčanská konzervativní strana (zkratka O.K. strana, OKS) je česká konzervativní politická strana, založená v listopadu 2013 bývalým poslancem a členem ODS Jiřím Janečkem. Jednalo se v podstatě o definitivní odštěpení tzv. „Pravé frakce“ ODS, kterou Janeček založil v únoru 2013 od ODS a to z důvodu odklonu ODS od svého programu, který následně OKS převzala a pokračuje v původních vizích. Program strany klade důraz na „vytvoření stabilního ekonomického prostředí, vyrovnaný rozpočet, nízké daně a také zásadní omezování přistěhovalectví a zejména islamizace“ či „úprav sociálního programu České republiky“. Členem strany se nemohou stát bývalí členové KSČ. Do voleb do Evropského parlamentu v roce 2014 měla stranu vést bankovní manažerka Jana Gabrielová, lídrem však nakonec byl Pavel Černý. Strana získala 3481 hlasů (0,22 %).\n\nObčanská konzervativní strana je jedním ze zakladatelů evropské politické strany \"Hnutí pro Evropu národů a svobody\", jejíž ustavující schůze proběhla v květnu 2015 v Praze. Dalšími členy této strany jsou např. francouzská Národní fronta Marine Le Penové, Svobodná strana Rakouska, italská Liga Severu a belgický Vlámský zájem (Vlaams belang).\n\nPočátkem ledna 2016 se strana měla sloučit se stranou Patrioti České republiky, což se však nestalo, byť jsou zdroje tvrdící opak. V současné době OK strana (OKS) sdílí politický směr Úsvitu NK spolu s Blokem proti islámu, s nimiž aktivně spolupracuje.\n\nOznámení o založení strany glosoval sociolog Pavel Šplíchal jako „rozvíjení slepé myšlenkové větve klausismu“.\n"}
{"id": "978215", "url": "https://cs.wikipedia.org/wiki?curid=978215", "title": "You Me at Six", "text": "You Me at Six\n\nYou Me at Six je britská rocková skupina, založená v roce 2004 v anglickém městě Weybridge. Původní sestavu skupiny tvořil zpěvák Josh Franceschi, kytaristé Max Helyer a Chris Miller, baskytarista Matt Barnes a bubeník Joe Philips. Philipse v roce 2007 nahradil Dan Flint a následně skupina působila beze změn v sestavě. Prvních úspěchů se jím dostalo až v roce 2008, kdy vydali své debutové album \"Take Off Your Colours\". Do roku 2018 skupina vydala dalších pět studiových alb.\n\n\n"}
{"id": "978216", "url": "https://cs.wikipedia.org/wiki?curid=978216", "title": "Oratoriáni", "text": "Oratoriáni\n\nOratoriáni či Kongregace oratoria sv. Filipa Neri je katolická kongregace kněží a laiků, založená roku 1575 svatým Filipem Neri v Římě. Zkratka za jménem je CO (\"Congregatio Oratorii\").\n\nTvoří ji samostatné \"domy\", kde žijí společně kněží a laici, neskládají však žádné sliby ani nenosí řeholní oděv. Mají společné modlitby a jinak se věnují různým činnostem ve farnosti, ve školách nebo v charitativní službě. Nemají nejvyššího představeného, ale představitelé domů si pravidelně volí svého zástupce, který sídlí v Římě a obstarává styky s papežskou kurií. Mezi oratoriány byla i řada významných učenců.\n\nPrvní oratorium vzniklo v Římě, kde se ve farnosti Filipa Neri pravidelně scházeli přátelé ke společným bohoslužbám, diskusím a koncertům. Hudební složku setkání Oratoria vedl slavný skladatel a varhaník Giovanni Pierluigi da Palestrina, z čehož vznikl název oratorium pro náboženský hudební útvar, zpívaný v lidovém jazyce místo v latině.\nPo vzoru Oratoria Filipa Neri založil francouzský kardinál Pierre de Bérulle roku 1613 podobné sdružení \"Oratoire de France\", které se stará také o výchovu kněží.\n\nV současné době je po světě asi 70 oratoriánských domů s asi 500 kněžími, nejvíce v Itálii, v Německu, v USA a v Polsku. Oratoria jsou i ve Velké Británii, ve Francii, v Jižní Americe a v dalších zemích.\n\n\n\n"}
{"id": "978217", "url": "https://cs.wikipedia.org/wiki?curid=978217", "title": "Open Sud de France 2014", "text": "Open Sud de France 2014\n\nOpen Sud de France 2014 byl tenisový turnaj pořádaný jako součást mužského okruhu ATP World Tour, který se hrál v montpellierské aréně na krytých dvorcích s tvrdým povrchem. Konal se mezi 3. až 9. únorem 2014 ve francouzském městě Montpellier jako 27. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazený ve dvouhře byl devátý hráč světa Richard Gasquet z Francie, jenž jako obhájce titulu ve finále nestačil na krajana Gaëla Monfilse.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "978220", "url": "https://cs.wikipedia.org/wiki?curid=978220", "title": "ABN AMRO World Tennis Tournament 2014", "text": "ABN AMRO World Tennis Tournament 2014\n\nABN AMRO World Tennis Tournament 2014 byl tenisový turnaj pořádaný jako součást mužského okruhu ATP World Tour, který se hrál v aréně Ahoy Rotterdam na krytých dvorcích s tvrdým povrchem. Konal se mezi 10. až 16. únorem 2014 v nizozemském Rotterdamu jako 42. ročník turnaje.\n\nTurnaj s rozpočtem 1 500 775 eur patřil do kategorie ATP World Tour 500. Nejvýše nasazeným hráčem ve dvouhře byla argentinská světová čtyřka Juan Martín del Potro, která obhajovala titul. Potro však vypadl už ve čtvrtfinále, kde nestačil na lotyše Ernestsa Gulbise. Titul získal třetí nasazený Tomáš Berdych, když ve finále porazil chorvata Marina Čiliće, a ukončil tak šestnáct měsíců dlouhé čekání na singlový titul z okruhu ATP.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující páry postoupily z kvalifikace:\n\n\n"}
{"id": "978222", "url": "https://cs.wikipedia.org/wiki?curid=978222", "title": "Ali Daeí", "text": "Ali Daeí\n\nAli Daeí (persky علی دایی, narozen 21. března 1969, Ardabíl) je bývalý íránský fotbalový útočník (Ázerského původu) a později trenér. Je světovým rekordmanem v počtu vstřelených branek v mužském mezinárodním fotbale: ve 149 reprezentačních zápasech skóroval 109krát.\n\nS íránskou reprezentací se zúčastnil mistrovství světa ve fotbale 1998 a mistrovství světa ve fotbale 2006, získal bronzové medaile na mistrovství Asie ve fotbale 1996 a mistrovství Asie ve fotbale 2004 a vyhrál Asijské hry 1998. Stal se íránským mistrem v roce 1996 a mistrem Německa za rok 1999, kdy navíc s Bayernem hrál ve finále Ligy mistrů. V roce 1999 byl zvolen nejlepším fotbalistou Asie.\n\nPo ukončení aktivní kariéry se stal trenérem, vedl např. íránskou fotbalovou reprezentaci nebo tým Persepolis FC.\n\n"}
{"id": "978224", "url": "https://cs.wikipedia.org/wiki?curid=978224", "title": "Hoffmanské kapky", "text": "Hoffmanské kapky\n\nHoffmanské kapky (též hofmanské kapky, hoffmannský líh, Liquor anodynus Hoffmanni či liquor anodynus minerali Hoffmanni) jsou směsí lihu (ethanolu) a éteru v poměru 3:1. Oblíbené byly především v 19. století, kdy se velmi rozšířily jako dostupné domácí léčivo. Používaly se především k léčbě nachlazení, akutní nevolnosti a při depresích. Pojmenované jsou po německém lékaři a chemikovi Friedrichu Hoffmannovi (1660–1742).\n\nReceptura se různě vyvíjela, měnil se například poměr ve prospěch levnější složky - lihu (4:1), případně byly dva díly základní směsi doplněny třemi díly destilované vody. Existovaly i variace receptury s přídavkem výtažků z bylin.\n\nV průběhu 20. století obliba Hoffmanských kapek klesla. Přesto je stále lze objednat v lékárně, obvykle je ale pod tímto názvem dodávána směs s obsahem 60 % destilované vody. Čistý koncentrát (bez vody) se používá také jako čistidlo na optiku.\n"}
{"id": "978227", "url": "https://cs.wikipedia.org/wiki?curid=978227", "title": "Arcibiskupský exarchát Krym", "text": "Arcibiskupský exarchát Krym\n\nArcibiskupský exarchát Krym se nachází na Ukrajině a jeho ritus je byzantský.\n\nByl založen dne 13. února 2014 papežem Františkem z Arcibiskupského exarchátu Oděsa-Krym. Exarchát nemá svého exarchu (vacant). Tento exarchát patří pod Vyšší arcidiecézi Kyjev-Halič. Apoštolským administrátorem se stal Vasyl Ivasyuk biskup eparchie Kolomyja-Černovice.\n\nVasyl Ivasyuk - Biskup eparchie Kolomyja-Černovice - apoštolský administrátor\n\n"}
{"id": "978228", "url": "https://cs.wikipedia.org/wiki?curid=978228", "title": "U.S. National Indoor Tennis Championships 2014", "text": "U.S. National Indoor Tennis Championships 2014\n\nU.S. National Indoor Tennis Championships byl tenisový turnaj mužů na profesionálním okruhu ATP World Tour, hraný v oddílu Racquet Club of Memphis na krytých dvorcích s tvrdým povrchem. Konal se mezi 10. až 16. únorem 2014 v americkém Memphisu jako 39. ročník turnaje.\n\nTurnaj byl poprvé řazen do kategorie ATP World Tour 250 a dotace byla výrazně snížena na 647 675 amerických dolarů. Nejvýše nasazeným hráčem ve dvouhře se stal sedmnáctý tenista světa Kei Nišikori z Japonska, který úspěšně obhájil titul z minulého roku.\n\nDo roku 2013 byla hrána také ženská část, kterou nahradila nová událost v Riu de Janeiro. Mužský turnaj sestoupil od sezóny 2014 z kategorie ATP World Tour 500 do nižší ATP 250 series, což znamenalo i pokles rozpočtu.\n\n\nNásledující hráčí obdrželi divokou kartu do hlavní soutěže:\n\nNásledující hráč získal zvláštní výjimku:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár vstoupil do soutěže z pozice náhradníka:\n\n\n\n"}
{"id": "978230", "url": "https://cs.wikipedia.org/wiki?curid=978230", "title": "Individual Thought Patterns", "text": "Individual Thought Patterns\n\nIndividual Thought Patterns (přeloženo do češtiny \"Individuální myšlenkové vzorce\") je páté studiové album americké death metalové kapely Death vydané roku 1993 společností Relativity Records. Bylo nahráno ve studiu Morrisound Recording. Album bylo později znovu vydáno i s bonusovými CD.\n\nJe zde slyšet posun od klasického death metalu směrem k techničtější odnoži (resp. progresivnímu stylu), což bylo ostatně v menší míře patrno již u předchozího LP \"Human\".\n\n\n\n"}
{"id": "978232", "url": "https://cs.wikipedia.org/wiki?curid=978232", "title": "Dobšinský kopec", "text": "Dobšinský kopec\n\nDobšinský kopec (974,1 m n. m.) je z větší části odlesněný vrch ve Volovských vrších, severně od Dobšiné.\n\nNabízí kruhový výhled na velkou část Slovenského rudohoří a Slovenského ráje. Přes sedlo, západně od vrcholu vede silnice I. třídy z Rožňavy a Stratené do údolí Hnilce. Každoročně se zde koná závod automobilů do vrchu.\n\nNa vrchol vede červeně a žlutě značená turistická trasa a zeleně značená cyklostezka.\n"}
{"id": "978233", "url": "https://cs.wikipedia.org/wiki?curid=978233", "title": "Grajnár (sedlo)", "text": "Grajnár (sedlo)\n\nGrajnár je sedlo mezi Malou Knolou a Javorem (1088 m) ve Volovských vrších, v podcelku Knola.\n\nSedlem prochází silniční spojnice Spišská Nová Ves – Rožňava, silnice II/533. Sedlo je také křižovatkou turistických stezek, modře značené z Novoveské Huty do osady Cechy, zeleně značené z Hnilčíku do Hnilce a žlutě značené přes Pálenicu (1115 m) také do obce Hnilčík.\n\nV sedle je nefunkční motorest Javor, v okolí lyžařské běžecké tratě.\n\n"}
{"id": "978234", "url": "https://cs.wikipedia.org/wiki?curid=978234", "title": "Grajnár", "text": "Grajnár\n\nGrajnár může označovat:\n\n"}
{"id": "978235", "url": "https://cs.wikipedia.org/wiki?curid=978235", "title": "Súľová", "text": "Súľová\n\nSúľová je sedlo v západní části Volovských vrchů v nadmořské výšce 910 m, oddělující podcelky Knola na západě a Zlatý stôl na východě . Nachází se mezi vrchy Peklisko (1 070 m) a Smrečinka (1 266 m).\n\nSedlem prochází silniční spojnice mezi Spiší a Gemerem, spojuje Spišskou Novou Ves a dolinu Hnilce s Rožňavou a zároveň i s dolinou Slané. Silnice II/533 vytváří asi dvacítku ostrých serpentin a je mimořádně obtížně sjízdná.\n\nSedlem vede červeně značená trasa Cesty hrdinů SNP (E8) mezi masivem Súľová a sedlem Dobšinský vrch (898 m).\n\n"}
{"id": "978236", "url": "https://cs.wikipedia.org/wiki?curid=978236", "title": "Římskokatolická farnost Krhov", "text": "Římskokatolická farnost Krhov\n\nŘímskokatolická farnost Krhov je územní společenství římských katolíků s farním kostelem svatého Jakuba Staršího v děkanátu Moravské Budějovice.\nRaně gotický farní kostel pochází z druhé poloviny 13. století. Barokně upraven byl ve století sedmnáctém. \nOd 15. srpna 2012 byl administrátorem excurrendo P. Leopold Nesveda. Toho od 1. srpna 2016 vystřídal R. D. Mgr. Ing. Jan Kovář.\n\nDnem vzájemných modliteb farností za bohoslovce a bohoslovců za farnosti brněnské diecéze je 26. leden. Adorační den připadá na 8. února.\n\nVe farnosti se každoročně koná tříkrálová sbírka. V roce 2014 se při ní vybralo v Bačicích 5 426 korun, v Krhově 4 174 korun a v Odunci 3 470 korun. V roce 2016 činil výtěžek v Bačicích 5 426 korun, v Krhově 5 491 korun a v Odunci 4 054 korun. V roce 2017 činil výtěžek sbírky jen v Krhově 5 512 korun.\n\n"}
{"id": "978242", "url": "https://cs.wikipedia.org/wiki?curid=978242", "title": "The Mixtures", "text": "The Mixtures\n\nThe Mixtures byla australská hudební skupina. Patřila k představitelům bubblegum music, populární hudby určené dospívající mládeži, vyznačující se líbivými melodiemi a nenáročnými texty, které The Mixtures kombinovali s nostalgickým skifflem. Skupina vznikla v roce 1965 v Melbourne. Australským hitem číslo 1 byla v roce 1970 coververze písně In The Summertime od skupiny Mungo Jerry. Tomu nahrála skutečnost, že v té době kvůli sporu o autorská práva nesměla australská rádia hrát písně britských interpretů. Další úspěšnou skladbou byl \"Pushbike Song\", jehož českou verzi nahrála skupina Faraon pod názvem \"Šlapací kolo\". The Mixtures se rozpadli v roce 1976, část členů přešla do skupiny Brix.\n\n\n\n"}
{"id": "978243", "url": "https://cs.wikipedia.org/wiki?curid=978243", "title": "Brankův most", "text": "Brankův most\n\nBrankův most (srbsky v cyrilici Бранков мост, v latince Brankov most) je most přes řeku Sávu v Bělehradě. Spojuje centrum města s Novým Bělehradem a patří mezi hlavní dopravní spojnice srbské metropole. Vybudován byl roku 1979 a svůj název nese podle romantického básníka Branka Radičeviće (dříve \"Most Bratstva i jedinstva\").\n\nMost je rovněž symbolem sebevrahů, neboť svůj život ukončí skokem z tohoto mostu okolo čtyřiceti lidí ročně. Svůj život skokem z tohoto mostu rovněž ukončil i spisovatel Branko Ćopić. V srbské společnosti panuje mylný názor, že most byl přejmenován po roce 1990 právě po něm.\n\nPylony na obou stranách (staroměstské a novobělehradské) jsou původem z 19. století. Jejich architektem byl sochař Ivan Meštrović Do druhé světové války stál na stejném místě zavěšený most, který nesl své jméno po králi Alexandru Karađorđevićovi. Jugoslávská armáda se nicméně rozhodla pro jeho likvidaci ve snaze zpomalit postup německých vojsk v prvních fázích Dubnové války.\n\nPo skončení konfliktu se Bělehrad dynamicky rozrůstal směrem především na západ, a to do oblasti dnešního Nového Bělehradu. Doprava mezi oběma částmi města, oddělenými řekou Sávou, si vyžadovala vybudování nových mostů. Ten současný byl budován tři roky a otevřen po částech. První z nich byla dána do provozu v roce 1956. Stavitelem byla západoněmecká firma MAN a projektantem jugoslávská firma \"Mostoprojekt\". Druhá (po jejímž dokončení má most šest jízdních pruhů, tři v každém směru) pak až v roce 1979. \n\nV roce 2006 most využívalo denně více než 90 000 automobilů.\n"}
{"id": "978247", "url": "https://cs.wikipedia.org/wiki?curid=978247", "title": "Nigel Donohue", "text": "Nigel Donohue\n\nNigel Donohue (* 20. prosince 1969 Leigh, Spojené království) je bývalý britský a anglický zápasník–judista a volnostylař.\n\nZápasení se věnoval od mala pod vedením svého otce Johna. V rodném Leighu hrál třináctkové Ragby, navštěvoval kroužek juda a olympijského zápasu. V juniorském věku byl členem mužské reprezentace v zápasu. V roce 1986 obsadil v zápasu ve volném stylu třetí místo na Hrách Commonwealthu. Britské judistické reprezentaci se pohyboval od roku 1989 v superlehké váze do 60 kg. V roce 1992 uspěl v britské nominaci na olympijské hry v Barceloně, ale vypadl ve druhém kole s Mongolem Battulgou. V roce 1996 odjížděl na olympijské hry v Atlantě jako jeden z favoritů a vypadl opět ve druhém kole s judistou z Mongolska, Narmandachem. Sportovní karieru ukončil na podzim 1997. Věnuje se trenérské a funkcionářské práci. Vedl několik let skotskou judistickou reprezentaci a pracoval jako manažer anglické judistické reprezentace.\n\nNigel Donohue byl levoruký judista a jako větština britských judistů zvládal na slušné úrovni boj v postoji tak na zemi.\n\n\n\n\n"}
{"id": "978250", "url": "https://cs.wikipedia.org/wiki?curid=978250", "title": "Ödön Lechner", "text": "Ödön Lechner\n\nÖdön Lechner (27. srpna 1845, Pešť, Rakousko − 10. června 1914, Budapešť, Rakousko-Uhersko) byl maďarský architekt, představitel maďarské secese. Patří mezi nejznámější maďarské architekty a učitele celé generace domácích představitelů architektury (Sándor Nagy, István Medgyaszay, Béla Lajta, Aladár Árkay)\n\nLechner se narodil v rodině původem z Bavorska, která se v 17. století přistěhovala do Budapešti. Studoval na reálce, v roce 1865 na technické škole v Budíně, v letech 1866 – 1868 potom v Berlíně. Začátky jeho kariéry sahají do Francie, kde se v ateliéru C. Parenta věnoval zejména restaurátorství a ochraně památek.\n\nLechner byl spolumajitelem stavební kanceláře v Budapešti, v letech 1874 – 1878 pracoval ve Francii. Po návratu znovu působil v Budapešti. Zpočátku navrhoval činžovní bytové domy, které nesou stopy německého akademického stylu. Později se vypracoval na představitele maďarské secese. V jejím duchu navrhl několik staveb i na Slovensku.\n\nVe své tvorbě vycházel z moderního dispozičního řešení a v architektuře aplikoval prvky orientální indické architektury se zlatnickými střešními ozdobami a barevnou glazovanou keramikou na fasádách budov. Své výtvarné názory sdílel a publikoval v časopise Múvészet.\n\nV širší škále projektů, vypracovaných Ödönem Lechnerem, můžeme zmínit pravoslavný chrám v Michalovcích (1905-1910), Kostel sv. Alžběty v Bratislavě (Modrý kostelík) (1906 – 1908), dnešní Gymnázium na Grosslingově ulici v Bratislavě (1906 – 1908), Východoslovenské muzeum v Košicích (1899 – 1901), obytné domy, bývalé evangelické gymnázium v Rožňavě (1910). Dále publikoval i různé teoretické práce.\n\nNa počátku 20. století výrazně ovlivnil většinu významných zástupců maďarské architektury. Béla Málnai a Béla Lajta pracovali v Lechnerově ateliéru a vytvářeli architekturu v Lechnerově neobvyklém novém stylu. Společně vypracovali i projekt Vily Sipeky, Budapešť (1905) a obytného domu na Irányiho ulici v centru Budapešti. Neobvyklá síťově tvarovaná zpevněná fasáda imituje vliv vídeňské architektury, kterou se Vágó (Lechnerův kolega) pokusil dosáhnout. Zvláštností této stavby je vertikální ukončení budov věží ukončenou atikou.\n\nV Maďarsku Lechner orientoval budapešťskou architekturu na pozoruhodné prvky, které se i při vytváření formy projevilo na stavbě uměleckého muzea (1891 – 1896). To se v současné době řadí mezi Lechnerovy nejznámější budovy. Zaměřil se hlavně na orientální lidové umění, které mělo přinést do architektury nový obraz. Taktéž i barevnost v tomto stylu hrála svou roli. Konkrétně tuto stavbu Lechner odlišil od jiných výškou, rozmanitou střechou a kupolemi z drahých tašek a orientoval jej podobně jako Dóžecí palác v Benátkách, který se směrem nahoru stále více zužoval.\n\nÖdön Lechner byl autorem radničních budov v Szegedu, Kecskemétu a Zrenjaninu.\n\nPoslední z budov, kterou vyprojektoval, byla vila Gyuly Vermesa v 5. městském obvodu v Budapešti.\n"}
{"id": "978251", "url": "https://cs.wikipedia.org/wiki?curid=978251", "title": "Robocop", "text": "Robocop\n\nRobocop (v anglickém originále RoboCop, v českém překladu \"robotický policista\") je akční sci-fi film USA z roku 1987 režiséra Paula Verhoevena. V hlavní roli představuje policistu Alexe Murphyho (hraje Peter Weller), který je brutálně zavražděn kriminálním gangem a na scénu se vrací jako kyborg. Film se dočkal dvou pokračování (\"Robocop 2\" a \"Robocop 3\") a také remaku \"Robocop\" z roku 2014.\n\nNáklady na natočení byly 13 milionů USD, tržba v Severní Americe téměř 53,5 milionů USD.\n\nFilm se odehrává v nedaleké budoucnosti ve městě Detroit. Významná korporace OCP plánuje přestavbu Detroitu na moderní metropoli nazvanou Delta City. Jejich záměru překáží především obrovský rozmach zločinu ve městě. Policie stávkuje a OCP proto přichází s plánem nahrazení lidských policistů roboty. Původní projekt člena představenstva Dicka Jonese (Ronny Cox) pod označením ED-209 selže a proto je nápravou pověřen jeho konkurent Bob Morton (Miguel Ferrer), který chce vytvořit robota pomocí pozůstatků zemřelého policisty. Tím se stane Alex Murphy (Peter Weller), kterého při zásahu smrtelně poraní gang nebezpečného zločince Clarance Boddickera (Kurtwood Smith). Murphyho mozek je použit při tvorbě Mortonova projektu – policejního kyborga s označením Robocop. Jeho partnerkou se stává bývala partnerka Murphyho Louisová, která v Robocopovi brzo svého bývalého kolegu rozpozná. Robocop bojuje se zločinem a zároveň postupně odhaluje svou původní identitu. Jeho prioritou je rozbít Boddickerův gang a zatknout jeho vůdce. Jones mezitím nechává zabít Mortona. Robocop se s Boddickerem poprvé utkává v jeho tajné továrně na drogy. Ve chvíli, kdy ho zatýká, mu Boddicker prozradí, že je napojený právě na Dicka Jonese z vedení OCP. Boddicker je krátce po svém zatčení díky Jonesovi z vězení propuštěn. Robocop se snaží zatknout Jonese, ale je paralyzován svým programem, ve kterém je pravidlo, že se nesmí postavit představitelům OCP. Jones mu při této konfrontaci prozradí, že stojí za smrtí Boba Mortona, který udělal chybu tím, že se rozhodl nahradit jeho neúspěšný projekt svým vlastním. Jones se poté pomocí robota ED-209 a policie pokouší Robocopa zničit. Toho však na poslední chvíli zachraňuje Levisová, která ho odváží do úkrytu. Robocop se poté s Levisovou vydá zlikvidovat Boddickerův gang, což se mu také daří když Boddickera i všechny jeho kumpány zabíjejí. Robocop se poté vydává do sídla OCP, kde narušuje jednání vedení společnosti a obviňuje Jonese z vraždy Boba Mortona. Jako důkaz přehrává vedení záznam svojí dřívější konverzace s Jonesem, při které se k vraždě Mortona přiznal. Zároveň vedení sděluje, že Jonese nemůže zatknout, jelikož mu v tom brání nařízení chránící představitele OCP. Jones se pokouší uniknout a jako rukojmí bere ředitele celé OCP. Ten mu však sdělí, že je propuštěn, čímž odblokuje Robocopův program a ten Jonese zabíjí.\n\n"}
{"id": "978253", "url": "https://cs.wikipedia.org/wiki?curid=978253", "title": "Izrael na Zimních olympijských hrách 2014", "text": "Izrael na Zimních olympijských hrách 2014\n\nIzrael se účastnil ZOH 2014, měl zastoupení ve 3 sportech.\n\nVirgile Vandeput\n\nAlexei Bychenko\n\nAndrea Davidovich/Evgeni Krasnopolski\n\nVladislav Bykanov\n\n"}
{"id": "978254", "url": "https://cs.wikipedia.org/wiki?curid=978254", "title": "Bratrská jednota baptistů Pankrác Praha 4", "text": "Bratrská jednota baptistů Pankrác Praha 4\n\nBaptistický sbor Na Topolce je místní baptistickou církví v Praze 4. Řadí se k baptistickým sborům na českém území s více než stoletou historií. \n\nPočátky sboru se datují do roku 1906, kdy se do pražské čtvrti Nuslí přistěhoval Václav Štrup, člen pražského baptistického sboru. V místě jeho bydliště se brzy zformovala skupina lidí, která se posléze stala misijní stanicí pražského sboru. Již v brzkých letech své existence tato stanice působila samostatně a měla své kazatele. První oficiální kazatel sboru, Jindřich Procházka, začal ve sboru aktivně působit po svých studiích (kolem roku 1919). V roce 1920 se Jindřich Procházka stal tajemníkem Bratrské jednoty Chelčického (baptistů) a v následujícím roce ředitelem Baptistického teologického semináře. Sbor Na Topolce se pod jeho vedením v roce 1924 od svého mateřského sboru osamostatnil. V roce 1926 sbor zakoupil pozemek v dnešní ulici Na Topolce, kde si o dva roky později vybudoval svůj sborový dům s názvem Dům Smíření.\n\nOd svých počátků si Baptistický sbor Na Topolce uchovává silnou baptistickou tradici s důrazy na Kristovo panství, svobodu svědomí a vyznání, a kongregační zřízení. Za obranu tradičních baptistických hodnot se sbor periodicky mezi svými souvěrci stával nepohodlným. Ať už jeho první kazatel (a přitom dlouholetý tajemník Bratrské jednoty Chelčického) Jindřich Procházka býval nařknut z liberalismu a přílišné shovívavosti k druhým, nebo později za dob komunistického režimu kazatel Petr Macek veden v nelibosti u tehdejšího vedení Bratrské jednoty baptistů za své sympatie k disentu či podpory občanských aktivit. Tato nekonformnost a neskladnost zůstala sboru i v letech svobody, kdy jako jeden z prvních ve své denominaci požadoval uskutečnění důsledné odluky církve od státu a později se usilovně zasazoval pro odmítnutí církevních restitucí. Ve druhém desetiletí 21. století bránil tradiční baptistické hodnoty jako samostatnost sboru při věroučných i morálních otázkách proti stále výrazněji se projevujícím fundamentalistickým tendencím části spektra baptistických sborů. Právní forma sboru spjatá s Bratrskou jednotou baptistů byla k 31.12.2019 zrušena. Sbor nadále rozvíjí baptistickou tradici v České republice v právně ukotveném svazku \"Společenství baptistických sborů\".\n\n\n"}
{"id": "978255", "url": "https://cs.wikipedia.org/wiki?curid=978255", "title": "Dirk Radszat", "text": "Dirk Radszat\n\nDirk Radszat, (* 4. červen 1971 Lipsko, Německá demokratická republika) je bývalý reprezentant Německa v judu.\n\nPříležitost reprezentovat Německo na velké akci dostal až po olympijských hrách v Atlantě v 26 letech. Stefan Dott ukončil bohatou karieru a s Uwe Frenzem sváděl nominační boje. Od roku 1999 se k nim však připojili další (Wanner, Frisch) a nominace na olympijské hry se tak nedočkal.\n\nPo skončení vrcholové kariery na přelomu tisíciletí žil a pracoval ve Švýcarku.\n\n"}
{"id": "978259", "url": "https://cs.wikipedia.org/wiki?curid=978259", "title": "Human (album, Death)", "text": "Human (album, Death)\n\nHuman (přeloženo do češtiny \"Člověk\") je čtvrté studiové album americké death metalové kapely Death vydané roku 1991 společností Relativity Records. Bylo nahráno ve studiu Morrisound Recording. Album bylo později znovu vydáno i s bonusovými CD (např. v roce 2011).\n\nNa albu se objevují techničtější prvky a Chuck Schuldiner směřoval kapelu Death k progresivnímu stylu. Hudební portál About.com album umístil na svůj seznam 10 esenciálních death metalových alb.\n\n\n\n"}
{"id": "978260", "url": "https://cs.wikipedia.org/wiki?curid=978260", "title": "Lupina žlutá", "text": "Lupina žlutá\n\nLupina žlutá (\"Lupinus luteus\") je luštěnina patřící do čeledi rostlin bobovitých. Její původní vlastí je středomořská část jižní Evropy.\n\nŽlutá semena této sladké lupiny bývala kdysi běžnou potravou v zemích jižní Evropy a Latinské Ameriky. Dnes se využívají po celém světě jako příloha k jídlům, lehký předkrm nebo jen jako chuťovka. Značně rozšířená je jejich konzumace v Portugalsku a Brazílii, kde se také nejvíc pěstují. Nakládaná semena slouží nejčastěji jako chutný zákusek či jako náhrada oříšků nebo tyčinek.\n\nNeupravená semena lupiny obsahují neurotoxické aminokyseliny, jež mohou působit na lidský organismus, pokud jsou konzumována dlouhodobě a ve velkém množství v suché podobě.\nAby mohla být konzumována bez rizika, musí se uvařit a na několik dní naložit do vody, která se musí pravidelně vyměňovat. Plody tak ztratí svoji původní hořkou chuť a dochází k vyloučení alkaloidů. Takto upravené plody nepředstavují žádné zdravotní riziko, jsou naopak zdraví prospěšné.\n\nSemena lupiny mají přibližně stejně vysoký obsah bílkovin jako sója, tedy průměrně 35 %. Složení těchto bílkovin je z dietetického hlediska vynikající díky jinak často v rostlinách chybějícím aminokyselinám, zejména lysinu. Dalšími základními či esenciálními aminokyselinami nacházejícími se v lupině jsou leucin a methionin, dále též semiesenciální aminokyselina arginin.\nV lupinových bobech je více než 10 % tuků s vynikajícím složením až 80 % nenasycených mastných kyselin. Další významnou látkou je lecitin, což je důležitý přírodní emulgátor. Jeho obsah v tuku je až 2,5 %.\n\nPlody lupiny žluté se nakládají do sladkého či slaného nálevu. Hodí se jako příloha k jídlům, chuťovka nebo doplněk salátů. Dají se konzumovat i v syrovém stavu, nicméně v případě, že slouží jako příloha, je vhodné je povařit. Vaření aktivuje enzymy, odstraňuje proces klíčení a hořkou chuť bobů. Tato úprava se většinou provádí průmyslově, takže výrobek se prodává již vařený a konzervovaný slanou vodou.\nBoby jako chuťovka se pojídají většinou bez slupky. Plod se v puse rozkousne a slupka se jednoduše odstraní. Slupku lze také sníst, ale je tvrdá a trochu hůř stravitelná, má však o něco víc vlákniny.\n\nObsahuje pouze 30 % sacharidů, převážně s krátkým řetězcem. Mouka má díky obsahu karotenoidů přirozeně žlutou barvu a je v pekařském řemesle velmi žádaná. Její emulgační vlastnosti částečně nahrazují vaječné žloutky.\nLupinová mouka je přirozeně bezlepková a tedy vhodná pro výživu celiaků. Má vysoký obsah bílkovin a proto je vhodná pro veganské vaření.\n\nVe 100g mouky je obsaženo:\n\n\n\n \n"}
{"id": "978261", "url": "https://cs.wikipedia.org/wiki?curid=978261", "title": "Osmanské interregnum", "text": "Osmanské interregnum\n\nOsmanské interregnum (1402 – 1413) bylo období kritického bezvládí v Osmanské říši, kdy se synové a potenciální nástupci sultána Bajezida I. nebyli schopni a ochotni podřídit se jednomu sultánovi.\n\nToto bezvládí začalo v roce 1402 porážkou Osmanů od krutého uzbeckého bojovníka s mongolskými kořeny Tamerlána v bitvě u Ankary. Samotný sultán Bajezid byl v této bitvě zajat a zemřel v zajetí za záhadných okolností v roce 1403, za jeho nástupce byl Tamerlánem potvrzen jeho nejmladší syn Mehmed. Nicméně Tamerlán po zpustošení Malé Asie zaměřil své dobyvačné plány zpět na Dálný východ a v roce 1405 zemřel. Evropský zvyk, že nástupcem se stává nejstarší syn, v Osmanské říši spíše neplatil. Čtyři Mehmedovi bratři Sulejman, Isa, Musa a posléze i Mustafa odmítli uznat Mehmeda společným sultánem a obsadili některá území Osmanské říše. Nejstarší bratr Sulejman obsadil evropské državy v Thrákii (nezničené Tamerlánem), Isa s podporou Sulejmana zabral město Bursa a okolí, nejmladší Mehmed se usadil ve městě Amasya.\n\nNastala série vzájemných občanských válek, kdy se uzavírali mezi bratry rozdílné koalice. Isa byl zavražděn nejspíš Mehmedovými agenty v roce 1406. Vojensky vítězil spíše ale Sulejman, který začal z Thrákie okupovat i západní část Malé Asie. Posléze však Musa s pomocí Mehmedových vojsk napadnul brutálním úderem Sulejmana v Evropě a nakonec byl Sulejman v roce 1411 poražen a zabit. \n\nKřesťané v Evropě však nebyli schopni této situace využít pro svůj prospěch zejména kvůli slabosti upadající Byzantské říše a také vzhledem k tehdejším vzájemným rozbrojům a neshodám, které se projevovaly například papežským schizmatem. \n\nMusa vojensky ovládl Thrákii, i on se však poté odmítl podřídit Mehmedovi. Teprve v roce 1413 porazil Mehmed v Bulharsku Musu s pomocí srbského despoty Stefana Lazareviče a mohl se stát sjednocujícím sultánem Mehmedem I. \n\nNicméně Mehmedův poslední bratr Mustafou Çelebim (známým jako Düzmece Mustafa) nalezl exil v Byzantské říši a pokoušel se pořád získat sultánský trůn. Po Mehmedově smrti odmítl uznat nového sultána Murada II. a ve spojení s Byzantskými vojsky se pokusil ovládnout Osmanskou říši. Kvůli zradě svých spojenců byl však Mustafa zajat Osmanskými spojenci a v roce 1422 popraven.\n"}
{"id": "978262", "url": "https://cs.wikipedia.org/wiki?curid=978262", "title": "NTRU", "text": "NTRU\n\nNTRU je patentovaný šifrovací systém, který používá pro zašifrování a dešifrování dat asymetrickou kryptografii založenou na celočíselných mřížích.\nNTRU obsahuje dva algoritmy: NTRUEncrypt, který slouží pro šifrování, a NTRUSign určený pro elektronické podepisování. Na rozdíl od nejpopulárnějších asymetrických šifrovacích algoritmů založených například na problému hledání prvočíselného rozkladu nebo na problému nalezení diskrétního logaritmu, které jsou teoreticky prolomitelné pomocí kvantového počítače Shorovým algoritmem, není pro NTRU znám žádný útok pomocí kvantového počítače (postkvantová kryptografie). Také jeho výkonnost je prokazatelně lepší. K dispozici je uzavřená placená implementace NTRU, ale také volně dostupná verze jako otevřený software.\n\nPrvní verze nazvaná NTRU byla vytvořena v roce 1996 matematiky J. Hoffsteinem, J. Pipherem a J. H. Silvermanem. Stejného roku se tvůrci spojili s D. Liemanem a založili společnost NTRU Cryptosystems a tento kryptosystém nechali patentovat.\nV roce 2009 byla firma koupena společností Security Innovation zabývající se softwarovou bezpečností. Roku 2013 přišli Damien Stehlé a Ron Steinfeld s novou verzí algoritmu. Nyní je tak dostupná verze zdarma (bez patentových omezení).\n\nNTRU provádí nákladné operace se soukromými klíči rychleji než RSA při ekvivalentní kryptografické síle. S rostoucí velikostí klíče počet vykonaných operací za sekundu u RSA roste kubicky, zatímco u NTRU roste jen kvadraticky.\n\nPodle Oddělení Elektrotechniky na Univerzitě v Lovani: „S použitím Grafické karty GTX280 může být dosaženo až 200 000 šifrování za sekundu na úrovni zabezpečení 256 bitů. Když to porovnáme s rychlostí symetrické šifry (běžně se neporovnávají), je pouze asi 20krát pomalejší než poslední implementace AES.“\n\nNa rozdíl od RSA a Kryptografie nad eliptickými křivkami (angl. ECC), není u NTRU známá žádná zranitelnost vůči útokům pomocí kvantového počítače. NIST napsal ve svém přehledu z roku 2009 že, „NTRU je vhodná alternativa jak pro šifrování s veřejným klíčem, tak pro elektronické podpisy, která není zranitelná Shorovým algoritmem“ a „z různých šifrovacích systémů založených na mřížích, které byly vyvinuty, se zdá být NTRU nejpraktičtější“.\n\n\nNTRU je dostupné jako open source knihovna v jazyce C nebo Java a uzavřená placená knihovna.\n"}
{"id": "978263", "url": "https://cs.wikipedia.org/wiki?curid=978263", "title": "Proseč-Obořiště (zámek)", "text": "Proseč-Obořiště (zámek)\n\nZámek Proseč-Obořiště stojí ve vsi Proseč-Obořiště, místní části Nové Cerekve. Dnes v něm funguje domov důchodců.\n\nPrvní písemná zmínka o vsi pochází z roku 1370, kdy je zmiňován Drslav z Proseče. Ten pravděpodobně seděl na zdejší tvrzi, která stávala v místech dnešního zámku. Na konci 14. století se dostala do držení Jana Hazmuky z Proseče, stoupence Rožmberků proti králi Václavu IV. Zároveň v roce 1415 připojil svou pečeť ke stížnému dopisu kostnickému koncilu. Ovšem nedlouho poté zřejmě umírá, neboť v roce 1417 je jako majitel uváděn kněz Mikuláš z Proseče, Drslavův syn. Po smrti jeho syna Viléma dochází patrně k častému střídání majitelů, ovšem o tomto období se dochovalo jen minimum listin. Je vysoce pravděpodobné, že jedním z těchto majitelů byl Chval z Chmelného, purkrabí na statcích Oldřicha II. z Rožmberka. Někdy okolo roku 1446 získává Proseč nebo její část Vikéř z Chmelného. Okolo roku 1461 jej získal Vít z Pelhřimova a Mikuláš Tytlmatl. Později připadl jako odúmrť králi Jiřímu z Poděbrad, jenž statek v roce 1467 daroval Burianu Trčkovi z Lípy. Ten jej ovšem obratem prodal Prokopu Štítnému ze Štítného a po jeho smrti tvrz zdědil jeho syn Václav Štítný.\n\nOd něj jej v roce 1535 odkoupil Jan Leskovec z Leskovce. v roce 1549 došlo k rozdělení jeho pozůstalosti a Proseč s Božejovem zdědila jeho dcera Dorota Ostrovcová z Leskovce. Po dalším dělením v roce 1564 získal prosečský statek tehdy nezletilý Ladislav Ostrovec z Kralovic, jenž se ho ujal až v 70. letech 16. století. Po jeho smrti jej vdova Anežka ze Zahrádky převedla na Jana Ostrovce z Kralovic, jenž ale dával přednost Vlašimi a Novému Domašínu. V roce 1604 tedy statek odkoupil Ladislav Ostrovec z Kralovic, jenž o tvrz pro účast na stavovském povstání v roce 1623 přišel. V dražbě jej však zakoupila jeho třetí manželka Ozyana Beřkovská ze Šebířova. Ladislav Ostrovec byl v roce 1624 v Praze zabit a Ozyana se následně provdala za rytmistra Jana Lipolta Voračického z Paběnic, jenž se po její smrti v roce 1630 stal majitelem Proseče. Voračičtí statek drželi do začátku 18. století, kdy byl rozdělen na menší části a Proseč odkoupil Josef Běšin z Běšin a od něho v roce 1724 Felix František Leopold Šenovec z Ungersvertu.\n\nV roce 1733 tvrz odkoupil rytíř Jan Petr von Augustin. V roce 1747 Proseč i s nově vzniklým dvorem \"Obořiště\" odkoupila Antonie Schleichartová z Wiesentalu, dcera pelhřimovského primátora Josefa Ignáce Pichmana. Ta spolu se svým mužem Janem Jiřím Schleichartem z Wiesentalu nechala v roce 1757 tvrz přestavět na barokní zámek. V dědictví rodiny zůstal zámek do začátku 19. století. Nejprve jej zdědila Marie Františka Kerndlingerová z Ehrenfeldu, za níž se začíná prosazovat název Proseč-Obořiště, a roku 1816 i její syn Jan Nepomuk Kerndlinger, rytíř z Ehrenfeldu, který jej ovšem o rok později prodal. Následovalo období častého střídání majitelů, během něhož prošly interiéry a zámecký park řadou úprav. V roce 1817 zámek odkoupil svobodný pán Rudiger von Stillfried a v roce 1820 rytíř Josef von Prochazka. V roce 1822 mění majitele znovu, když jej zakoupil pražský měšťan Ignác Stefan. ten se ovšem zadlužil a v roce 1829 zámek získal jeho věřitel hrabě Vincenc z Valdštejna-Vartenberka.\n\nV 80. letech 19. století zámek odkoupil říšský svobodný pán Leopold Sternbach ze Stocku a Luttachu a ve vlastnictví jeho potomků zůstal do roku 1945, kdy jim byl na základě Benešových dekretů zestátněn. Sternbachové však na prosečském velkostatku nesídlili a ten tak měl vlastní správce. Okolo roku 1910 jím byl Alois Suchý, po jehož smrti v roce 1912 tuto funkci převzal Václav Jeníček. V roce 1918 velkostatek převzal Ferdinand Sternbach, jenž se o něj však příliš nestaral. Ten na zámku žil i po jeho přeměně na domov důchodců a zemřel v něm v roce 1978.\n\n\n"}
{"id": "978264", "url": "https://cs.wikipedia.org/wiki?curid=978264", "title": "Marko Spittka", "text": "Marko Spittka\n\nMarko Spittka, (* 22. duben 1971 Drážďany, Německá demokratická republika) je bývalý reprezentant Německa v judu. Je majitelem bronzové olympijské medaile.\n\nSpittka byl typickým představitelem německé školy juda. Fyzicky velmi dobře vybavený a na soupeře perfektně připravený. Útoky vedl především z obrany, z hlubokého předklonu. Potom co se aktivnější soupeř utahal tak útočil nejčastěji nohama (aši-waza) nebo kontrachvaty. Nebýt fenomenálního Jihokorejce Čona tak by měl na svém kontě s velkou pravděpodobností všechny tři zlaté medaile (trojkoruna).\n\nSportovní karieru začal v polostřední váze. V roce 1992 se stal mistrem Evropy, ale na olympijské hry v Barceloně byl nominován jeho kolega Daniel Lascău (mistr světa). Rok 1993 se mu výsledkově nevydařil a tak přestoupil do střední váhové kategorie.\n\nV roce 1996 startoval na olympijských hrách v Atlantě. Ve čtvrtfinále porazil na ippon technikou joko-guruma Kanaďana Gilla a v semifinále se utkal s Jihokorejcem Čonem. Podlehl mu minutu před koncem na ippon po technice uči-mata. V boji o třetí místo ho vyzval Japonec Hidehiko Jošida. V zápase Japonce k ničemu nepustil a při hantei ho rozhodčí určili praporky za držitele bronzové medaile.\n\nOlympijských her se účastnil ještě v roce 2000 v Sydney. Vypadl v prvním kole s Američanem Olsnem. Následně ukončil reprezentační karieru. Věnoval se zápasům v bundeslize, ve které pokračoval jako trenér. Po olympijských hrách v Londýně v roce 2012 se stal trenérem rakouské reprezentace v judu.\n\n"}
{"id": "978278", "url": "https://cs.wikipedia.org/wiki?curid=978278", "title": "Don Carlos", "text": "Don Carlos\n\nDon Carlos může být:\n\n"}
{"id": "978281", "url": "https://cs.wikipedia.org/wiki?curid=978281", "title": "Liptovská Sielnica", "text": "Liptovská Sielnica\n\nLiptovská Sielnica ( ) je obec na Slovensku v okrese Liptovský Mikuláš. V roce 2016 zde žilo 602 obyvatel. První písemná zmínka o obci pochází z roku 1256. Součástí obce jsou také katastrální území Liptovská Mara, Parížovce (obce vsi zatopeny nádrží Liptovská Mara) a Sestrč.\n\nObec, ležící na severním břehu přehrady Liptovská Mara, byla postavena asi 2 km severně od původní obce rovněž zaplavené přehradou. Slavnostně otevřena byla v dubnu 1974. V obci stojí evangelický a moderní římskokatolický kostel svatého Cyrila a Metoděje.\n\n\n"}
{"id": "978282", "url": "https://cs.wikipedia.org/wiki?curid=978282", "title": "Březinská tabule", "text": "Březinská tabule\n\nBřezinská tabule je geomorfologický podokrsek v jihozápadní části Bělské tabule, ležící v okresech Mladá Boleslav a Česká Lípa. Území se rozkládá zhruba mezi obcemi Březovice na jihu, Bezděz na západě a údolím Bělé na východní straně. Leží zde město Bělá pod Bezdězem a jeho místní části, např. Březinka, podle níž je podokrsek pojmenován.\n\nÚzemí má charakter tabule s vůči sobě mírně ukloněnými dílčími denudačními plošinami, přičemž celá tabule se plynule sklání od SZ k JV. Je tvořena svrchnokřídovými sedimenty (vápnito-jílovité pískovce a spraše) a ojedinělými proniky neovulkanitů v jižní části. Podokrsek rozčleňují pravostranné boční rokle hlavního údolí Bělé. Je zdě několik nepříliš výrazných kopců, některé z nich jsou budovány neovulkanity. Využití území je zhruba rovnoměrně rozděleno mezi lesy (převážně borové porosty) a zemědělskou půdu.\n\nPodokrsek Březinská tabule náleží do celku Jizerská tabule, podcelku Středojizerská tabule a okrsku Bělská tabule. Dále se již nečlení. Tabule sousedí na severu a východě se sesterským podokrskem Bělská tabule, Radechovskou pahorkatinou, na jihu s okrskem Skalská tabule a na západě s celkem Ralská pahorkatina.\n\n\nNejvyšším bodem Březinské tabule je bezejmenná kóta (380 m n. m.) na západě při styku s Velkým Bezdězem v okrsku Bezdězská vrchovina.\n"}
{"id": "978283", "url": "https://cs.wikipedia.org/wiki?curid=978283", "title": "Rychlobruslení na Zimních olympijských hrách 2014 – 1500 metrů muži", "text": "Rychlobruslení na Zimních olympijských hrách 2014 – 1500 metrů muži\n\nZávod na 1500 metrů mužů na Zimních olympijských hrách 2014 se konal v hale Adler-Arena v Soči dne 15. února 2014. Čeští závodníci se jej nezúčastnili.\n\nIvan Skobrev, který na trati 1500 m skončil na 18. místě, byl v prosinci 2017 Mezinárodním olympijským výborem zpětně diskvalifikován, a to kvůli jeho údajnému zapojení do ruského dopingového skandálu na ZOH v Soči. Po hromadném odvolání ruských sportovců byl na začátku února 2018 jeho trest Mezinárodní sportovní arbitráží zrušen.\n\n"}
{"id": "978285", "url": "https://cs.wikipedia.org/wiki?curid=978285", "title": "Rychlobruslení na Zimních olympijských hrách 2014 – 1500 metrů ženy", "text": "Rychlobruslení na Zimních olympijských hrách 2014 – 1500 metrů ženy\n\nZávod na 1500 metrů žen na Zimních olympijských hrách 2014 se konal v hale Adler-Arena v Soči dne 16. února 2014. Z českých závodnic se jej zúčastnila Karolína Erbanová. Do závodu se kvalifikovala i Martina Sáblíková, trenér ji však ze zdravotních důvodů odhlásil.\n\nOlga Fatkulinová, která na trati 1500 m skončila na 9. místě, byla v listopadu 2017 Mezinárodním olympijským výborem zpětně diskvalifikována, a to kvůli jejímu údajnému zapojení do ruského dopingového skandálu na ZOH v Soči. Po hromadném odvolání ruských sportovců byl na začátku února 2018 její trest Mezinárodní sportovní arbitráží zrušen.\n\n"}
{"id": "978287", "url": "https://cs.wikipedia.org/wiki?curid=978287", "title": "Bobrovec (okres Liptovský Mikuláš)", "text": "Bobrovec (okres Liptovský Mikuláš)\n\nBobrovec ( ) je obec na Slovensku v okrese Liptovský Mikuláš. V roce 2016 zde žilo 1 895 obyvatel. První písemná zmínka o obci pochází z roku 1231.\n\n\n"}
{"id": "978293", "url": "https://cs.wikipedia.org/wiki?curid=978293", "title": "Silniční most (Hejnice)", "text": "Silniční most (Hejnice)\n\nSilniční most v Hejnicích je památkově chráněná kamenná barokní stavba vybudovaná v tomto městě ležícím na severu České republiky, ve Frýdlantském výběžku Libereckého kraje. Most se nachází východně od tamního kostela Navštívení Panny Marie v místech, kde silnice číslo III/29016 spojující město s jeho částí Ferdinandovem překračuje údolí řeky Smědé.\n\nVybudován byl v 18. století a tvoří ho dva oblouky z lomového zdiva, které ovšem nemají stejné rozpětí (jeden činí 11,9 metru, druhý 5,3 metru). Délka stavby dosahuje 21,4 metru a výška 12,5 metru. Pilíř je z obou stran zesílen příložkami a krajní opěry mají základy na žulovém podloží na dně rokle. Nejspíše roku 1876 byl most upravován a ve 20. století jeho vzhled utrpěl plošným torkretovým nástřikem. V 90. letech 20. století na něj byla umístěna socha svatého Jana Nepomuckého z roku 1722.\n\nZ mostu kdysi do řeky spadl chlapec Bernat Hoffman, avšak pád mu nezpůsobil žádná poranění. Místo, odkud z mostu padal, je na kameni označeno jeho monogramem. Také muž, který zde skočil začátkem února roku 2014, utrpěl pouze lehká povrchová zranění.\n\n"}
{"id": "978294", "url": "https://cs.wikipedia.org/wiki?curid=978294", "title": "Staročeský pasionál", "text": "Staročeský pasionál\n\nStaročeský neboli český pasionál je soubor textů. Vznikl úpravou Zlaté legendy s využitím dalších pramenů kolem poloviny 14. století. Sepsal jej v češtině neznámý český dominikán na výzvu Jana ze Středy jako dar pro Karla IV. Oproti své předloze obsahuje také životopisy sv. Cyrila, sv. Metoděje, sv. Ludmily, sv. Václava, sv. Vojtěcha, sv. Prokopa a dalších českých světců, ale také sv. Barbory. Jeho originál se nezachoval; dochované exempláře se podle obsahu dělí do tří hlavních vývojových větví označovaných \"α\", \"β\" a \"γ\", jimž odpovídají tři hlavní dochované manuskripty – dva jsou uloženy v Knihovně Národního muzea (\"A\" zvaný též \"„Gebauerův“\" nebo \"„muzejní“\" pochází ze třetí čtvrtiny 14. století, \"B\" byl dokončen v roce 1379) a třetí v Národní knihovně České republiky (\"C\" zvaný též \"„klementinský“\", dokončený roku 1395). Koncem 15. století vyšlo dílo dvakrát tiskem jako prvotisk, a to poprvé v roce 1479 a podruhé roku 1495 s dodatky pro utrakvisty, které pojednávaly o Janu Husovi a Jeronýmu Pražském (jeden z dodatků byl opsán do tzv. Jenského kodexu).\n\n"}
{"id": "978300", "url": "https://cs.wikipedia.org/wiki?curid=978300", "title": "Reinhold Niebuhr", "text": "Reinhold Niebuhr\n\nKarl Paul Reinhold Niebuhr (21. června 1892 – 1. června 1971) byl americký protestantský teolog a politický filozof, profesor Union Theological Seminary v New Yorku.\n\nByl představitelem tzv. křesťanského realismu. Jeho bratr Helmut Richard Niebuhr byl rovněž známý teolog. Reinhold Niebuhr byl autorem tzv. Pokojné modlitby (Serenity prayer), kterou si osvojilo hnutí Anonymních alkoholiků (obsahuje známá slova \"pomoz mi přijmout to, co nemohu změnit\"). Roku 1964 obdržel z rukou Lyndona Johnsona Prezidentskou medaili svobody. K jeho nejznámějším knihám patří \"Moral Man and Immoral Society\" a \"The Nature and Destiny of Man\". V mládí koketoval s levicovými teologickými proudy (teologický pacifismus, Social Gospel), později se však stal jejich velkým odpůrcem, stejně jako komunismu, marxismu a Sovětského svazu. Byl považován za intelektuálního oponenta Johna Deweyho. Velmi ovlivnil americkou politickou filozofii a teorii mezinárodních vztahů, k jeho vlivu se přihlásili George F. Kennan, Hans Morgenthau, Kenneth Waltz, Richard Hofstadter či Christopher Lasch. Podobně ovlivnil americké politiky Jimmyho Cartera, Hillary Clintonovou, Madeleine Albrightovou a Johna McCaina. Roku 2007 ho za svého oblíbeného teologa prohlásil prezident Barack Obama, což znovu podnítilo v USA zájem o Niebuhrovo dílo. Arthur Schlesinger ho označil za nejvlivnějšího amerického teologa 20. století.\n\n"}
{"id": "978303", "url": "https://cs.wikipedia.org/wiki?curid=978303", "title": "Eyvind Kang", "text": "Eyvind Kang\n\nEyvind Kang (* 1971) je americký violista. Roku 1996 vydal své první album u vydavatelství Tzadik Records; neslo název \"7 Nades\" a později u stejného vydavatelství vydal ještě několik dalších alb: \"Theater of Mineral NADEs\" (1998), \"The Story of Iceland\" (2000), \"The Yelm Sessions\" (2007) a \"Grass\" (2012). V roce 2006 vystupoval s kytaristou Lou Reedem; z jejich spolupráce vzešlo koncertní album a hudební film \"\". Během své kariéry spolupracoval s mnoha dalšími hudebníky, mezi které patří například Aiko Shimada, Robert Burger, Ikue Mori, Robin Holcomb, Bill Frisell, Raz Mesinai, Wayne Horvitz nebo také skupiny Sunn O))) a Animal Collective. V roce 2014 interpretoval skladby Johna Zorna, majitele vydavatelství Tzadik, na albu \"\".\n\n"}
{"id": "978308", "url": "https://cs.wikipedia.org/wiki?curid=978308", "title": "Wayne Horvitz", "text": "Wayne Horvitz\n\nWayne Horvitz (* 1. září 1955) je americký hudebník a hudební skladatel. V letech 1988 až 1993 působil v avantgardní skupině Naked City, kterou vedl saxofonista John Zorn. V letech 1997 až 2001 hrál spolu s klávesistou Davem Palmerem, bubeníkem Bobbym Previtem a saxofonistou Skerikem v improvizační skupině Ponga. Během své kariéry rovněž vydal řadu alb pod svým jménem, často u Zornovo vydavatželství Tzadik Records, a spolupracoval s mnoha dalšími hudebníky, mezi které patří například Ron Miles, Eyvind Kang nebo Elliott Sharp.\n\n"}
{"id": "978312", "url": "https://cs.wikipedia.org/wiki?curid=978312", "title": "Miloš Reljić", "text": "Miloš Reljić\n\nMiloš Reljić (srbskou cyrilicí Mилoш Peљић; * 12. června 1989) je srbský fotbalový záložník, momentálně hrající za srbský klub FK Buducnost Dobanovci.\n\n"}
{"id": "978314", "url": "https://cs.wikipedia.org/wiki?curid=978314", "title": "Dyjan Carlos de Azevedo", "text": "Dyjan Carlos de Azevedo\n\nDyjan Carlos de Azevedo (* 23. června 1991 v Dois Córregos) je brazilský fotbalový záložník či útočník, momentálně hrající za český prvoligový klub FC Baník Ostrava.\n\nDyjan Carlos de Azevedo řečený Azevedo hrával do svých 18 let pouze pouliční fotbal v ulicích brazilského města São Paulo, kde jej zaregistroval otec kamaráda, jenž byl zároveň agentem s kontakty v Maďarsku. Domluvil mu testy v maďarském týmu Budapest Honvéd FC, na nichž Azevedo sice uspěl, ale výrazněji se zde neprosadil. Sezonu 2010/11 odehrál v rezervě mužstva. V létě 2011 odešel na Slovensko, do klubu FK Bodva Moldava nad Bodvou a poté zamířil nejprve na hostování a následně na přestup do druholigového Partizánu Bardejov. Na podzim 2013 vstřelil za Bardejov 10 gólů ve slovenské druhé lize, čímž se stal nejlepším klubovým kanonýrem podzimní části sezóny.\n\nDo Baníku Ostrava vedeného trenérem Františkem Komňackým přestoupil v zimní ligové přestávce sezóny 2013/14 po úspěšných testech. Za Baník debutoval v prvním jarním ligovém zápase Ostravy 23. února 2014 proti Viktorii Plzeň (porážka 1:2). První branku v 1. české lize vstřelil 5. května 2014 v zápase proti SK Sigma Olomouc (výhra Baníku 3:2), šlo o vítězný gól ve třetí minutě nastavení. Individuální akcí prošel obranou a prostřelil brankáře soupeře Zdenka Zlámala. Tato trefa znamenala zisk důležitých 3 bodů v boji o záchranu klubu v Gambrinus lize. Druhou branku v nejvyšší soutěži vstřelil 8. srpna 2014 v zápase proti FK Teplice (remíza 1:1). šlo o vyrovnávací gól, který nakonec znamenal zisk jednoho bodu. V sezoně 2015/16 sestoupil s týmem do druhé nejvyšší soutěže. V červnu 2016 uzavřel s týmem novou dvouletou smlouvu.\n\n"}
{"id": "978316", "url": "https://cs.wikipedia.org/wiki?curid=978316", "title": "Spiritual Healing", "text": "Spiritual Healing\n\nSpiritual Healing (přeloženo do češtiny \"Spirituální léčba\") je třetí studiové album americké death metalové kapely Death vydané roku 1990 společností Combat Records. Bylo nahráno ve studiu Morrisound Recording. Album bylo později znovu vydáno i s bonusovými CD (např. v roce 2012). Autorem původního obalu z roku 1990 je výtvarník Ed Repka.\n\n\n\n"}
{"id": "978318", "url": "https://cs.wikipedia.org/wiki?curid=978318", "title": "Podnebí Spojených států amerických", "text": "Podnebí Spojených států amerických\n\nPodnebí Spojených států amerických je velmi různorodé. Obzvláště celá střední část USA je náchylná k extrémním výkyvům počasí, protože je zde od Karibiku po Severní Dakotu rovina, a tak nic nebrání prudkým přesunům větrů ze severu na jih a naopak. Západní pobřeží se zase vyznačuje mírnějším počasím, které je ale směrem na jih od Seattlu sušší a teplejší. Naopak na východním pobřeží mohou být zimy dost studené. Největrnější je středozápad, což je hluboké vnitrozemí, průměrná roční rychlost větru je tam 5-6 m/s, jinak na většině území je to mezi 2,5 až 4 m/s. Nejméně větrná oblast je východní Kalifornie, kde je to 2 m/s. Amplituda průměrných měsíčních teplot v roce (rozdíl mezi průměrnou měsíční teplotou nejchladnějšího a nejteplejšího měsíce) je od 10°C v teplotně nejstálejších oblastech na západním pobřeží až po 35°C v těch teplotně nejméně stálých hluboko ve vnitrozemí. Teplotně nejstálejší je však Havaj, kde je kvůli tropickému podnebí tento rozdíl jen 4°C.\nZápadní pobřeží se vyznačuje mírnými zimami a teplými léty (nejvyšší maxima mezi 30 – 40°C. Zimy jsou většinou velmi deštivé, oblačné a mírné se vzácným sněžením (několik dní v roce) a slabými mrazy. V Kalifornii, celoročně přetrvává slunečné a teplé počasí jako ve Středomoří. Směrem do podhůří Kordiler srážek velmi rychle přibývá a to způsobuje samozřejmě zmírnění teplot a toto počasí velmi vyhovuje nejvyšším stromům na Zemi Sekvojím. Směrem na jih od Seatlu srážek a oblačnosti rychle ubývá a nejvíce sucho je u hranic s mexikem (San Diego).\n\nVýrazně vlhký je jen západní okraj pohoří, jinak plošiny a především údolí (z nich je nejsušší údolí smrti) v tomto pohoří patří k nejsušším oblastem USA. V těchto oblastech jsou především pouště a polopouště a je zde i velmi známá Arizonská poušť. Suché podnebí zároveň napomáhá velkým výkyvům teplot a tak například v údolí smrti, kde v létě může být až 50 °C může v zimě ležet na zemi několik centimetrů sněhu a být slabý mráz. V létě je nejčastěji mezi 30°C-40°C v odpoledních hodinách a nejnižší zimní teploty klesají na -10°C až -20°C. Obvyklé je, že jsou dlouhá období sucha a pak přijdou silné deště, které mohou krátkodobě způsobit i záplavy a tamní příroda oživne.\n\nToto území je na západě velmi suché, ale směrem na východ srážek přibývá. V této oblasti je počasí nejdivočejší, protože nic nebrání pohybu větrů z jihu na sever a od pobřeží Karibiku a po hranici s Kanadou je rovina. V Texasu může být v zimě jeden týden odpoledne 20°C a další týden, kdy se větry otočí může sněžit. Třeba v Severní Dakotě dosahují letní horka 35°C a zimní teploty naopak klesají k -30°C. Směrem na jih mrazy zeslabují a na pobřeží Karibiku nejsou mrazy obvyklé, letní počasí je na jihu v průměru teplejší a nejvyšší teploty na jihu ve vnitrozemí v létě dosahují okolo 40°C. Středozápad také často trpí silnými konvenčními bouřemi a patří k místům s nejčastějším výskytem tornád na světě. Dříve zde byly rozlehlé stepi, ale dnes jsou zde výhradně pole a celá oblast je extrémně využívaná k zemědělství. Zvláštní klima se vyskytuje při jižním pobřeží Velkých jezer, kde se projevuje na teplotách jejich zmírnující vliv a také sněhový efekt.\n\nSeverovýchod má deštivější a příznivější klima než středozápad a směrem na východ k pobřeží přibývají lesy. Ani zde nejsou teploty nijak mírné, ale nejsou tak extrémní jako na středozápadě. Především zimní mrazy jsou výrazně mírnější.\n\nJe dosti vlhký a horký, je zde hlavně subtropické klima. Slabší mrazy (obvykle do -10°C) zde sice v zimě bývají, ale sníh je spíše vzácnost a na pobřeží Karibiku se prakticky nikdy nevyskytuje. Kvůli vlhkému počasí se zde velmi daří lesům, pokud nejsou také vykáceny a půda použita k zemědělským účelům jako ve většině USA. Největším problémem této oblasti jsou každoročně přicházející hurikány a stejně jako na Středozápadě také častá tornáda. Nejvyšší letní teploty jsou v rozmezí 30 – 40°C.\n\nJe zde celoročně horké počasí a vlhké počasí. Podnebí je subtropické až tropické. Florida a především její západní část trpí na hurikány které se každoročně vracejí v období od 1. června do 30. listopadu. V zimě se slabé mrazy vyskytují jen hluboko ve vnitrozemí a pravděpodobnost sněžení je téměř nulová. \n\nNa rozdíl od zbytku USA má subpolární a polární klima. Jen její výběžek na východě u Kanadských Kordiler má mírné oceánské klima a mnohem mírnější jsou teploty i na Aleutských ostrovech Na celém Tichooceánském pobřeží Aljašky jsou mrazy o mnoho mírnější než v kontinentálním USA (nedosahují ani -20°C) ale směrem do vnitrozemí velmi rychle zesilují až na -40°C. Léta nebývají nijak extra teplá a letní teploty dosahují ve vnitrozemí okolo 25°C, na pobřeží Tichého oceánu 20°C a na pobřeží Severního ledového oceánu a Aleutských ostrovech 10-15°C. Na celém jižním pobřeží Aljašky je počasí velmi vlhké.\n\nHavajské ostrovy jsou nejteplejší a nejdeštivější částí USA. I v zimních nocích klesají teploty jen k 15°C a nejvyšší denní teploty jsou obvykle mezi 25°C až 35°C. Mají tropické klima.\n\nNejnižší teplota -62°C byla naměřena na Aljašce a nejvyšší 57,1°C v Údolí smrti. Nejvíce ročně (tím není myšlena výška sněhové pokrývky) sněhu napadne na Mount Rainier a to 17,58 m, rekord byl 28,96 m. Nejdeštivější místo v USA vyjma ostrovů patřících k USA je úpatí Kordiler na západním pobřeží kde v oblasti Quinaltského lesa spadne až 3480 mm srážek, ale na určitých místech Havaje spadne i přes 10000 mm a na vůbec nejdeštivějším místě 11684 mm. Nejsušší obydlené místo je Yuma, kde spadne jen 67 mm ročně, Údolí smrti je ještě sušší, tam spadne do 40 mm ročně. Vůbec nejvíce tornád je právě v USA v oblasti Středozápadu. Každoročně se vracející hurikány jsou velkým problémem hlavně Floridy a jihovýchodu a vždy způsobují velmi velké škody a výjimečně se může hurikán dostat až do severovýchodních oblastí jako třeba posledně hurikán Sandy v roce 2012. Nejrozsáhlejší záplavy byly v roce 1927 v okolí řeky Mississippi. Povodně se můžou vyskytovat paradoxně hlavně v vnitrozemských polopouštních oblastech Kordiler po silných přívalových deštích a severovýchod má zase vydatné sněžení. Suché oblasti na jihozápadě jsou také vystaveny vysokému riziku požárů.\n\n"}
{"id": "978319", "url": "https://cs.wikipedia.org/wiki?curid=978319", "title": "Zdeněk Crlík", "text": "Zdeněk Crlík\n\nZdeněk Crlík je bývalý československý fotbalista, záložník a obránce.\n\nV československé lize hrál za Vítkovické železárny, Slávia Bratislava VŠ a Baník Ostrava. Nastoupil ve 120 ligových utkáních a dal 12 gólů.\n\n"}
{"id": "978324", "url": "https://cs.wikipedia.org/wiki?curid=978324", "title": "Eduard Čabala", "text": "Eduard Čabala\n\nEduard Čabala (* 1. května 1946) je bývalý slovenský fotbalista, obránce. Po skončení aktivní kariéry působil jako asistent trenéra Tatranu Prešov a jako trenér v regionálních soutěžích.\n\nV československé lize hrál za Tatran Prešov. Nastoupil ve 166 ligových utkáních a dal 5 gólů. V Poháru UEFA nastoupil v roce 1973 v domácím utkání proti jugoslávskému týmu Velež Mostar a dal 1 gól. Po skončení ligové kariéry přestoupil do LVS Poprad.\n\n\n"}
{"id": "978325", "url": "https://cs.wikipedia.org/wiki?curid=978325", "title": "Petr A. Bílek", "text": "Petr A. Bílek\n\nPetr A. Bílek (* 1962 Vlašim) je český literární teoretik a historik, profesor Ústavu české literatury a komparatistiky na Filozofické fakultě Univerzity Karlovy.\n\nMonografie\n\n"}
{"id": "978326", "url": "https://cs.wikipedia.org/wiki?curid=978326", "title": "Zdeněk Hojda", "text": "Zdeněk Hojda\n\nZdeněk Hojda (* 17. října 1953 Praha) je český historik a pedagog.\n\nV letech 1973–1978 studoval na filosofické fakultě Univerzity Karlovy v Praze obory archivnictví a historii, zároveň pracoval v archivu UK. Po studiích působil až do roku 1990 jako vedoucí Archivu Národní galerie v Praze, od roku 1991 vyučuje na katedře PVH a archivního studia (od roku 2013 jako docent). Učil i na univerzitě v Liberci, od roku 1991 je činný v Historickém ústavu AV ČR.\n\nZaměřuje se na témata raněnovověká (často s přesahem do 19. století). Pro toto období vyučuje nauku o pramenech, diplomatiku a dějiny správy. Zabývá se také výtvarnou kulturou, dějinami sběratelství, ikonografií, pražským měšťanstvem, dějinami cestování, též Skandinávií (dějinami a česko-skandinávskými vztahy).\n\n\n\n"}
{"id": "978327", "url": "https://cs.wikipedia.org/wiki?curid=978327", "title": "Anna Levine", "text": "Anna Levine\n\nAnna Levine, rovněž známá jako Anna Thomson (* 18. září 1953) je americká herečka. Narodila se do umělecky založené rodiny a již od útlého dětství se věnovala baletu. Později se začala věnovat herectví, nejprve v divadle a později ve filmu; první filmovou roli dostala v roce 1980 ve filmu \"Nebeská brána\". Rovněž hrála v televizních seriálech a také v pořadu \"The Tracey Ullman Show\".\n\n\n"}
{"id": "978330", "url": "https://cs.wikipedia.org/wiki?curid=978330", "title": "Proseč u Pošné (zámek)", "text": "Proseč u Pošné (zámek)\n\nZámek Proseč u Pošné stojí ve vsi Proseč, části obce Pošná v okrese Pelhřimov. Dnes v něm funguje domov důchodců. Je chráněn jako kulturní památka České republiky.\n\nProseč je poprvé uváděna k roku 1362, kdy se po ní psal Lev z Proseče. Zda už v té době zde stála tvrz předcházející zámku, není známo. Následně jsou zmiňováni i Vilém, Drslav a Jan Hazmuka z Proseče. V roce 1415 je uváděn Bohunek z Proseče, za nějž tvrz s určitostí již stála. Za husitských válek však patrně zpustla. V roce 1457 Bohunek zemřel a ačkoliv Proseč odkázal Anežce z Dubé, připadla králi Ladislavu Pohrobkovi. Od něho ji získal Jan z Házmburka a na Kosti, který ji v roce 1463 převedl na Petra Malovce z Malovic a posléze došlo k připojení Proseče ke kamenickému panství. Jeho syn Václav Malovec pak nechal obnovit tvrz. V držení Malovců zůstal statek do roku 1759, kdy jej od Jana Víta Malovce koupil hrabě Adolf Felix Pötting. Ve smlouvě je uváděn zámek, takže patrně někdy předtím došlo k barokní přestavbě. V roce 1803 zámek odkoupil František Vernier a následně docházelo k rychlému střídání majitelů. Z roku 1818 se v soudním odhadu dochoval popis zámku. Jednalo se o patrovou budovu s dvojicí nárožních rondelů a sala terrenou v levém křídle. V letech 1861-1945 ji vlastnili Třebičtí. Po požáru prošel v roce 1991 kompletní rekonstrukcí a je v něm umístěn domov důchodců.\n\n"}
{"id": "978334", "url": "https://cs.wikipedia.org/wiki?curid=978334", "title": "Tahnee Welch", "text": "Tahnee Welch\n\nTahnee Welch, rodným jménem Latanne Rene Welch (* 26. prosince 1961, San Diego, Kalifornie, USA) je americká herečka a modelka. Její matka, Raquel Welchová, je rovněž herečkou. V letech 1991 až 1996 byl jejím manželem herec Jared Harris. Svou hereckou kariéru zahájila během pobytu v Itálii; po návratu do USA hrála ve filmu \"Zámotek\" (1985) sequel také jeho sequelu \"\". Později hrála v řadě dalších filmů. V listopadu 1996 byla její fotografie použita na hlavní straně časopisu \"Playboy\".\n\n\n"}
{"id": "978342", "url": "https://cs.wikipedia.org/wiki?curid=978342", "title": "Orville (Loiret)", "text": "Orville (Loiret)\n\nOrville je francouzská obec v departementu Loiret v regionu Centre-Val de Loire. V roce 2011 zde žilo 107 obyvatel.\n\n\"Počet obyvatel\" \n\n"}
{"id": "978343", "url": "https://cs.wikipedia.org/wiki?curid=978343", "title": "Herodotus (kráter)", "text": "Herodotus (kráter)\n\nHerodotus je lávou zatopený impaktní kráter nacházející se na pevninském výběžku uprostřed měsíčního moře Oceanus Procellarum (Oceán bouří) na přivrácené straně Měsíce. Má průměr 35 km, jeho dno je zatopeno bazaltickou lávou a postrádá tedy centrální pahorek.\n\nPodle hlavního kráteru je pojmenována hora Mons Herodotus ležící severo-severozápadně a také Herodotus ω (omega), což je lunární dóm (typ štítové sopky) nacházející se přímo na jih v Oceánu bouří. Severně se táhne známé měsíční údolí Vallis Schröteri, východně pak leží výrazný kráter Aristarchus.\n\nPojmenován je podle starořeckého historika Hérodota z Halikarnássu.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy. Kráter Herodotus D byl přejmenován na Raman (není tedy v tabulce uveden).\n\n"}
{"id": "978348", "url": "https://cs.wikipedia.org/wiki?curid=978348", "title": "Šilheřovice (lovecký zámeček)", "text": "Šilheřovice (lovecký zámeček)\n\nLovecký zámeček Šilheřovice stojí v zámeckém parku zámku Šilheřovice na okraji obce Šilheřovice, na česko-polském pomezí. Je součástí památkově chráněného areálu šilheřovického zámku.\n\nRomantickou zámeckou budovu ve stylu lovecké chaty nechali v zámeckém parku vystavět v 18. století Rothschildové. Ve 20. století prošel kompletní rekonstrukcí a dnes v něm funguje restaurace. Další rekonstrukcí prošel na začátku roku 2014. U zámku se dochovaly původní kotce určené pro lovecké psy. Okolí zámečku je v současnosti využíváno jako golfové hřiště.\n\n"}
{"id": "978349", "url": "https://cs.wikipedia.org/wiki?curid=978349", "title": "Jekatěrina Golubeva", "text": "Jekatěrina Golubeva\n\nJekatěrina Golubeva ( \"Екатерина Голубева\"; 9. října 1966, Leningrad − 14. srpna 2011, Paříž) byla ruská herečka. Jejím manželem byl litevský režisér Šarūnas Bartas, hrála například v jeho filmech \"Trys dienos\" (1992) a \"Koridorius\" (1994). Mezi další filmy, ve kterých hrála, patří například \"Pola X\" (1999) nebo \"Twentynine Palms\" (2003). Po rozvodu s Bartasem se přestěhovala do Francie, kde žila až do své smrti. Zemřela v roce 2011 ve svých čtyřiačtyřiceti letech.\n\n\n"}
{"id": "978352", "url": "https://cs.wikipedia.org/wiki?curid=978352", "title": "Krieger (kráter)", "text": "Krieger (kráter)\n\nKrieger je lávou zatopený impaktní kráter nacházející se ve východní části měsíčního moře Oceanus Procellarum (Oceán bouří) na přivrácené straně Měsíce. Má průměr 22 km, jeho dno je zatopeno bazaltickou lávou a postrádá tedy centrální pahorek.\n\nNa jeho jižním okrajovém valu leží menší kráter Van Biesbroeck, východně lze nalézt jednoduché krátery Rocco a Ruth. Severozápadně leží kráter Wollaston a východo-severovýchodně Angström. Západně a jižně se táhne síť brázd Rimae Aristarchus a severozápadně směrem ke kráteru Wollaston brázda Rima Krieger.\n\nPojmenován je podle německého selenografa Johanna Nepomuka Kriegera.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nPřejmenované krátery:\n\n"}
{"id": "978372", "url": "https://cs.wikipedia.org/wiki?curid=978372", "title": "Zlatý stôl (podcelek)", "text": "Zlatý stôl (podcelek)\n\nZlatý stôl je geomorfologická podsestava Volovských vrchů v centrální části pohoří.\n\nPodsestava představuje nejmohutnější vrcholovou skupinu Volovských vrchů od sedla Súľová (908 m) po Úhornianske sedlo (999 m), z níž vybíhá na sever několik rozsáhlých rozsoch. Nejvyšším bodem podcelku je stejnojmenný vrch (1322 m).\n\nNa jihu hraničí s Rožňavskou kotlinou a podcelkem Pipitka, na východě s podcelkem Kojšovská hoľa (dělící linií je potok Smolník), na severu s podcelkem Hnilecké vrchy (dělící linií je údolí Hnilce a na západě s celkem Revúcka vrchovina (dělící linií je řeka Slaná).\n\nDalšími výraznými vrcholy jsou Skalisko (1293 m), Volovec (1284 m), Hekerová (1260 m), Biele skaly (1252 m), Čertova hoľa (1245 m), Ptačí vrch (1121 m).\n\nUvnitř pohoří se nachází jediná obec – Henclová.\n"}
{"id": "978373", "url": "https://cs.wikipedia.org/wiki?curid=978373", "title": "Římskokatolická farnost Radkovice u Hrotovic", "text": "Římskokatolická farnost Radkovice u Hrotovic\n\nŘímskokatolická farnost Radkovice u Hrotovic je územní společenství římských katolíků s farním kostelem Čtrnácti svatých pomocníků v děkanátu Moravské Budějovice.\nPrvní písemná zmínka o obci pochází z roku 1252. Roku 1715 tu nechal František Josef Ostešovský, majitel myslibořického panství, postavit kapli Čtrnácti svatých pomocníků a roku 1745 zde byla zřízena duchovní správa. Roku 1824 byly Radkovice přifařeny do Biskupic, od roku 1899 jsou samostatná farnost.\nOd 1. září 2004 byl administrátorem excurrendo ICLIc. Mgr. Jiří Ochman. Toho od 1. srpna 2016 vystřídal R. D. Mgr. Ing. Jan Kovář.\n\nDnem vzájemných modliteb farností za bohoslovce a bohoslovců za farnosti brněnské diecéze je 7. prosinec Adorační den připadá na nejbližší neděli po 7. březnu.\n\nFarnost se účastní akce Tříkrálová sbírka. V roce 2014 se při ní vybralo 11 492 korun, o rok později 11 580 korun. V roce 2016 činil výtěžek 11 269 korun. V roce 2017 dosáhl výtěžek sbírky 10 746 korun.\n\n"}
{"id": "978376", "url": "https://cs.wikipedia.org/wiki?curid=978376", "title": "Volovec (Volovské vrchy)", "text": "Volovec (Volovské vrchy)\n\nVolovec je vrch ve Volovských vrších (nezaměňovat s Volovcem v Západních Tatrách), nacházející se v Rožňavském okrese mezi městem Rožňava a obcí Betliar. Jeho nejvyšším bodem je skalní bradlo Skalisko s kruhovým výhledem na hornatou část východního Slovenska. Na severozápadě jsou vidět Vysoké Tatry, na západě Nízké Tatry s Kráľovou holí, na jihu planiny Slovenského krasu a na východě pokračování hřebene s Kojšovskou holí v pozadí.\n\nNa vrch Volovce vedou dva hlavní turistické stezky:\n\nNovoroční výstup na Volovec\n\nGemerská stopa\n\nObecný výstup na Volovec (obec Betliar)\n\n"}
{"id": "978377", "url": "https://cs.wikipedia.org/wiki?curid=978377", "title": "12 Play", "text": "12 Play\n\n12 Play je debutové sólo studiové album amerického R&B zpěváka R. Kellyho. Bylo nahráno u nahrávací společnosti Jive Records a vydáno 9. listopadu 1993. Jedná se o první díl pozdější trilogie, další díly \"TP-2.com\" a \"\" byly vydány v roce 2000, respektive 2005.\n\nAlbum bylo propagováno singly se sexuální tematikou, kterou R. Kelly proslul. Singly \"Bump n' Grind\" (U.S. #1), \"Your Body's Callin'\" (U.S. #13) a \"Sex Me, Pts. 1 & 2\" (U.S. #20) zaznamenaly značný úspěch v hranosti v rádiích, a tím dopomohly k vysokému prodeji alba a proslavení R. Kellyho.\n\nJen v USA se prodalo 6,2 milionů kusů alba. Jde o celkem druhé nejlépe se prodávané album R. Kellyho v jeho kariéře. Album debutovalo na druhé příčce žebříčku Billboard 200 a na první příčce v Top R&B/Hip-Hop Albums. Mimo USA se prodal další milion kusů. Album získalo certifikace 6x platinová deska v USA, zlatá v Kanadě a stříbrná ve Spojeném království.\n"}
{"id": "978396", "url": "https://cs.wikipedia.org/wiki?curid=978396", "title": "Chorvatsko na Zimních olympijských hrách 2014", "text": "Chorvatsko na Zimních olympijských hrách 2014\n\nChorvatsko se účastnilo Zimní olympiády 2014. Zastupovalo ho 11 sportovců ve 3 sportech.\n\n"}
{"id": "978397", "url": "https://cs.wikipedia.org/wiki?curid=978397", "title": "Jawa 500 OHC", "text": "Jawa 500 OHC\n\nJawa 500 OHC typ 15, je čtyřdobý, dvouválcový, vzduchem chlazený motocykl, vyvinutý firmou Jawa, vyráběný v letech 1952-1958. Předchůdcem byl typ Jawa 500 OHV, zvaný též Rumpál. Po skončení výroby \"óhácéčka\" Jawa již další čtyřdobý motocykl s motorem vlastní konstrukce sériově nevyráběla.\n\nNa rozdíl od péráků byl tento model zaměřen spíše pro sportovně založené motoristy. První prototyp v rámu odvozeném od péráka byl vyroben okolo roku 1948. Další série z roku 1950-51 měla ještě péráku podobný předek (atypický širší vůči větším vidlicím), jinou olejovou nádržku, tzv. ledvinku a magdynamo Lucas. Ty úplně první používaly vysoké magdynamo PAL, zkoušeno bylo i magdynamo Bosch. Motocykly z roku 1952 měly již klasické, s relátkem u baterie, v roce 1953 se relé přesunulo na dynamo jako u dalších typů 01 a 02. \n\nTypy\n\nVyráběl se do roku 1958, kdy byla výroba ukončena. V roce 1957 byl Richardem Dusilem, továrním jezdcem a pracovníkem výroby v Jawě vyroben motocykl se zadní kyvnou vidlicí a koly 16\", tzv. v kývačkovém rámu. Na něm toho roku jezdil i František Šťastný na ostrově Man, kdy se seznamoval s tratí před závodem Tourist trophy. V knize Šťastný František (autor Dalibor Janek) vzpomíná: \"Byl to nádherný stroj, který dal ve fabrice dohromady Dusil. Jediný půllitr na šestnáctipalcových kolech. Tichý dvouválcový čtyřtakt s kývačkou, který měl maximálku 155 km/h a jezdil se spotřebou 4,5 l na 100 kilometrů. Tak, jako lidi dnes očumují japonské motorky, tak se tenkrát kupily v Anglii davy kolem téhle Jawy.\" O moc více se o ní však neví a originál se pravděpodobně nedochoval. V roce 1975 byl vystaven v muzeu motocyklů na hradě Kámen.\n\nCelkem bylo vyrobeno přibližně 7.200 kusů JAWA 500 OHC. Nejvíce typu 15/02 - cca 5000 kusů v letech 1955-58. Šneků - 15/00, bylo nejméně.\n\nMotor - čtyřdobý, vzduchem chlazený dvouválec s obsahem 488 cm³ se čtyřstupňovou převodovkou a poloautomatickou spojkou. Primární i sekundární převod řetězem. Ventilový rozvod typu OHC byl poháněn královským hřídelem. Tento typ pohonu vačky je výrobně náročnější a tedy i dražší. Existuje i prototypový motor s vačkou poháněnou řetězem mezi válci, což se pro nedostatečnou pevnost řetězů tehdejší domácí produkce ukázalo jako nepoužitelné.\n\nDnes je to vyhledávaný motocykl a je velmi ceněný, cenou jde také každým rokem nahoru. Jedná se o velmi vzácný motocykl.\n\n\n\n"}
{"id": "978398", "url": "https://cs.wikipedia.org/wiki?curid=978398", "title": "Josef Neumann (poslanec Říšské rady)", "text": "Josef Neumann (poslanec Říšské rady)\n\nJosef Neumann (22. března 1852 Nové Strašecí – 16. března 1915 Stupčice) byl rakouský a český železniční inženýr, úředník státních drah a politik, na počátku 20. století poslanec Říšské rady.\n\nVychodil českou vyšší reálku v Praze (v letech 1864–1870). Roku 1875 vystudoval stavebnictví na pražské polytechnice. Následně působil u společnosti Česká západní dráha, kde byl od roku 1877 prozatímním a od roku 1878 řádným stavebním přednostou traťového úseku Karlštejn-Hořovice se sídlem v Berouně. Ve funkci dozoroval nad výstavbou několika konstrukčně významných železničních mostů. Po zestátnění západní dráhy přešel v roce 1895 na ředitelství státních drah do Prahy. Zde se roku 1900 stal inspektorem a v roce 1906 přednostou pro stavbu a udržování trati. Roku 1907 se stal vrchním inspektorem a v letech 1910–1913 zastával funkci ústředního inspektora státních drah. Svou profesní dráhu ukončil kvůli nemoci. Byl odborníkem na železniční stavitelství, zejména stavbu železničních mostů. Byl aktivní v předsednictvu \"Spolku českých architektů a inženýrů\". Ve \"Spolku českých železničních úředníků\" zasedal v názvoslovném odboru a podílel se na vypracování obsáhlého slovníku. Ve volném čase se rovněž zajímal o paleontologii Českého krasu.\n\nV září 1913 mu rodné Nové Strašecí udělilo čestné občanství. Čestné občanství mu rovněž udělily Horní Mokropsy a Jezbiny a byl čestným členem mnoha spolků. V roce 1912 získal od české techniky v Praze čestný doktorát.\n\nNa počátku 20. století se zapojil i do celostátní politiky v rámci staročeské strany. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady (celostátní zákonodárný sbor) za obvod Čechy 8 (Smíchov). V druhém kole voleb porazil Václava Klofáče. Usedl do poslanecké frakce Český klub (širší aliance českých, národně-konzervativních a liberálních subjektů). Mandát získal za týž obvod i ve volbách do Říšské rady roku 1911 a ve vídeňském parlamentu setrval až do své smrti. K roku 1911 se profesně uvádí jako ústřední inspektor státních drah.\n\nNárodní listy v nekrologu připomínají, že ač staročech, postupoval na Říšské radě loajálně vůči vedení Českého klubu a nepřipojil se ke staročeským tendencím k negativní politice.\n\nZemřel v březnu 1915.\n"}
{"id": "978399", "url": "https://cs.wikipedia.org/wiki?curid=978399", "title": "Volovec", "text": "Volovec\n\nVolovec může být:\n\n\n"}
{"id": "978401", "url": "https://cs.wikipedia.org/wiki?curid=978401", "title": "Variace konstant", "text": "Variace konstant\n\nMetoda variace konstant nebo variace parametrů je v matematice obecná metoda řešení nehomogenních lineárních obyčejných diferenciálních rovnic.\n\nU rovnic prvního řádu je obvykle snazší hledat řešení metodou integračních faktorů nebo neurčitých koeficientů. Tyto metody však využívají heuristiky, které zahrnují hádání, a nefungují pro všechny nehomogenní lineární diferenciální rovnice.\n\nMetodu variace konstant lze použít i pro lineární parciální diferenciální rovnice, konkrétně pro nehomogenní problémy u rovnic s lineárním rozvojem, jako je rovnice vedení tepla, vlnová rovnice a rovnice kmitající desky. V těchto případech je metoda známější pod názvem Duhamelův princip, podle Jean-Marie Duhamela, který ji poprvé použil na řešení nehomogenní rovnice vedení tepla. Někdy je přímo variace parametrů nazývána Duhamelův princip a naopak.\n\nMetodu variace konstant poprvé použil švýcarský matematik Leonhard Euler (1707–1783) a rozpracoval italsko-francouzský matematik Joseph Louis Lagrange (1736–1813). Předchůdce metody variace dráhových parametrů nebeských těles se objevil v Eulerově práci v roce 1748, kdy studoval vzájemné poruchy pohybu Jupitera a Saturna. Při studiu pohybu Země v roce 1749 získal Euler diferenciální rovnice pro dráhové parametry a v roce 1753 aplikoval tuto metodu na své studium pohybu Měsíce. Lagrange první použil tuto metodu v roce 1766. V letech 1778–1783 Lagrange metodu dále rozvinul jak v řadě monografií o poruchách pohybu planet, tak v další řadě prací o určování drah komet ze tří pozorování. (Je třeba zmínit, že Euler a Lagrange aplikovali tuto metodu na nelineární diferenciální rovnice, a že místo variací koeficientů v lineární kombinaci řešení homogenní rovnice aplikovali variace na konstanty v rovnicích nerušených pohybů nebeských těles). Během let 1808–1810 dal Lagrange metodě variace parametrů její konečnou podobu v řadě prací. Hlavním výsledkem jeho studia byl systém planetárních rovnic v Lagrangeově tvaru, který popisuje rozvoj Keplerovských dráhových parametrů pohybu tělesa rušeného dalšími tělesy.\n\nVe svém popisu rozvojů drah Lagrange vycházel ze zjednodušeného problému dvou těles pro získání nerušeného řešení a předpokládal, že všechny poruchy pocházejí z gravitačního působení ostatních těles na obíhající těleso. Následkem toho jeho metoda předpokládá, že poruchy závisí pouze na poloze obíhajícího tělesa, ne na jeho rychlosti. Od 20. století se v nebeské mechanice uvažují interakce, které závisí nejen na polohách ale i rychlostech (relativistické korekce, odpor atmosféry, inerciální síly). Proto byla metoda variace parametrů používaná Lagrangem rozšířena na situace se silami závislými na rychlosti.\n\nJe-li dána obyčejná nehomogenní lineární diferenciální rovnice řádu \"n\"\n\nnechť formula_2 je fundamentální systém řešení odpovídající homogenní rovnici\n\nPak určité řešení nehomogenní rovnice je\n\nkde formula_5 jsou derivovatelné funkce, tj. předpokládá se, že vyhovují podmínce\n\nzačínáme s (iii), opakovaná diferenciace kombinovaná s opakovaným použitím (iv) dává\n\nPoslední diferenciace dává\n\nSubstitucí (iii) do (i) a použitím (v) a (vi) dostáváme, že\n\nLineární systém (iv a vii) \"n\"-té rovnice pak lze vyřešit pomocí Cramerova pravidla, což dává\n\nkde formula_11 je Wronskián fundamentálního systému a formula_12 je Wronskián fundamentálního systému s \"i\"-tým sloupcem nahrazeným formula_13\n\nUrčité řešení nehomogenní rovnice lze pak psát jako\n\nMáme řešit rovnici\n\nnejdříve najdeme obecné řešení diferenciální rovnice, to jest řešení homogenní diferenciální rovnice\nurčíme kořeny charakteristické rovnice\nprotože řešením je vícenásobný kořen, musíme zavést faktor \"x\" pro jedno řešení pro zajištění lineární nezávislosti.\n\nTak získáme \"u\" = \"e\" a \"u\" = \"xe\". Wronskián těchto dvou funkcí je\n\nProtože Wronskián je nenulový, funkce jsou lineárně nezávislé, takže jsme získali přímo obecné řešení homogenní diferenciální rovnice (nejen jeho podmnožinu).\n\nHledáme funkce \"A\"(\"x\") a \"B\"(\"x\"), tak že \"A\"(\"x\")\"u\" + \"B\"(\"x\")\"u\" je obecné řešení nehomogenní rovnice. Potřebujeme pouze vypočítat integrály\nto jest,\nkde formula_24 a formula_25 jsou integrační konstanty.\n\nMáme diferenciální rovnici tvaru\na definujeme lineární operátor\nkde \"D\" reprezentuje diferenciální operátor. Proto máme jak řešit rovnice formula_28 pro formula_29, kde formula_30 a formula_31 jsou známé.\n\nMusíme vyřešit první odpovídajícím homogenní rovnici:\nlibovolnou technikou, kterou si vybereme. Jakmile budeme mít dvě lineárně nezávislá řešení této homogenní diferenciální rovnice (protože se jedná o rovnici druhého řádu) — označíme je \"u\" a \"u\" — můžeme využít metodu variace konstant.\n\nOd tohoto okamžiku tedy hledáme obecné řešení diferenciální rovnice formula_33, o němž předpokládáme, že je tvaru\n\nkde formula_35 a formula_36 jsou neznámé funkce a formula_37 a formula_38 jsou řešení na homogenní rovnice. Všimněte si, že jestliže formula_35 a formula_36 jsou konstantní, pak formula_41. Požadujeme, aby \"A\"=\"A\"(\"x\") a \"B\"=\"B\"(\"x\") byla tvaru\n\nNyní,\na díky platnosti výše uvedené podmínky dostáváme\nDalším derivováním (mezikroky nejsou uvedeny)\n\nNyní můžeme zapsat použití \"L\" na \"u\" jako\nProtože \"u\" a \"u\" jsou řešení, pak\n\ndostáváme systém rovnic\nroznásobením dostaneme\nTakže výše uvedený systém určuje právě podmínku\n\nHledáme \"A\"(\"x\") a \"B\"(\"x\") z této podmínky, tak, daný\nmůžeme řešit pro (\"A\"′(\"x\"), \"B\"′(\"x\")), tak\nkde \"W\" označuje Wronskián \"u\" a \"u\". (Z předpokladu, že \"u\" a \"u\" jsou lineárně nezávislé, víme, že \"W\" je nenulový.)\n\nTedy\n\nZatímco homogenní rovnice lze řešit relativně snadno, tato metoda umožňuje výpočet koeficientů obecného řešení \"ne\"homogenní rovnice a tedy umožňuje zjistit úplné obecné řešení nehomogenní rovnice.\n\nVšimněte si, že formula_35 a formula_60 jsou vesměs určeny až na aditivní konstantu (integrační konstanta); očekávali bychom dvě integrační konstanty, protože původní rovnice byla druhého řádu. Přidáním konstanty k formula_35 nebo formula_36 se hodnota formula_63 nezmění, protože formula_30 je lineární.\n\n\n"}
{"id": "978403", "url": "https://cs.wikipedia.org/wiki?curid=978403", "title": "Kojšovská hoľa (podcelek)", "text": "Kojšovská hoľa (podcelek)\n\nKojšovská hoľa je jeden z geomorfologických podcelků Volovských vrchů.\n\nZabírá východní část pohoří, od Štóského sedla (798 m) po Košice. Nejvyšším vcholem je stejnojmenný vrch s nadmořskou výškou 1246 m. \n\nPodsestava je ohraničena údolími Hnilce, Hornádu, Belé na severu, Smolníku na západě a Bodvy na jihu.\n\nKromě nejvyššího vrcholu jsou nejvýraznějšími vrchy Kloptaň (1153 m), Zbojnícka skala (1174 m), Lastovičí vrch (1061 m), Ovčinec (1112 m), Predné holisko (949 m).\n\nUvnitř pohoří leží tři obce: Kojšov, Opátka a Zlatá Idka.\n"}
{"id": "978404", "url": "https://cs.wikipedia.org/wiki?curid=978404", "title": "Belá (přítok Hornádu)", "text": "Belá (přítok Hornádu)\n\nBelá je pravostranný přítok Hornádu s délkou 9,5 km. Protéká územím okresu Košice-okolí. Pramení ve Volovských vrších, v podcelku Kojšovská hoľa, na východních svazích Předního holiska (949 m) v nadmořské výšce kolem 620 m. Její tok má od pramene k ústí tvar písmene „J“ stočeného na severozápad.\n\n\n\n\nBelá ústí do dlouhé a úzké zátoky vodní nádrže Ružín ai dva kilometry severozápadně od obce Košická Belá v nadmořské výšce kolem 330 m. Před vybudováním vodní nádrže Belá měřila asi 13,5 km a ústila do Hornádu pod vrchem Sivec (781 m) východně od obce Veľký Folkmar a zleva přibírala Opátku.\n\nNa řece leží obec Košická Belá.\n"}
{"id": "978406", "url": "https://cs.wikipedia.org/wiki?curid=978406", "title": "Opátka (potok)", "text": "Opátka (potok)\n\nOpátka je potok na východním Slovensku, protéká severozápadní částí okresu Košice-okolí. Je to levostranný přítok Belé, měří 7,6 km a je tokem VI. řádu.\n\nPramení ve Volovských vrších východně od kóty 1 065 m, na jižním svahu Okrúhlej (1 088,4 m n. m.) v nadmořské výšce cca 930 m n. m., jihozápadně od stejnojmenné obce.\n\nV pramenné oblasti teče na východ, po přibrání přítoku z oblasti Tisícovky se stáčí na severovýchod. V obci Opátka se opět stáčí a dále již pokračuje směrem na sever.\n\n\n\nÚstí do vodní nádrže Ružín severozápadně od obce Košická Belá v nadmořské výšce přibližně 325 m n. m. Před vybudováním ruzinska přehrady ústil potok cca 1 km dále na severovýchod přímo do Belé.\n\n"}
{"id": "978407", "url": "https://cs.wikipedia.org/wiki?curid=978407", "title": "Zlámaný potok (přítok Opátky)", "text": "Zlámaný potok (přítok Opátky)\n\nZlámaný potok je potok na východním Slovensku, v severozápadní části okresu Košice-okolí. Je to levostranný přítok Opátky, měří 2,7 km a je tokem VII. řádu.\n\nPramení ve Volovských vrších, v podcelku Kojšovská hoľa, na jihovýchodním svahu Suchého vrchu (889 m nm) v nadmořské výšce přibližně 710 m n. m. Od pramene teče zprvu východním směrem, zprava přibírá přítok z lokality Barvienka, esovitě se stáčí a pokračuje směrem na SSV. Následně přibírá krátký levostranný přítok z VSV úpatí Suchého vrchu az téže strany dále svůj nejdelší přítok (1,3 km) z jihovýchodního svahu Krížného hrbu (822 m nm) a k ústí již teče severovýchodním směrem. Konečně podtéká silnici III. třídy Košické Hámre - Opátka a severně od zmíněné obce se v nadmořské výšce cca 395 m n. m. vlévá do Opátky.\n"}
{"id": "978408", "url": "https://cs.wikipedia.org/wiki?curid=978408", "title": "Viničkový potok", "text": "Viničkový potok\n\nViničkový potok je krátký potok na východním Slovensku, v severozápadní části okresu Košice-okolí. Je to levostranný přítok podpatkem, měří 1,6 km a je tokem VII. řádu.\n\nPramení ve Volovských vrších, v podcelku Kojšovská hoľa, na severovýchodním svahu Krížna hrbu (822 m) v nadmořské výšce přibližně 570 m. Od pramene teče na krátkém úseku nejprve na severovýchod, zleva přibírá krátký přítok z oblasti Murovanej skaly (pramen JJV od kóty 854 m) a stáčí se směrem na VJV. Na dolním toku, v lokalitě Zálom, se obloukem stáčí na severovýchod, podtéká silnici III. třídy Košické Hámre-Opátka a severně od této obce ústí v nadmořské výšce cca 380 m Do Opátky.\n"}
{"id": "978409", "url": "https://cs.wikipedia.org/wiki?curid=978409", "title": "Zlatník (přítok Opátky)", "text": "Zlatník (přítok Opátky)\n\nZlatník je potok na východním Slovensku, na rozhraní okresů Gelnica a Košice-okolí. Je to levostranný přítok Opátky, měří 4,1 km a je tokem VII. řádu. Na dolním toku je součástí hranice mezi zmíněnými okresy.\n\nPramení jižně od obce Veľký Folkmar, ve Volovských vrších, v podcelku Kojšovská hoľa, v lokalitě Zlatník pod sedlem Zemička, na jihovýchodním svahu vrchu Folkmarská skala (914, 7 m nm) v nadmořské výšce cca 590 m n.. m. Od pramene teče směrem na východ, zprava přibírá krátký přítok zpod masivu Murovaná skala (pramen severně od kóty 899 m), dále sleva přítok z JZ svahu vrchu Ostrý hŕbok (797,5 m nm) a přechodně teče směrem na VJV. Z pravé strany dále přibírá přítok (1,2 km) zpod masivu Murovaná skala (pramen západně od kóty 854,3 m), pak levostranný přítok z jižního svahu Ostrého hŕbku a potok pokračuje znovu východním směrem. Následně se esovitě stáčí, přibírá pravostranný přítok z lokality Medzi skalami (pramen severovýchodně od kóty 854,3 m) a teče přes chatovou osadu, kde zleva přibírá krátký přítok. Nakonec se stáčí severovýchodním směrem, podtéká silnici III. třídy Košické Hámre – Opátka a severozápadně od obce Košická Belá, v blízkosti autokempu Košické Hámre, ústí v nadmořské výšce přibližně 327 m. n. m. do Opátky.\n\nÚdolím potoka vede zeleně značená turistická trasa z Košických hamrů do sedla Zemička a dále přes Murovanou skálu do sedla Pod Suchým vrchem. Zatímco horní tok je součástí okresu Gelnica, dolní tok je hranicí s okresem Košice-okolí a krátký úsek v oblasti vtoku do Opátky leží již na území okresu Košice-okolí.\n"}
{"id": "978410", "url": "https://cs.wikipedia.org/wiki?curid=978410", "title": "Košarisko (přítok Opátky)", "text": "Košarisko (přítok Opátky)\n\nKošarisko je potok na východním Slovensku, v severozápadní části okresu Košice-okolí. Je to pravostranný přítok podpatkem, měří 3,4 km a je tokem VII. řádu.\n\nPramení ve Volovských vrších, v podcelku Kojšovská hoľa, na severozápadním svahu vrchu Predné holisko (948,6 m nm) v nadmořské výšce přibližně 770 m n. m. Od pramene teče na sever, vytváří oblouk prohnutý na západ a zprava přibírá přítok ze západního svahu Železného vrchu (818 m nm). Následně se obloukem stáčí na západ, zprava přibírá krátký přítok pramenící západně od kóty 812,4 ma zleva přítok z lokality Tokáreň. Nakonec protéká intravilánem obce Opátka, kde mění směr toku na severozápad a přímo v obci (severně od místního kostela) ústí v nadmořské výšce cca 445 m n. m. se vlévá do Opátky.\n"}
{"id": "978411", "url": "https://cs.wikipedia.org/wiki?curid=978411", "title": "Beliansky potok (přítok Belé)", "text": "Beliansky potok (přítok Belé)\n\nBeliansky potok je krátký potok v západní části okresu Košice-okolí. Je to pravostranný přítok Belé s délkou 3 km, je tokem VI. řádu.\n\nPramení v pohoří Čierna hora na jihozápadním svahu Vysokého vrchu (851,0 m n. m.), pod sedlem Repy, v nadmořské výšce přibližně 590 m n. m.\n\nOd pramene teče jihozápadním směrem přes geomorfologickou podsestavu Pokryvy a na středním toku přibírá pravostranný přítok pramenící jižně od kóty 887,8 m n. m. a tekoucí lokalitou Hrb. Na dolním toku vtéká do intravilánu obce Košická Belá, kde se přímo ve středu obce vlévá do Belé v nadmořské výšce cca 380 m n. m.\n"}
