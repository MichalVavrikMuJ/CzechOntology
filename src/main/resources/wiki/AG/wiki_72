{"id": "1119608", "url": "https://cs.wikipedia.org/wiki?curid=1119608", "title": "Pětiválcový řadový motor", "text": "Pětiválcový řadový motor\n\nPětiválcový řadový motor nebo řadový pětiválec označovaný také zkratkou R5, je pístový spalovací motor s pěti válci uspořádanými v řadě. Válce mají společný blok válců a klikovou skříň. Taková konfigurace je kompromisem mezi menším řadovým čtyřválcem a větším řadovým šestiválcem.\n\nHenry Ford vyvinul řadový pětiválec koncem 30. a začátkem 40. let pro design kompaktních ekonomických automobilů, ale kvůli malé poptávce po malých automobilech v USA se nikdy do výroby nedostal. Jedním z prvních řadových pětiválců, který se dostal do výroby byl motor Volkswagen 2.1 R5 v automobilu Audi 100. Ten se montoval koncem 70. let a poháněl i legendární rallye automobil Audi Quattro.\n\nÚhel otočení klikového hřídele je 144°, posloupnost zápalu je 1-2-4-5-3. Motor generuje vibrace, ovšem ty jsou minimalizovány pomocí jednoho vyvažovacího hřídele.\n\nPětiválcový řadový motor se používá v automobilech jako je Lancia Thesis, Alfa Romeo 156, Alfa Romeo 159, Alfa Romeo 166, Audi 80, Audi 90, Audi 100, Audi Quattro, Audi A6, Audi TT-RS, Audi RS3 / RSQ3, Audi S2 Coupé, Ford Focus ST / RS, Fiat Bravo, Fiat Marea, Fiat Coupé, Acura TL, Chevrolet Colorado,Mercedes-Benz W123, Mercedes-Benz W124, Volvo 850, Volvo 940, VW Passat NMS (USA), Volkswagen Transporter/Multivan, VW Touareg, VW Golf/Jetta/Rabbit/Beetle (USA), Caravelle T4 so 78PS, a 102PS apod.\n"}
{"id": "1119610", "url": "https://cs.wikipedia.org/wiki?curid=1119610", "title": "Divize B 1986/87", "text": "Divize B 1986/87\n\nV soubojích 22. ročníku fotbalové České divize B 1986/87 se utkalo 16 týmů dvoukolovým systémem podzim – jaro. Tento ročník fotbalové soutěže začal v srpnu 1986 a skončil v červnu 1987.\n\nZ 3. ligy - sk. A 1985/86 nesestoupilo do Divize B žádné mužstvo. Z krajských přeborů ročníku 1985/86 postoupila vítězná mužstva TJ Jiskra Nový Bor ze Severočeského krajského přeboru a VTJ Slaný ze Středočeského krajského přeboru. Také sem bylo přeřazeno mužstvo TJ Spartak Hořovice z Divize A.\n\nPoznámky:\n\n"}
{"id": "1119611", "url": "https://cs.wikipedia.org/wiki?curid=1119611", "title": "Gülcan Mıngır", "text": "Gülcan Mıngır\n\nGülcan Mıngır ( * 21. května 1989) je turecká atletka, běžkyně, jejíž specializací jsou střední tratě, zejména tzv. steeplechase.\n\nNa dráze se specializuje zejména na běh na 3000 metrů překážek. V roce 2011 se v této disciplíně stala mistryní Evropy do 23 let, o rok později zvítězila v běhu na 3000 metrů překážek na evropském šampionátu v Helsinkách. Z roku 2012 pochází také její osobní rekord 9:13,53.\n"}
{"id": "1119613", "url": "https://cs.wikipedia.org/wiki?curid=1119613", "title": "Divize C 1986/87", "text": "Divize C 1986/87\n\nV soubojích 22. ročníku České divize C 1986/87 se utkalo 16 týmů dvoukolovým systémem podzim–jaro. Tento ročník začal v srpnu 1986 a skončil v červnu 1987.\n\nZ 2. ligy – sk. A 1985/86 sestoupilo do Divize C mužstvo TJ Tatra Smíchov. Z krajských přeborů ročníku 1985/86 postoupilo vítězné mužstvo TJ Jiskra Ústí nad Orlicí z Východočeského krajského přeboru a TJ Rudá hvězda Strašnice z Pražského přeboru. Také sem bylo přeřazeno mužstvo TJ Kompresory ČKD Praha z Divize B.\n\nPoznámky:\n\n"}
{"id": "1119619", "url": "https://cs.wikipedia.org/wiki?curid=1119619", "title": "Meeting Areva 2015", "text": "Meeting Areva 2015\n\nMeeting Areva 2015 byl lehkoatletický mítink, který se konal 4. července 2015 ve francouzském městě Paříž. Byl součástí série mítinků Diamantová liga.\n"}
{"id": "1119622", "url": "https://cs.wikipedia.org/wiki?curid=1119622", "title": "L.A. Noire", "text": "L.A. Noire\n\nL.A. Noire je akční adventura s prvky TPS, která byla vyvinuta studiem Team Bondi. Byla vydaná 17. května 2011 pro PlayStation 3 a Xbox 360 a 8. listopadu 2011 pro Microsoft Windows.\n\nHra je situována do Los Angeles roku 1947 a sleduje příběh \"Colea Phelpse\", bývalého příslušníka USMC a současného policistu Los Angeles Police Department (LAPD), který postupně působí na pěti odděleních – strážník, dopravní oddělení, oddělení vražd, oddělení boje proti organizovanému zločinu a oddělení vyšetřování žhářství.\n\nPrincip hry spočívá v řešení kriminálních případů. Hráč musí prozkoumávat místo činu, zajišťovat důkazy, vyslýchat svědky a podezřelé, přičemž se může vyskytnout střelba, rvačky s podezřelými, případně pěší nebo automobilové pronásledování.\n\n\n"}
{"id": "1119624", "url": "https://cs.wikipedia.org/wiki?curid=1119624", "title": "Svátost Večeře Páně (mormonismus)", "text": "Svátost Večeře Páně (mormonismus)\n\nSvátost je mormonský název pro tzv. Večeři Páně (eucharistii). Členové ji v dnešní době přijímají každou neděli během tzv. shromáždění (nedělní mše). Shromáždění svátosti je některý považováno za nejposvátnější shromáždění, které se v církvi koná. Ke svěcení a připravování svátosti je většinou nutné kněžství.\n\nObřad svátosti nahradil starozákonní obřad zabití a jezení velikonočního beránka.\n\nMormonská CJKSPD povoluje i nečlenům přijímat svátost během shromáždění. Je doporučeno, aby zájemci o členství přijali svátost alespoň třikrát před svým křtem.\n\nČlenové církve by měli svátost přijímat každý týden, pokud jim to dovolují možnosti. Pokud však spáchají určité přestupky nebo hříchy, může jim toto právo být odňato (na několik týdnů, měsíců nebo i déle než rok). Exkomunikovaní (vyloučení) členové nemají dovoleno přijímat svátost, dokud nejsou znovu pokřtěni.\n\nNěkterá z pravidel o přijímání svátosti pocházejí přímo z mormonských Písem:\n\nCírkev považuje mluvení během roznášení svátosti za urážlivé lidem i Bohu.\nSvátost symbolizuje tzv. Usmíření Ježíše Krista, skrze které Spasitel sejmul a vykoupil hříchy světa. Víno (krev) odkazuje na usmíření, jež proběhlo v zahradě Getsemana, kde na sebe Ježíš nechal naložit hříchy všech lidí. Chléb (tělo) odkazuje na usmíření, jež proběhlo na kříži na pahorku Golgota, kde Ježíš odevzdal lidské hříchy a obětoval svůj život.\n\nPřijímáním svátosti člověk dovědčuje svou víru v Ježíše Krista a ochotu činit pokání. Podle mormonismu člověk také přijímáním svátosti obnovuje všechny své smlouvy s Bohem (například křestní smlouvu nebo chrámové smlouvy, které uzavřel během Obdarování).\n\nV Knize Mormonově (jednom z hlavních mormonských svatých písem) se popisuje, jak Spasitel mezi Nefity ustanovil obřad svátosti:\n\nV textu se také doslovně zmiňují modlitby, které mají být při svěcení svátosti pronášeny. Zapisovatelem obřadních modliteb byl prorok Moroni (tentýž, který se údajně roku 1823 zjevil Josephu Smithovi).\n\nTytéž modlitby jsou uvedeny také v dalším mormonském Písmu, Nauce a smlouvách 20. Dnes používá CJKSPD verzi, která se v několika slovech liší od obou modliteb, daných v Písmech.\n\n5. července 1906 došlo pod vedením prezidenta Josepha F. Smithe a jeho apoštola Heber J. Granta ke změně vysluhování svátosti. Namísto vína se začala používat voda, která je na shromážděních užívána dodnes.\n\nZásady evangelia, (2011), Kapitola 23: Svátost; str. 133–37\n\nRoberts, B. H. (1938). \"Comprehensive History of The Church of Jesus Christ of Latter-day Saints\". Deseret News Press\n"}
{"id": "1119625", "url": "https://cs.wikipedia.org/wiki?curid=1119625", "title": "Divize A 1987/88", "text": "Divize A 1987/88\n\nV soubojích 22. ročníku fotbalové České divize A 1987/88 se utkalo 16 týmů dvoukolovým systémem podzim - jaro. Tento ročník začal v srpnu 1987 a skončil v červnu 1988.\n\nZ 3. ligy - sk. A 1986/87 sestoupila do Divize A mužstva VTJ Tábor \"B\" a TJ Slavia IPS Praha junioři. Z krajských přeborů ročníku 1986/87 postoupila vítězná mužstva TJ Lokomotiva České Budějovice z Jihočeského krajského přeboru. Také sem bylo přeřazeno mužstvo TJ Spartak Hořovice z Divize B.\n\nPoznámky:\n\n"}
{"id": "1119626", "url": "https://cs.wikipedia.org/wiki?curid=1119626", "title": "Jan Fitschen", "text": "Jan Fitschen\n\nJan Fitschen (* 2. května 1977 Nordhorn) je bývalý německý atlet, běžec, který se věnoval dlouhým tratím. V roce 2006 se stal mistrem Evropy v běhu na 10 000 metrů.\n\nJe několikanásobným mistrem Německa v různých běžeckých disciplínách. Jeho největším úspěchem je titul mistra Evropy v běhu na 10 000 metrů z roku 2006. Jeho osobní rekord na této trati 28:02,55 pochází z roku 2008. Trať 5000 metrů absolvoval nejrychleji v roce 2007 za 13:14,85. Kariéru ukončil v roce 2013.\n"}
{"id": "1119628", "url": "https://cs.wikipedia.org/wiki?curid=1119628", "title": "Divize B 1987/88", "text": "Divize B 1987/88\n\nV soubojích 23. ročníku fotbalové České divize B 1987/88 se utkalo 16 týmů dvoukolovým systémem podzim - jaro. Tento ročník fotbalové soutěže začal v srpnu 1987 a skončil v červnu 1988.\n\nZ 3. ligy - sk. A 1986/87 sestoupilo do Divize B mužstvo TJ Sparta ČKD Praha junioři. Z krajských přeborů ročníku 1986/87 postoupila vítězná mužstva TJ VTŽ Chomutov \"B\" ze Severočeského krajského přeboru, TJ Baník Sokolov ze Západočeského krajského přeboru a TJ Kablo Kročehlavy ze Středočeského krajského přeboru.\n\nPoznámky:\n\n"}
{"id": "1119629", "url": "https://cs.wikipedia.org/wiki?curid=1119629", "title": "Mikael Forssell", "text": "Mikael Forssell\n\nMikael Kaj Forssell (* 15. března 1981 ve Steinfurtu, Západní Německo) je finský fotbalový útočník v současnosti bez angažmá.\n\nVe své kariéře prošel mnoha kluby. Asi nejprestižnější štací byla londýnská Chelsea, jejímž kmenovým hráčem byl dlouhých 7 let, přesto se zde nikdy pořádně neprosadil. Celkem pětkrát byl odsud odeslán na hostování, z toho dvakrát do Crystal Palace a dvakrát do Birminghamu City. Zatímco působení v Crystal Palace bylo jen v rámci 2. nejvyšší soutěže, v Mönchengladbachu i Birminghamu City okusil soutěž nejvyšší. A nezanechal špatný dojem. V Bundeslize nastřílel v 16 zápasech 7 branek a v Premier League následující sezóny dokonce 17 v 32 zápasech. Stal se tak pátým nejlepším střelcem za Thierrym Henrym s 30 brankami. Forssellovo angažmá na Stamford Bridge skončilo v roce 2005. Ve všech soutěžích nastoupil v 55 zápasech a nashromáždil 10 gólů.\n\nJeho novým působištěm byl Birmingham, kde si vydobil rok předtím vynikající pověst. Místní City ho vyplatili za 3 milióny liber a slibovali si od něj pravidelný přísun branek. Tyto očekávání se ale Forssellovi nedařilo naplňovat. Za celou ligovou sezónu pouze 3 góly, to byla mizerná bilance. Potřeba Birminghamu po přísunu branek nebyla naplněna a klub to taky odnesl. Na rok sestoupil do druhé ligy. Tu si Forssell ani pořádně hlavně kvůli dlouhodobému zranění nevyzkoušel a City znovu postupovali nahoru. Následující sezónu se přibližoval metě jedné třetiny gólu na zápas, ale City znovu sestupovali.\n\nA z jejich strany zmizel zájem o působení Mikael Forssella. Ten zdarma odešel do Německa, konkrétně Hannoveru 96. První sezóna byla se statistikou 30 zápasů/7 branek ještě poměrně vydařená, další dvě už méně. Forssell se i kvůli častým zraněním v sestavě spíš neobjevoval, než objevoval. Bilance v obou sezónách byla tristní, ve všech soutěžích dohromady odehrál 16 zápasů a bez vstřeleného gólu. V podobném duchu se neslo i následující angažmá v druholivém Leedsu.\n\nAž teprve domácím prostředí Forssell pookřál. Zpátky po dlouhých 14 letech v Helsinkách se mu opět vrátil střelecký kumšt. Celkem si za místní HJK připsal během dvouletého angažmá v 53 zápasech 25 gólů. Poté přece jen ještě zkusil zahraniční angažmá. Vyhlédla si ho německá druholigová Bochum. Tam se mu ale příliš nevedlo, odehrál pouhých 16 zápasů a dal 3 branky. Smlouva prodloužena nebyla a Forssell si tak může ve 34 letech hledat práci znovu.\n\nVe finské reprezentaci si připsal celkem 86 startů, což je pátý nejvyšší počet. Rekordmanem je se 137 starty legendární útočník Jari Litmanen. Ten je před ním i v počtu reprezentačních gólů. Forssell jich má zatím na druhém místě celkem 29 (o tři méně než Litmanen). Poslední start si připsal v srpnu 2014.\n\n\"Všechny reprezentační góly vstřelené Mikaelem Forssellem do 26. března 2013\".\n\n"}
{"id": "1119631", "url": "https://cs.wikipedia.org/wiki?curid=1119631", "title": "Divize C 1987/88", "text": "Divize C 1987/88\n\nV soubojích 22. ročníku České divize C 1987/88 se utkalo 16 týmů dvoukolovým systémem podzim–jaro. Tento ročník začal v srpnu 1987 a skončil v červnu 1988.\n\nZ 2. ligy – sk. A 1986/87 sestoupila do Divize C mužstva TJ Motorlet Praha a TJ Agro Turnov. Z krajských přeborů ročníku 1986/87 postoupilo vítězné mužstvo TJ Tesla Pardubice z Východočeského krajského přeboru a TJ Uhelné sklady Praha z Pražského přeboru. Také sem bylo přeřazeno mužstvo TJ Montáže Praha z Divize B.\n\nPoznámky:\n\n"}
{"id": "1119632", "url": "https://cs.wikipedia.org/wiki?curid=1119632", "title": "Vysokaje", "text": "Vysokaje\n\nVysokaje (bělorusky \"Высокае\", rusky \"Высокое\", do roku 1939 Высока-Літоўск) je město v Kamjaněckém rajónu v Brestské oblasti Běloruska, které leží na řece Pulva. Nachází se 40 km od města Kamjaněc, 3 km od vlakového nádraží Vysokaje-Litoŭsk na lince Brest — Białystok. Městem vede dálnice do Brestu a města Pružany. Počet obyvatel byl v roce 2006 celkem 5,2 tisíc.\n\nPrvní písemná zmínka o osadě pod názvem \"Высокі Горад\" se objevila ve 14. století, kdy jej navštěvoval velkovévoda Gediminas. V roce 1494 velkovévoda Alexandr Jagellonský dal městu Magdeburské právo a znak zobrazjící „v modrém poli stříbrnou dvoupodlažní kachlovou věž se dvěma okny a třemi branami“. V 15. století zde velkovévoda Vytautas financoval výstavbu kostela. V roce 1511 velkokníže Zikmund I. Starý předal město do vlastnictví Jana Litavora Chreptoviče.\n\nBěhem 16. století bylo město v držení Pjatkievičů, Jodkavičů nebo Chljavicků. V té době se město stalo centrem výroby koberců a lnu. V roce 1603 jeho nový majitel Andrej Vojna-Hryčynavič ve městě založil kostel Nejsvětější trojice, který měl na délku 44 stop a na šířku 12 stop. Největší zvon byla pojmenována po svatých, Petru a Pavlu.\n\nOd roku 1647 bylo město ve vlastnictví rodu Sapěhů, který zde postavil hrad. Pevnost značně utrpěla v Třináctileté (1654—1667) a Velké severní válce (1700—1721). Dne 16. prosince 1671 město získalo privilegium pořádat pravidelné veletrhy, které trvaly po dobu 4 týdnů.\n\nV roce 1748 zámek a hrad vyhořely, v důsledku toho Sapěhové přesunuli svou rezidenci do města Slonim. V roce 1772 byla na místě kostela z 15. století postavena kaple svaté Barbory. V letech 1773—1785 na jihovýchodním okraji města, v oblasti Marijampole, Aleksander Michał Sapieha financoval stavbu kláštera Bonifratri (milosrdných bratří). Vedle kláštera byla postavena nemocnice pro 40 pacientů. V roce 1788 ve městě byla továrna na cihly, která vyrobila 22 000 cihel a 8 000 dlaždic při jednom vypálení. Během let 1794—1797 byla na popud Franciszeka Sapiehy zbudována vodní cesta do Gdaňsku.\n\nV důsledku třetího dělení Polska (1795) se město ocitlo na území Ruské říše v Brestském povětu Hrodenské gubernie (podle jiných zdrojů bylo město až do roku 1807 součástí Pruska). Status osady byl snížen na městečko. V roce 1816 byl v těsné blízkosti trosek hradu postaven rodem Polockých palác a rozšířen park mimo bývalý zámecký val (jeho rozloha se zvýšila z 30 ha na více než 50 ha).\n\nV roce 1869 procarské úřady postavily kamenný kostel Povýšení svatého Kříže z majetku zabaveného z rukou rebelů v důsledku lednového povstání. V roce 1886 byla v provozu lékárna, nemocnice, pošta, dvě koželužny, tři vodní mlýny, 102 obchody a 4 restaurace; pravidelně se konalo 15 veletrhů a 2 trhy. V roce 1889 ve městě byla pravoslavná církev a kostel, fungovala továrna na sukno a 4 koželužny.\n\nPodle sčítání lidu z roku 1897 bylo ve městě 256 dvorů, komunitní kanceláře, kostel, kostel, kaple, synagoga, 4 modlitebny, mužská a ženská veřejná škola, židovská škola, pošta, „лазьня“, „канатны і зьнічкавы заводы“, 4 větrné mlýny, 8 kováren, 14 obuvnických, 13 krejčovských, 8 tesařských, 4 sedlářské dílny, 2 lisovny, 108 malých obchodů v promenádě a 13 u domů, 2 hostince a 14 hospod; každý čtvrtek se konaly bazary a 9 krát ročně veletrhy.\n\nV souladu s Rižským mírem (1921) se město stalo součástí meziválečné Polské republiky. Status osady byl povýšen na město. V roce 1939 se město ocitlo na území Běloruské SSR, 12. října 1940 se stalo centrem rajónu. Během druhé světové války, v době od 23. června 1941 so 28. července 1944, bylo město pod německou okupací. Dne 17. dubna 1962 bylo město začleněno do Kamjaněckého rajónu.\n\n\n\n\n\n\n"}
{"id": "1119633", "url": "https://cs.wikipedia.org/wiki?curid=1119633", "title": "LGBT práva v Chile", "text": "LGBT práva v Chile\n\nLesby, gayové, bisexuálové a transsexuálové (LGBT) se v Chile můžou potýkat s komplikacemi, které jsou pro většinové obyvatelstvo neznámé. Mužská i ženská homosexuální aktivita je v Chile legální. Počínaje 22. říjnem 2015 získají homosexuální páry a jimi tvořené domácnosti zcela stejnou právní protekci náležející heterosexuálním manželským párům prostřednictvím institutu registrovaného partnerství - mimo adopčních práv a názvu manželství.\n\nDobrovolná soulož mezi dospělými osobami téhož pohlaví, která není konaná za úplatu, je v Chile legální od r. 1998, ale diskriminační ustanovení v tamních trestních zákonech mající za následek vyšší věk legální způsobilosti k pohlavnímu styku pro homosexuálně orientované stále platí, a je dost často zneužívané k šikaně LGBT Chilanů.\n\nV Chile nabývají osoby absolutní legální způsobilost k jakýmkoli sexuálním aktivitám dosažením věku 18 let, zatímco minimální věk pro zákonem vymezené aktivity je 14 let. (Art. 362 Chilean Penal Code). Přestože v dřívějším § 362 nebylo žádné ustanovení ohledně homosexuální, tak v pozdějším a momentálně platícím § 365 je jakákoli sexuální aktivita s osobou téhož pohlaví mladší 18 let ilegální.\n\n§ 362. El que accediere carnalmente, por vía vaginal, anal o bucal, a una persona menor de catorce años, será castigado con presidio mayor en cualquiera de sus grados, aunque no concurra circunstancia alguna de las enumeradas en el artículo anterior.\n\nV chilských trestních zákonech existuje trestný čin estupro, který vymezuje určitá omezení pro sexuální kontakty s osobami staršími 14 let a mladšími 18 let - mladistvými. Podle § 363 \"estupro\" existují čtyři situace, v nichž je pohlavní styk s těmito osobami je ilegální, byť ony k němu daly souhlas (nekonsensuální soulož s osobou starší 14 let je považována za trestný čin znásilnění podle § 361, zatímco pohlavní styk s osobou mladší 14 let je považován za trestný čin pohlavní zneužívání dětí podle § 362):\n\n\nSexuální akty mající právní úpravu v § 361 (znásilnění), § 362 (pohlavní zneužívání), § 363 (\"estupro\") a § 365 (homosexuální styk) jsou definovaný jako \"soulož\" (\"acceso carnal\"), mezi něž spadá orální, anální nebo vaginální pohlavní styk. Další paragrafy trestního zákoníku týkající se dalších sexuálních interakcí (365 - určitá část, 366 - část). § 365 odst. 1 definuje \"objekt pohlavního styku\" - anální trakt, vagínu a ústa. § 366 odst. 1 definuje \"sexuální akt\" jako jakýkoliv styk vykazující znaky sexuálního podtextu vzniklý fyzickým kontaktem s obětí nebo kontaktem s jejími genitáliemi, análním traktem či ústy nebo dokonce i nepřímým fyzickým kontaktem.\n\n§ 369 ustanovuje, že trestní oznámení na spáchání těchto trestných činů (§ 361-365) může podat buď mladistvá osoba nebo její rodiče, poručníci či jiní zákonní zástupci. Pokud oběť trestného činu jej nemůže sama nahlásit a nejsou jiné osoby, které by tak učinit mohly -rodiče, poručníci nebo jiní zákonní zástupci, nebo jsou-li oni sami pachateli, pak trestní oznámení podává státní zástupce.\n\nPočínaje červencem 2015 byl sepsán nový Trestní zákoník momentálně přezkoumávaný Ústavní justiční komisí Republiky Chile, která musí do maximálně 6 let vyjádřit své stanovisko. Pokud bude schválen a stane se účinným, sjednotí se legální věk způsobilosti k pohlavnímu styku pro obě orientace na 14 let. K tomu bude ale kromě kladného stanoviska komise projít legislativním procesem - schválení Kongresem a podpis prezidenta\n\nV r. 1810 byl legální věk způsobilosti k pohlavnímu styku mezi osobami různého pohlaví 12 let. Od r. 1999 je legální věk způsobilosti k heterosexuálnímu pohlavnímu styku 14 let, a to jak pro muže, tak i pro ženy. V r. 2011 \"Ústavní výbor Republiky Chile\" navrhl ponechat legální věk způsobilosti ke výši 14 let pro heterosexuální styk pro obě pohlaví a i pro ženský homosexuální styk s tím, že pro mužský homosexuální styk bude stále věk stanoven na 18 let.\n\nChilané si transgender často spojují s homosexualitou. Na začátku 21. století se práva translidí v Chile začala rozvíjet.\n\nDůležitým mezníkem v této věci byl soudní případ vyvolaný v r. 2005 Andrésem Riverou, zakladatelem nevládních organizaci a chilským aktivistou za práva translidí, který dokázal v r. 2007 prosadit soudní cestou možnost úřední změny jména a pohlaví.\n\nLGBT organizace Movilh se v r. 2001 snažila přimět matriky, aby vydávaly translidem nové úřední doklady bez požadavku fyziologické změny.\n\nV r. 2009 se rozhodla Národní organizace četnictva ukončit sankcionování vězňů, kteří se chtějí oblékat podle své skutečné pohlavní identity.\n\nV r. 2011 schválilo Ministerstvo zdravotnictví oběžník o oslovování translidí jejich sociálním jménem ve všech zdravotnických zařízení a vydalo také první protokol, který na národní úrovni reguluje lékařskou proceduru úpravy lidského těla. Tomuto úspěchu předcházel akční plán zdravotnické pozornosti translidí předložený Ministerstvu zdravotnictví organizací Movilh. V r. 2002 se někteří úředníci dohodli na určitých zdravotních záznamech translidí, kteří požadují kromě změny genderové identity, také odpovídající lékařskou proceduru.\n\nOd r. 2013 jsou chirurgická i hormonální změna pohlaví plně hrazeny ze systému veřejného zdravotního pojištění (\"Fondo Nacional de Salud\").\n\nV r. 2016 se v Kongresu projednával zákon o genderové identitě, který by připouštěl změnu pohlaví bez chirurgického zásahu a souhlasu soudu. V srpnu 2016 se Senátní komise rozhodla tento návrh o změně pohlaví bez chirurgie a soudního souhlasu přijmout. Hlasovala pro něj poměrem 4:1. Nyní jde tento návrh do celého Senátu. Chilská prezidentka Michelle Bacheletová tento návrh podporuje.\n\n31. srpna 2016 přijala Komise pro rodinu při Poslanecké sněmovně návrh novely zákona o sociálně-právní ochraně dětí, který by garantoval všem dětem a dospívajícím právo na rozvoj své genderové identity.\n\nTedy článek 12 návrhu říká, že: \"Každé dítě má od narození právo na jméno, národnost a jazyk; znát identitu svých rodičů; na ochranu rodinných vazeb ve věci tohoto zákona; znát a praktikovat kulturu svého místa původu a obecně zachovávat a rozvíjet svojí vlastní identitu a výstřednost, včetně genderové identity.\"\n\nPředtím schválila Komise článek 8 návrhu, který říká, že: \"Žádné dítě nesmí být vystaveno svévolné diskriminaci pro sexuální orientaci, genderovou identitu a pohlavní charakteristiky.\"\n\nV lednu 2016 oznámilo chilské Ministerstvo zdravotnictví zrušení normalizačních procedur dětí s nejednoznačným pohlavím.\n\nInstrukce publikovaly v oběžníku č. 8 ze 22. prosince 2015 pod názvem \"Instrukce o aspektech lékařské péče pro děti s intersex statusem\". Oběžník požaduje zastavení všech \"zbytečných normalizačních procedur\" dětí s nejednoznačným pohlavím, včetně nezvratných úprav genitálií, dokud nedosáhnou věku, kdy si budou moci sami určit své pohlaví. Momentálně probíhají další práce na rozvoji protokolu tak, aby byl v souladu s lidskoprávními standardy.\n\nMichelle Bacheletová, současná prezidentka Chile, svojí podporu manželství osob stejného pohlaví deklarovala již v rámci své předvolební kampaně 11. dubna 2013. Do funkce prezidenta byla 15. prosince 2013 zvolená podruhé, předtím ji vykonávala v letech 2006–2010.\n\nPo své inauguraci v březnu 2014 Bacheletová oficiálně prohlásila, že Paňerův návrh zákona o registrovaném partnerství považuje za prioritu. Přesto tento bod stále zůstává dlouhodobou vizí politického programu Bacheletové.\n\n5. srpna 2014 Senátní komise schválila návrh zákona o registrovaném partnerství. 7. října 2014 byl Senátem postoupený návrh zařazen na program Poslanecké sněmovny v následujících týdnech.\n\n10. prosince 2014 se skupina senátorů z různých politických stran připojila k prezentaci návrhu zákona legalizujícího manželství osob stejného pohlaví a adopcí v Kongresu. Návrh byl předmětem projednán i s chilskou vládou k nalezení přijatelného řešení k potenciální státní žalobě u Meziamerického soudu pro lidská práva. Skupina se nakonec rozhodla tuto záležitost nechat být, pokud Bachletiové Kongres dodrží svůj slib a legalizuje manželství osob stejného pohlaví.\n\nNázev návrhu byl 17. prosince nakonec pozměněn na registrované partnerství (\"Pacto de Unión Civil\"), přičemž Kongres zopakoval svůj záměr zúčastnit se finálního hlasování v lednu 2015. 6. ledna 2015 bylo Ústavním výborem schváleno uznávání zahraničního manželství jako institutu registrovaného partnerství s nevyřešenou otázkou osvojování dětí. Návrh se postoupil k vyjádření Senátu a Poslanecké sněmovny stejně tak jako to bylo s novelou. 13. ledna obnovila Poslanecká sněmovna své jednání ohledně adopce. 20. ledna 2015 Sněmovna návrh schválila v poměru hlasů 86:23 se 2 absencemi. 27. ledna Senát zrušen veškeré Sněmovnou schválené novely s tím, že se k nim také musí vyjádřit komise obou komor Parlamentu. Komise s novelou souhlasily hned ten samý den. Návrh byl rovněž přijat v obou komorách 28. ledna 2015. Nový zákon uznává manželství uzavřená v zahraničí jako registrovaná partnerství a nahlíží na tyto páry a jejich děti jako na rodinnou jednotku. V březnu 2015 ministr zahraničních vězní oznámil, že hodlá uznávat veškeré právní institutu uzavřené v zahraničí v imigrační politice. 13. dubna 2015 byl návrh podepsán prezidentkou. Návrh se stal účinným 6 měsíců po publikaci v úředních listinách. První obřad registrovaného partnerství by se měl konat 22. října 2015.\n17. února 2015 zákonodárci prodiskutovávali s vládou a LGBT hnutím možnost legalizace manželství osob stejného pohlaví za účelem nalezení přijatelného řešení z obav před potenciální žalobou u Meziamerické komise pro lidská práva. Vláda oznámila, že hodlá ustoupit od své opozice proti manželstvím osob stejného pohlaví. Formální souhlas byl podepsán v dubnu a návrh zatím zůstává v kompetenci svých zákonodárců, kteří prohlašují, že dokud zákon neprojde, hrozí Chile státní žaloba.\n\nSoučasná chilská prezidentka Michelle Bacheletová deklarovala 11. dubna 2013 podporu manželské rovnosti, včetně aktivní práce na přijetí takové legislativy, zvítězí-li v nadcházejících volbách. Prezidentkou byla již v letech 2006–2010 a 15. prosince 2013 znovu vyhrála volby.\n\n10. prosince 2014 přislíbila skupina senátorů organizaci MOVILGH spolupráci ve věci předložení návrhu zákona o manželství osob stejného pohlaví a plných adopčních právech v Kongresu. MOVILH už diskutovala s chilskou vládou na vhodném řešení, včetně možnosti žaloby na stát před Vnitroamerickým soudem pro lidská práva (\"Inter American Court of Human Rights\"). Skupina slíbila administrativě Bacheletové, že od této žaloby ustoupí, pokud splní svůj předvolební slib.\n\n17. února 2015 diskutovali právní zástupci vlády s aktivisty z MOVILH na téma veřejné žaloby proti státu u Vnitroamerického soudu pro lidská práva. Vláda řekla, že přistoupí na jejich požadavek a zruší manželství pouze pro heterosexuály. Formální souhlas byl podepsán v dubnu. Případ má momentálně na starosti právník z MOVILH, který trvá na svém, že žalobu proti Chile nestáhne, dokud nebude párům stejného pohlaví zpřístupněn institut manželství.\n\nV Chile musí být všechny rodiny a jedinci mající zájem o osvojení dítěte odsouhlasení Senamem (Národní služba pro děti a mládež), která se stará o děti právně volné k tomuto procesu. Finální rozhodnutí pak vynese Opatrovnický soud. Podle chilských zákonů může homosexuální jednotlivec osvojit dítě.\n\nHomosexuální páry smějí dítě taktéž osvojit. Pokud jsou žadatelé vyhodnoceni jako způsobilí, může se osvojitelem dítěte stát ale pouze jeden z páru.\n\nPokud dva homosexuální partneři, registrovaní i neregistrovaní, vychovávají ve společné domácnosti děti, a rodič zapsaný v rodném listě (biologický i adoptivní) zemře, má pozůstalý partner přednost v získání nevlastního dítěte do péče. Podle studií Movilh tvoří homoparentální rodiny 10 % všech rodin v Chile. Z nich je 86 % lesbických a 33 % gay. V r. 2016 se v Kongresu diskutovalo o \"návrhu integrální reformy systému osvojení\", jehož součástí by byla možnost společného osvojování dětí páry stejného pohlaví.\n\nV r. 2014 byla publikována dětská kniha o homosexuálních rodinách. Ta tvoří běžnou součást dětské literatury ve státních mateřských školách. Navzdory podpoře chilské vlády není \"\"Nicolás má dva tatínky\"\" běžnou součástí školních osnov ve všech vzdělávacích zařízeních.\n\n\"\"Nicolás má dva tatínky\"\" (\"\"Nicolás tiene dos papás\"\"), napsaná organizací Movilh, vypráví příběh malého chlapce Nicoláse, kterého vychovávají dva otcové. Nicolás nastiňuje čtenářům svůj každodenní život od přespávání po výlety, shledání s biologickou matkou a vysvětluje spolužákům, proč má dva tatínky.\n\nKniha je sponzorován Národním výborem pro mateřské školy (Junji), Asociací kojeneckých zařízení, Národním direktoriátem knihoven, archivů a muzeí a Katedrou psychologie, raného dětství a základního vzdělávání při Chilské Univerzitě.\n\nVeřejné mínění v zemi ukazuje značnou podporu manželství osob stejného pohlaví, případně registrovaného partnerství: 65 % bylo pro legalizaci partnerství, zatímco 24 % pro manželství.]]. V r. 2009 32,2 % podporovalo manželství osob stejného pohlaví a 26,5 % adopci homosexuálními páry. Podle průzkumu National Youth Institute of Chile je vysoká zejména u mladé generace, kdy 56 % respondentů podporovalo manželství osob stejného pohlaví a 51,3 % adopci homosexuálů. V srpnu 2012 v anketě 54,9 % Chilanů hlasovalo pro manželství osob stejného pohlaví, zatímco 40,7 % bylo proti. Co se týče mladé populace, tak tam v té době byla 70 % podpora manželství stejného pohlaví.\n\nPodle anti-diskriminačního zákona publikovaného v červenci 2012 je v Chile ilegální diskriminace založená na sexuální orientaci osob. LGBT a další menšiny se zasazují o zahrnutí pojmů \"sexuální orientace\" a \"pohlaví\" do Ústavy Republiky Chile - Klauzule ohledně lidských práv a svobod. Detaily nově konstituovaného zákona byly zveřejněny na \"Fóru zabývajícím se registrovaným partnerstvím osob stejného pohlaví\" v C\"hile\" konaného na Diego Portales University v květnu 2008.\n\nAktivisté věří, že konzervativní smýšlení tamní společnosti se změní, a díky tomu vzroste i míra tolerance u Chilského Kongresu majícímu markantní nepřátelský postoj k \"činům proti morálce a dobrým mravům\" a stále šikanujícímu sexuální menšiny, aby si udržel podporu veřejnosti.\n\nChilská armáda nediskriminuje jiné sexuální orientace, ani genderové identity. LGBT komunita má ochranu přímo garantovanou zákonem.\n\nV r. 2012 zrušil vrchní velitel chilské armády Juan Miguel Fuente-Alba veškeré vojenské směrnice a předpisy zakazující LGBT lidem sloužit v armádě. Toto vojenské nařízení č. 6583/126 ze dne 10. září 2012 přímo deklaruje zrušení veškerých interních pravidel, která by odporovala ustanovením anti-diskriminačního zákona.\n\nV r. 2014 založilo Ministerstvo obrany Výbor pro diverzitu a boj s diskriminací (\"Committee for Diversity and Non-Discrimination\"), jehož náplní činnosti je prosazovat konkrétní preventivní opatření proti diskriminaci a svévolnému vylučování z armády. Tento orgán se skládá z představitelů všech armádních složek a explicitně zakazuje diskriminaci jiných sexuálních orientací a genderových identit. Rezoluce podepsaná ministrem obrany Jorgem Burgem přenáší odpovědnost na vládu ve věci vytváření inkluzivního vojenského prostředí.\n\nVe stejném roce se námořník Mauricio Ruiz stal prvním otevřeně homosexuálním příslušníkem Ozbrojených sil. To, co je pro nás, námořníky a námořnice, nejdůležitější, není to, koho milujeme, nýbrž naše ochota sloužit vlasti,\" tak se vyjádřil Ruiz. V námořnictvu se setkal s přijetím.\n29. května 2015 připomněl vrchní velitel Humberto Oviedo, že anti-diskriminační problematika požaduje specifičtější regulaci, a sice kulturní změnu v rámci armády. Nařízení z r. 2012 se tedy rozšířilo o dodatek, že se ruší veškerá pravidla, jež by odporovala jakémukoli ustanovení anti-diskriminačního zákona. V závěru stojí, že chilská armáda je institucí pro všechny občany bez výjimky, a že diskriminace, či svévolné vylučování z jejich řad na základě rasy, etntika, socioekonomického statusu, náboženském přesvědčení, pohlaví, sexuální orientaci, genderové identity, rodinného stavu, členství v organizacích a dalších důvodech je nepřípustná. Takové jednání ze strany vojenského úřednictva je přísně zakázáno. Kdo toto pravidlo poruší, se tímto dopouští závažného přečinu bez ohledu na jeho postavení v armádní hierarchii.\n\nV červnu 2015 oznámila Chilean Collega of Psychologists, že se bude podílet na zrušení praktikování takzvané \"reparativní terapie pro změnu sexuální orientace\" známé také pod souhrnným názvem konverzní terapie. Po dlouhodobém výzkumu se Výbor pro genderovou a sexuální diverzitu (\"Gender and Sexual Diversity Committee\") shodl na tom, že jiná sexuální orientace neznamená deviaci, duševní poruchu, či nemoc, jíž by šlo léčit. Prostřednictvím tisku se vyjádřily tak, že neexistuje žádná vědecká studie, která by dokazovala, že homosexualitu lze \"vyléčit\", a tím pádem mají veškeré takové praktiky za následek frustraci a jinak podlomené duševní zdraví pacientů.\n\nV únoru 2016 zaujalo poprvé ke konverzní terapii negativní přístup i chilské Ministerstvo zdravotnictví. Mluvčí ministerstva řekl doslova:\" Veškeré tyto praktiky známé pod názvem \"reparativní terapie homosexuality\" považujeme za vážně nebezpečné, až život ohrožující\".\n\n\n"}
{"id": "1119635", "url": "https://cs.wikipedia.org/wiki?curid=1119635", "title": "AIKA Online", "text": "AIKA Online\n\nAIKA Online je free MMORPG hra, vydána společnostmi Gala, Inc. a HanbitSoft. Hra je distribuována prostřednictvím portálů \"gPotato\" patřící společnosti Gala, Inc.\n\nPříběh hry se odehrává ve fantasy světě \"Arcane\", který vytvořila bohyně \"Aika\". Ústředním motivem hry je boj proti démonovi \"Zerecasovi\", který se rozhodl ovládnout celý svět \"Arcane\". \"Aika\" vytvořila další bytosti \"Prans\", které po boku hráčů mohou proti \"Zerecasovi\" bojovat.\n\nHra se dělí pouze na povolání (classy) a hráč si vybere co chce být a zvolí si, zda chce hrát za ženskou nebo mužskou postavu. Od toho se odvíjí jeho povolání.\n\nVe hře jsou rasy: \"Alethius\", \"Feonir\", \"Lenart\", \"Vanov\" a \"Ostyrion\". Každá rasa má svůj vlastní příjezd do světa \"Arcane\", ale všechny rasy sdílejí stejnou mapu a mohou plnit stejné úkoly (questy). Rasu si hráči v AIKA Online nevybírají ještě před zahájením hry, ale až po splnění úkolu na desáté úrovni. Tehdy se stávají příslušníky jedné z národností.\n\n"}
{"id": "1119637", "url": "https://cs.wikipedia.org/wiki?curid=1119637", "title": "Josef Müller (statkář)", "text": "Josef Müller (statkář)\n\nJosef Müller (\"cca 1810\" – 18. dubna 1890 Jindice nebo Praha) byl rakouský a český statkář a politik české národnosti, v 2. polovině 19. století poslanec Říšské rady.\n\nPůsobil jako velkostatkář v Jindicích. Od roku 1848 byl členem Vlastenecko-hospodářské společnosti. Statek Jindice a Křečovice koupil 5. května 1847 za 190 000 zlatých. V 60. letech 19. století byl prvním okresním starostou pro okres Uhlířské Janovice. V domovských Jindicích pak zastával funkci obecního starosty.\n\nAngažoval se ve vysoké politice. V zemských volbách v lednu 1867 se stal poslancem Českého zemského sněmu. Reprezentoval velkostatkářskou kurii, nesvěřenecké velkostatky. Na sněm se vrátil ve volbách v roce 1870. Poslancem se znovu stal ve volbách v roce 1883. Rezignoval roku 1887\n\nPůsobil i jako poslanec Říšské rady (celostátního parlamentu Předlitavska), kam ho zemský sněm zvolil již v roce 1872 (tehdy Říšská rada ještě volena nepřímo zemskými sněmy). Jeho volba byla uznána 1. února 1872. Nedostavil se ale do sněmovny, a proto byl jeho mandát 23. února 1872 prohlášen za zaniklý. V rámci tehdejší české pasivní rezistence mandát nepřevzal a na práci Říšské rady se fakticky nepodílel. Do parlamentu se vrátil až ve volbách roku 1879 za kurii velkostatkářskou v Čechách. Ve volebním období 1879–1885 se uvádí jako Josef Müller, statkář, bytem Jindice.\n\nJe zmiňován jako český konzervativní poslanec. Zastupoval Stranu konzervativního velkostatku. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v dubnu 1890. Statek Jindice získal po jeho smrti statkář a politik Alois Welz.\n\nJeho syn Josef Müller (1834–1910) byl rovněž aktivní v politice a zastával post ředitele centrální mincovny ve Vídni.\n"}
{"id": "1119638", "url": "https://cs.wikipedia.org/wiki?curid=1119638", "title": "VTJ Dukla Šumperk", "text": "VTJ Dukla Šumperk\n\nVTJ Dukla Šumperk byl moravský vojenský fotbalový klub ze Šumperka. Klub byl založen roku 1953 jako \"Buzuluk Zábřeh\", kde působila odloučená součást šumperské posádky. V roce 1956 byli tito armádní fotbalisté převeleni do Šumperka. Ve dvou ročnících se účastnil 3. nejvyšší soutěže, jinak působil převážně v I. A třídě Severomoravského kraje. Zanikl roku 1968 převedením do Bohumína.\n\n\n"}
{"id": "1119642", "url": "https://cs.wikipedia.org/wiki?curid=1119642", "title": "Jan Nádherný z Borutína", "text": "Jan Nádherný z Borutína\n\nJan Nádherný z Borutína, německy též Johann Nadherny von Borutin (16. listopadu 1838 Dolní Adršpach – 20. března 1891 Vídeň), byl rakouský a český šlechtic z rodu Nádherných z Borutína a politik, v 2. polovině 19. století poslanec Říšské rady.\n\nByl šlechtického původu, měl rytířský, později baronský titul. Sloužil v rakouském námořnictvu, kde dosáhl hodnosti poručíka. Později získal titul korvetního kapitána. Patřilo mu panství Chotoviny a Měšice na Táborsku. Byl veřejně činný. Zastával funkci okresního starosty v Táboře.\n\nAngažoval se ve vysoké politice. V zemských volbách v roce 1870 se stal poslancem Českého zemského sněmu. Reprezentoval velkostatkářskou kurii, nesvěřenecké velkostatky. Na sněm se vrátil ve volbách v roce 1883.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1882 za kurii velkostatkářskou v Čechách. Slib složil 19. května 1882. Mandát obhájil ve volbách roku 1885. Slib složil 28. září 1885. Opětovně byl zvolen ve volbách roku 1891. Ještě než ale složil poslanecký slib, zemřel v březnu 1891. Ve volebním období 1879–1885 se uvádí jako baron Johann Nadherny von Borutin, statkář, bytem Chotoviny.\n\nPo volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Zastupoval Stranu konzervativního velkostatku, která podporovala český státoprávní program. V rakousko-uherských delegacích byl zpravodajem k rozpočtu námořnictva.\n\nZemřel v březnu 1891 ve Vídni. Právě když se chystal na audienci k ministerskému předsedovi Eduardu Taaffemu, postihl ho záchvat mrtvice. Byl dopraven do svého bytu, ale krátce nato zemřel.\n"}
{"id": "1119685", "url": "https://cs.wikipedia.org/wiki?curid=1119685", "title": "Kostel svaté Alžběty Uherské (České Hamry)", "text": "Kostel svaté Alžběty Uherské (České Hamry)\n\nKostel sv. Alžběty Uherské je sakrální stavba v Českých Hamrech, místní části města Vejprty. Postaven byl zřejmě kolem roku 1920.\n\nObyvatelé Českých Hamrů až do 20. století docházeli na bohoslužby buď do Vejprt, nebo do Loučné. Kolem roku 1920 byl v Českých Hamrech postaven malý kostel. O jeho stavbě není dostatek pramenů, a dobu jeho výstavby lze tedy pouze odhadovat na základě architektonické podoby. Až do roku 2003 byla obec součástí farnosti Loučná. Tato farnost byla v uvedeném roce sloučena s farností vejprtskou.\n\nKostelík je jednolodní stavba, orientovaná přibližně k jihozápadu. Odsazený presbytář je pětiboce uzavřený. Nad lodí se nachází sanktusník. Vnitřní zařízení je soudobé se stavbou.\n\n\n"}
{"id": "1119687", "url": "https://cs.wikipedia.org/wiki?curid=1119687", "title": "British Grand Prix (atletika) 2015", "text": "British Grand Prix (atletika) 2015\n\nBritish Grand Prix 2015 byl lehkoatletický mítink, který se konal 7. června 2015 ve Spojeném království městě Birmingham. Byl součástí série mítinků Diamantová liga.\n"}
{"id": "1119689", "url": "https://cs.wikipedia.org/wiki?curid=1119689", "title": "Občina Oplotnica", "text": "Občina Oplotnica\n\nObčina Oplotnica je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 21 sídel, její rozloha je 33,2 km² a k 1. lednu 2017 zde žilo 4 099 obyvatel. Správním střediskem občiny je vesnice Oplotnica.\n\nObčina se rozkládá zhruba 24 km jihozápadně od Mariboru. Střední a jižní část území se rozkládá v širokých údolích při říčce Oplotnica a několika dalších potoků. Nadmořská výška se pohybuje od 295 m v jižní části až do 937 m v členité severní části občiny.\n\nObčina se dělí na sídla: Božje, Brezje pri Oplotnici, Dobriška vas, Dobrova pri Prihovi, Čadram, Gorica pri Oplotnici, Koritno, Kovaški Vrh, Lačna Gora, Malahorna, Markečica, Okoška Gora, Oplotnica, Pobrež, Prihova, Raskovec, Straža pri Oplotnici, Ugovec, Zgornje Grušovje, Zlogona Gora, Zlogona vas.\n\nSousedními občinami jsou: Slovenska Bistrica na severu a východě, Slovenske Konjice na jihu a Zreče na západě.\n\n\n"}
{"id": "1119700", "url": "https://cs.wikipedia.org/wiki?curid=1119700", "title": "Křížová cesta (Hůrky)", "text": "Křížová cesta (Hůrky)\n\nZaniklá Křížová cesta v Hůrkách u Nové Bystřice na Jindřichohradecku se nacházela jihovýchodně od obce na Křížovém vrchu.\n\nKřížová cesta z kamenných kapliček vedla již od roku 1839 z obce Hůrky ke kříži na Křížovém vrchu.\n\nNa místě kříže byla poté postavena kaple Panny Marie Bolestné, vysvěcena byla 13. června 1841. Empírová stavba byla podkovovitá, s trojúhelníkovým štítem nad průčelím, sedlovou střechou a čtyřbokou zvoničkou. Dveře v průčelí byly zakončeny půlkruhově, po stranách bylo po jednom půlkruhově zakončeném okně. Uvnitř byl obraz Panny Marie s obloukem růží.\nVedle kaple stávala rozhledna.\n\nKaple byla zbořena kolem roku 1955, křížová cesta zanikla. Vrchol kopce byl od roku 1951 zabrán armádou, která na kopci postavila radar. Později byl celý kopec vyvrtán a postaveny zde byly radary,které bylo možno zasunovat do podzemí.\n\n\n"}
{"id": "1119702", "url": "https://cs.wikipedia.org/wiki?curid=1119702", "title": "Bojga zlatá", "text": "Bojga zlatá\n\nBojga zlatá (\"Chrysopelea ornata\") je had z čeledi užovkovití (Colubridae). Vyskytuje se v jižní a jihovýchodní Asii, obývá státy Indie, Bangladéš, Srí Lanka, Myanmar, Thajsko, Malajsie, Laos, Kambodža, Vietnam, Čína (Hongkong, Chaj-nan, Jün-nan), Indonésie (Sumatra, Jáva, Borneo…) a Filipíny.\n\nHad může měřit až 130 cm, z toho ocas zabírá asi čtvrtinu jeho délky. Má zploštělou hlavu se zúženým krkem, tupým čenichem a velkýma očima s okrouhlými zornicemi. Na břiše má silně kýlnaté šupiny (tzn. každá šupina má ve středu výstupek), díky kterým je had schopen dobře šplhat. Bojga zlatá je známá pro svou schopnost plachtění, kterou využívá pro přesuny ze stromu na strom či ze stromu na zem. Své tělo bojga prohne tak, že vytvoří konkávní prohlubeň ve tvaru písmene U po celé jeho délce. Tímto způsobem had zvyšuje odpor vzduchu a tělo funguje jako padák. Ocas je při tom využíván jako kormidlo. Plachtění je mimo bojgy zlaté schopna i bojga \"Chrysopelea paradisi\".\n\nBojga zlatá se živí především malými stromovými obratlovci, jako jsou ještěrky, netopýři, hlodavci. Je jedovatá, nicméně jed není smrtelný člověku. Had je oviparózní, samice kladou šest až dvanáct podlouhlých vajec. Vylíhnutá mláďata měří 114 až 152 mm.\n\n"}
{"id": "1119707", "url": "https://cs.wikipedia.org/wiki?curid=1119707", "title": "Pik Šota Rustaveli", "text": "Pik Šota Rustaveli\n\nPik Šota Rustaveli (, ) je hora v pohoří Velký Kavkaz, pojmenovaná po gruzínském básníkovi z přelomu 12. a 13. století Šotovi Rustavelimu. Nachází se na hlavním rozvodném hřebeni v centrální části Kavkazu v masívu Bezengská stěna na rozvodí řek Těrek (severní svah) a Inguri (jižní svah) a současně na státní hranici mezi Gruzií a Ruskem (Kabardsko-Balkarsko).\n\nV různých zdrojích se rozchází její výška i lokalizace:\n\nTo znamená, že jde o osmou nejvyšší horu Kavkazu (nepočítaje v to vedlejší vrcholy hor, např. východní vrchol Elbrusu a podobně).\n"}
{"id": "1119708", "url": "https://cs.wikipedia.org/wiki?curid=1119708", "title": "Otmar Nádherný z Borutína", "text": "Otmar Nádherný z Borutína\n\nOtmar Nádherný z Borutína, celým jménem Otmar Karel Ludvík Maria Nádherný z Borutína, německy též Othmar Nadherny von Borutin (8. srpna 1840 Praha – 12. září 1925 Jistebnice), byl rakouský a český šlechtic z rodu Nádherných z Borutína a politik, v 2. polovině 19. století a počátkem 20. století poslanec Českého zemského sněmu.\n\nByl šlechtického původu. Měl rytířský, od 13. května 1898 baronský titul. Založil adršpašskou větev rodu. Patřilo mu panství Chotoviny a Jistebnice, podle jiného zdroje Jistebnice, Medřice a Vlásenice na Táborsku. Sloužil v rakouské armádě, kde dosáhl hodnosti rytmistra.\n\nAngažoval se ve vysoké politice. V doplňovacích volbách v dubnu 1875 se místo Karla Wallise stal poslancem Českého zemského sněmu. Reprezentoval velkostatkářskou kurii, nesvěřenecké velkostatky. Mandát obhájil v řádných zemských volbách v roce 1878. Na rozdíl od svého bratra Jana Nádherného z Borutína patřil do frakce ústavověrného velkostatku, která se profilovala centralisticky a provídeňsky. Na sněm se ještě vrátil ve volbách v roce 1901. Rezignoval roku 1903.\n\nZemřel v září 1925.\n"}
{"id": "1119711", "url": "https://cs.wikipedia.org/wiki?curid=1119711", "title": "Křížová cesta (Strakonice)", "text": "Křížová cesta (Strakonice)\n\nZaniklá křížová cesta ve Strakonicích se nacházela v západní části města a vedla z hradu na návrší Kalvárie mezi pravým břehem řeky Otavy a ulicí V Lipkách.\n\nKřížová cesta byla postavena v 18. století mezi hradem a návrším Kalvárie. Pilířkové kapličky křížové cesty měly obrazy od strakonického malíře Antonína Zellerina. Tato křížová cesta byla postupně zrušena.\n\nNávrší Kalvárie se nachází západně od strakonického hradu. Na jeho temeni stála gotická kaple Povýšení svatého Kříže, v jejímž okolí se rozprostíral hřbitov. Na něm podle lidové pověsti byl pochován legendární Švanda dudák. Za vlády Josefa II. byla roku 1781 kaple zrušena, později stržena a její inventář byl rozebrán do kaplí a kostelů v okolí. Po zrušení kaple zanikl i hřbitov. Místo připomíná skupina lip.\n\n"}
{"id": "1119712", "url": "https://cs.wikipedia.org/wiki?curid=1119712", "title": "Něftěkamsk", "text": "Něftěkamsk\n\nNěftěkamsk (, ) je město v Baškortostánu v Ruské federaci. Při sčítání lidu v roce 2010 měl přes 120 tisíc obyvatel, takže byl čtvrtým nejlidnatějším městem republiky po Ufě, Sterlitamaku a Salavatu.\n\nNěftěkamsk leží na severozápadě Baškortostánu, nedaleko hranic s Udmurtskou republikou a\nPermským krajem, několik kilometrů východně od řeky Kamy. Hlavní město Baškortostánu Ufa je vzdáleno 220 kilometrů na jihovýchod, nejbližší města jsou Agiděl třicet kilometrů na jihozápad a Kambarka dvacet kilometrů na sever.\n\nNěftěkamsk byl založen v roce 1957 po objevení ložiska ropy, název města je složením jména řeky „Kamy“ a ruského slova pro ropu – \"něfť\" ().\n\nV roce 1963 se Něftěkamsk stal městem.\n\n\nPři sčítání lidu v roce 2010 měl Něftěkamsk přes 120 tisíc obyvatel, z toho 31,5 % Tatarů,\n29,7 % Rusů, 25,8 % Baškirů a 9,9 % Marijců.\n\nV Něftěkamsku sídlí NěfAZ, významný výrobce autobusů.\n\nVe městě sídlí hokejový klub Toros Něftěkamsk.\n"}
{"id": "1119716", "url": "https://cs.wikipedia.org/wiki?curid=1119716", "title": "František Gornický", "text": "František Gornický\n\nFrantišek Gornický (28. října 1935 Streda nad Bodrogom – 6. listopadu 1992) byl slovenský fotbalový útočník.\n\nV československé lize hrál za Jednotu Košice. V lize nastoupil ve 23 utkáních a dal 2 góly. Ve druhé nejvyšší soutěži hrál za Jiskru Otrokovice.\n\n"}
{"id": "1119717", "url": "https://cs.wikipedia.org/wiki?curid=1119717", "title": "Bruce Rowland", "text": "Bruce Rowland\n\nBruce Rowland (22. května 1941 – 29. června 2015) byl anglický rockový bubeník, známý jako člen The Grease Band a folk rockové skupiny Fairport Convention. Byl také příležitostným studiovým hudebníkem.\n\nNarodil se 22. května 1941 v Park Royal, Middlesex. V roce 1968 hrál na bicí na albu Wynder K. Froga \"\"Out of the Frying Pan\"\", a v roce 1969 se připojil ke skupině The Grease Band, která se později stala doprovodnou skupinou Joe Cockera. Hrál na Cockerově vystoupení na festivalu Woodstock, na druhém Cockerově albu \"Joe Cocker!\" a na singlu \"Delta Lady\".\n"}
{"id": "1119718", "url": "https://cs.wikipedia.org/wiki?curid=1119718", "title": "Jan Neubauer", "text": "Jan Neubauer\n\nJan Křtitel Neubauer (19. května 1813 Vodňany – 22. nebo 23. března 1887 Vídeň) byl rakouský a český vysoký státní úředník a politik, v 2. polovině 19. století poslanec Říšské rady.\n\nOd roku 1837 pracoval ve státní službě. Působil jako právní úředník ve fiskální správě v Praze. V 60. letech 19. století zastával funkci místodržitelského rady v Praze. Počátkem 70. let se podílel na vyjednávání tzv. fundamentálních článků (pokud o česko-rakouské vyrovnání). Po pádu vlády Karla von Hohenwarta byl přeložen na finanční správu. Od roku 1872 byl ministerským radou na ministerstvu financí.\n\nAngažoval se i v politice. Dlouhodobě zasedal v pražském zastupitelstu. Působil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1882 za kurii venkovských obcí v Čechách, obvod Jičín, Nová Paka atd. Slib složil 5. prosince 1882. Ve volebním období 1879–1885 se uvádí jako rytíř Johann von Neubauer, c. k. penzionovaný ministerský rada, bytem Vídeň.\n\nDo parlamentu usedl místo rezignovavšího Františka Čapka coby kandidát českého státoprávního tábora (staročeská strana). Na Říšské radě vstoupil do Českého klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Pokračování parlamentní kariéry se po roce 1885 vzdal kvůli zdravotním komplikacím.\n\nMěl šlechtický rytířský titul. V roce 1865 získal Řád železné koruny a roku 1879 i Císařský rakouský řád Leopoldův. Město Vodňany mu udělilo čestné občanství.\n\nZemřel v březnu 1887 ve Vídni. Zemřel ve svém vídeňském bytě v Porzellangasse 56. Tělo byl převezeno do rodinné hrobky ve Vodňanech.\n"}
{"id": "1119719", "url": "https://cs.wikipedia.org/wiki?curid=1119719", "title": "Křížová cesta (Valeč)", "text": "Křížová cesta (Valeč)\n\nKřížová cesta ve Valči na Karlovarsku vede jihozápadně z obce od kostela Nejsvětější Trojice na vrch Kalvárie.\n\nKřížovou cestu tvoří čtrnáct zastavení rozmístěných v pravidelných intervalech podél pravé strany silnice na Karlovy Vary a dále při bývalé polní cestě na vrch Kalvárie (Kalvarienberg). Zastavení mají nízké hranolové pískovcové podstavce s horní zúženou profilovanou hlavicí, stěny podstavců jsou zdobeny jednoduchými plochými obdélnými reliéfními rámci a na vrcholech podstavců jsou osazeny dřevěné kříže. Stavebníkem byl Johann Ferdinand Kager z Globenu, slavnostní vysvěcení proběhlo 15. září 1741.\n\nPo roce 1945 křížová cesta postupně zanikala. Některá zastavení se nedochovala, z některých zbyly jen části podstavců. Podstavec VIII. zastavení křížové cesty byl použit jako sokl nově vztyčeného pískovcového kříže na kamenné zídce u cesty v části města zvané Nový Svět. Další sokl z některého ze zastavení byl druhotně použit jako podstavec železného kříže na místě strženého pomníku obětem 1. světové války na prostranství u farního kostela Narození svatého Jana Křtitele na náměstí uprostřed města. Zachován na svém místě byl podstavec III. zastavení, na jehož vrcholu byl posazen sokl dalšího zastavení zaniklé křížové cesty.\n\nCelá křížová cesta byla obnovena v letech 2016 - 2017.\n\n"}
{"id": "1119720", "url": "https://cs.wikipedia.org/wiki?curid=1119720", "title": "Alexandr Vitko", "text": "Alexandr Vitko\n\nAlexandr Viktorovič Vitko (rusky: Александр Викторович Витко) (* 13. srpna 1961, Vitebsk, Běloruská SSR) je ruský námořní důstojník v hodnosti admirála. Do této hodnosti byl povýšen 5. května 2014.\n\nV roce 1984 vystudoval vojenskou námořní školu „Nachimovskoje učilišče“ (\"Нахимовское военно-морское училище Санкт-Петербург\") v tehdejším Leningradě. Poté sloužil v ruské válečné Tichooceánské flotile. V letech 2009 až 2013 byl zástupcem velitele Severní flotily. Od dubna 2013 je velitelem ruského Černomořského loďstva.\n\nPo vojenském obsazení Krymu ruskými jednotkami na jaře 2014 byl Vitko zařazen na sankční seznam Rusů, kterým USA a EU zakázaly vydávání víz a zmrazily jejich zahraniční konta, neboť konkrétními činy a aktivitami přispěli k narušení teritoriální integrity a suverenity Ukrajiny.\n\n"}
{"id": "1119723", "url": "https://cs.wikipedia.org/wiki?curid=1119723", "title": "Václav Penk", "text": "Václav Penk\n\nVáclav Penk (21. září 1838 Votice – 5. ledna 1911 Votice) byl rakouský a český politik, v 2. polovině 19. století poslanec Říšské rady a starosta Votic.\n\nProfesí byl magistr farmacie. Působil jako majitel nemovitostí ve Voticích. Byl okresním starostou ve Voticích. Zasedal v okresní školní radě. Byl delegátem okresní hospodářské záložny a české sekce zemské zemědělské rady. Ve Voticích byl předsedou místní spořitelny. Zastával i post starosty města Votic.\n\nAngažoval se i ve vysoké politice. Působil jako poslanec Říšské rady (celostátního parlamentu Předlitavska), kam usedl v doplňovacích volbách roku 1880 za kurii venkovských obcí v Čechách, obvod Sedlčany, Milevsko, Benešov atd. Slib složil 30. listopadu 1880. Mandát zde obhájil v řádných volbách do Říšské rady roku 1885. Ve volebním období 1879–1885 se uvádí jako Wenzel Penk, starosta, bytem Votice.\n\nDo parlamentu usedl coby kandidát českého státoprávního tábora a na Říšské radě vstoupil do Českého klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Sám byl členem staročeské strany. Do Českého klubu vstoupil i po volbách 1885. Za staročechy kandidoval rovněž ve volbách do Říšské rady roku 1891, ale tehdy ho porazil mladočeský kandidát Čestmír Lang.\n\nByl mu udělen Řád Františka Josefa. Město Votice ho jmenovalo čestným občanem.\n\nZemřel v lednu 1911.\n"}
{"id": "1119724", "url": "https://cs.wikipedia.org/wiki?curid=1119724", "title": "Periklís Iakovakis", "text": "Periklís Iakovakis\n\nPeriklís Iakovakis ((řecky Περικλής Ιακωβάκης, * 24. března 1979) je bývalý řecký atlet, mistr Evropy v běhu na 400 metrů překážek z roku 2006.\n\nV roce 1998 získal titul juniorského mistra světa v běhu na 400 metrů překážek. Při startu na evropském šampionátu v roce 2002 doběhl ve finále této disciplíny pátý. V následující sezóně získal na mistrovství světa bronzovou medaili v běhu na 400 metrů překážek. Start na olympiádě v Athénách v roce 2004 nebyl tak úspěšný – do finále této disciplíny nepostoupil. Jeho nejlepší sezónou byl rok 2006 – stal se mistrem Evropy v běhu na 400 metrů překážek a vytvořil nový řecký rekord na této trati 47,82.\n\n"}
{"id": "1119725", "url": "https://cs.wikipedia.org/wiki?curid=1119725", "title": "Jevgenija Isakovová", "text": "Jevgenija Isakovová\n\nJevgenija Isakovová, (* 27. listopadu 1978 Leningrad) je ruská atletka, jejíž specializací je běh na 400 metrů překážek.\n\nV roce 2006 zvítězila na mistrovství Evropy v běhu na 400 metrů překážek ve svém osobním rekordu 53,93. V následující sezóně se na světovém šampionátu umístila v této disciplíně šestá.\n"}
{"id": "1119726", "url": "https://cs.wikipedia.org/wiki?curid=1119726", "title": "Rodokmen Salm-Reifferscheidtů", "text": "Rodokmen Salm-Reifferscheidtů\n\nTento článek představuje rodokmen Salm-Reifferscheidtů. Pro období od počátku 17. století je rodokmen kompletní, pro starší období uvádí všechny známé a v literatuře či oficiálních genealogiích uváděné členy rodu. Jména jsou uváděna v původní jazykové variantě, počeštělá jen u těch členů rodu, kteří žili v českých zemích. Arabským číslováním jsou uváděna veškerá světská knížata, vládcové drobných států Svaté říše římské (podle pořadí vládce teritoria bez ohledu na dynastii) a západoevropská šlechta držící své tituly jen podle práva prvorozenectví. Římské číslování podle běžných konvencí, tedy podle pořadí jména v rámci rodu.\n\n\n\n\n\n(II) Anton Joseph Franz (1720–1769), starohrabě Salm-Reifferscheidt-Raitz ∞ Raphaela (1726–1807), hraběnka z Rogendorfu\n\n"}
{"id": "1119728", "url": "https://cs.wikipedia.org/wiki?curid=1119728", "title": "Otto Polak", "text": "Otto Polak\n\nOtto Polak (10. března 1839 Praha – 21. října 1916 Baden) byl rakouský a český politik německé národnosti, v 2. polovině 19. století poslanec Říšské rady.\n\nPocházel z početné rodiny (měl 10 sourozenců) JUDr. Wolfganga Polaka (1803–1858), pražského advokáta a ředitele statku císaře Ferdinanda a jeho manželky Luisy, rozené Hirschové (1807–1846). Vystudoval na Karlo-Ferdinandově univerzitě v Praze, kde 13. května 1863 získal titul doktora práv. Už jako student se zapojil do veřejného dění. V roce 1859 byl zástupcem německého studentstva na Schillerových oslavách v Praze. V roce 1863 se stal statkářem, když získal do nájmu statek Kamýk u Litoměřic, na kterém pak po 21 let hospodařil. V roce 1874 založil litoměřický zemědělský spolek a po sedm let zastával funkci jeho předsedy. Podílel se na organizování sudetoněmeckého rolnického stavu. Působil jako advokát ve Vídni.\n\nAngažoval se i ve vysoké politice. Působil jako poslanec Říšské rady (celostátního parlamentu Předlitavska), kam usedl ve volbách roku 1879 za kurii městskou v Čechách, obvod Falknov, Loket atd. Mandát zde obhájil ve volbách do Říšské rady roku 1885 a volbách do Říšské rady roku 1891. Ve volebním období 1879–1885 se uvádí jako Dr. Otto Polak, soukromník, bytem Praha.\n\nPatřil mezi německé liberály (tzv. Ústavní strana). Po volbách roku 1885 se uvádí jako člen klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nPo odchodu z parlamentu se stáhl z veřejného a politického života. Zemřel v říjnu 1916.\n\nJeho švagrem byl politik Alexander Richter.\n\n"}
{"id": "1119732", "url": "https://cs.wikipedia.org/wiki?curid=1119732", "title": "Křížová cesta (Verneřice)", "text": "Křížová cesta (Verneřice)\n\nZaniklá Křížová cesta ve Verneřicích na Děčínsku se nacházela v poutním místě Boží vrch (\"Gottsberg\") severozápadně od obce.\n\nKřížová cesta byla vybudována roku 1737 ve východním svahu vršku. Původně bylo postaveno sedm zastavení, jejich počet byl brzy doplněn na celkových čtrnáct, což řadí cestu mezi nejstarší s tímto počtem zastavení.\n\nZastavení byla součástí poutního místa Boží vrch, kde se nacházel filiální poutní barokní kostel Nejsvětější Trojice, postavený v letech 1732 – 1733. Při Josefínských reformách byl zrušen, v 19. století byla odstraněna historicky unikátní křížová cesta. Větší rekonstrukce kostela proběhla roku 1886, o 20 let později zachvátil dvě budovy na Gottesberku požár. Vysídlení původního obyvatelstva po druhé světové válce a nezájem státní správy způsobil jeho zboření 16. ledna 1975.\n\n\n"}
{"id": "1119736", "url": "https://cs.wikipedia.org/wiki?curid=1119736", "title": "Cyril Mandel", "text": "Cyril Mandel\n\nCyril Mandel (23. října 1873 Kuželov – 16. srpna 1907 Velká nad Veličkou) byl moravský malíř.\n\nCyril Mandel se narodil 23. října 1873 obci Kuželov do rodiny čtvrtníka Jiřího Mandela. Již od raného dětství se u malého Cyrila projevoval talent na kreslení. Po absolvování obecné školy nastoupil na gymnázium ve Valašském Meziříčí a Uherském Hradišti. Ještě během studia v 11 letech mu zemřela matka a krátce na to i otec. Jeho talent jako první rozpoznal Josef Klvaňa, který jej seznámil s malířem Jožou Uprkou. Ten jej doporučil ke studiu na pražskou Uměleckoprůmyslovou školu, kam byl přijat v roce 1889. Pod vedením prof. E. M. Lišky získal Mandel základní kreslířskou a malířskou průpravu. V roce 1890 přešel na pražskou Akademii výtvarného umění. Ponejprv byl žákem profesora F.Sequense a později přestoupil k profesoru Vojtěchu Hynaisovi. Studia na Akademii v důsledku nemoci několikrát přerušil a roku 1894 z Akademie vystoupil. Získal tak pouze frekventační vysvědčení. Vrací se do rodného Kuželova a krátce na to nastoupil na tříletou vojenskou službu do Kroměříže a Vídně. Po návratu z vojny se věnuje malířské tvorbě, jejímž hlavním tématem jsou výjevy z okolního života, portréty a krajina. Cyril Mandel byl povahou uzavřený a to bylo zřejmě příčinou jeho pozdějších životních nezdarů. Hlavním celoživotním problémem tohoto umělce byly finance. Postupně se od něj odvrátilo i jeho nejbližší okolí a jediný, kdo se jej snažil podporovat, byl Joža Uprka. Přijal od něj několik nabídek a realizoval dle Uprkova návrhu oponu ochotnického divadelního spolku v Tišnově, pomáhal mu při výzdobě interiéru zasedací síně radnice v Uherském Hradišti. Prostřednictvím J. Uprky měl možnost se seznámit i s předními představiteli tehdejšího uměleckého života, kteří pravidelně zajížděli na Slovácko (např. M. Jiránek, Z. Braunerová a V. Stretti).\n\nVystavoval společně s J. Uprkou, V. Jíchou a A. Frolkou ve Strážnici v roce 1901 a dále na historicky významné Umělecké výstavě slovenské v Hodoníně v roce 1902 (21 akvarelů a obrazů), kterou navštívil francouzský sochař A. Rodin. Dále vystavuje v Olomouci (Společnost přátel umění, 1904), společně s J. Uprkou v Hroznové Lhotě (1905) a na I. výstavě Sdružení výtvarných umělců moravských v Hodoníně (5. 5. až 3. 6. 1907). Cyril Mandel předčasně umírá po záchvatu deprese a pádu na hranu stolu 16. srpna 1907 ve Velké nad Veličkou deset dní před oficiálním založením Sdružení výtvarných umělců moravských (SVUM). Po hojně navštíveném pohřbu Cyrila Mandela mu přátelé z nově založeného Sdružení v prosinci 1907 uspořádali výstavu v zasedací síni radnice v Uherské Hradišti (vystaveno bylo 76 obrazů z pozůstalosti). V roce 1908 při návštěvě Kuželova dílo Cyrila Mandela vysoce ocenil přední švýcarský estetik a kunsthistorik William Ritter. V roce 2006 k příležitosti 600. výročí obce Kuželov mu společně s Jurou Mandelem byla odkryta pamětní deska a uspořádána společná výstava obou malířů pod patronací GVU Hodonín.\n\nCyril Mandel po celý svůj krátký život rovnocenně rozvíjel tvorbu krajinářskou, figurální a portrétní v technikách pastelu, akvarele a oleje. Zatížení psychickými problémy bylo krutou daní za jeho výjimečnou citlivost pro barvu a náladu krajiny, která byla plně srovnatelná s předními představiteli tzv. Mařákovců. Cyrila Mandela nelze jednoduše zaškatulkovat mezi impresionisty nebo expresionisty. Svůj výtvarný rukopis přizpůsobuje námětu a náladě, kterou chce vyjádřit. Zpravidla se jedná o intimní krajinářské postřehy menších formátů. Používá citlivou barevnou skvrnu, expresivnější krátké tahy štětcem nebo splývavý rukopis. Mezi jeho oblíbená témata patří zelené louky, chalupy v odpoledním svitu slunce, břeh říčky Veličky, podzimní vítr sfoukávající poslední listí, seníky a kopy, zasněžené chalupy a na přelomu století populární večery v krajině nebo na kraji vesnice. Může mu býti vyčítáno, že v krajinářské tvorbě si nevytvořil svůj osobitý vlastní styl, podle kterého může sběratel umění na první pohled identifikovat např. díla O. Bubeníčka, J. Panušky a A. Kalvody. Na druhé straně citlivý pozorovatel jeho krajin ocení jemné barevné nuance, rozmanitost a citlivost vyjádření, které nesklouzává do profesionálně odvedené dekorativní machy. Jeho krajinářské dílo se postupně propracovává od střídmé zemité barevné škály k jasně znějícím tónům, které můžeme pozorovat např. v obrazech \"Větrný den\" (1903) a \"U Veličky\" (1907). Barevná skladba studie i konečné verze obrazu \"U Veličky\" může připomínat obraz \"Pískaři\" od Miloše Jiránka. Ten je však malován o tři roky později, tj. až v roce 1910. Výrazný posun v práci s barvou představuje obraz \"Na příkopu\" (1907), který je někdy považován za poslední nedokončené dílo. V tomto obraze se Cyril Mandel dostává na samou hranici fauvistické malby.\n\nFigurální obrazy Cyrila Mandela jsou zpravidla porovnávány s obrazy Joži Uprky. V řadě technických i kompozičních detailů je možno pozorovat, že Cyril Mandel byl po návratu z vojenské služby neformálním žákem Úprkovým. Jedná se zejména o obraz \"Písmák\" (1900) ze sbírky Jihomoravského muzea ve Znojmě, který hledá inspiraci v díle Uprkově před rokem 1900. Další vývoj jeho figurální tvorby však sleduje jiný tvůrčí záměr. Potlačení detailu a vyjádření figury jako přirozené součásti krajiny jsou hlavní a na první pohled odlišující znaky. Srovnání s tvorbou J. Uprky vyvolávalo u některých pozorovatelů a uměleckých kritiků chybný dojem, že se jedná o nedokončené obrazy. Výše uvedené tvůrčí přístupy je možno pozorovat v případě obrazů \"U Hrubé Vrbky v zimě\" (1900) a \"Kosci obilí\" (též O žních, 1902). Velice poučné může být i srovnání obrazu \"Kameník\" (1902) s obrazem J. Uprky \"Štěrkař\" (1895). Řada obrazů s tématikou sekáčů dokladuje jistotu mladého autora při komponování skupiny postav v krajině (např. \"Sekáči\", ze sbírky GVU Hodonín). Mezi klíčové obrazy, které vhodně doplňují expresivně pojaté tváře dědečků a babiček z kolekce GVU Hodonín, patří figurální kompozice \"V hospodě\" (1903-5) a \"Slepý hudec\" (1906). Dynamiku pohybu diskutujících figur věrně zachycuje obraz Výměnkáři (též Přátelé, 1907), který je ve vlastnictví Slováckého muzea v Uherském Hradišti. V akvarelu mezi nejkrásnější figurální kompozice patří obraz \"Zpěvule\" (1903) z Galerie Joži Uprky v Uherském Hradišti.\n\nSoupis díla lze nalézt v katalogu výstavy Hodonín 1965 (autor textu J. Maliva). \"Větších\" olejů (tj. strany 50 až 100 cm) Cyril Mandel vytvořil relativně málo (okolo patnácti). V aukcích se s obrazy Cyrila Mandela lze setkat pouze výjimečně. V poslední době byl jeden neúspěšný pokus o prodej falsa (Cesta, olej, 67x78 cm).\n\n\n\n"}
{"id": "1119742", "url": "https://cs.wikipedia.org/wiki?curid=1119742", "title": "Eduard Porges von Portheim", "text": "Eduard Porges von Portheim\n\nEduard Porges von Portheim, česky Eduard Porges z Portheimu (12. ledna 1826 Praha – 14. února 1907 Opatija) ,byl rakouský a český továrník a politik německé národnosti a židovského původu z pražské podnikatelské rodiny Porgesů z Portheimu, v 2. polovině 19. století poslanec Říšské rady.\n\nByl členem židovské rodiny Porgesů (později s šlechtickým titulem von Portheim). Jeho otcem byl podnikatel Juda Leopold Porges von Portheim. Podnikání se věnoval i strýc Moses Porges von Portheim. Synovec Max Porges von Portheim byl bibliografem a sběratelem.\n\nEduard od roku 1856 působil ve vedení rodinné textilky a kartounky na Smíchově. Poté, co se podnik změnil na akciovou společnost, převzal chemickou továrnu Kienzelberger & Co. v Pelc-Tyrolce. Byl viceprezidentem České eskomptní banky a Union banky. Zasedal rovněž ve vedení Pražské akciové strojírny (tzv. Rustonka). Zastával post viceprezidenta pražské obchodní a živnostenské komory. V roce 1879 byl povýšen do šlechtického stavu.\n\nPozději se z podnikání stáhl a věnoval se politice a také byl aktivní jako mecenáš umění. Angažoval se i ve vysoké politice. Působil jako poslanec Říšské rady (celostátního parlamentu Předlitavska), kam usedl doplňovacích volbách roku 1880 za kurii obchodních a živnostenských komor v Čechách, obvod Praha. Slib složil 30. listopadu 1880. Ve volebním období 1879–1885 se uvádí jako rytíř Eduard von Portheim, majitel továrny a viceprezident obchodní a živnostenské komory, bytem Praha.\n\nPatřil mezi německé liberály (tzv. Ústavní strana). Jako ústavověrný poslanec přistoupil v listopadu 1881 k nově utvořenému klubu Sjednocené levice, do kterého se spojilo několik liberálně orientovaných politických proudů.\n\nZemřel v únoru 1907 po krátké nemoci v Opatiji. Pohřben byl v israelitské sekci vídeňského ústředního hřbitova.\n"}
{"id": "1119746", "url": "https://cs.wikipedia.org/wiki?curid=1119746", "title": "Občina Miklavž na Dravskem polju", "text": "Občina Miklavž na Dravskem polju\n\nObčina Miklavž na Dravskem polju je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 4 sídla, její rozloha je 12,5 km² a k 1. lednu 2017 zde žilo 6 566 obyvatel. Správním střediskem občiny je urbanizované sídlo Miklavž na Dravskem polju.\n\nStřed občiny je vzdálen zhruba 7 km od centra Mariboru. Občinou prochází od severu umělý kanál Zlatoličje, navazující na řeku Drávu. Území občiny je rovinaté, nadmořská výška se pohybuje přibližně v rozmezí od 240 do 264 m.\n\nOd roku 1998 je županem občiny Leopold Kremžar (* 30. ledna 1949). Po studiích na vysoké škole (univerzitní diplomovaný novinář) pracoval jako novinář a úředník (mimo jiné ředitel \"Radia Maribor\"), později se stal zakladatelem a ředitelem \"Probanke Leasing\" a podnikatelem. Roku 2000 byl zvolen poslancem\nStátního shromáždění Republiky Slovinsko.\n\nObčinu tvoří 4 sídla: Dobrovce, Dravski Dvor, Miklavž na Dravskem polju, Skoke.\n\nNa severu a na východě sousedí s městskou občinou Maribor, od které se roku 1998 oddělila. Na jihu a na východě s občinou Starše, na západě a severozápadě Hoče-Slivnica.\n\n\n"}
{"id": "1119747", "url": "https://cs.wikipedia.org/wiki?curid=1119747", "title": "168 (číslo)", "text": "168 (číslo)\n\nSto šedesát osm je přirozené číslo, které následuje po čísle sto šededesát sedm a předchází číslu sto šedesát devět. Římskými číslicemi se zapisuje CLXVIII.\n\n\n\nSilnice II/168 je česká silnice II. třídy vedoucí na trase Kvilda – Vimperk\n\n\n\n"}
{"id": "1119749", "url": "https://cs.wikipedia.org/wiki?curid=1119749", "title": "Prizrenský okruh", "text": "Prizrenský okruh\n\nPrizrenský okruh (albánsky: Rajoni i Prizrenit; srbsky: Призренски округ) je jedním ze sedmi kosovských okruhů. Hlavní město okruhu je Prizren. Většinu obyvatel zde tvoří Albánci (85-90%). Nicméně, dalších 10% tvoří Bosňáci a Turci, což je víc, než v kterémkoli jiném okruhu.\n\nV okruhu se nachází těchto 5 měst:\n"}
{"id": "1119750", "url": "https://cs.wikipedia.org/wiki?curid=1119750", "title": "Hudba z marsu", "text": "Hudba z marsu\n\nHudba z marsu je studiové album české rockové skupiny Tři sestry z roku 1995.\n\nAlbum má celkem 18 skladeb:\n\nHudbu a texty vytvořily Tři sestry s těmito výjimkami:\n\na hosté: Karel Holas - housle, Jiří Spurný - banjo, Pavlušu Novotný - klávesy a flétny, Ája Suková - hlavní a vedlejší zpěvy, Petr Ackermann - klávesy, Vladimír Papež - foukací harmonika, Petr Janda - kytara\n"}
{"id": "1119751", "url": "https://cs.wikipedia.org/wiki?curid=1119751", "title": "Premier League 2014/15", "text": "Premier League 2014/15\n\nSoutěžní ročník Premier League 2014/15 (podle hlavního sponzora známá jako Barclays Premier League) byl 116. ročníkem nejvyšší anglické fotbalové ligy a 22. ročníkem od založení Premier League. Soutěž byla započata 16. srpna 2014 a poslední kolo se odehrálo 24. května 2015. Svůj pátý titul vybojoval londýnský tým Chelsea.\n\nSoutěže se již tradičně účastnilo 20 celků. K prvním sedmnácti z minulého ročníku se připojili nováčci Leicester City a Burnley, kteří si účast zajistili již v základní části předcházejícího ročníku Championship, a Queens Park Rangers, ten si účast vybojoval vítězstvím v play off. Opačným směrem putovala mužstva Norwiche, Fulhamu a Cardiffu.\n\n\nNejlepším střelcem tohoto ročníku Premier League se stal argentinský fotbalista v dresu Manchester City Sergio Agüero, který nastřílel 26 branek a tabulce střelců dominoval s pětigólovým náskokem.\n\nDruhým nejlepším střelcem a zároveň nejlepším domácím anglickým střelcem, se stal s 21 trefami Harry Kane z Tottenhamu Hotspur.\n\nNejvíce čistých kont, celkem 14, v tomto ročníku Premier League zaznamenal Joe Hart z Manchester City.\n\n\n\n\n\n"}
{"id": "1119752", "url": "https://cs.wikipedia.org/wiki?curid=1119752", "title": "Kostel Obrácení svatého Pavla (Loučná pod Klínovcem)", "text": "Kostel Obrácení svatého Pavla (Loučná pod Klínovcem)\n\nKostel Obrácení svatého Pavla je zaniklá sakrální stavba v Loučné pod Klínovcem v dnešní farnosti Vejprty.\n\nKostel byl postaven v letech 1731–1737 a na počátku devatenáctého století byla v letech 1801–1802 přistavěna věž. V padesátých 20. století začal kostel chátrat, a v roce 1960 byl z nařízení Okresního národního výboru uzavřen. Farnost byla tehdy již administrována z Vejprt a tehdejší duchovní správce v roce 1977 podal žádost, aby z kostela byla sejmuta památková ochrana. Žádost byla zamítnuta. Jelikož však neexistovala reálná možnost kostel opravit, chátral dál. V roce 1980 byla nakonec památková ochrana sňata, a o rok později byl zchátralý kostel odstřelen. V roce 2003 také administrativně zanikla místní farnost, která byla sloučena s vejprtskou.\n\nKostel byl jednolodní stavba s trojboce uzavřeným presbytářem a malou sakristií. Vnitřní prostor kostela byl plochostropý, stěny členěny pilastry. Zařízení kostela bylo soudobé se stavbou. Před odstřelem stavby bylo odvezeno do depozitářů. Dnes z kostela není zachováno vůbec nic.\n\n\n"}
{"id": "1119754", "url": "https://cs.wikipedia.org/wiki?curid=1119754", "title": "Mikulášovická hvězdárna", "text": "Mikulášovická hvězdárna\n\nMikulášovická hvězdárna a bývalá lékárna (č. p. 1002) stojí ve středu města Mikulášovice ve svahu při hlavní silnici. Je situována naproti kostelu sv. Mikuláše v prostoru dříve zvaném Kostelní náměstí. Historicky a stavebně je spojena s budovou původní lékárny (č. p. 4).<br>\n\nLékárnu U Lva (dům č. p. 4) koupil roku 1886 Josef Adolf Krause. Jeho syn Adolf Krause (1887 – 1939) se amatérsky zajímal o astronomii, v roce 1913 proto nechal podle vlastních plánů zbudovat přístavbu hvězdárny (dům č. p. 1002). Třímetrovou kopuli zhotovila vilémovská firma Ritter, další práce provedli místní řemeslníci. Tradičně se uvádí, že vzorem byla hamburská hvězdárna; při srovnání obou staveb však mnoho podobných prvků nenajdeme. Protože Krauseovu zálibu sdílela řada jeho spoluobčanů, založil pro ně roku 1921 \"Astronomický spolek v Mikulášovicích\". Do hvězdárny v rámci vyučování často zavítali také žáci místní měšťanské školy. Lékárník Krause byl korespondujícím členem \"Světové astronomické společnosti\", své poznatky a objevy posílal do observatoře v Berlíně Treptowě.\n\nHvězdárna sloužila svému účelu až do smrti svého zakladatele na počátku roku 1939. Během druhé světové války pravděpodobně využívána nebyla, po jejím skončení se v nových poměrech nenašel nikdo, kdo by ji obnovil. Až do počátku 60. let 20. století byla v provozu lékárna. Po jejím přestěhování do budovy nového zdravotního střediska (č. p. 40) byly přízemní prostory využívány jako prodejna polotovarů, později byly zcela opuštěny. Nejpozději v této době došlo k zničení a rozebrání vnitřního zařízení hvězdárny i lékárny.\n\nVelké změny přišly po sametové revoluci. Protože budova stojí v prudkém svahu, provedlo město roku 1992 nákladné zajištění její statiky. O dva roky později obě propojené budovy prodalo soukromým vlastníkům. Samotná hvězdárna nadále nebyla využívána, v přízemí se postupně vystřídalo několik obchodů (bazar, knihkupectví, prodejna potravin) a herna, které však byly postupně uzavřeny nebo přestěhovány a budova tak v prvním desetiletí 21. století postupně osiřela a chátrala. Záchrana přišla roku 2012, kdy obě budovy odkoupilo do svého vlastnictví město Mikulášovice za kupní cenu 600 000,- Kč. Od dubna roku 2014 bylo obnoveno pravidelné pozorování noční oblohy. Připravována je celková rekonstrukce a smysluplné využití vnitřních prostor.\n\nBudova původní lékárny (č. p. 4) je novorenesanční, patrová, krytá sedlovou střechou. Fasáda je bohatě zdobená štukovými reliéfy, dnes značně poškozenými. Secesní budova hvězdárny (č. p. 1002) je rovněž patrová s věží, která přesahuje výšku budovy o jedno podlaží. V průčelí budovy je výrazný štít, v patře pak balkon s kovovým zábradlím. Východní strana budovy je opatřena slepými okny. Fasáda je členěna římsami a secesními rostlinnými motivy. Při její nepříliš zdařilé rekonstrukci v 90. letech 20. století byla zvolena nepůvodní růžová barva bez dalšího barevného rozlišení architektonických prvků.\n\n"}
{"id": "1119758", "url": "https://cs.wikipedia.org/wiki?curid=1119758", "title": "Nikolaj Kuzněcov", "text": "Nikolaj Kuzněcov\n\nNikolaj Kuzněcov () je jméno a příjmení více osob:\n\n"}
{"id": "1119759", "url": "https://cs.wikipedia.org/wiki?curid=1119759", "title": "Sedm zastavení bolesti Panny Marie (Kryry)", "text": "Sedm zastavení bolesti Panny Marie (Kryry)\n\nSedm zastavení bolesti Panny Marie v Kryrech na Lounsku vede na kopec k rozhledně jihovýchodně od města. Zastavení jsou chráněna jako nemovitá kulturní památka.\n\nCesta vede od kostela Narození Panny Marie na vrch kopce. Otevřena byla 14. září 1764 a její zastavení tvořily oltáříky vytesané z místního červeného pískovce. Zastavení je sedm a patří do souboru sedmi bolestí Panny Marie.\n\nZastavení chátrala, jejich trosky ležely zarostlé v lesním porostu. V původním stavu se dochovalo pouze poslední, sedmé zastavení u rozhledny. Při obnově poutního místa byla cesta vymýcena a zavezena štěrkem. Zbytky původních oltářů byly očištěny a umístěny pod novými, které jsou tvořeny dřevěným křížem s obrázkem jednotlivých bolestí Panny Marie. V sobotu 13. září 2014 (250 let po prvním otevření) bylo obnovených sedm zastavení znovu vysvěceno.\n"}
{"id": "1119760", "url": "https://cs.wikipedia.org/wiki?curid=1119760", "title": "Joseph Bertrand", "text": "Joseph Bertrand\n\nJoseph-Louis-François Bertrand (11. březen 1822, Paříž – 5. duben 1900, Paříž) byl francouzský matematik, který aplikoval diferenciální rovnice do analytické mechaniky, zejména do termodynamiky. Známé jsou i jeho práce o statistické pravděpodobnosti, o teorii křivek a ploch. Také jeho pravděpodobnostní analýzy teorie trhu a monopolu jsou stále živé.\n\nByl synovcem matematika Jean-Marie-Constant Duhamela a též příbuzným s matematiky Paulem Appellem, Émilem Borelem, Charlesem Hermitem a Émilem Picardem.\n\nJiž roku 1833, v 11 letech, získal svolení navštěvovat přednášky na \"École polytechnique\". Absolvoval zde v roce 1839 a získal doktorát v termodynamice. Pokračoval na \"École nationale supérieure des mines\" a současně učil na \"College Louis je Grand\". (Později také na \"École normale supérieure\", \"École polytechnique\" a na \"Collège de France\").\n\nRoku 1842 byl vážně zraněn při železničním neštěstí na trati Versailles–Paříž, ale přežil. V revolučním roce 1848 byl kapitánem Národní gardy. Když roku 1870 vypukla prusko-francouzská válka a pruská vojska obklíčila Paříž, Bertrand se účastnil obrany města. Během Pařížské komuny roku 1871 byla École polytechnique přemístěna do Tours, avšak během revolučních bojů mu v Paříži shořel dům, přičemž bylo zničeno i mnoho rukopisů připravených k tisku.\n\nV roce 1889 jeho studium nekonečné analýzy vyvrcholilo prací \"Calcul des probabilités\" (\"Počet pravděpodobnosti\"), kde představil problém známý jako Bertrandův paradox týkající se pravděpodobnosti, že náhodná tětiva kruhu bude kratší než strana vepsaného rovnostranného trojúhelníka. V ekonomii se Bertrandovým paradoxem míní paradox tvorby cen na trhu při dokonalé pružnosti a informovanosti. Bertrandova věta se týká potenciálů dostředivých sil v mechanice. Jeho jméno nesou též tzv. Bertrandovy křivky v diferenciální geometrii.\n\nByl autorem několika matematických učebnic a knih o dějinách matematiky a přírodních věd. Byl též redaktorem \"Journal des Savants\" (1865-1900), kam přispěl mnoha popularizujícími články o historii vědy. V roce 1856 byl zvolen do Francouzské akademie věd, kde od roku 1874 až do smrti zastával funkci stálého tajemníka (\"secrétaire pérpetuel\"). V roce 1884 se stal rovněž členem literární Francouzské akademie.\n\n\n\n"}
{"id": "1119762", "url": "https://cs.wikipedia.org/wiki?curid=1119762", "title": "Louis Jacques Thénard", "text": "Louis Jacques Thénard\n\nLouis Jacques Thénard [\"luji žak ténár\"] (4. květen 1777, Louptière u Nogent-sur-Seine – 21. červen 1857, Paříž) byl francouzský chemik.\n\nNarodil se jako druhý ze sedmi dětí zchudlé rolnické rodiny, nicméně rodiče mu s pomocí faráře umožnili studium, nejprve v Sens a od roku 1793 studium farmacie v Paříži. Tam se dostal do laboratoře L. N. Vauquelina, 1798 se stal laborantem na \"École polytechnique\" a od roku 1801 asistentem. \n\nOd roku 1804 byl na Vauquelinovo doporučení jmenován profesorem chemie na \"Collège de France\", roku 1809 prvním titulářem chemie na přírodovědecké fakultě Pařížské univerzity a od roku 1810 profesorem na \"École polytechnique\". Ve stejném roce byl zvolen členem Francouzské akademie věd. V letech 1821-1840 byl děkanem přírodovědecké fakulty a od roku 1840 místopředsedou Královské rady pro veřejné vzdělávání. Roku 1824 získal titul barona, v letech 1833–1848 byl pairem Francie. Od roku 1838 byl administrátorem \"Collège de France\". V letech 1827–1830 zasedal také ve francouzském parlamentu. Je jedním ze 72 významných mužů, jejichž jméno je zapsáno na Eiffelově věži v Paříži.\n\nPatří mu řada objevů v anorganické i organické chemii, vyrobil peroxid vodíku, peroxid barnatý, fluorovodík, kobaltovou modř (někdy zvaná po něm modř Thénardova), společně s Gay-Lussakem studoval estery, izoloval bór a křemík. \n\nDůkladně se zabýval elektrolýzou, o níž napsal dva spisy, jeho hlavním dílem je však čtyřsvazkové \"Pojednání o chemii\" z let 1813-1816 (\"Traité de chimie élémentaire, théorique et pratique\") dlouho užívané jako standardní učebnice.\n\n\n"}
{"id": "1119768", "url": "https://cs.wikipedia.org/wiki?curid=1119768", "title": "The Best of Kiss, Volume 1: The Millennium Collection", "text": "The Best of Kiss, Volume 1: The Millennium Collection\n\nThe Best of Kiss, Volume 1: The Millennium Collection je kompilační album skupiny Kiss z roku 2003. Album je první z trojdílné kolekce Millennium a obsahuje největší hity skupiny z let 1974 až 1979.\n\n\n"}
{"id": "1119773", "url": "https://cs.wikipedia.org/wiki?curid=1119773", "title": "Leopold Porges von Portheim", "text": "Leopold Porges von Portheim\n\nLeopold Porges von Portheim, uváděn jako Juda Leopold Porges von Portheim nebo Leopold Juda Porges von Portheim (3. dubna 1785 Praha – 11. ledna 1869 Praha), byl rakouský a český továrník židovského původu z pražské podnikatelské rodiny Porgesů z Portheimu.\n\nByl členem židovské rodiny Porgesů (později s šlechtickým titulem von Portheim). Byl synem drobného obchodníka Gabriela Porgese. Jeho bratrem byl podnikatel Moses Porges von Portheim. Podnikání se věnoval i syn Eduard Porges von Portheim, který byl aktivní i v politice. Vnuk Max Porges von Portheim byl bibliografem a sběratelem.\n\nNarodil se v pražském židovském ghettu. Nejprve byl aktivní v obchodu s lihovinami v Praze, zatímco bratr Moses byl podomním prodejcem plátna. Roku 1812 založili oba sourozenci kartounku (dílnu na potisk pláten), umístěnou v prostoru nynějšího Náměstí Curieových na břehu Vltavy na okraji Židovského města. Po šesti letech byla dílna rozšířena na malou továrnu. V roce 1830 se firma přestěhovala na nové pozemky na Smíchově, kde vyrostlo pět hlavních budov. Kartounka disponovala třemi parními kotli a parním strojem o výkonu 9 kW. Po další dekádě expanze měla firma také pobočky v Hořicích, Brodu u Nové Paky a Luhu u Frýdlantu. Pracovalo v ní více než dva tisíce tkalců. Poté, co byl podnik vybaven novými technologiemi (tzv. perotiny), došlo v továrně v červenci 1844 ke stávce a ludditskému rozbíjení strojů a dělnické násilnosti musela potlačit armáda. V roce 1841 byli oba bratři povýšeni na šlechtice. V roce 1840 (podle jiného zdroje roku 1845) založil Leopold i továrnu na porcelánové zboží v Chodově a působil jako její ředitel. Tamní výrobky se objevily i na světové výstavě v Paříži v roce 1855. V podniku zavedl jako první vytápění pomocí uhlí místo dřeva.\n\nAngažoval se i v komunální politice. Zasedal v pražském obecním zastupitelstvu. Byl sem zvolen i v prvních volbách po obnovení ústavní vlády v roce 1861. Zároveň se stal členem městské rady. Krátce před smrtí založil nadaci, která každoročně přidělovala čtyřem zchudlým pražským měšťanům podporu 400 zlatých.\n\nZemřel v lednu 1869.\n"}
{"id": "1119777", "url": "https://cs.wikipedia.org/wiki?curid=1119777", "title": "Divize A 1988/89", "text": "Divize A 1988/89\n\nV soubojích 24. ročníku fotbalové České divize A 1988/89 se utkalo 16 týmů dvoukolovým systémem podzim - jaro. Tento ročník začal v srpnu 1988 a skončil v červnu 1989.\n\nZ 3. ligy - sk. A 1987/88 nesestoupilo do Divize A žádné mužstvo. Z krajských přeborů ročníku 1987/88 postoupila vítězná mužstva TJ JZD Olešník z Jihočeského krajského přeboru, TJ RZ Dobříš ze Středočeského krajského přeboru a TJ Přeštice ze Západočeského krajského přeboru. Také sem bylo přeřazeno mužstvo TJ Sparta ČKD Praha junioři a TJ Montáže Praha z Divize B. Mužstvo VTJ Tábor \"B\" bylo převeleno do VTJ Jindřichův Hradec.\n\nPoznámky:\n\n"}
{"id": "1119778", "url": "https://cs.wikipedia.org/wiki?curid=1119778", "title": "Athletissima 2015", "text": "Athletissima 2015\n\nAthletissima 2015 byl lehkoatletický mítink, který se konal 9. července 2015 v švýcarském městě Lausanne. Byl součástí série mítinků Diamantová liga.\n"}
{"id": "1119779", "url": "https://cs.wikipedia.org/wiki?curid=1119779", "title": "140. peruť (Izrael)", "text": "140. peruť (Izrael)\n\n140. peruť (), také známá jako Zlatí orli, je bývalá stíhací peruť Izraelského vojenského letectva vybavená letouny F-16, dislokovaná na základně Nevatim. 2. srpna 2013 byla, v rámci škrtů v rozpočtu IOS, deaktivována a sloučena se 116. perutí (Obránci jihu).\n\nV lednu 2016 bylo oznámeno, že 140. peruť bude reaktivována jako první jednotka izraelského letectva vybavená stroji Lockheed Martin F-35I „Adir“. První dva stroje převzala 12. prosince 2016. \n"}
{"id": "1119784", "url": "https://cs.wikipedia.org/wiki?curid=1119784", "title": "Divize B 1988/89", "text": "Divize B 1988/89\n\nV soubojích 24. ročníku fotbalové České divize B 1988/89 se utkalo 16 týmů dvoukolovým systémem podzim - jaro. Tento ročník fotbalové soutěže začal v srpnu 1988 a skončil v červnu 1989.\n\nZ 3. ligy - sk. A 1987/88 sestoupilo do Divize B mužstvo TJ CHZ Litvínov. Z krajských přeborů ročníku 1987/88 postoupila vítězná mužstva TJ JZD Blšany ze Severočeského krajského přeboru a TJ Radotín z Pražského přeboru. Také sem byla přeřazena mužstva TJ Admira Praha 8 a TJ Motorlet Praha z Divize C a TJ Spartak Hořovice a TJ Slavia IPS Praha junioři z Divize A.\n\nPoznámky:\n\n"}
{"id": "1119785", "url": "https://cs.wikipedia.org/wiki?curid=1119785", "title": "Hlboča", "text": "Hlboča\n\nHlboča nebo Dolina Hlboča je národní přírodní rezervace v pohoří Malé Karpaty v podcelku Pezinské Karpaty v části Smolenická vrchovina západně od Smolenic. Nachází se v katastrálním území obce Smolenice, okres Trnava v Trnavském kraji. Vyhlášená byla v roce 1981 na rozloze 123,07 ha, bez ochranného pásma. Nachází se v ní Hlbočianský pramen pitné vody a občasný Hlbočianský vodopád. Rezervace je součástí CHKO Malé Karpaty. Na území rezervace platí 5. stupeň ochrany.\nPředmětem ochrany jsou zachovalé lesní společenstva na různých horninách s bohatstvím druhů sucho a teplomilné flóry a fauny a krasových forem na vědeckovýzkumné, naučné a kulturně-výchovné cíle.\n\n"}
{"id": "1119786", "url": "https://cs.wikipedia.org/wiki?curid=1119786", "title": "Moses Porges von Portheim", "text": "Moses Porges von Portheim\n\nMoses Porges von Portheim, česky Mojžíš Porges z Portheimu (22. prosince 1781 Praha – 21. května 1870 Smíchov), byl rakouský a český továrník židovského původu z pražské podnikatelské rodiny Porgesů z Portheimu.\n\nByl členem židovské rodiny Porgesů (později s šlechtickým titulem von Portheim). Byl synem drobného obchodníka Gabriela Porgese. Jeho bratrem byl podnikatel Leopold Porges von Portheim. Podnikání se věnoval i synovec Eduard Porges von Portheim, který byl aktivní i v politice. Prasynovec Max Porges von Portheim byl bibliografem a sběratelem.\n\nNarodil se v pražském židovském ghettu. Nejprve byl aktivní jako podomní obchodník k plátnem v Praze, zatímco bratr Leopold byl obchodníkem s lihovinami. Roku 1812 založili oba sourozenci kartounku (dílnu na potisk pláten), umístěnou v prostoru nynějšího Náměstí Curieových na břehu Vltavy na okraji Židovského města. Po šesti letech byla dílna rozšířena na malou továrnu. V roce 1830 se firma přestěhovala na nové pozemky na Smíchově, kde vyrostlo pět hlavních budov. Kartounka disponovala třemi parními kotli a parním strojem o výkonu 9 kW. Po další dekádě expanze měla firma také pobočky v Hořicích, Brodu u Nové Paky a Luhu u Frýdlantu. Pracovalo v ní více než dva tisíce tkalců. Poté, co byl podnik vybaven novými technologiemi (tzv. perotiny), došlo v továrně v červenci 1844 ke stávce a ludditskému rozbíjení strojů a dělnické násilnosti musela potlačit armáda. Moses do roku 1856 působil jako ředitel kartounky. V roce 1841 byli oba bratři povýšeni na šlechtice. V roce 1840 (podle jiného zdroje roku 1845) založili bratři Moses a Leopold také továrnu na porcelánové zboží v Chodově, kterou vedl Leopold. Moses zasedal v roce 1853 na konferenci o clech ve Vídni. Angažoval se v dobročinnosti. Finančně podporoval dětskou opatrovnu na Josefově.\n\nZemřel v květnu 1870 na \"sešlost stářím\". Pohřební průvod vedl ze Smíchova na Olšanské hřbitovy.\n"}
{"id": "1119790", "url": "https://cs.wikipedia.org/wiki?curid=1119790", "title": "Hlbočianský vodopád", "text": "Hlbočianský vodopád\n\nHlbočianský vodopád se nachází v Hlbočianské dolině. Je jen občasný, závislý na vodě z Hlbočianského pramene. Měří 9 metrů a je jediným vodopádem v Malých Karpatech.\n"}
{"id": "1119791", "url": "https://cs.wikipedia.org/wiki?curid=1119791", "title": "Čachtický hradný vrch", "text": "Čachtický hradný vrch\n\nČachtický hradní vrch je národní přírodní rezervace v pohoří Malé Karpaty v podcelku Čachtické Karpaty, východně od obce Višňové. Nachází se v katastrálním území obcí Višňové a Čachtice, okres Nové Mesto nad Váhom v Trenčínském kraji. Vyhlášená byla v roce 1964 (s novelizací z roku 1993) na rozloze 56,17 ha, bez ochranného pásma.\n\nPředmětem ochrany jsou severní části pohoří - hradní vrch s dominující zříceninou hradu Čachtice. Geologický podklad je mezozoický, vyskytují se zde povrchové i podzemní krasové formy. Vzácná lesostepní vegetace - středozemní a xerotermní druhy a rovněž se zde vyskytují vzácné druhy hmyzu. Rezervace je součástí CHKO Malé Karpaty. Na území rezervace platí 4. stupeň ochrany.\n\n"}
{"id": "1119793", "url": "https://cs.wikipedia.org/wiki?curid=1119793", "title": "Občina Poljčane", "text": "Občina Poljčane\n\nObčina Poljčane je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 18 sídel, její rozloha je 37,5 km² a k 1. lednu 2017 zde žilo 4 432 obyvatel. Správním střediskem občiny je vesnice Poljčane.\n\nObčina Poljčane se nachází v severovýchodním Slovinsku. Vznikla roku 2006 oddělením od občiny Slovenska Bistrica. Leží v \"Dravinjském údolí\", které se rozkládá podél řeky Dravinja. Severně od ní se táhnou \"Dravinjské kopce\", jižním směrem leží hora \"Boč\" (978 m n. m.), nejvyšší bod občiny. Územím prochází železnice spojující Maribor a Celje.\n\nObčinu tvoří tato sídla: Brezje pri Poljčanah, Čadramska vas, Globoko ob Dravinji, Hrastovec pod Bočem, Krasna, Križeča vas, Ljubično, Lovnik, Lušečka vas, Modraže, Novake, Podboč, Poljčane, Spodnja Brežnica, Spodnje Poljčane, Stanovsko, Studenice, Zgornje Poljčane.\n\n\n"}
{"id": "1119795", "url": "https://cs.wikipedia.org/wiki?curid=1119795", "title": "Čachtické Karpaty", "text": "Čachtické Karpaty\n\nČachtické Karpaty jsou jedním ze čtyř podcelků Malých Karpat, jsou jeho nejsevernější a nejužší částí.\n\nNa západě hraničí s Myjavskou pahorkatinou, na severu s Povážským podolím, s částí Trenčianská kotlina a na východě s Podunajskou pahorkatinou. Na jihu navazuje na Brezovské Karpaty, od kterých ji odděluje Podkylavský potok a Holeška.\n\nČachtické Karpaty se dále člení na dvě části – Plešivec na jihu a severněji situované Nedze. Nejvyšším bodem území je vrch Salaška 588 m n. m. v části Nedze, zatímco v části Plešivec je to Velký Plešivec o nadmořské výšce 483,8 m.\n\nZápadní část je vytvořena vápenci a dolomity středního až vrchního triasu, zatímco jižní a východní část zejména jílovci, písky a pískovci. Od Podunajské pahorkatiny je pohoří oddělené výraznou zlomovou linií.\n\nV centrální části Čachtických Karpat se nachází Čachtický kras a tuto oblast prořezává říčka Jablonka, vytvářející velkým obloukem kaňonovitou dolinu.\n\nNacházejí se zde čtyři chráněná území: Čachtická jeskyně, Čachtický hradný vrch, Málová a Plešivec. V oblasti města Nové Mesto nad Váhom se vyskytují dubové lesy s příměsí habru.\n\nPo okrajích pohoří se nachází několik vápencových lomů: při obcích Čachtice, Nové Mesto nad Váhom, Bzince pod Javorinou, Hrachovište.\n\nUvnitř geomorfologického podcelku leží jediná obec, Višňové, v centrální části pod Čachtickým hradem. V jižní části se nachází několik kopanic obcí Podolie, Krajné a Prašník.\n"}
{"id": "1119796", "url": "https://cs.wikipedia.org/wiki?curid=1119796", "title": "117. peruť (Izrael)", "text": "117. peruť (Izrael)\n\n117. peruť () Izraelského vojenského letectva, také známá jako První proudová peruť, je jednotka vybavená stíhacími letouny F-16C, dislokovaná na základně Ramat David. Peruť byla historicky první izraelskou leteckou jednotkou vybavenou proudovými stroji, stíhačkami Gloster Meteor, varianty F.8, FR.9 a T.7.\n\n"}
{"id": "1119801", "url": "https://cs.wikipedia.org/wiki?curid=1119801", "title": "Občina Selnica ob Dravi", "text": "Občina Selnica ob Dravi\n\nObčina Selnica ob Dravi je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 14 sídel, její rozloha je 64,5 km² a k 1. lednu 2017 zde žilo 4 470 obyvatel. Správním střediskem občiny je vesnice Selnica ob Dravi.\n\nObčina leží na hranicích s Rakouskem (okres Leibnitz ve spolkové zemi Štýrsko). Většinu povrchu zaujímá pohoří Kozjak, nejvyšším bodem občiny je \"Kolarjev vrh\" (985 m n. m.). Nadmořská výška se snižuje od severu k jihu až k řece Drávě, která tvoří jižní hranici občiny. Občina je z velké části pokryta lesy.\n\n\nObčina se dělí na sídla: Črešnjevec ob Dravi, Fala, Gradišče na Kozjaku, Janževa Gora, Selnica ob Dravi, Spodnja Selnica, Spodnji Boč, Spodnji Slemen, Sveti Duh na Ostrem Vrhu, Veliki Boč, Vurmat, Zgornja Selnica, Zgornji Boč, Zgornji Slemen.\n\n\n"}
{"id": "1119802", "url": "https://cs.wikipedia.org/wiki?curid=1119802", "title": "Důl Ida", "text": "Důl Ida\n\nDůl Ida byl černouhelný hlubinný důl, který se nacházel ve východní části katastru obce Hrušov. Důl patři mezi uhelné doly společnosti Vítkovické horní a hutní těžířstvo.\n\nDůl Ida (Hoffnungschacht, Ida, Generalissimus Stalin, Důl Rudý říjen I) v Hrušově byl založen nájemní společností Spojené Vítkovické kamenouhelné doly. Tato společnost, která byla založena bratry Gutmannovými a Ignácem Vondráčkem, měla v nájmu od 1. ledna 1872 Rothschildovy doly v Moravské Ostravě včetně Hrušovského dolu. Pojmenování dolu Ida je podle manželky Wilhelma Gutmanna (1826 – 1895). Po vypršení nájemní lhůty od roku 1895 se stal důl Ida součástí společnosti Vítkovického horního a hutního těžířstva (VHHT). Od 15. března 1939 byl nadále majetkem VHHT, které se stalo v roce 1942 součástí koncernu Herman Göring Werke. 1. ledna 1942 v době okupace byl název dolu změněn na Hoffnungschacht (důl Nadějný). Po organizační stránce také zajišťoval výstavbu nového dolu Viktoria. Po ukončení 2. světové války 1. května 1945 je důl přejmenován na Ida a v 8. prosince 1946 byl přejmenován na Generalissimus Stalin I. a 31. prosince 1951 na Velkodůl Stalin. 1. ledna 1956 vznikly dva samostatné doly, důl Stalin II (původně důl Viktoria) závod 2 a důl Stalin I (Ida) závod 1. V roce 1961 byla těžba jámou na povrch na dole Stalin I ukončena a převedena podzemím na Stalin závod 2 a Stalin 1 se stává pomocným dolem. Dne 1. srpna 1962 název Stalin se mění na Rudý říjen II a v roce 1990 na Heřmanice.\n\nZ poznatků dolování v na hrušovském území bylo v roce 1872 zahájeno hloubení těžní jámy. V roce 1875 byla jáma hluboká 141 m a v roce 1883 už 287 m.. V první etapě byla jáma do hloubky 1. patra vyzděná, procházela 55 m vodonosným pokryvem. Počátkem roku 1877 bylo obnoveno prohlubování těžní jámy. Do 31. srpna 1877 byla těžní jáma prohloubena na hloubku 192 m – staré 4. patro. V období od 1881 do konce roku 1883 byla těžní jáma prohloubena do hloubky 287 m. V roce 1898 byla zahájená modernizace a rekonstrukce dolu novým vlastníkem VHHT. V letech 1900 – 1903 byla prohloubena těžní jáma do hloubky 413 m. V letech 1911 – 1912 byla provedena modernizace dolu, provedena elektrifikace, mimo párou poháněných kompresorů. Těžní jáma byla zasypána v roce 1977. Část důlního pole o rozloze 131,4 ha bylo dodatečně v roce 1980 předáno sousednímu Dolu Vítězný únor (Důl Odra). \n\nV roce 1911 byla provedena rekonstrukce areálu, kdy byly původní dřevěné povrchové objekty nahrazeny novými zděnými budovami. Nový komplex vytvářel unikátní areál s pravoúhle řazenými objekty. Během dalších přestaveb byl tento stav necitlivě narušen. V roce 1928 byla postavena nová administrativní budova. \n\nV roce 1884 byla dřevěná těžní věž vysoká 12 m a měla lanovnice o průměru 3,2 m. Těžní jáma byla vybavena dvojválcovým ležatým parním strojem z roku 1874 o výkonu 80 HP vyrobeným ve Strojírnách knížete Salma v Blansku. V roce 1898 byl instalován parní těžní stroj, který měl výkon 150 HP. V roce 1911 byl instalován elektrický těžní stroj o výkonu 2130 HP se dvěma lanovými bubny o průměru 4000 mm a šířce 1300 mm. Těžní stroj byl vyroben v Železárnách Vítkovice, elektrický motor a konvektor (Ward-Leonard-Illgner) firmou Siemens-Schuckert, Vídeň. Nad jámou byla postavena nová těžní věž železné konstrukce, kterou vyrobily Železárny Vítkovice, vysokou 25 m (od ohlubně po střed os lanovnic). V hlavě věže byly lanovnice o průměru 4000 mm pro vedení lana o průměru 36 mm. Těžní klece byly dvouetážové pro 2 vozíky vedle sebe nebo pro 11 osob na etáž. Rychlost jízdy mužstva 6 m/s, rychlost těžby 9 m/s. Těžní stroj byl v činnosti až do roku 1977. \n\nKotelna měla plochu 535 m ve které bylo umístěno 5 kotlů Cornwall s ručním topením, komín kotelny byl vysoký 36 m s horním průměrem 1600 mm. Jako palivo bylo používáno těžné uhlí. \n\nPro odvodnění sloužila jámě Ida větrní jáma č. 1. V roce 1883 čerpalo vodu přímo účinné parní důlní tahadlové čerpadlo. Jáma procházela přes vrstvy písků a kuřavky, které byly vydatným zdrojem důlní vody. Ze vzpomínek pamětníků a ústního podání se uvádí, že jako izolace proti průsakům vody se používaly pláty špeku (napuštěné karbolem, aby se nekradl). Hovořilo se o špekování. Přítok vody z těchto vodonosných vrstev i přes izolaci byl až 600 l/min., v úrovni 1. patra proto byla zřízena jímka pro svádění vod a jejich přečerpání na povrch. Z hloubky 138 m (1. patro) na povrch čerpaly vodu 2 elektrická odstředivá čtyřstupňová čerpadla Reteau ze Škodových závodů v Plzni. První bylo z roku 1906, druhé z roku 1911 obě měla výkon 2000 l/ min. a výkon motorů po 120 HP. Z hloubky 406 m (6. patro) na 1. patro čerpaly vodu elektrická odstředivá čerpadla Andritz vyrobená ve Strojírnách Andritz, Štýrský Hradec, obě s čerpacím výkonem po 1000 l/min. První 8+8 stupňů z roku 1917 s motorem o výkonu 160 HP, druhé 10+10 stupňů z roku 1923 s motorem o výkonu 200 HP. \n\nK výrobě stlačeného vzduchu byly k dispozici kompresory poháněné parním strojem. Dvoustupňový pístový kompresor z roku 1905 byl soustavy Mayer s výkonem 2500 m/hod. stlačeného vzduchu a 130 HP byl vyroben ve Vítkovických železárnách. Pohon kompresoru byl přímo účinný, parní stroj měl průměr válců 875 a 660 mm, zdvih 900 mm. Druhý trojstupňový pístový kompresor z roku 1908 soustavy Mayer měl výkon 4000 m/hod. a 450 HP byl vyroben firmou Mayer, Mülheim. Pohon kompresoru byl přímo účinný, parní stroj měl průměr válců 800, 800 a 565 mm, zdvih 800 mm. Třetí dvoustupňový pístový kompresor z roku 1911 soustavy Mayer měl výkon 4000 m/hod. a 450 HP byl vyroben ve Vítkovických železárnách. Pohon kompresoru byl přímo účinný, parní stroj měl průměr válců 800 a 500 mm, zdvih 800 mm. \n\nTěžní jáma byla po prohloubení v roce 1877 rozdělena přepážkou do úrovně 2. patra na vtažnou a výdušnou. Na výdušné oddělení byl napojen ventilátor Ritinger, který měl průměr oběžného kola 4500 mm a výkon 630 m/min. Ventilátor poháněl ležatý parní stroj o výkonu 35 HP. Těžní jáma měla společnou funkci vtažné a výdušné jámy až do roku 1905. \n\nVe druhém pololetí roku 1874 byla prohlubována větrní jáma č. 1 z hloubky 97 m na 286 m v roce 1876. Jáma byla převedena k dolu Ida z původního Hrušovského dolu (Dolu č. 1), který v roce 1876 ukončil svoji činnost. Jáma sloužila i jako jáma vodní. V období od února 1878 do 10. dubna 1878 byla jáma prohloubena do hloubky 303 m. Profil jámy byl 2,8 x 3 m, byla v dřevěné výztuží, rozdělená na oddělení lezní, pro čerpání vody a dvěma malými těžními odděleními. Od roku 1891 se stala jámou výdušnou. Byla vybavena ventilátorem Pelzer s oběžným kolem o průměru 3200 mm. Spolu s ventilátorem Ritinger na těžní jámě odsával 1200 m/min. Pravděpodobně od roku 1892 větrní jáma č. 1 začala sloužit i pro větrání sousedního důlního pole dolu Terezie. V roce 1916 byla větrní jáma č. 1 vybavena ventilátorem Capell, sací výkon 36 až 40 m/s, který byl vyrobený v Železárnách Vítkovice. Ventilátor byl poháněn elektrickým motorem vyrobeným firmou Bergmanovy závody, Podmokly a byl funkční do roku 1969. V roce 1918 byla jáma prohloubena na konečnou hloubku 334 m. Průřez jámy byl segmentový (3x3,25m) do hloubky 260 m, pak kruhový (průměr 3,6 m). Od roku 1924 sloužila větrná jáma výlučně pro důl Terezie. Do správy dolu Terezie (Petr Bezruč) byla převedena 1. října 1963. Likvidace jámy zasypáním byla zahájená 17. prosince 1967. V roce 1969 zůstala část jámy nezasypaná, úsek 200 m pod hloubkou 96 m. V roce 1977 byla jáma zasypána struskou. Důvodem bylo odvodnění stařin. Voda procházela struskou na pomocnou čerpací stanici. \n\n30. ledna 1899 bylo zahájeno hloubení nové větrní jámy č. 2 (původně č.3), jáma byla postupně prohlubována do 30. května 1905 do konečné hloubky 272 m. Ve 13 m hloubky bylo nutné překonat 6 m vrstvu zvodnělého štěrku, který byl zdrojem přítoku vody po celou dobu trvání jámy. Jámový stvol o průměru 3,5 m byl celý vyzděn cihelnou vyzdívkou, mezi 3 až 12 m byl vyztužen tybinky. Původní klec na jeden vozík pro těžbu materiálu byla nahrazena okovem. V roce 1903 byl instalován elektrický ventilátor soustavy Geissler, průměr oběžného kola 3 450 mm, výkon 2400 m/min. V roce 1913 byl instalován druhý ventilátor soustavy Geissler s výkonem 2400 – 3000 m/min. Ventilátory vyrobily Železárny Vítkovice. Oba byly v činnosti až do roku 1979. \n\nNová jáma č. II byla založena před rokem 1846 a od roku 1884 přestala být využívána. Jámový stvol měl segmentový průřez se třemi odděleními a byl ve výdřevě. Nová jáma byla uzavřena poklopem a byla v reservě pro případ otvírky východního pole dolu Ida, k tomu nedošlo. \n\nV areál dolu Ida se v současné době nachází nápravné zařízení Ministerstva vnitra České republiky v Heřmanicích. Po 2. světové válce byl důl Ida využíván jako věznice Heřmanice pro práci vězňů v podzemí. Z původních povrchových objektů je zachována budova strojovny, která byla ministerstvem kultury ČR prohlášená 17. května 1996 kulturní památkou ČR .\n\nV období 1904 až 1908 byla na dole Ida elektrická ústředna, která vyráběla elektrický proud. V roce 1908 byl důl Id propojen elektrickým kabelem a elektrickou ústřednou koksovny Karolína a v roce 1912 rámci rekonstrukce byla elektrická ústředna na dole Ida zrušena.\n\nOtevřením těžní jámy byla zpřístupněna sloj Adam až po sloj Růžena II spodních hrušovských vrstev. V roce 1877 se zahájila příprava dolu Ida k otevření sloje Františka, její dobývání bylo zahájeno v roce 1879. Dobývací metoda byla piliřování s dovrchním i úpadním postupem, piliřováním na zával se základkou jen v pruzích kolem dovrchních porubních chodeb. V roce 1883 bylo vytěženo 38 846,2 tun uhlí, z toho bylo spotřebováno 3 750,6 tun pro vlastní kotelnu.\n\nDobývání uhlí ze slojového pásma spodních hrušovských vrstev do hloubky 420 m, piliřováním a směrné stěnování (dovrchní stěnování), v 15 slojích o mocnosti 45 až 240 cm, úklon slojí 12° až 27°. Těžba jámou Stalin I (Ida) byl ukončen v roce 1961. Těžba byla převedena podzemím na novou těžní jámu Stalin II a zde těžena jámou. Poslední porub na dole Rudý říjen I (Ida) se nacházel ve sloji Olga a byl ukončen 28. dubna 1969.\n\nNa dole Ida byla třídírna typu Sauer a Mayer, kterou vylepšil Ing. Hübner. Třídilo se na hrubé a prachové uhlí nebo kostky a ořech.\n\nTěžba uhlí dle \nDůl Ida byl spojen železniční vlečkou s koňským potahem 884 m dlouhou se stanicí Hrušov železniční dráhy společnosti SDCF, uvedena byla do provozu v roce 1874. Uhlí bylo z hrušovského nádraží dodáváno spotřebitelům a do Centrální koksovny Vítkovických kamenouhelných dolů. Druhá kolej o délce 350 m byla vybudována v roce 1913. Parní posun byl až od roku 1919. Přepravu vytěženého uhlí na důl a koksovnu Terezie zabezpečovala lanová dráha od roku 1909. V roce 1924 byla lanová dráha prodloužena až na koksovnu Karolína v Moravské Ostravě. Přepravní kapacita byla 55 t/hod. uhlí, 70 t/hod. hlušiny, dopravní rychlost 1,4 m/s. Pro přepravu hlušiny na haldu Ida sloužila lanová dráha s kapacitou 85 tun/hod., dopravní rychlost 1,4 m/s.\n\ndle\nV roce 1850 byly uvedeno do provozu sedm úlových koksovacích pecí, od 1858 do 1869 bylo v provozu 16 úlových pecí. Do roku 1872, kdy byl zastaven provoz koksovny, bylo v provozu sedm úlových pecí a deset pecí Gobiet. V rámci rekonstrukce v roce 1885 byla postavena koksovna s 60 koksovými pecemi Coppé s výkonem 10 vagonů za 24 hodin. Definitivní ukončení koksovny bylo v roce 1901. Uhlí určené pro koksování bylo dopravováno lanovou dráhou do koksovny Terezie a od roku 1926 do koksovny Karolína v Moravské Ostravě.\n\nPro havíře dolu Ida byla postavena osada Ida. Původních deset domů (Kozí roh) zabrala chemická továrna a zbourala ji. Další kolonie, dosud existující) byla stavěna po roce 1911. V Muglinově byla postavená třetí kolonie Mexiko v období 1870 – 1880. v roce 2009 se zde nacházelo asi šest domů. \n\n\n"}
{"id": "1119803", "url": "https://cs.wikipedia.org/wiki?curid=1119803", "title": "Brezovské Karpaty", "text": "Brezovské Karpaty\n\nBrezovské Karpaty jsou jedním ze čtyř podcelků Malých Karpat. Celé území tvoří Dobrovodská kotlina s typickým vápencovým krasem – Dobrovodský kras (místní název Dlouhé skály). Nejvyšším bodem Brezovská Karpat je vrch Klenová – 585 m n. m. Pro turisty je zajímavá např. Netopýří jeskyně, nacházející se na turistickém chodníku. Mezi další vrchy o nadmořských výškách nad 500 metrů, které jsou svým tvarem a geologickým složením podobné, patří Vrátno (576 m), Vysoká hora (558 m), Čerička (539 m), Úval (537 m) či vrch Kopec (525 m) při Košariskách. Zajímavý je také vrch Ostriež (370 m n. m.), který voda odtrhla od Malých Karpat (v minulosti bylo uvažováno o jeho sopečném původu). Patří sem i okolí obce Dobrá Voda, jejíž zřícenina hradu se nachází v přírodní rezervaci Slopy. Dalším zajímavým místem je přírodní rezervace Katarínka (severně od obce Naháč, jižně od obce Dobrá Voda), kde najdeme zříceninu Kláštera svaté Kateřiny (též. Kostel a klášter svaté Kateřiny Alexandrijské, hovorově Katarínka), a nedaleko od ní dochovaných pár metrů dlouhé historické úzkorozchodné železničky, kterých bylo kdysi v okolí hodně. V Brezovských Karpatech se v roce 1944 organizoval a bojoval partyzánský oddíl Jana Repti. Na jeho počest a památku byl v lokalitě \"Dvoly\" vystaven památník SNP.\n\nBrezovské Karpaty se rozprostírají ze severovýchodu od obce Prašník, dále jižně od obcí Košariská a Brezová pod Bradlom (okres Myjava), západní straně od obcí Hradište pod Vrátnom, Jablonica a Cerová – kde hraničí se Záhorskou nížinou. Z jihovýchodní strany se dostaneme např. k obci Chtelnica. Jihozápadně se nacházejí obce Trstín či Buková (okres Trnava) – hranici tvoří horské sedlo Bílá hora spojující města Senica a Trnava. Uprostřed Brezovských Karpat najdeme obec Dobrá Voda (okres Trnava), nacházející se v Dobrovodské kotlině a ze všech stran ohraničené kopci.\n\nCelé území Brezovských Karpat spadá pod CHKO Malé Karpaty. Nachází se zde řada menších přírodních rezervací vyhlášených hlavně díky jedinečným lesním bylinám. Největší PR Slopy, v níž se nachází i zřícenina hradu, se nachází pod vrchem Slope ( 432 m) při Dobré Vodě. Východně od obce Dobrá Voda najdeme PR Vyvieračka pod Bachárkou, odkud nepravidelně vyvěrá voda. U obce Prašník najdeme PR Čerenec, PP Veľká pec, PR Malá Pec – se dvěma malými jeskyněmi (vrch Malá Pec – 392 m n. m.), PR Orlie skaly (vrch Dúbrava – 433 m n. m.). Při Brezové se v Karpatech nachází jediná PR – Ševcova skála (orig. Ševcech) z důvodu ochrany prvosenky holé. Po východní straně obce Jablonica PR Zrubárka, mezi obcemi Jablonica a Dobrá Voda, uprostřed Brezovských Karpat se nachází PR Ľahký kameň. Okolí zříceniny Kláštera svaté Kateřiny, severně od obce Naháč, tvoří PR Katarína. Dále z jižní strany Brezovských Karpat najdeme ještě PR Chríb, PR Lančársky Dubník (vrch Dubník – 297 m n. m.), a mezi obcemi Dolný Lopašov a Chtelnica PR Pod Holým vrchom.\n\nSoučástí je také chráněné ptačí území Brezovské Karpaty s rozlohu 2 671 ha procházející katastrálními územími Brezová pod Bradlom, Dobrá Voda, Dolný Lopašov, Hradište pod Vrátnom, Chtelnica a Košariská.\n\nLesy Brezovských Karpat tvoří většinou listnaté stromy jako dub, buk, bříza či olše. Na slunných jižních stráních kvete zákonem chráněný koniklec velkokvětý, prvosenka holá, konvalinka vonná. V jarních měsících ve vyšších polohách roste česnek medvědí. Hluboko v horách a na lesních loukách můžeme vidět srnčí a jelení zvěř, divoká prasata, jezevce či lišky. V 50. letech dvacátého století byly v dané lokalitě vysazeni mufloni, kteří se postupem času rozmnožili a přešli i do jiných částí Malých Karpat. V skalnatých útvarech hnízdí káně lesní, jestřáb lesní, sokol stěhovavý, krkavec černý, výr velký a jiné.\n"}
{"id": "1119805", "url": "https://cs.wikipedia.org/wiki?curid=1119805", "title": "Alesia Turavová", "text": "Alesia Turavová\n\nAlesia Turavová (* 6. prosince 1979) je běloruská atletka, běžkyně, jejíž specializací jsou střední tratě, zejména tzv. steeplechase.\n\nNejvětších úspěchů dosáhla v běhu na 3000 metrů překážek. V roce 2002 dvakrát vytvořila světový rekord v této disciplíně – nejprve 12. června časem 9:21,72. Následující měsíc, 27. července, vylepšila světový rekord na 9:16,51. V roce 2006 se stala mistryní Evropy na 3000 metrů překážek.\n"}
{"id": "1119806", "url": "https://cs.wikipedia.org/wiki?curid=1119806", "title": "Lasse Vigen Christensen", "text": "Lasse Vigen Christensen\n\nLasse Vigen Christensen (* 15. srpna 1994, Esbjerg, Dánsko) je dánský fotbalový záložník a mládežnický reprezentant, který hraje v klubu Fulham FC. \n\nV Dánsku hrál v mládežnických týmech klubů Esbjerg fB a FC Midtjylland. V profesionální kopané debutoval na podzim 2011 v dresu anglického celku Fulham FC.\n\nLasse Vigen Christensen nastupoval za dánské mládežnické reprezentační od kategorie U16. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\n"}
{"id": "1119807", "url": "https://cs.wikipedia.org/wiki?curid=1119807", "title": "Dragaš", "text": "Dragaš\n\nDragaš či Šarri (albánsky: Sharri nebo Dragash; srbsky: Драгаш) je město a opština v Prizrenském okruhu na jihu Kosova. Dragaš je pojmenovaný po středověkém srbském vládci Konstantinu Dragašovi. Albánský název města Šarri se vztahuje k planině Šar, kterou je město obklopeno.\n\nV letech 1929 až 1941, byl Dragaš součástí Vardarské bánoviny, jedné z provincií již zaniklého Království Jugoslávie. Opština Dragaš byla vytvořena Misí OSN v Kosovu, sloučením opštin Gora a Opolje.\n"}
{"id": "1119808", "url": "https://cs.wikipedia.org/wiki?curid=1119808", "title": "Wimbledon 2015 – dvouhra juniorek", "text": "Wimbledon 2015 – dvouhra juniorek\n\nDo soutěže dvouhry juniorek na londýnském Wimbledonu 2015 nastoupilo šedesát čtyři tenistek. Obhájkyní titulu byla lotyšská hráčka Jeļena Ostapenková, která se rozhodla účastnit ženské dvouhry.\n\nPremiérový grandslamový titul dobyla nenasazená 15letá Ruska Sofja Žuková, když ve finále zdolala krajanku a turnajovou dvanáctku Annu Blinkovovou po dvousetovém průběhu 7–5 a 6–4. Do juniorského žebříčku ITF si připsala 375 bodů, finalistka pak získala 270 bodů.\n\nŽuková se stala druhou ruskou vítězkou wimbledonské juniorky. Navázala tak na trofej Věry Duševinové z roku 2002, která ve finále přehrála Marii Šarapovovou.\n"}
{"id": "1119810", "url": "https://cs.wikipedia.org/wiki?curid=1119810", "title": "Divize C 1988/89", "text": "Divize C 1988/89\n\nV soubojích 24. ročníku České divize C 1988/89 se utkalo 16 týmů dvoukolovým systémem podzim–jaro. Tento ročník začal v srpnu 1988 a skončil v červnu 1989.\n\nZ 2. ligy – sk. A 1987/88 sestoupilo do Divize C mužstvo TJ Agro Kolín. Z krajských přeborů ročníku 1987/88 postoupilo vítězné mužstvo TJ Karosa Vysoké Mýto z Východočeského krajského přeboru. Také sem byla přeřazena mužstva TJ EMĚ Mělník, TJ Kaučuk Kralupy nad Vltavou a TJ Jiskra Nový Bor z Divize B.\n\nPoznámky:\n\n"}
{"id": "1119814", "url": "https://cs.wikipedia.org/wiki?curid=1119814", "title": "Kršlenica", "text": "Kršlenica\n\nKršlenica je národní přírodní rezervace v pohoří Malé Karpaty v podcelku Pezinské Karpaty v části Bukovská brázda jihovýchodně od Plaveckého Mikuláše. Nachází se v katastrálním území obce Plavecký Mikuláš, okres Malacky v Bratislavském kraji. Vyhlášená byla v roce 1984 na rozloze 117,34 ha, bez ochranného pásma.\n\nPředmětem ochrany je typická krasová dolina s vyvěračkami, jeskyněmi a povrchovými krasovými jevy, jakož i zachovalá lesní společenstva 4. vegetačního stupně s výskytem chráněných a jiných vzácných druhů rostlin a živočichů. Rezervace je součástí CHKO Malé Karpaty. Na území rezervace platí 5. stupeň ochrany.\n\n"}
{"id": "1119815", "url": "https://cs.wikipedia.org/wiki?curid=1119815", "title": "Divize A 1989/90", "text": "Divize A 1989/90\n\nV soubojích 25. ročníku fotbalové České divize A 1989/90 se utkalo 16 týmů dvoukolovým systémem podzim - jaro. Tento ročník začal v srpnu 1989 a skončil v červnu 1990.\n\nZ 3. ligy - sk. A 1988/89 sestoupilo do Divize A mužstvo TJ Viktoria Žižkov PSO. Z krajských přeborů ročníku 1988/89 postoupila vítězná mužstva TJ ZVVZ Milevsko z Jihočeského krajského přeboru a TJ Škoda Plzeň junioři ze Západočeského krajského přeboru. Také sem bylo přeřazeno mužstvo TJ Tatra Smíchov a TJ Montáže Praha z Divize B.\n\nPoznámky:\n"}
{"id": "1119817", "url": "https://cs.wikipedia.org/wiki?curid=1119817", "title": "Pohanská", "text": "Pohanská\n\nPohanská je národní přírodní rezervace v pohoří Malé Karpaty v podcelku Pezinské Karpaty v části Plavecké předhůří severovýchodně od obce Plaveckého Podhradí.\n\nNachází se v katastrálním území obce Plavecké Podhradie, okres Malacky v Bratislavském kraji. Vyhlášená byla v roce 1980 na rozloze 128,93 ha, bez ochranného pásma.\n\nPředmětem ochrany jsou suchomilné a teplomilné rostlinné a živočišné společenství na vápencích, krasové jevy a významné archeologické naleziště na vědeckovýzkumné, naučné a kulturně-výchovné cíle. Rezervace je součástí CHKO Malé Karpaty. Na území rezervace platí 5. stupeň ochrany.\n\n"}
{"id": "1119818", "url": "https://cs.wikipedia.org/wiki?curid=1119818", "title": "Roštún", "text": "Roštún\n\nRoštún je národní přírodní rezervace v pohoří Malé Karpaty v podcelku Pezinské Karpaty v části Bukovská brázda jižně od obce Plavecké Podhradie.\n\nNachází se v katastrálním území obcí Plavecké Podhradie a Sološnica, okres Malacky v Bratislavském kraji. Vyhlášená byla v roce 1953 (s novelizaci z 1988) na rozloze 333,31 ha, bez ochranného pásma.\n\nPředmětem ochrany jsou krasové jevy a zachovalá lesní společenstva Malých Karpat s chráněnými druhy organismů. Rezervace je součástí CHKO Malé Karpaty. Na území rezervace platí 5. stupeň ochrany.\n\n"}
{"id": "1119819", "url": "https://cs.wikipedia.org/wiki?curid=1119819", "title": "Christoffer Remmer", "text": "Christoffer Remmer\n\nChristoffer Remmer (* 16. ledna 1993, Hvidovre, Dánsko) je dánský fotbalový obránce a bývalý mládežnický reprezentant, který hraje v klubu FC Kodaň.\n\nV Dánsku hrál nejprve za tým Hvidovre IF. V profesionální kopané debutoval 4. 8. 2012 v dresu FC Kodaň.\n\nChristoffer Remmer nastupoval za dánské mládežnické reprezentační od kategorie U16. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\n"}
{"id": "1119820", "url": "https://cs.wikipedia.org/wiki?curid=1119820", "title": "Wimbledon 2015 – čtyřhra juniorek", "text": "Wimbledon 2015 – čtyřhra juniorek\n\nDo soutěže čtyřhry juniorek na londýnském Wimbledonu 2015 nastoupilo třicet dva dvojic. Obhájcem titulu byl indonésko-čínský pár Tami Grendeové a Jie Čchiou-jü, jehož členky do soutěže nezasáhly.\n\nJuniorku čtyřhry vyhrála třetí nasazená maďarská dvojice složená z 16letých juniorek Dalmy Gálfiové a Fanny Stollárové, které ve finále zdolaly bělorusko-český pár Věra Lapková a Tereza Mihalíková po dvousetovém průběhu 6–3 a 6–2. Obě Maďarky tak získaly premiérový grandslamvý titul. Gálfiová odehrála wimbledonské finále druhý ročník v řadě.\n\n"}
{"id": "1119822", "url": "https://cs.wikipedia.org/wiki?curid=1119822", "title": "Stadion Za Místním nádražím", "text": "Stadion Za Místním nádražím\n\nStadion Za Místním nádražím je fotbalový stadion, který se nachází v moravském Prostějově. Původní hřiště oddílu SK Slavoj Prostějov, následně SK Rolný Prostějov (později TJ OP) je nyní používáno pro fotbalové zápasy klubů 1. SK Prostějov a Hané Prostějov. Kapacita stadionu je 3 500 diváků.\n\nStadion se nachází na severním okraji Prostějova, leží v těsné blízkosti vlakové stanice Prostějov - Místní nádraží. Tribuny stadionu se nachází na třech stranách. Hlavní tribuna je krytá a má své místo na západní straně. Naproti hlavní tribuny je větší, také krytá tribuna, která se nachází po celé délce východní části hřiště. Byla vybudována v roce 2012. Za severní brankou je potom sektor pro fanoušky hostů s místy k stání a další oddělená část tribuny s místy k sezení. Tato mista jsou nekrytá a byla vystavěna v souvislosti s postupem do FNL v roce 2016. \nVe stejném roce došlo k rekonstrukci oplocení areálu. Současná divácká kapacita činí 3500 míst.\n\n"}
{"id": "1119823", "url": "https://cs.wikipedia.org/wiki?curid=1119823", "title": "Záruby (národní přírodní rezervace)", "text": "Záruby (národní přírodní rezervace)\n\nZáruby jsou národní přírodní rezervace na Slovensku, která zahrnuje stejnojmenný vrch, nejvyšší v Malých Karpatech. Nachází se v katastrálním území obcí Smolenice a Buková v okrese Trnava.\n\nOd 1. května 1984 chráněna vrcholová část Malých Karpat s nejvyšším vrchem pohoří Záruby, Čelom, Ostrým kamenem a Veterlínom. Geologický podklad tvoří triasové vápence a dolomity.\n\nPředmětem ochrany je reprezentativní ukázka vegetační stupňovitosti a pestrosti vegetace Malých Karpat. Bohatý výskyt vzácných a chráněných druhů rostlin a živočichů. V západní hřebenové části chráněného území je zřícenina středověkého hradu Ostrý Kameň.\n\n\n"}
{"id": "1119824", "url": "https://cs.wikipedia.org/wiki?curid=1119824", "title": "Ryta Turavová", "text": "Ryta Turavová\n\nRyta Turavová (* 28. prosince 1980 Vitebsk) je běloruská atletka, která se věnuje sportovní chůzi.\n\nJejí hlavní disciplínou je chůze na 20 km. V roce 2004 skončila v olympijském závodě čtvrtá. V následující sezóně vybojovala v závodě na 20 kilometrů chůze stříbrnou medaili na světovém šampionátu v Helsinkách. Největším úspěchem pro ni byl titul mistryně světa v této disciplíně na mistrovství Evropy v roce 2006.\n\n\n"}
{"id": "1119826", "url": "https://cs.wikipedia.org/wiki?curid=1119826", "title": "Wimbledon 2015 – čtyřhra juniorů", "text": "Wimbledon 2015 – čtyřhra juniorů\n\nDo soutěže čtyřhry juniorů na londýnském Wimbledonu 2015 nastoupilo třicet dva dvojic. Obhájcem titulu byl brazilský pár Orlando Luz a Marcelo Zormann, jehož členové se rozhodli startovat na paralelně probíhajících Panamerických hrách 2015.\n\nJuniorku čtyřhry vyhrála osmá nasazená vietnamsko-indická dvojice složená z 18letého Lý Hoàng Nam a 17letého Sumita Nagala, kteří ve finále zdolali americko-japonské turnajové čtyřky Reillyho Opelku a Akiru Santillana ve dvou setech 7–6 a 6–4. Lý Hoàng Nam se stal prvním vietnamským tenistou v historii, jenž zvítězil v jakékoli soutěži Grand Slamu.\n\n"}
{"id": "1119829", "url": "https://cs.wikipedia.org/wiki?curid=1119829", "title": "Hajdúchy", "text": "Hajdúchy\n\nHajdúchy jsou národní přírodní rezervace v pohoří Malé Karpaty v podcelku Pezinské Karpaty v části Homoľské Karpaty přibližně 3.5 km severozápadně od hradu Červený Kameň.\n\nNachází se v katastrálním území obce Častá, okres Pezinok v Bratislavskémo kraji. Vyhlášená byla v roce 1981 na rozloze 56,11 ha, bez ochranného pásma.\nPředmětem ochrany jsou zachovalá lesní společenstva 4. vegetačního stupně s velmi dobrým předpokladem autoregulace skupin lesních typů na magmatitech. Rezervace je součástí CHKO Malé Karpaty. Na území rezervace platí 5. stupeň ochrany.\n\n\n"}
{"id": "1119830", "url": "https://cs.wikipedia.org/wiki?curid=1119830", "title": "Občina Rače-Fram", "text": "Občina Rače-Fram\n\nObčina Rače-Fram (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 14 sídel, její rozloha je 51,2 km² a k 1. lednu 2017 zde žilo 7 150 obyvatel. Správním střediskem občiny je vesnice Rače.\n\nObčinu protíná severo-jižním směrem dálnice A1 vedoucí z Mariboru do Lublaně. Stejným směrem také prochází železniční trať. Nadmořská výška území se pozvolna zvedná od východu (248 m) směrem na západ až 923 m.\n\nObčina se dělí na sídla: Brezula, Fram, Ješenca, Kopivnik, Loka pri Framu, Morje, Planica, Podova, Požeg, Rače, Ranče, Spodnja Gorica, Šestdobe, Zgornja Gorica.\n\nSousedními občinami jsou: Hoče-Slivnica na severu, Starše na východě, Kidričevo na jihu a Slovenska Bistrica na jihozápadě.\n\n\n"}
{"id": "1119832", "url": "https://cs.wikipedia.org/wiki?curid=1119832", "title": "Palla (příjmení)", "text": "Palla (příjmení)\n\nPalla je české příjmení.\n\n"}
{"id": "1119855", "url": "https://cs.wikipedia.org/wiki?curid=1119855", "title": "Alberto García", "text": "Alberto García\n\nAlberto García (* 22. února 1971) je bývalý španělský atlet, běžec, který se věnoval středním a dlouhým tratím.\n\nJeho prvním úspěchem na mezinárodních soutěžích byla bronzová medaile v běhu na 3000 metrů na halovém mistrovství Evropy v roce 1998. Rovněž bronzovou medaili vybojoval na stejné trati na světovém halovém šampionátu v roce 2001. Nejúspěšnější se pro něj stala sezóna 2002 – nejprve se ve Vídni stal halovým mistrem Evropy v běhu na 3000 metrů, v srpnu pak získal v Mnichově titul mistra Evropy v běhu na 5000 metrů. Poslední medailí ze světových soutěží se pro něj stalo stříbro z běhu na 3000 metrů na halovém mistrovství světa v roce 2003. V červnu téhož roku byl na dva roky diskvalifikován kvůli použití dopingu. Po odpykání dvouletého zákazu startů se vrátil na závodní dráhu, větších úspěchů však už nedosáhl.\n\n"}
{"id": "1119857", "url": "https://cs.wikipedia.org/wiki?curid=1119857", "title": "Divize A 1990/91", "text": "Divize A 1990/91\n\nV soubojích 26. ročníku fotbalové České divize A 1990/91 se utkalo 16 týmů dvoukolovým systémem podzim - jaro. Tento ročník začal v srpnu 1990 a skončil v červnu 1991.\n\nZ 3. ligy - sk. A 1989/90 sestoupilo do Divize A mužstvo VTJ Tachov. Z krajských přeborů ročníku 1989/90 postoupila vítězná mužstva TJ Spartak Písek z Jihočeského krajského přeboru a TJ UD Tachov ze Západočeského krajského přeboru. Také sem bylo přeřazeno mužstvo SSK Motorlet Praha a TJ Baník Sokolov z Divize B.\n\nPoznámky:\n"}
{"id": "1119865", "url": "https://cs.wikipedia.org/wiki?curid=1119865", "title": "Divize C 1991/92", "text": "Divize C 1991/92\n\nV soubojích 27. ročníku České divize C 1991/92 se utkalo 16 týmů dvoukolovým systémem podzim - jaro. Tento ročník začal v srpnu 1991 a skončil v červnu 1992.\n\nZ 3. ligy 1990/91 sestoupilo do Divize C mužstvo TJ Bohemians ČKD Praha „B“. Z krajských přeborů postoupila vítězná mužstva ročníku 1990/91: SK Sparta Kolín ze Středočeského přeboru, VTJ Rapid Liberec z Severočeského přeboru a TJ Karosa Vysoké Mýto z Východočeského přeboru.\n\n\nPoznámky:\n"}
{"id": "1119870", "url": "https://cs.wikipedia.org/wiki?curid=1119870", "title": "Matematický model", "text": "Matematický model\n\nMatematický model je abstraktní model používající matematický zápis k popisu chování soustavy (systému). Matematické modely se používají zejména v přírodních vědách a inženýrských disciplínách (jako jsou fyzika, biologie a elektrotechnika), ale i v sociálních vědách (jako jsou ekonomie, sociologie a politologie); nejčastěji využívají matematické modely fyzici, inženýři, informatici a ekonomové.\n\nMatematické modely můžeme klasifikovat několika způsoby, z nichž některé jsou:\n"}
{"id": "1119871", "url": "https://cs.wikipedia.org/wiki?curid=1119871", "title": "EFeM", "text": "EFeM\n\neFeM je česká hudební kapela tvořená autorskou dvojicí – Filip Sázavský a Martin Chobot.\n\nFilip Sázavský a Martin Chobot jsou přátelé od dětství. Žijí v Praze, věnují se hudbě od mládí. Martin Chobot působí jako kytarista v kapele Ewy Farné. Tvorba kapely eFeM vychází z folku a klasické písničkářské tvorby. Texty jsou v češtině a hudbu komponují na základě popu, rocku a folku. Na hudební scénu dvojice vstoupila prvním singlem s názvem \"Zmatená generace\" (2014). 27. ledna 2015 pokřtili na Občanské plovárně v Praze debutové album s názvem Kolem nás.\n\n\n\n"}
{"id": "1119874", "url": "https://cs.wikipedia.org/wiki?curid=1119874", "title": "Divize C 1990/91", "text": "Divize C 1990/91\n\nV soubojích 26. ročníku České divize C 1990/91 se utkalo 16 týmů dvoukolovým systémem podzim - jaro. Tento ročník začal v srpnu 1990 a skončil v červnu 1991.\n\nZ 3. ligy 1989/90 nesestoupilo do Divize C žádné mužstvo. Z krajských přeborů postoupila vítězná mužstva ročníku 1989/90: SK Český Brod ze Středočeského přeboru a TJ VCHZ Pardubice \"B\" z Východočeského přeboru.Také sem bylo přeřazeno mužstvo SKP Spartak Hradec Králové \"B\" z Divize D\n\nPoznámky:\n"}
{"id": "1119878", "url": "https://cs.wikipedia.org/wiki?curid=1119878", "title": "Divize C 1989/90", "text": "Divize C 1989/90\n\nV soubojích 25. ročníku České divize C 1989/90 se utkalo 16 týmů dvoukolovým systémem podzim–jaro. Tento ročník začal v srpnu 1989 a skončil v červnu 1990.\n\nZ 2. ligy – sk. A 1988/89 sestoupilo do Divize C mužstvo TJ Uhelné sklady Praha. Z krajských přeborů ročníku 1988/89 postoupilo vítězné mužstvo TJ Lokomotiva Trutnov z Východočeského krajského přeboru a TJ Aritma Praha z Pražského přeboru. Také sem byla přeřazena mužstva TJ Slovan Varnsdorf a TJ Sparta ČKD Praha junioři z Divize B.\n\nPoznámky:\n\n"}
{"id": "1119880", "url": "https://cs.wikipedia.org/wiki?curid=1119880", "title": "Pupečník obecný", "text": "Pupečník obecný\n\nPupečník obecný (\"Hydrocotyle vulgaris\") je vlhkomilná, vytrvalá, hemikryptofytická rostlina. Tento původní druh české flory je jediným druhem rodu pupečník který v České republice roste.\n\nJe rozšířen převážně v západní Evropě s výraznou atlantskou až subatlantskou tendencí, která okrajově zasahuje do Evropy střední. Jeho východní hranice prochází Estonském, Polskem a Slovenskem, izolované nálezy jsou hlášeny z oblasti Kavkazu, Íránu a severní Afriky.\n\nV Čechách se tento druh nejčastěji objevuje na Českolipsku, ve východním Polabí a na Třeboňsku, ve všech lokalitách je vzácný. Na Moravě je jeho výskyt pravděpodobně již historií.\n\nRoste na zaplavovaných územích, na vlhkých až bažinatých stanovištích. Bývají to hlavně mokřady, rákosiny, rašelinné louky, příkopy se stojatou vodou i břehy rybníků a jezer. Požaduje vysokou hladinu spodní vody, neškodí mu občasné zaplavení vodou. Vyskytuje se od nížin až do podhůří na kyselých půdách s malým obsahem živin, preferuje stanoviště s minimální konkurenci okolních rostlin.\n\nZ asi 1 mm silného, rozvětveného oddenku vyrůstají plazivé, niťovité lodyhy až 60 cm dlouhé, které v uzlinách koření. Lodyhy jsou porostlé listy na vztyčených řapících až 15 cm dlouhých. Listy jsou štítovité, řapíky přirůstají ke středu spodní strany čepelí které jsou téměř okrouhlé a hrubě vroubkované. Čepele jsou uprostřed konkávní, mají šest až deset žil a mívají v průměru 2 až 4 cm (1,1 × širší než delší).\n\nZ úžlabí listů (z lodyžních uzlin) vyrůstají směrem vzhůru asi 8 cm dlouhá květenství (kratší než řapíky), obvykle jsou skrytá pod listy. Na vřetenu květenství je v jednom až třech přeslenech po několika oboupohlavných, krátce stopkatých aktinomorfních květech, velkých asi 2 mm v průměru. Mají nezřetelný kalich, pět korunních, bílých nebo světle růžových lístků a pět drobných tyčinek nesoucích prašníky, ty se nacházejí v blízkosti blizen. Ploidie druhu 2n = 96.\n\nBylina kvetou od června do srpna, květy se opylují pravděpodobně autogamně. Plody vyrůstají na krátkých stopkách, jsou to silně zploštělé dvounažky elipsovitého tvaru (širší než delší), asi 2 mm velké a hrubě bradavčité. Semena (nažky) jsou schopná vyklíčit i za více než pět let.\n\nRostliny mají malý ekonomický význam, někdy se vysazují jako ozdobné vodní rostliny v okrasných jezírkách nebo akváriích. Obsahují obdobně jako ostatní druhy pupečníku látku vellarin, která v malém množství působí jako stimulans a ve větším způsobuje bolesti hlavy, závratě, otupělost a vnitřní krvácení.\n\nPupečník obecný vyrůstá na stále menších počtech stanovišť. Na podporu jeho záchrany je v „Červeném seznamu cévnatých rostlin ČR“ i ve „Vyhlášce MŽP ČR č. 395/1992 Sb.“ zařazen mezi ohrožené druhy (C3),  (§3).\n\n\n \n"}
{"id": "1119892", "url": "https://cs.wikipedia.org/wiki?curid=1119892", "title": "Wimbledon 2015 – dvouhra juniorů", "text": "Wimbledon 2015 – dvouhra juniorů\n\nDo soutěže dvouhry juniorů na londýnském Wimbledonu 2015 nastoupilo šedesát čtyři tenistů. Obhájcem titulu byl americký tenista Noah Rubin, který se rozhodl turnaje nezúčastnit.\n\nJuniorskou soutěž vyhrál 17letý nenasazený Američan Noah Rubin, který ve finále porazil švédskou turnajovou dvanáctku Mikaela Ymera, startujícího na divokou kartu, po setech 7–6 a 6–4. Do kombinovaného juniorského žebříčku si připsal 375 bodů a získal premiérový grandslamovou trofej.\n\nReilly Opelka si zahrál také finále deblové soutěže, z níž odešel poražen.\n"}
{"id": "1119894", "url": "https://cs.wikipedia.org/wiki?curid=1119894", "title": "Lékařství ve starověkém Egyptě", "text": "Lékařství ve starověkém Egyptě\n\nLékařství ve starověkém Egyptě bylo na svou dobu velmi pokročilé, nejdůležitější informace o něm čerpáme ze 13 lékařských papyrů. Tehdejší egyptští rolníci trpěli podobnými nemocemi jako ti dnešní, při jejich léčbě se využívalo velké množství rozmanitých farmak. Egyptští chirurgové používali kauterizaci, kvalitní dlahy, lněná obinadla a tampóny. Staří Egypťané sice věřili v nadpřirozené síly a při léčbě někdy používali magii, ale jejich lékařství bylo zároveň racionální. I když měli dost zjednodušenou představu o lidské anatomii – např. za centrum myšlení považovali srdce, podařilo se jim vytvořit první ucelený medicínský systém v historii lidstva.\n\nO kvalitách egyptského lékařství se s uznáním zmiňuje již v Odysseji Homér, dále řecký historik Hérodotos a jiní antičtí vzdělanci. Informace o egyptské medicíně se získávaly také z archeologických nálezů. Nejdůležitějším zdrojem o lékařství ve starém Egyptě je ale 13 papyrů – svitků vyrobených ze šáchoru papírodárného. Zejména se jedná o papyrus Edwina Smithe a Ebersův papyrus. Ebersův papyrus, opis z počátku Nové říše (podle jiného zdroje až ze Staré říše), je asi 20 metrů dlouhý a jedná se o jakousi příručku praktického lékaře. Nemoci zde ještě nebyly přesně klasifikovány, svitek obsahuje pouze jejich symptomy a v některých případech syndromy. Smithův papyrus, necelých 5 metrů dlouhý, se věnuje chirurgii a je opět považován za kopii textu z Nové říše. Přístup jeho autora vykazuje některé rysy vědeckého uvažování, pouze v jediném případě je doporučeno použití magie. Mezi další lékařské papyry patří Kahunský, Hearstův, Berlínský 3038, papyrus Carlsberg VIII, papyrus Chestera Beattyho IV a papyry z Ramessea.\n\nStarověcí Egypťané se domnívali, že nejdůležitějším tělesným orgánem je srdce, které mělo řídit lidské myšlení, pocity i charakter. Mozek považovali pouze za zdroj určitých tekutin – slz, nosního sekretu, slin atd. Člověk měl být podle tehdejších představ protkán sítí trubic – tzv. \"metu\", stejně tak jako Egyptem křižoval systém kanálů. Přitom staří Egypťané nedělali rozdíly mezi cévami, nervy, svaly a jinými částmi lidského těla. Neznali krevní oběh a vlastně ani důležitost krve samotné. Domnívali se, že jde o jakousi nečistotu, která způsobuje nemoc. Aby člověk mohl být podle egyptských lékařů zdravý, musel mít průchodný systém trubic \"metu\". To se v případě potřeby řešilo např. podáváním projímadel či vypouštěním hnisu z ran.\n\nVe starém Egyptě byli tři kategorie léčících odborníků: klasičtí lékaři neboli \"sevenu\" (případně \"sunu\"), kněží bohyně Sachmet – \"uab\" a kouzelníci. Názory na rozdíly mezi \"sevenu\" a kněze Sachmet se různí. Podle některých pracovali kněží jako chirurgové, podle lékaře Bruna Haliouy je často „charakterizoval jejich kněžský stav“ a cituje také egyptologa Gastona Masperu podle něhož: „\"uab\" Sachmet je kterýkoli kněz, alchymista, jenž při přípravě nadpřirozených receptů nechává pracovat svou inspiraci, kterou získal od božské paní“. Někteří lékaři používali jak titul lékaře, tak kněze. \n\nPodle Hérodota vykonávali ve starověkém Egyptě praxi specialisté v jednotlivých odbornostech, ovšem zda to tak jednoznačně bylo, na tom se badatelé neshodnou. Je ovšem dokázána existence např. některých zubních a očních lékařů.\nMedicína ve starém Egyptě byla hierarchicky organizována. Nejníže stáli praktičtí lékaři, nad nimi byli vrchní lékaři a nejvýše postavený byl hlavní lékař nebo také „hlava lékařů“, který byl většinou osobním lékařem faraona. Mezi povinnosti lékařů patřil dohled nad dodržováním hygieny u veřejných prací a vojska, kontrolovali také pohřby.\n\nStudenti medicíny se vzdělávali v tzv. domech života, které byly jakýmisi knihovnami a písárnami při nejvýznamnějších chrámech. Dá se říci, že tyto domy fungovaly zhruba jako tehdejší „kulturní centra“. Adepti medicíny zde studovali lékařské texty, pravděpodobně se je učili i znát zpaměti. Podle některých badatelů se medicínské vědomosti předávaly i v rámci rodiny z generace na generaci.\nStaří Egypťané věřili, že nemoci mohou být způsobeny nadpřirozenými silami. Snažili se proto žít podle pokynů bohů – např. Sachmet a Selket, různých duchů a také mrtvých předků. Součástí léčby byly modlitby, zaříkávání i jiné rituály. Tehdejší seznam nemocí víceméně odpovídal zdravotním problémům dnešního egyptského zemědělce. Výjimkou jsou nemoci, které se v důsledku klimatických změn dnes vyskytují více na jihu, např. spavá nemoc, tropická malárie nebo filarióza. Egyptskou populaci ničila často se vyskytující tuberkulóza, naopak se vůbec nevyskytovala syfilis a mnoho dnešních virových nákaz. Lepra se do Egypta dostala až za vlády Ptolemaiovců. U mumií byla také zjištěna arterioskleróza a 70 zhoubných nádorů, spolu s nimi i nádory nezhoubné.\n\nJenom v Ebersově papyru je podle Roye Portera uvedeno 700 léků a 800 předpisů na jejich přípravu. Podle knihy Milady Říhové a kolektivu autorů z dochovaných receptů známe 200 léků pouze rostlinného původu. Kromě rostlin užívali Egypťané i léky z nerostů a živočichů. Velmi široké využití měly v egyptském lékařství např. máta, anýz, pistácie, šafrán, sezam, tamaryšek, terpentýnová silice a protizánětlivě působící cibule. Extrakt z Pelyňku pravého se aplikoval při trávicích problémech, listy senny jako projímadlo. Poranění a záněty léčili tehdejší lékaři např. listy a klovatinou akácie, odvarem z vrby či myrhou. Jako tišící prostředky využívali Egypťané mák, pivo a víno, své hostiny si zpestřovali i květy lotosu (Nymphea caerulea), který obsahuje narkotika. Léky ze zvířecí říše obsahovaly nejenom maso, tuk, krev, mléko, ale také žluč, moč a stolici. Např. růst vlasů měl zlepšovat prášek z rozdrcené ještěrky nebo mast z hrošího, lvího, krokodýlího, husího, hadího a kozorožího sádla. Léky z minerálů se připravovaly z kuchyňské soli, natronu, sirníku olovnatého, okru, uhličitanu mědnatého (na nemoci oka) nebo amoniak (na záněty).\n\nVzhledem k nízké úrovni znalostí neprováděli Egypťané s velkou pravděpodobností rozsáhlé chirurgické zákroky uvnitř těla. Léčili ale povrchová zranění, vymknutí, zlomeniny, prováděli také trepanace či otevírali místa, kde se objevil hnis. U jedné mumie starší ženy byla nalezena používaná náhrada amputovaného palce u nohy. Krvácení se zastavovalo kauterizací – přiložením rozžhaveného kovu či dřeva. V mnoha případech byly před operací rozžhaveny i chirurgické nástroje, tímto postupem egyptští lékaři nevědomky ničili choroboplodné látky. Obinadla a tampóny (k zastavení krvácení z nosu, nebo ucha) se vyráběly z lnu. U zlomenin je dokázáno používání dlah, a to buď ze dřeva či z vrstev plátna chráněného sádrou nebo lepidlem. Na rány nejdříve staří Egypťané přikládali maso z čerstvě zabitého zvířete, po uplynutí jednoho dne je odstranili a začali ránu čistit směsí oleje a medu. Trepanací většinou lékaři chirurgicky řešili zlomeninu lební klenby.\n\nKvality staroegyptského lékařství byly ve své době srovnatelné pouze s lékařstvím v Mezopotámii. Egyptským lékařům se povedlo vytvořit první ucelený medicínský systém v historii lidstva, který ovlivnil medicínu řeckou a později i římskou. Zřejmé je to v Hippokratových knihách, kde jsou pasáže podobné textům z egyptských lékařských papyrů. Někteří antičtí lékaři také odjížděli do Egypta studovat. I přesto, že tamější lékaři používali při léčení magii, tak dnešní odborníci na starověký Egypt hodnotí velice pozitivně jejich racionální uvažování, získané systematickým sbíráním zkušeností.\n\n"}
{"id": "1119896", "url": "https://cs.wikipedia.org/wiki?curid=1119896", "title": "Heinrich Reschauer", "text": "Heinrich Reschauer\n\nHeinrich Reschauer (3. října 1838 Vídeň – 1. září 1888 Neulengbach) byl rakouský novinář a politik německé národnosti, v 2. polovině 19. století poslanec Říšské rady.\n\nProfesí byl vydavatelem novin ve Vídni.\n\nPocházel z vídeňské maloměšťanské rodiny, která v důsledku revoluce roku 1848 přišla o svůj majetek. Předčasně musel ukončit studia a vyučil se knihkupcem. Začal se literárně a novinářsky angažovat. V roce 1861 zveřejnil spis \"Die Aufgaben Deutschösterreichs nach dem 26. Februar 1861\" a sblížil se s publicistou Franzem Schuselkou, který ho přivedl do redakce listu \"Wanderer\". Brzy poté se Reschauer stal vídeňským dopisovatelem, následně šéfredaktorem listu \"Volksstimme\" ve Štýrském Hradci. Krátce se vrátil do listu \"Wanderer\" a v roce 1863 převzal místní redakci novin \"Morgenpost\". V roce 1867 spoluzakládal s Heinrichem Pollakem a Moritzem Szepsem noviny \"Neues Wiener Tagblatt\". Od roku 1872 působil v redakci vídeňských \"Deutsche Zeitung\". V období let 1875–1886 byl jejich šéfredaktorem a vydavatelem. Psal i historická pojednání, nejznámější byl spis o revoluci roku 1848 ve Vídni.\n\nByl politicky aktivní. V letech 1873–1878 zasedal ve vídeňské obecní radě. Orientován byl jako německý liberál (tzv. Ústavní strana). Hájil a rozvíjel liberální myšlenky mezi živnostenskými vrstvami.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1879 za městskou kurii v Čechách, obvod Falknov, Loket atd. Rezignaci oznámil dopisem 7. května 1884. 4. prosince 1884 opětovně složil slib za týž obvod. Uvádí se jako ústavověrný poslanec. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Ve volebním období 1879–1885 se uváděl jako Heinrich Reschauer, spisovatel, bytem Vídeň.\n\nZemřel bez většího majetku v září 1888 na svém letním sídle. Zanechal po sobě manželku a pět dětí.\n"}
{"id": "1119897", "url": "https://cs.wikipedia.org/wiki?curid=1119897", "title": "Wimbledon 2015 – mužská čtyřhra legend", "text": "Wimbledon 2015 – mužská čtyřhra legend\n\nMužská čtyřhra legend na londýnském grandslamu ve Wimbledon 2015 byla hrána v rámci dvou čtyřčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nDvojnásobným obhájcem titulu byl švédsko-australský pár Thomas Enqvist a Mark Philippoussis, jehož členové nestartovali společně. Philippoussis se turnaje nezúčastnil. Spoluhráčem Enqvista se stal britský hráč Jamie Delgado, s nímž nepostoupil ze základní skupiny.\n\nTitul vybojovala chorvatslá dvojice Goran Ivanišević a Ivan Ljubičić, jejíž členové ve finále zdolali jihoafricko-francouzský pár Wayne Ferreira a Sebastian Grosjean . Po rovnocenném rozdělení úvodních dvou sad 6–3 a 1–6, rozhodl o vítězích až supertiebreak poměrem míčů [10–5].\n"}
{"id": "1119898", "url": "https://cs.wikipedia.org/wiki?curid=1119898", "title": "Wimbledon 2015 – ženská čtyřhra legend", "text": "Wimbledon 2015 – ženská čtyřhra legend\n\nŽenská čtyřhra legend na londýnském grandslamu ve Wimbledon 2015 byla hrána v rámci dvou čtyřčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byl česko-rakouský pár Jana Novotná a Barbara Schettová, který nepostoupil ze základní skupiny.\n\nSoutěž vyhrála bulharsko-australská dvojice Magdalena Malejevová a Rennae Stubbsová, když ve finále přehrála americko-tuniský pár Martina Navrátilová a Selima Sfarová. Po rovnocenném rozdělení úvodních dvou sad 3–6 a 7–5, rozhodl o vítězkách až supertiebreak poměrem míčů [10–8]. Navrátilová se Sfarovou tak odešly z finále poraženy druhý ročník v řadě.\n"}
{"id": "1119899", "url": "https://cs.wikipedia.org/wiki?curid=1119899", "title": "Meschetský hřbet", "text": "Meschetský hřbet\n\nMeschetský hřbet, též Adžarsko-imeretský hřbet (, též ) je pohoří v Malém Kavkazu v Gruzii. Táhne se západovýchodním směru v délce 150 km od pobřeží Černého moře v Adžárie na západě až po Bordžomskou soutěsku na řece Kuře na východě, odkud pokračuje ve východním směru jako Trialetský hřbet. Jeho šířka dosahuje 45 km.\n\nNa jihu je řekou Adžarisckali a sedlem Goderdzi oddělen od Arsiánského hřbetu.\n\nVyznačuje se vysokým stupněm srážek, kolem 4500 mm/rok.\n\nNejvyšším vrcholem s nadmořskou výškou 2 850 m je Mepisckaro () na souřadnicích .\n\n"}
{"id": "1119900", "url": "https://cs.wikipedia.org/wiki?curid=1119900", "title": "R5 (hudební skupina)", "text": "R5 (hudební skupina)\n\nR5 je americká pop-rocková skupina, vytvořená v Los Angeles v Kalifornii v roce 2009. Členové jsou Ross Lynch, Riker Lynch, Rocky Lynch, Rydel Lynch a Ellington Ratliff. V březnu 2010 vydali EP \"Ready Set Rock\". Druhé EP \"Loud\" bylo vydáno 19. února 2013. Hlavní singl \"Loud\" se později objevil na jejich prvním albu \"Louder\" , které bylo vydáno 24. září 2013. Druhý singl \"Pass Me By\" měl premiéru na Radio Disney 16. srpna a hudební video mělo premiéru na stanici Disney Channel. Třetí singl \"(I Can't) Forget About You\" mělo premiéru 25. prosince 2013 a dostal se na 47. místo žebříčku Billboard Digitální popové písničky. Čtvrtý singl \"One Last Dance\" měl premiéru 29. května 2014.\n\nTřetí EP \"Heart Made Up on You\" bylo vydáno v červenci 2014. V listopadu vydali první singl \"Smile\". V únoru 2015 vydali song \"Let's Not Be Alone Tonight\". 6. dubna 2015 skupina oznámila, že jejich druhé studiové album \"Sometime Last Night\" bude vydáno 10. července 2015. 1. června 2015 vydali třetí singl \"All Night\".\n\nR5 je vytvořeno ze skupiny sourozenců, kteří vyrostli v Littleton v Coloradu: Riker Lynch, Rocky Lynch, Ross Lynch a Rydel Lynch a z jejich kamaráda Ellington Ratliffa z Wisconsinu. Když Lynchova rodina žila v Colarádu, tak navštěvovali uměleckou školu a za vystoupení pro rodinu u nich doma si účtovali jeden dolar. V roce 2008 se Riker v 16 letech rozhodl přestěhovat za hereckou kariérou do Los Angeles. Celá rodina se s ním přestěhovala, aby mohli být spolu. Rocky se začal učit hrát na kytaru prostřednictvím Youtube a naučil to Rosse a Rikera.\n\nČtyři z bratrů byli členové tanečního týmu the Rage Boyz Crew v televizní show \"Umíte tančit? v\"roce 2009. Ellington Ratliff se ke skupině připojil a začal hrát na bicí, Rydel se ujala piána/keybordu a vzniklo R5. Začali nahrávat YouTube seriál \"R5 TV\", což jim pomohlo získat fanoušky a dočkali se přes 4 miliony zhlédnutí.\n\n4. září 2010 mělo premiéru hudební video, které sami vytvořili k písničce \"Can't Get Enough of You\". Skupina sama vydala 9. března 2010 EP nazvané \"Ready Set Rock\", které se skládá převážně z písniček napsané Rikerem, Rockym, Rydel a koučem skupiny E-Vegou a Mauli B. EP produkoval E-Vega. Vystupovali po městech v Kalifornii, včetně Orange Country a San Diega.\n\nV dubnu 2012 skupina prostřednicvím jejich internetové stránky prozradila, že podepsala nahrávací smlouvu s Hollywood Records a plánují vyjet na jejich první turné v květnu. EP se umístilo na 3. místě iTunes žebříčku v prvních 24 hodiních od vydání. Písnička \"Loud\" se stala jejich prvním singlem a měla premiéru na Radio Disney 16. srpna 2013. Písnička \"Pass Me By\" byla digitálně vydána 20. srpna 2013 a byla dostupná ke stažení před vydáním jejich debutové alba \"Louder\". Album bylo vydáno 24. září 2013 a vyšplhalo se na 2.místě iTunes žebříčku. 25. prosince 2013 měl premiéru druhý singl z alba \"(I Can't) Forget About You\" a krátce poté byl zveřejněn hudební videoklip.\n\n5. února 2014 se skupina vydala na první část světové turné do Varšavy v Polsku. Skupina se vydala do několika měst po Evropě: Norsko, Švédsko, Dánsko, Německo, Nizozemsko, Belgie, Itálie, Španělsko, Francie, Anglie, Skotsko a Irsko. Skupina vystoupila na velikonční akci pořádanou Bílým domem ve Washingtonu D.C. a na předávání cen Radio Disney Music Awards. V dubnu 2014 vystoupili v populární rádiové show \"On Air with Ryan Seacrest\" a bylo uvěřejněno, že skupina se objeví na Wango Tango hudebním festivalu. 9. června 2014 skupina vydala videoklip k písničce \"Rock That Rock\". Třetí EP nazvané \"Heart Made Up on You\" bylo vydáno 22. července 2014 a skládalo se z písniček \"Heart Made Up On You,\" \"Things Are Looking Up,\" \"Easy Love,\" a \"Stay With Me\".\n\nR5 oznámilo vydání druhého studiového alba na rok 2015. V listopadu vydali první singl z alba \"Smile\", se kterým vystoupili na před-show American Music Awards. \"Let's Not Be Alone Tonight\" je druhým singlem z alba, který byl vydán 13. února 2015. V červnu vystoupili v show Jimmyho Kimmela.\n\n6. dubna 2015 zveřejnili první část turné, které bude sloužit jako promo k druhému studiovému albu \"Sometime Last Night\". Turné skončí 15. března 2016 v Tulsa v Brady Theater. 29. září 2015 skupina vystoupila v Praze v Lucerna Music Bar. \nV roce 2017 vydali další album s názvem New Addictions. A v rámci turné byla kapela znovu v Praze, ale tentokrát v Roxy club. V květnu roku 2018 fanoušci poznali, že něco není v pořádku. Měli pravdu. R5 totiž oznámili pauzu. Rydel se věnuje módě a Riker má svou vlastní Talk show. Dále pokračují jen Ross a Rocky, kteří odstartovali vlastní projekt The Driver Era (Driveři). A už vydali svůj singel s názvem \"Preacher Man\".\n\nRoss Shor Lynch se narodil 29. prosince 1995 v Littletonu v Coloradu. Hraje na piáno, bicí a kytaru. V roce 2011 se začal objevovat v hlavní roli Austina v seriálu \"Austin a Ally\" na Disney Channel. Na začátku 2012 začal pracovat na Disney originálním filmu \"Film mých snů\". V roce 2015 mělo premiéru filmové pokračování \"Film mých snů 2\".\n\nRiker Anthony Lynch se narodil 8. listopadu 1991 v Littletonu v Coloradu. Objevil se v seriálu \"Glee\"\",\" jako.student Daltonské akademie Jeff. V roce 2011 také vyjel s obsazením seriálu na turné \"Glee Live! In Concert\", které probíhalo od května do července 2011 po Spojených státech, Kanadě, Anglii a Irsku. V roce 2015 se zúčastnil taneční soutěže \"Dancing with the Stars,\" ve které skončil na druhém místě.\n\nRocky Mark Lynch se narodil 1. listopadu 1994 v Littletonu v Coloradu. Je kytaristou skupiny. Sám sen naučil hrát na kytaru a poté to naučil své bratry. Objevil se v seriálu \"Weddign Band\" jako Justa Crush v roce 2013.\n\nRydel Mary Lynch se narodila 9. srpna 1993 v Littletonu v Coloradu. První roli si zahrála ve film\"u Sunday School Musical\" v roce 2008\".\" Ve filmu \"School Gyris\" se objevila po boku svého bratra Rikera. Zahrála si v pilotní epizodě seriálu \"Bunheads.\"\n\nEllington Ratliff se narodil 14. dubna 1993 ve Wisconsinu. S Rikerem Lynchem a jeho rodinou se seznámil v tanečním studiu v Kalfiornii. V roce 2001 se objevil ve filmu \"All You Need\". Objevil se v epizodě seriálu \"Eastwick\" a v Nickelodeon seriálu \"V jako Victoria.\"\n\n\n"}
{"id": "1119901", "url": "https://cs.wikipedia.org/wiki?curid=1119901", "title": "Šimon Voseček", "text": "Šimon Voseček\n\nŠimon Voseček (* 13. dubna 1978 Praha) je rakousko-český hudební skladatel žijící ve Vídni.\n\nŠimon Voseček studoval balet a tanec u I. Rákosníkové a hru na varhany u I. Kosíkové. Po maturitě na Gymnáziu Jaroslava Seiferta v Praze studoval skladbu na Pražské konzervatoři u Otomara Kvěcha. Od roku 2002 žije ve Vídni, kde studoval na Universität für Musik und darstellende Kunst Wien (Univerzita hudebních a dramatických umění) u Dietmara Schermanna, Ericha Urbannera a Chayi Czernowin).\n\nOd roku 2008 žije jako skladatel na volné noze ve Vídni. Voseček je členem Mezinárodní společnosti pro soudobou hudbu, v letech 2008 - 2014 byl členem jejího představenstva. Do roku 2015 byl členem sdružení \"Platypus\", spoluzaložil \"Ensemble Platypus\". Je rovněž členem divadelního spolku \"schallundrauch agency\", kde pracuje jako skladatel a performer. \n\n\n"}
{"id": "1119902", "url": "https://cs.wikipedia.org/wiki?curid=1119902", "title": "Wimbledon 2015 – seniorská čtyřhra legend", "text": "Wimbledon 2015 – seniorská čtyřhra legend\n\nSeniorská čtyřhra legend na londýnském grandslamu ve Wimbledon 2015 byla hrána v rámci dvou čtyřčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byl francouzský pár Guy Forget a Cédric Pioline, který se opět probojoval do přímého utkání o turnajové vítězství. Ve finále však Francouzi podlehli nizozemské dvojici Jacco Eltingh a Paul Haarhuis po dvousetovém průběhu 4–6 a 4–6.\n"}
{"id": "1119903", "url": "https://cs.wikipedia.org/wiki?curid=1119903", "title": "Wimbledon 2015 – čtyřhra vozíčkářů", "text": "Wimbledon 2015 – čtyřhra vozíčkářů\n\nDvojnásobným obhájcem titulu soutěže čtyřhry vozíčkářů na londýnském grandslamu ve Wimbledonu 2015 byl francouzsko-japonský nejvýše nasazený pár Stéphane Houdet a Šingo Kunieda. Jeho členové však v semifinále podlehli Fernándezovi s Peiferem.\n\nDeblovou soutěž vozíčkářů vyhrála argentinsko-francouzská dvojice Gustavo Fernández a Nicolas Peifer, která ve finále porazila britsko-francouzský pár Gordon Reid a Michael Jeremiasz po třísetovém průběhu 7–5, 5–7 a 6–2.\n\nOba vítězové vybojovali premiérový wimbledonský titul. Do žebříčku okruhu NEC Tour si každý z nich připsal 800 bodů a dvojice si rozdělila prémii 15 000 liber, finalisté pak poloviční částku.\n\n"}
{"id": "1119904", "url": "https://cs.wikipedia.org/wiki?curid=1119904", "title": "Vojtěch Samec", "text": "Vojtěch Samec\n\nVojtěch Samec (1832 Poděbrady – 11. července 1887 Praha) byl rakouský důstojník a český politik, v 2. polovině 19. století poslanec Říšské rady.\n\nPocházel z chudých poměrů, ale vypracoval se v rakouské armádě do nejvyšších důstojnických pozic. Nastoupil do vojenské školy v Jičíně a ve věku osmnácti let byl jmenován poručíkem. Podílel se na tažení rakouské armády v roce 1859 a 1866. V roce 1874 byl povýšen na plukovníka (Oberst) a velel 41. pěchotnímu regimentu. V roce 1878 dosáhl hodnosti generálmajora. Za zásluhy během tažení roku 1866 mu byl udělen Řád železné koruny. Získal i Císařský rakouský řád Leopoldův. Podílel se na operacích rakousko-uherské armády v Bosně. Do roku 1882 sloužil jako brigadýr u 27. pěchotní brigády v Prešpurku. Roku 1883 odešel na vlastní žádost do penze a usadil se v Praze.\n\nAngažoval se pak ve vysoké politice. Působil jako poslanec Říšské rady (celostátního parlamentu Předlitavska), kam usedl v doplňovacích volbách roku 1883 za kurii městskou v Čechách, obvod Litomyšl, Polička, Lanškroun atd. Slib složil 4. prosince 1883. 4. března 1885 byl zbaven mandátu pro slabomyslnost. Ve volebním období 1879–1885 se uvádí jako Adalbert Sametz, generálmajor ve výslužbě, bytem Praha. Patřil mezi české národní poslance. Byl členem mladočeské strany. Na Říšskou radu ho navrhl Český klub, který sdružoval staročeské, mladočeské a velkostatkářské křídlo české politiky.\n\nJeho politickou dráhu přerušilo psychiatrické onemocnění. V prosinci 1884 musel být dopraven do zemského blázince v Praze poté, co se u něj objevovaly výstřednosti v chování, které se prohlubovaly, takže v závěru již nepoznával své blízké. Duševní choroba byla podle dobového tisku patrně dědičnou; v zemském blázinci byla hospitalizována ještě před ním i jeho sestra. Podle ošetřujícího lékaře dr. Karla Kuffnera trpěl paralýzou (progresivní?), postupným mizením duševních schopností. V roce 1886 se podle něj občas choval „bouřlivě“ a zachoval si něco z vojenských zvyků v pohybech a jednání, ale už neměl naději na zlepšení.\n\nZemřel po delší nemoci v 11. července 1887 na „ochrnutí plic“ v pražském ústavu pro choromyslné, pohřben byl na vojenském hřbitově v Karlíně u Invalidovny.\n\nJeho úmrtí mělo nakonec i soudní dohru. Známý pražský deník \"Národní listy\" totiž v nekrologu, který vyšel 12. července, uvedl mimo jiné: „Také u Bihače dobyl Samec s vojen. sborem svým skvělého vítězství, kteréž však bylo mu upíráno a kladeno na vrub vrchního velitele okupační armády, vévody Virtemberského, jemuž dostalo se vysokého vyznamenání, řádu Marie Terasie za udatenství, na nějž nároky příslušely gen. Samcovi. Vida v tom pokoření své, vyžádal si generál Samec zvláštní audienci u císaře, aby mohl býti ze služeb vojenských propuštěn. Po delším vyjednávání odebral se na odpočinek…“ a o na závěr napsal: „Práci vlasteneckou ztrpčovaly mu jedině vzpomínky na nevděk, kterého, jak pevně byl přesvědčen, dostalo se mu za věrné a poctivé služby. To bylo i příčinou choroby, jíž po delší době včera podlehl.“ C. k. zemský soud v Praze to kvalifikoval jako zločin „uražení Veličenstva“, protože autor článku podle něj nepřímo vyčítal císaři nedostatečné ocenění generálových zásluh a porušil tak povinnost prokazovat panovníkovi náležitou úctu. Příslušné odpolední vydání novin bylo zabaveno a rozsudek musel být v nejbližším čísle uveřejněn, nikdo konkrétní ale nebyl dále postižen.\n"}
{"id": "1119905", "url": "https://cs.wikipedia.org/wiki?curid=1119905", "title": "Zákon desátku (mormonismus)", "text": "Zákon desátku (mormonismus)\n\nZákon desátku je v rámci mormonismu (zvláště CJKSPD) jedním z Božích přikázání. Vyžaduje na členovi, aby odváděl 10% ze svého platu (nebo jakýchkoliv jiných peněz, které získá) církvi. Desátek je kromě podnikatelských aktivit Korporace prezidenta CJKSPD jediným zdrojem příjmů největší mormonské odnože, Církve Ježíše Krista Svatých Posledních dnů.\n\nCírkev učí, že placení desátku je jedním ze způsobů, jak mohou členové poděkovat Bohu. Placením desátku a obětí \"ukazujeme, že Boha milujeme\". Placením desátku členové projevují svou věrnost Bohu a církvi. Církevní učebnice vyzývají rodiče, aby Zákon desátku učili už svoje děti. Ty pak budou chtít následovat náš příklad a platit desátek ze všech peněz, které získají. Je obvyklé, že i malé děti platí desátek ze svého kapesného nebo výdělku. Poselství prvního předsednictva církve o desátku obsahují pasáže, určené speciálně pro děti. \n\nCírkev učí, že pokud člověk platí desátek bez radosti, okrádá se o část požehnání. Musí se naučit platit desátek vesele, ochotně a radostně. Ten, kdo platí plný desátek, nikdy neodpadne od církve a jejího učení a je chráněn od Satanových pokušení. Kdo tak nečiní, není hoden dědictví v Sionu.\n\nCJKSPD učí, že člověk nemůže být spasen v nebeském království a dojít oslavení bez toho, aby platil desátek. Podle placení desátku se pozná, kdo je součástí Království Božího a kdo je proti němu.\n\nMormoni věří, že Zákon desátku byl zjeven ve starých dobách i moderní době.\n\nLeviticus 27:30\n\nMalachiáš 3:8-12\n\nKaždý zájemce o členství musí v CJKSPD projít misionářskými lekcemi, z nichž jedna pojednává o Zákonu desátku a postních obětech. Každý zájemce o křest se musí zavázat, že bude po svém křtu dodržovat Zákon desátku.\nDesátek lze odvádět jednou za měsíc, stejně jako jednou za rok. Na konci každého roku při tzv. pohovorech o vyrovnání desátku by se měl každý člen setkat s prezidentem odbočky (či s biskupem v případě většího sboru), který se ptá na otázky, související s placením desátku. Desátky se platí neveřejně a informace o darech se uchovávají v přísné důvěrnosti. Jsou zaznamenány v církevní databázi a přístup k nim mají pouze církevní vedoucí. Desátek lze odepsat z daní.\n\nPrakticky jsou všechny desátky majetkem Korporace prezidenta CJKSPD. Předsednictvo církve spolu s Kvorem 12 apoštolů a předsedajícím biskupem církve dohlíží na přerzdělování a používání těchto peněz.\nV CJKSPD není možné vyloučit člena na základě neplacení desátku. Nemůže však být povolán do některých církevních povolání, zvláště ve vedení odboček. Bez placení desátku také není možné vstoupit do chrámu a přijmout Obdarování.\n\nCírkev ve svých brožurách popisuje, k čemu slouží peníze z desátku:\n\nVzdělávací institut ochrany dětí pod vedením Evropské Unie a Ministerstva školství a tělovýchovy vydal brožuru, v níž varuje před indoktrinací dětí v sektách. Konkrétně je zmíněna Církev Ježíše Krista Svatých Posledních dní a její důraz na placení desátku u dětí.\n\nKontroverze vyvolalo prosincové vydání církevního časopisu Ensign v roce 2012, kde se doslova psalo:\n\nCírkev se k tomuto výroku vyjadřuje na své apologetické stránky FairMormon.\n\n"}
{"id": "1119906", "url": "https://cs.wikipedia.org/wiki?curid=1119906", "title": "Solow Building", "text": "Solow Building\n\nMrakodrap Solow Building, který se nachází v 9. západní 57. ulici, je budovou na Manhattanu navržený architektem Gordonem Bunshaftem z firmy Skidmore, Owings and Merrill, postavený v roce 1974. Nachází se západně od páté Avenue, vklíněná mezi 57. a 58. ulice, vedle tak prominentních budov jako obchodního domu Bergdorf Goodman a Plaza Hotel. Jediný konkurent ve výšce v sousedství je mrakodrap GM Building, který se nachází jeden blok na severovýchod. Od 23. podlaží se návštěvníkům nabízí prakticky ničím nerušený výhled na severní Manhattan a kompletní pohled na Central Park a Plaza Hotel.\n\nJedním z pozoruhodných estetických vlastností budovy je konkávní vertikální sklon jeho severní a jižní fasády, na 57. a 58. ulici. Tento prvek lze nalézt i u dalších budov navržených Gordonem Bunshaftem\n\nJméno budovy je přičítáno realitnímu magnátu jménem Sheldon Solow, který investoval do její výstavby.\n\n"}
{"id": "1119907", "url": "https://cs.wikipedia.org/wiki?curid=1119907", "title": "Wimbledon 2015 – čtyřhra vozíčkářek", "text": "Wimbledon 2015 – čtyřhra vozíčkářek\n\nObhájcem titulu soutěže čtyřhry vozíčkářek na londýnském grandslamu ve Wimbledonu 2015 byl nejvýše nasazený pár tvořený 21letou reprezentantkou Japonska Jui Kamidžiovou a 23letou britskou hráčkou Jordannu Whileyovou. Dvojice turnaj opět vyhrála, když v repríze předchozího finále porazila nizozemské turnajové dvojky Jiske Griffioenovou a Aniek van Kootovou ve třech setech 6–2, 5–7 a 6–3.\n\nObě šampiónky tak na wimbledonském pažitu získaly druhý titul, který představoval jejich šestý kariérní z deblové soutěže Grand Slamu. Do žebříčku okruhu NEC Tour si každá z nich připsala 800 bodů a dvojice si rozdělila prémii 15 000 liber, finalistky pak poloviční částku.\n\n"}
{"id": "1119983", "url": "https://cs.wikipedia.org/wiki?curid=1119983", "title": "Pošvář", "text": "Pošvář\n\nPošvář je příjmení, které má více nositelů:\n\n"}
{"id": "1119986", "url": "https://cs.wikipedia.org/wiki?curid=1119986", "title": "Vincent Tumidalský", "text": "Vincent Tumidalský\n\nVincent Tumidalský (* 28. prosince 1934 Šarišské Michaľany) je bývalý slovenský fotbalový útočník. Po skončení aktivní kariéry působil v Šarišských Michaľanech jako trenér.\n\nV československé lize hrál za Tatran Prešov v devíti zápasech a dal 1 ligový gól (16.03.1958–28.09.1958). Skončil po vážném zranění kolene v utkání s Trnavou.\n\n\n"}
{"id": "1119989", "url": "https://cs.wikipedia.org/wiki?curid=1119989", "title": "Státní hranice Řecka", "text": "Státní hranice Řecka\n\nStátní hranice Řecka obklopuje především sever území země. Na západě se pak nachází pobřeží Jónského moře, na východě Egejského moře a na jihu Libyjského moře. Celková délka kontinentální státní hranice činí 1180,71 km, z čehož připadá 937,44 km na souš, 216,98 km na řeky a 26,29 km na jezera.\n\nDélku kontinentální hranice Řecka v kilometrech s jednotlivými sousedy zachycuje tabulka:\nNa moři Řecko hraničí s Itálií, Albánií, Libyí, Egyptem a Tureckem.\n\nNejsevernějším bodem země je vesnice Ormenio nad řekou Maricí u státní hranice s Bulharskem nedaleko řecko-bulharsko-tureckého trojmezí. Nejjižnějším je ostrov Gavdos v Libyjském moři jižně od Kréty. Nejvýchodnějším je ostrov Strongyli v souostroví Megísti u jižního pobřeží Turecka východně od Rhodu. Nejzápadnějším je ostrov Othoni severozápadně od Kerkyry na pomezí Jaderského a Jónského moře. Vzdálenosti mezi extrémními body zachycuje tabulka:\n"}
{"id": "1119990", "url": "https://cs.wikipedia.org/wiki?curid=1119990", "title": "O2 Slovakia", "text": "O2 Slovakia\n\nO2 Slovakia, s.r.o. (původně: Telefónica Slovakia) je společnost poskytující služby mobilní telefonie a mobilních datových přenosů na bázi GSM a UMTS. Operátor spustil komerční provoz v síti GSM 2. února 2007, síť UMTS byl O povinen spustit do 7. září 2007. O2 Slovakia eviduje přes 1,6 mil. aktivních SIM karet, což představuje téměř čtvrtinový podíl na trhu (2Q/2014).\n\nSpolečnost získala licenci na provovozování služeb od Telekomunikačního úřadu SR – síť GSM (v pásmech 900 a 1800 MHz), a síť UMTS (3G) 7. září 2006. Síť GSM a UMTS buduje od roku 2006 pomocí technologie finské společnosti Nokia.\n\nTelekomunikačný úrad Slovenskej republiky přidělil operátorovi předvolby – (prefix), kterou budou identifikovaní zákazníci operátora.\n\nV síti O je možný přenos čísla do sítě konkurenčních mobilních operátorů. Příslušnost k operátorovi je nutné ověřovat na infolince operátora, nebo přes internetové stránky operátora. Kromě toho si můžete aktivovat službu \"Kam volám,\" díky které Vám automatická hláska upozorní na skutečnost, že voláte na číslo mimo jeho vlastní sítě.\n100% vlastníkem společnosti O2 Slovakia, s.r.o je společnost O2 Czech Republic a. s.. Většinovým vlastníkem O2 Czech Republic je finanční skupina PPF (84,91 %).\n\nOd 12. prosince 2002 do 7. července 2006 působila spoločnosť pod obchodním názvem Czech Telecom Slovakia s.r.o. Změna názvu na Telefónica O2 Czech Republic nastala 8. července 2006 změna i na Slovensku. Chybou zápisu v obchodním rejstříku měla od 8. července do 8. srpna 2006 společnost zapsaný název Telefónica 02 Slovakia (nuladva). Od 9. srpna 2006 na Slovensku působila Telefónica O2 Slovakia, se sídlom v Bratislavě. Dne 10. května 2011 společnost změnila název rozhodnutím globálního vlastníka Telefónica S.A. na Telefónica Slovakia, s.r.o.\n\nDne 4.6.2014 sa společnost Telefónica Slovakia, s.r.o. přejmenovala na O2 Slovakia, s.r.o.\n"}
{"id": "1119992", "url": "https://cs.wikipedia.org/wiki?curid=1119992", "title": "Christian Schäffer", "text": "Christian Schäffer\n\nChristian von Schäffer (17. ledna 1830 Vídeň – 6. května 1885 Úmonín) byl rakouský šlechtic a politik, v 2. polovině 19. století poslanec Říšské rady.\n\nBýval hejtmanem v rakouské armádě. Působil jako velkostatkář v Křeseticích, též v Úmoníně. Byl členem okresního výboru a zástupcem předsedy hospodářského akciového cukrovaru v Kutné Hoře.\n\nV doplňovacích volbách v září 1871 se stal poslancem Českého zemského sněmu. Reprezentoval velkostatkářskou kurii, nesvěřenecké velkostatky. Znovu se na sněm vrátil v zemských volbách v roce 1883. Na sněmu setrval do své smrti roku 1885.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1879 za velkostatkářskou kurii v Čechách. Ve volebním období 1879–1885 byl zmiňován jako rytíř Christian von Schäffer, statkář, bytem zámek Úmonín.\n\n\"Národní listy\" ho uváději jako ústavověrného (centralistického, provídeňského) poslance, ovšem seznam nově zvolených poslanců v listu \"Das Vaterland\" ho naopak řadí mezi státoprávně (pročesky) orientované konzervativní velkostatkáře. Mezi konzervativní statkáře ho řadí i databáze v publikaci \"Das österreichische Parlament von 1848–1966\". Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nVe volbách do Říšské rady roku 1885 byl za Stranu ústavověrného velkostatku, ovšem po dohodě se Stranou konzervativního velkostatku, opět umístěn na kandidátní listinu ve velkostatkářské kurii.\n\nZemřel v květnu 1885 ve věku 55 let.\n"}
{"id": "1119993", "url": "https://cs.wikipedia.org/wiki?curid=1119993", "title": "Johan Gadolin", "text": "Johan Gadolin\n\nJohan Gadolin (5. červen 1760 Turku – 15. srpen 1852 Mynämäki) byl finský chemik, jehož rodnou řečí byla švédština. Objevil přechodný kovový prvek nazvaný yttrium, který získal z minerálu nalezeného u Ytterby ve Švédsku (odtud název prvku).\n"}
{"id": "1119994", "url": "https://cs.wikipedia.org/wiki?curid=1119994", "title": "IGW", "text": "IGW\n\nSpolečnost IGW (\"International Gears Watteeuw\") je mezinárodním výrobcem ozubených kol a převodových skříní. Společnost má sídlo v Oostkamp (Belgie).\n\nSpolečnost IGW je dodavatelem prvotřídních řešení v oblasti převodových systémů pro specifické použití v nejnáročnějších průmyslových odvětvích na celém světě.\n\nSpolečnost IGW se zaměřuje na tři hlavní trhy:\n\nSpolečnost IGW byla založena v roce 1949 Alfonsem Watteeuwem. Skutečnou hnací silou při vytvoření společnosti však byl jeho otec Henri Watteeuw. Byl hostujícím přednášejícím strojírenské fakulty KU Leuven a technickým ředitelem střední školy VTI Bruges.\n\nSpolečnost se postupně rozšířila z podniku jednoho muže, který podnikal na svém dvorku, na mezinárodní společnost s klienty, jako je Airbus a Atlas Copco. V dnešní době společnost IGW zaměstnává více než 1000 lidí. Kromě sídla v Oostkamp má podniky v Brně (Česká republika), Iasi (Rumunsko), Suzhou (Čína) a Zanesville (Ohio).\n\nTato společnost působí samostatně jako součást holdingu BMT Group, který koupil společnost IGW v roce 1995.\n\n"}
{"id": "1119995", "url": "https://cs.wikipedia.org/wiki?curid=1119995", "title": "Puma floridská", "text": "Puma floridská\n\nPuma floridská je populací pumy americké (\"Puma concolor\"). Dlouho byla považována za jeden z 32 poddruhů pumy americké pod trinomickým jménem Puma concolor coryi . Podle genetických studií (Culver et al. 2000) nicméně vyšlo najevo, že mnoho poddruhů je vzájemně příliš podobných, a těchto 32 poddruhů bylo tedy rozčleněno na 6 subspecií. Podle poslední revize taxonomie z roku 2017 od IUCN/SSC Cat Specialist Group jsou rozeznávány pouze dva poddruhy pumy americké: \"Puma concolor couguar\" pro severoamerické a \"Puma concolor concolor\" pro jihoamerické populace. Puma floridská by tedy náležela k poddruhu \"Puma concolor couguar\".\n\nPuma floridská je regionální forma pumy americké (\"Puma concolor\"). Je v průměru menší než zástupci jiných populací druhu. Samci váží 48−67 kg, samice 30−45 kg. Srst má tmavě hnědé zbarvení, na šíji, hlavě a ramenech s bílými skvrnami. \n\nStejně jako ostatní kočkovité šelmy se živí masem, které získává aktivním lovem. Nejdůležitější část potravy tvoří jelenci běloocasí (\"Odocoileus virginianus\"), mývalové a divoká prasata, další kořist představují pásovci, vačice, kočky, hlodavci, králíci, kozy, ptáci a aligátoři. Ke kořisti se puma floridská pomalu přiblíží, prudce vyrazí, srazí ji k zemi jediným skokem a usmrtí kousnutím do šíje. Odtáhne si ji potom na klidné místo, kde ji sežere. Zbytky kořisti si zahrabe do trávy na později. Rozmnožování většinou probíhá v listopadu až březnu, po 90−95 dnech gravidity se samici narodí jedno až tři koťata, která se osamostatní po jednom a půl roce. Mimo období páření žije puma floridská samotářsky.\n\nTato kočkovitá šelma se vyskytuje v bažinatých lesích jižní Floridy. Dovede se pohybovat i v bažinách nebo močálech, neboť je dobrým plavcem. Teritorium samců dosahuje rozsahu 200 až 600 km, samice mají teritorium obvykle o rozloze 100 až 300 km. Obě pohlaví si jej značí způsobem typickým pro většinu kočkovitých šelem: močením a škrábáním po stromech.\nIntenzivní lov společně se ztrátou biotopů a následným snížením množství kořisti způsobil, že na konci dvacátého století přežívalo jenom několik desítek kusů. Roku 1995 došlo za účelem záchrany floridské populace pum k vysazení pum z Texasu, přičemž populace začala stoupat. Předpokládá se, že ve volné přírodě žije 120 až 230 dospělých jedinců (stav k roku 2017).\n\n"}
{"id": "1119997", "url": "https://cs.wikipedia.org/wiki?curid=1119997", "title": "Křížová cesta (Kvasice)", "text": "Křížová cesta (Kvasice)\n\nKřížová cesta ve Kvasicích na Kroměřížsku vede na jih od obce silnicí na vrch Kalvárie.\n\nKřížovou cestu tvoří čtrnáct litinových zastavení. Barokní cesta byla zbudována údajně roku 1775. Nákladem kvasické hraběnky Leopoldiny Thunové byla cesta v 19. století obnovena. Vede alejí z lip a jírovců, starou přibližně dvěstě let.\n\nJednotlivá zastavení chátrají. Některá se zachovala téměř v původní podobě, jiná jsou poškozena a na místě těch zcela zničených stojí prostý kříž. Čtrnácté zastavení se ztratilo.\nCelá tato torzovitá křížová cesta má délku asi 300 metrů.\n\n\n"}
{"id": "1120000", "url": "https://cs.wikipedia.org/wiki?curid=1120000", "title": "Astrild vlnkovaný", "text": "Astrild vlnkovaný\n\nAstrild vlnkovaný (\"Estrilda astrild\") je malý pěvec obývající jižní Afriku a ostrovy Mauricius a Svatá Helena. Lidmi byl ale zavlečen i do Ameriky, Oceánie a Středomoří. Živí se převážně semeny trav, někdy i bobulemi a malým hmyzem. Mezi chovateli okrasných ptáků se jedná o populární druh.\n\nAstrilda vlnkovaného poprvé popsal Carl Linné v roce 1758 ve svém desátém vydání \"Systema naturae\". Pod binomickým jménem \"Loxia astrild\" jej zařadil mezi křivky, z rodu pěnkavovitých. Později byl zařazen do čeledi astrildovitých, rodu \"Estrilda\". Býval zaměňován s astrildem černobrvým (\"Estrilda nigriloris\"), taxonomie je ale v současné době rozlišuje. Bývá uváděno patnáct poddruhů, některé zdroje ale uvádí až sedmnáct. Ty se liší především areálem výskytu.\n\nPřirozený areál výskytu astrildů vlnkovaných tvoří jižní Afrika a ostrovy Mauricius a Svatá Helena. Díky lidem se ale dostali i do Ameriky, Oceánie a Středomoří. Obývá bažinaté kraje, břehy řek a potoků zarostlé vysokou trávou a keři. V zemědělsky obdělávaných oblastech se zdržuje i v blízkosti lidí.\n\nAstrild vlnkovaný je menší pták, dosahuje velikosti okolo 11,5 cm a rozpětí křídel 12–14 cm. Hmotnost dospělce je asi 9 g. Pohlavní dimorfismus je nepatrný. Charakteristickým znakem tohoto druhu je červená páska, táhnoucí se od zářivě červeného zobáku přes oči až po zátylek. Samotné oko je hnědé\n\nSamci mají napříč pruhovaná záda šedohnědé barvy, zatím co zbytek těla je rudohnědý s výraznými tmavšími pruhy. Na křídlech mají růžovou. Břicho je šedohnědé. Samičky jsou zbarvené podobně, ale růžová plocha na křídlech je menší a méně výrazná. Všechna mláďata se podobají samicím v dospělosti, až časem naberou správné barvy a je možné určit jejich pohlaví.\n\nObdobí hnízdění začíná postavením hnízda hruškovitého tvaru, které se staví buďto přímo na zemi nebo v trávě. Samička do něj snese 4-6 čistě bílých vajíček, na kterých střídavě sedí oba rodiče. Asi za dva týdny se vylíhnout slepá a holá mláďata, která asi tři týdny nato opustí hnízdo. Do té době jsou krmena převážně nejrůznějším drobným hmyzem. Často se stává, že ve volné přírodě naklade do hnízd astrildů vlnkovaných ještě jeden druh hnízdního parazita — vdovka černobílá. Její mláďata pak vyrůstají s těmi původními, dokud nevyletí z hnízda.\n\nAstrild vlnkovaný se hodí pro voliérový chov, přičemž voliéra by měla být prostorná a umístěná uvnitř domu v teplé místnosti bez průvanu. Nemají problém vyjít s jinými menšími ptáky v jedné voliéře, ale v době hnízdění je dobré oddělit jednotlivé páry do samostatných voliér, protože různé druhy astrildů se mezi sebou mohou křížit a vzniká tak nežádoucí výsledek.\n\nJedná se o lehko ochočitelný a klidný druh, který ale vyžaduje hodně pohybu a většinu dne se pohybuje. Hodí se i pro začátečníky, nejen pro svoji povahu ale i díky tomu, že jsou to dobří rodiče, kteří se umí o svá mláďata postarat a nemají problém ani s vychováváním cizích.\n\n"}
{"id": "1120002", "url": "https://cs.wikipedia.org/wiki?curid=1120002", "title": "Křížová cesta (Litrbachy)", "text": "Křížová cesta (Litrbachy)\n\nZaniklá Křížová cesta v Městě Litrbachy na Sokolovsku (\"Lauterbach Stadt, po roce 1945 Čistá\") se nacházela v centru obce.\n\nKřížová cesta vedla od kostela svatého Michaela k novému hřbitovu ve východní části obce, založenému roku 1862. Zanikla po roce 1949 s celým městečkem, které bylo začleněno do vojenského výcvikového prostoru.\n\nKostel byl postaven v letech 1774 – 1775 Wenzelem Hausmannem z Teplé na místě staršího kostela ze 16. století, který již roku 1551 byl farní a který vyhořel roku 1772. Věž ke kostelu byla přistavěna roku 1777. Kostel byl jednolodní, obdélný, s polokruhově uzavřeným presbytářem a hranolovitou věží, v ose kostela za presbytářem na východní straně. Obdélná loď měla zaoblené rohy, nečleněné stěny byly prolomeny obdélnými, půlkruhově zaklenutými okny. Presbytář byl obdélný, zevně uzavřen trojboce, uvnitř půlkruhově. Hranolová věž byla členěná do dvou pater, se třemi velkými a dvěma malými zvony.\n\nVelký hlavní zvon, umístěný ve věži, byl 192 kg těžký. Jednalo se o mistrovské dílo slévačské firmy Divall z Chebu, která jej odlila roku 1778. Visel ve středu věže, vedle něj visely dva velké, ale o něco menší zvony, po stranách pak dva nejmenší. Velký mariánský zvon byl pokrytý sérií plastik, dva menší vedlejší zvony nesly jména svatých – svatého Michaela a svatého Josefa.\n\nKostel byl vybaven barokním mobiliářem, zejména hlavním barokním oltářem, bočním oltářem z 2. poloviny 17. století a kazatelnou z roku 1772.\n\n\n\n"}
{"id": "1120003", "url": "https://cs.wikipedia.org/wiki?curid=1120003", "title": "Seznam řek v Řecku", "text": "Seznam řek v Řecku\n\nŘecké řeky ( řeka - [potamos].\n\nTabulka obsahuje přehled řek v Řecku s délkou 70 km a více na území Řecka.\n\nTřídění podle úmoří a povodí.\n\n"}
{"id": "1120004", "url": "https://cs.wikipedia.org/wiki?curid=1120004", "title": "Jan Suda", "text": "Jan Suda\n\nJan Suda (25. října 1838 Písek – 3. ledna 1910 Písek) byl rakouský a český pedagog a politik, v 2. polovině 19. století poslanec Říšské rady.\n\nPůsobil jako profesor na reálné škole v Písku. Byl středoškolským pedagogem na písecké reálce od jejího založení po 38 let. V roce 1899 odešel na penzi. Publikoval historické a etymologické studie.\n\nAngažoval se i ve vysoké politice. V doplňovacích volbách roku 1880 se místo Lamberta Hesslera stal poslancem Českého zemského sněmu. Reprezentoval městskou kurii, obvod Písek. Mandát zde obhájil ve volbách v roce 1883. Rezignoval roku 1885.\n\nPůsobil taky jako poslanec Říšské rady (celostátního parlamentu Předlitavska), kam usedl ve volbách roku 1879 za kurii městskou v Čechách, obvod Písek, Domažlice atd. Ve volebním období 1879–1885 se uvádí jako Johann Suda, profesor na reálné škole, bytem Písek.\n\nDo parlamentu nastoupil jako český národní poslanec. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Sám byl členem staročeské strany. Ovšem seznam nově zvolených poslanců v listu \"Das Vaterland\" ho naopak řadí mezi mladočechy.\n\nZemřel v lednu 1910.\n"}
{"id": "1120014", "url": "https://cs.wikipedia.org/wiki?curid=1120014", "title": "Václav Bíba", "text": "Václav Bíba\n\nVáclav Bíba (* 6. ledna 1935) je bývalý český fotbalový záložník.\n\nV československé lize hrál za Baník Kladno a Spartak LZ Plzeň v 71 utkání a dal 7 ligových gólů. Do Plzně odešel z Kladna po vojně v Dukle Slaný.\n\n"}
{"id": "1120017", "url": "https://cs.wikipedia.org/wiki?curid=1120017", "title": "Zážehový motor s přímým vstřikováním", "text": "Zážehový motor s přímým vstřikováním\n\nZážehový motor s přímým vstřikem paliva ( pod různými názvy Gasoline direct injection engine (GDI), Petrol Direct Injection, Direct Petrol Injection, Spark Ignited Direct Injection (SIDI), Fuel Stratified Injection (FSI)) patří do skupiny zážehových motorů. Na rozdíl od konvenčního zážehového motoru nespaluje pouze homogenní směs. Palivo se totiž vstřikuje přímo (případně prostřednictvím komůrky) do válce, což umožňuje aktivně řídit vrstvenou tvorbu směsi.\n\nMotor je konstruován tak, aby byla v okolí elektrod zapalovací svíčky v okamžiku zážehu směs v zápalném složení. V ostatních částech válce může být přebytek vzduchu nebo spalin přivedených recirkulací. Celkově může motor pracovat s chudou směsí se součinitelem přebytku vzduchu až λ > 7. Spalování s přebytkem vzduchu umožňuje snížit spotřebu paliva a odstranit nebo snížit nepříznivý vliv regulace škrticí klapkou.\n\nV závislosti na zatížení, otáčkách, teplotním stavu motoru a dalších parametrech, pracuje zážehový motor s přímým vstřikem v některém ze šesti druhů provozu:\n\nTento provoz je vhodný pro oblast nižších kroutících momentů a nižších otáček (do 3 000 min). Vstřikovací ventil dodá palivo jen krátce před zážehem, a směs se proto nestihne promíchat. Motor pracuje celkově s chudou směsí λ > 1, ale v oblasti svíčky je směs v zápalném rozmezí. Intenzivně se využívá recirkulace výfukových plynů z předešlých cyklů pro snížení emisí NO.\n\nTento provoz se využívá na zahřátí katalyzátoru na provozní teplotu. Princip je stejný jako při \"provozu s vrstveným plněním\", ale během expanze se vstříkne ještě jedna dávka paliva. Ta dohořívá později a zvyšuje teplotu výfukového potrubí i katalyzátoru. Výfukové potrubí musí být na takový provoz optimalizované.\n\nPro vysoké otáčky a vysoké zatížení je třeba získat ze směsi maximum energie, čehož se dosáhne při stechiometrickém složení směsi tj Λ = 1 (ve výjimečných případech motor spaluje mírně bohatou směs λ < 1). Taková směs je zápalná v celém objemu, proto není třeba dbát na rozvrstvení směsi. Vstřikování probíhá již během sacího zdvihu, proto je čas na vytvoření a rovnoměrné rozložení směsi dostatečný. V tomto režimu se průběh spalování a další charakteristiky jako spotřeba a emise jen velmi málo liší od zážehového motoru s nepřímým vstřikováním. Režim je univerzální a motor by v něm mohl pracovat ve všech režimech, ale tím by se připravil o výhody plynoucí z vrstveného plnění.\n\nTento provoz je přechodový mezi \"homogenním provozem\" a \"provozem s vrstveným plněním\". Dosahuje se nižší spotřeby paliva než při homogenním provozu díky vyšší plnicí účinnosti (škrticí klapka je více otevřená, než by odpovídalo homogennnímu provozu.) Celkové složení chudoby směsi je 1 < Λ < 2.\n\nJde o další přechodový režim, který navazuje na \"homogenní provoz s chudou směsí\". Pokud je celkové složení směsi s λ > 2, palivo se vstřikuje dvakrát. První vstřik s podílem cca 25% dávky paliva na cyklus se vstřikuje ještě během sání a vytváří homogenní směs. Druhý vstřik se zbytkem paliva se vstřikuje později během komprese. Jeho úkolem je vytvořit oblast bohatší, dobře zápalné směsi v okolí svíčky.\n\nProvoz je určen pro nízké otáčky a vysoké zatížení, kde by mohlo docházet k detonačnímu spalování. Při tomto provozu se opět využívá dvojitý vstřik paliva, který přesune část dodávky tepla z druhé dávky paliva na později a sníží tak maximální tlaky a teploty, které jsou rizikové faktory pro detonačním spalování. Díky rozdělení dávek paliva není třeba snižovat předstih zapalování, jak se to musí v takových režimech dělat pro motory s nepřímým vstřikováním což přináší výhodu vyššího točivého momentu.\n\nAby se dosáhlo požadovaného průběhu a kvality spalovacího procesu ve vrstvené směsi, je třeba sladit geometrický tvar spalovacího prostoru včetně dna pístu, vzájemné umístění vstřikovače a zapalovací svíčky, směr a rychlost proudění náplně a směr a tvar paprsku paliva a správný okamžik vstřiku. Principiálně jsou možné 2 přístupy k vedení způsobu spalování:\n\nTato koncepce využívá \"spalování vedené paprskem\". Palivový paprsek zasahuje přímo elektrody svíčky. Směs je přesouvána k elektrodám hlavně kinetickou energií paprsku, méně pohybem náplně. Toto řešení umožňuje dosáhnout: \nZároveň je však třeba řešit následující problémy:\n\nTato koncepce využívá \"spalování vedené stěnami\". Vstřikovače optimálně umístěny s ohledem na geometrické a teplotní podmínky hlavy válců. Vlastnosti tohoto uspořádání jsou:\nMezi problémy konceptu patří:\n\nOba výše popsané způsoby vstřikování paliva mají bez použití recirkulace výfukových plynů různé úrovně NO a spotřeby (NO je výše, spotřeba nižší), proto je třeba použít optimální recirkulaci výfukových plynů. Snížení spotřeby paliva je uváděno v rozmezí 20–30 % oproti klasickým způsobům vstřikování paliva. Společné problémy obou řešení jsou: používání paliva s vhodnými vlastnostmi, nezbytnost zařízení na zpracování výfukových plynů, spolehlivost, ohřívání vstřikovačů, emise CH a kouřivost.\n\nSystémy využívají kvalitativní regulaci (složením směsi), přesto je úplné odstranění škrticí klapky limitováno minimální teplotou výfukových plynů pro dobrou účinnost katalyzátoru, proto při nízkých zatíženích zůstane využito částečné škrcení a recirkulace výfukových plynů.\n\nOdlišným systémem přímého vstřikování paliva benzínových motorů je systém OCP. Jeho činnost spočívá v tom, že konvenční vstřikovač vstřikuje přesné množství paliva do komůrky, do které vyúsťuje proud vzduchu. Po ukončení vstřiku a krátké době na přípravu směsi je atomizovaná směs vstříknuta vzduchovým vstřikovačem do válce. Vstřikovač se nachází blízko u svíčky, což znamená, že další příprava směsi ve válci již není nutná. V tomto případě je možná dobrá kontrola poměru λ v okolí svíčky v době zážehu, což zajišťuje dobrou stabilitu procesu. Celkový poměr λ může být až 7. Snížení spotřeby paliva oproti standardnímu vícebodovému vstřikování se uvádí podle druhu testu v rozmezí od 17–30 %.\n\nVýhody této koncepce jsou snížení emisí CH (malá velikost kapek, paprsek nedosáhne studené stěny) a umožnění až 40% recirkulace výfukových plynů nebo 80° překrytí ventilů.\n\nZákladními součástmi vstřikovacího systému jsou palivová nádrž, dopravní čerpadlo (nízkotlaké), vysokotlaké čerpadlo, tlakový zásobník (Common rail), ventil pro řízení tlaku, snímač tlaku v zásobníku a vysokotlaký vstřikovací ventil.\n\nPrvní generace vstřikovacích systémů využívala elektromagneticky ovládané vstřikovací ventily. Vstřikovací tlak byl v rozmezí 5–12 MPa. Řídící systém DI-Motronic (1. generace) od společnosti Bosch byl uveden na trh v roce 2000.\n\nDruhá generace vstřikovacích systémů využívá piezoelektricky ovládané vstřikovací ventily. Maximální vstřikovací tlak dosahuje 20 MPa. Vyšší tlak umožňuje lepší rozprášení paliva, rychlé piezoelektrické ventily přesnější dávkování rozdělené na více vstřiků. Oba parametry umožňují posouvat oblasti \"provozu s vrstveným plněním\" k vyšším otáčkám a vyšším zatížením motoru. Vstřikovací systémy druhé generace upřednostňují \"spalování vedené paprskem\". Řídící systém DI-Motronic 2. generace od společnosti Bosch byl uveden na trh v roce 2005.\n\nPro oblasti \"homogenní provozu\", při které se spaluje stechiometrická směs, se používá řešení osvědčené u zážehových motorů s nepřímým vstřikem. O snižování emisí se stará třícestný katalyzátor řízený lambda sondou. Pro oblasti \"provozu s vrstveným plněním\", kde vlivem přebytku kyslíku vznikají při spalování emise NO, je třeba využít i redukční katalyzátor (tzv. DeNOx).\n\n"}
{"id": "1120021", "url": "https://cs.wikipedia.org/wiki?curid=1120021", "title": "Shelley Fabaresová", "text": "Shelley Fabaresová\n\nShelley Fabaresová, celým jménem \"Michele Ann Marie Fabaresová\" (* 19. ledna 1944 Santa Monica) je americká herečka a zpěvačka.\n\nJe neteří populární herečky a zpěvačky Nanette Fabrayové, od tří let působila jako dětská herečka a modelka. Ve čtrnácti letech dostala jednu z hlavních rolí v úspěšném komediálním televizním seriálu \"The Donna Reed Show\": hrála Mary, dceru hlavní hrdinky, kterou ztvárnila Donna Reedová. Ve třech filmech byla partnerkou Elvise Presleyho: \"Girl Happy\" (1965), \"Spinout\" (1966) a \"Mejdan\" (\"Clambake\", 1967). Výrazné role vytvořila také v televizním filmu ze sportovního prostředí \"Brianova píseň\" (1971), teenagerské komedii \"Horké pronásledování\" (1987) a seriálu \"Coach\" (1989).\n\nNazpívala skladbu \"Johnny Angel\", která v dubnu 1962 vedla singlový žebříček Billboard Hot 100. Vydala sólová alba \"Shelley\" a \"The Things We Did Last Summer\", na desce \"Teenage Traingle\" účinkovala spolu s dalšími herci z \"The Donna Reed Show\" Jamesem Darrenem a Paulem Petersonem.\n\nV roce 1994 získala Young Artist Award pro legendu dětského herectví.\n\nJejím prvním manželem byl hudební producent Lou Adler v letech 1964 až 1980, od roku 1984 je jejím druhým manželem herec Mike Farrell.\n\n"}
{"id": "1120025", "url": "https://cs.wikipedia.org/wiki?curid=1120025", "title": "Arcidiecéze Alžír", "text": "Arcidiecéze Alžír\n\nArcidiecéze Alžír je aricidiecéze římskokatolické církve, nacházející se v Alžírsku.\n\nArcibiskupským sídlem je město Alžír, kde se také nachází hlavní chrám katedrála Nejsvětějšího srdce.\n\nRozděluje se do 14 farností. K roku 2012 měla 1 530 věřících, 8 diecézních kněží, 24 řeholních kněží, 30 řeholníků a 67 řeholnic.\n\nCírkevní provincie byla založena roku 1866 a má 2 sufragánní diecéze:\n\nDiecéze Icosium, římské jméno města Alžír byla založena ve 2. století ale neubránila se dobytí Arabů v 7. století.\n\nRoku 1632 zajišťovala katolické misie diecéze Kanárské ostrovy. Později byl vytvořen apoštolský vikariát Alžír.\n\nDne 12. prosince 1772 bylo apoštolským vikářům brevem \"Pro commissa\" papeže Klementa XIV. svěřeno území Tunisu.\n\nDne 10. srpna 1838 byl apoštolský vikariát bulou \"Singulari divinae\" papeže Řehoře XVI. povýšen na diecézi. Byla sufragánnou arcidiecéze Aix.\n\nDne 25. července 1866 byla diecéze bulou \"Catholicae Ecclesiae\" papeže Pia IX. povýšena na metropolitní arcidiecézi. Z jejího území byly vytvořeny její sufragánny diecéze Constantine a diecéze Oran.\n\n\n\n\n"}
{"id": "1120026", "url": "https://cs.wikipedia.org/wiki?curid=1120026", "title": "Berberin", "text": "Berberin\n\nBerberin je přírodní alkaloid, který se nachází v mnoha rostlinách (především v kořenech, kmenu a kůře dřišťálu a mléku vlaštovičníku). V krystalické formě vytváří nažloutlé krystalky rozpustné v ethanolu.\n"}
{"id": "1120028", "url": "https://cs.wikipedia.org/wiki?curid=1120028", "title": "Astrachán", "text": "Astrachán\n\nAstrachán je obchodní označení pro tkanou imitaci \"poloperziánu\" (astrachánské ovce).\n\nJe to osnovní plyš s vlasem z mohérové, hedvábné, polyesterové nebo viskózové příze.\n\nVlas se upravuje praním, mačkáním a pařením.\n\nPoužití: pláště, bundy \n"}
{"id": "1120029", "url": "https://cs.wikipedia.org/wiki?curid=1120029", "title": "Marija Matiosová", "text": "Marija Matiosová\n\nMarija Vasylivna Matiosová (nepřechýleně Matios, , * 19. prosince 1959 Roztoky, Černovická oblast, Ukrajina) je ukrajinská básnířka, prozaička a publicistka někdy nazývaná jako „velká dáma ukrajinské literatury“. V roce 2012 byla ve volbách zvolena poslankyní ukrajinského parlamentu za UDAR, ve volbách v roce 2014 pak byla znovuzvolena za Blok Petra Porošenka.\n\n"}
{"id": "1120034", "url": "https://cs.wikipedia.org/wiki?curid=1120034", "title": "Křížová cesta (Horní Pelhřimov)", "text": "Křížová cesta (Horní Pelhřimov)\n\nZaniklá křížová cesta v Horním Pelhřimově na Chebsku se nacházela při cestě ke kostelu svaté Anny v centru obce. Areál kostela byl obklopen hřbitovem, obehnaným kamennou zdí.\n\nKřížová cesta, tvořená drobnými výklenkovými kaplemi, lemovala cestu ke kostelu svaté Anny. Kapličky měly ve výklenku vyobrazení křížové cesty.\n\nPo roce 1945 se městečko stalo součástí hraničního pásma. Kostel chátral, poslední výklenková kaple s Kalvárií byla proměněna ve vojenský bunkr. 8. dubna 1967 byl vydán definitivní demoliční výměr a krátce poté byl kostel odstřelen. Kaple Kalvárie byla zničena již před rokem 1957.\n\n\n"}
{"id": "1120036", "url": "https://cs.wikipedia.org/wiki?curid=1120036", "title": "Karol Štajer", "text": "Karol Štajer\n\nKarol Štajer (7. června 1922 Dolný Kubín – 30. prosince 2014 Cífer) byl slovenský fotbalový brankář.\n\nOdchovanec Baníku Ostrava. V československé lize hrál za TŠS/Kovosmalt Trnava. Nastoupil v 69 ligových utkáních. Ligovou kariéru ukončil po vážnějším zranění kolena.\n\n\n"}
{"id": "1120038", "url": "https://cs.wikipedia.org/wiki?curid=1120038", "title": "Johann Urbanek", "text": "Johann Urbanek\n\nJohann Urbanek (22. prosince 1834 Mikuleč – 19. dubna 1884 Mikuleč) byl rakouský a český politik německé národnosti, v 2. polovině 19. století poslanec Říšské rady.\n\nPůsobil jako majitel dědičné rychty v Mikulči. Od roku 1867 byl členem okresního zastupitelstva v Litomyšli. Zasedal i v okresním výboru. Zastupoval německé obce okresu.\n\nAngažoval se i ve vysoké politice. Působil jako poslanec Říšské rady (celostátního parlamentu Předlitavska), kam usedl ve volbách roku 1879 za kurii venkovských obcí v Čechách, obvod Litomyšl, Polička, Lanškroun atd. Poslancem byl až do své smrti v roce 1884. Ve volebním období 1879–1885 se uvádí jako Josef (\"sic\") Urbanek, majitel dědičné rychty, bytem Mikuleč.\n\nDo parlamentu nastoupil jako ústavověrný poslanec. Byl zvolen coby nezávislý kandidát a porazil dosavadního poslance za tento obvod, Julia Hanische poměrem 274:84 hlasům. Ve volbách ho podpořili čeští i němečtí voliči tohoto etnicky smíšeného obvodu. Kandidatura Julia Hanische byla oběma etniky vnímána jako zvnějšku vnucená. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Později byl členem poslaneckého klubu Sjednocená německá levice, do kterého se spojilo několik ústavověrných politických proudů.\n\nZemřel 19. dubna 1884. 29. března toho roku se vrátil z Vídně domů a stěžoval si na velké bolesti. Následujícího dne ho potkalo další neštěstí, když mu požár zničil velkou část jeho usedlosti. Brzy nato ulehl na lůžko se zánětem pobřišnice, kterému podlehl. Nechal po sobě vdovu a pět nezaopatřených dětí.\n"}
{"id": "1120040", "url": "https://cs.wikipedia.org/wiki?curid=1120040", "title": "Nissan Pulsar", "text": "Nissan Pulsar\n\nNissan Pulsar je automobil nižší střední třídy s motorem vpředu a pohonem předních kol. Vůz vyráběla japonská automobilka Nissan mezi roky 1978 až 2005. Nový model Pulsaru se pak znovu objevil znovu v roce 2013. Na evropské trhu se Pulsar mnohdy prodával pod značkou Datsun či Nissan Cherry, další generace pak jako Nissan Sunny a Almera. Na jiných kontinentech těmto typovým označením zpravidla odpovídaly jiné vozy.\n\nPrvní model Nissanu Pulsar byl uveden v roce 1978 a byl postaven na stejných základech jako předcházející Datsun Cherry druhé generace. I proto vedení Nissanu uvedlo tento typ na evropském trhu stále jako Datsun Cherry. Na americkém trhu byl uveden jako Datsun 310 a měl i celou řadu dalších názvů. Pulsar byl vytvořen jako kompromis k verzím typu Sunny případně Violet a Cherry. Sunny byl sedan a Cherry dvoudveřový hatchback. Čtyřdveřový hatchback Pulsar tak měl zaplnit zející díru v portfóliu produktů nabízeném Nissanem.\nPřestože se plánovala výroba především pro rozvojové trhy vozů s náhonem na zadní nápravě, tento typ nakonec disponoval pouze náhonem předních kol. Právě kvůli těmto plánům je pro tuto verzi typický dlouhý předek (jakoby nos), který měl sloužit pro možnost uložení motoru příčně a napojení kardanového hřídele. Pulsar byl nejprve uveden pouze jako pětidveřový liftback osazený motory o objemu 1,2 a 1,4 litru. S časem se pak začala struktura nabízených podtypů rozšiřovat, prodávaly se tak i modely se třemi dveřmi nebo čtyřdveřové sedany a získal i motory o objemech 1; 1,3 nebo 1,5 litru.\n\nPod názvem Datsun Pulsar se vozidlo vyváželo do Austrálie, Nového Zélandu, Jižní Afriky a Malajsie. V Asii a Evropě byl znám jako Datsun Cherry nebo pod různými názvy jako 100A, 120A, 130A, 140A či 150A. Ve Spojených státech a Kanadě dostal název Datsun 310. V roce 1980 se objevil mírně upravený na japonském trhu jako Nissan Langley a byl představený jako menší verze sportovnějšího Nissanu Skyline.\n\nPulsar generace N12 již byl zbaven značky Datsun a nazýval se podle výrobce Nissan. Kromě toho název tohoto typu byl jednotnější. Po většině světa byl známý skutečně jako Nissan Pulsar, jen pro Evropu však zůstalo přízvisko Cherry. Dále třeba v Jižní Africe či Malajsii se prodával jako Nissan Langley. Verze N12 byla odhalena v dubnu (v říjnu pro Evropu) roku 1982.\nNa evropských trzích se prodávalo celé portfólio motorů od litrového motoru s 37 kW až po motor 1,5 osazený turbem s výkonem 84 kW. Zahrnut byl i jediný naftový motor dodávaných do těchto vozů o objemu 1,7 litru. Právě výkonnější motor 1,5 ilustroval snahu japonských výrobců prosadit se na trhu v Evropě oblíbeném s vozy kategorie GTi. Tato snaha se ale nesetkala s větším úspěchem. Kromě výkonnějšího motoru a turba měla tato verze speciální pneumatiky Dunlop a byla polepena celou řadou samolepek. Řada problémů se vázala i na to, že výkonnější motor příliš nekorespondoval s podvozkem, který se vážněji neměnil od běžné verze Nissanu Cherry. V roce 1984 prošel Cherry/Pulsar mírnějším faceliftem.\n\nV Itálii byl tento vůz vyráběn v rámci spolupráce joint venture s Alfou Romeo pod názvem Alfa Romeo Arna. Z této spolupráce vycházel i název Arna, byl totiž zkratkou slov Alfa Romeo Nissan Autoveicoli. Toto vozidlo bylo opatřeno hnacím agrégatem Alfy Romeo s uspořádáním boxer a karosérií Nissanu. Matoucí bylo, že se v Itálii prodávaly rovněž vozy Nissan Cherry vzhledově nelišící se od Arny.\n\nOd roku 1984 se prodával v Austrálii i jako Holden Astra, aby se odlišil od novější verze Pulsaru v rámci tzv. .\n\nV roce 1986 byla odhalena nová generace Nissanu Pulsar. Ta se navzdory trendům ve světě směřujících k více aerodynamickému a zaoblenějšímu tvaru zůstala u hranatějšího vzezření. Hlavní šéf vývoje vozidla se zaměřil především cenovou dostupnost vozidla nižší střední třídy. Navzdory tomu nový Pulsar získal náhon všech čtyř kol a získal ocenění pro auto roku v Japonsku. Podíl na tom měla i podobnost a sdílení mnoha vizuálních prvků s velice oblíbeným sportovnějším Nissanem Skyline.\nNa japonském trhu byl Pulsar nově osazen objemnějším motorem 1,8 litru o výkonu až 84 kw. Generace N13 se prodávala ve třech karosériích: třídveřový hatchback, pětidveřový hatchback a čtyřdveřový sedan. Na asijském trhu se prodával dále jako Langley nebo Liberta Villa a mírně se lišily od původní podoby Nissanu Pulsar.\n\nNa evropském trhu Pulsar přešel na název Nissan Sunny a měl i celou řadu podobných linií se skutečným Nissanem Sunny generace B13. Také vycházely ze stejného modelu Sunnyho předcházející generace (B12). Nicméně nejednalo se zdaleka o stejné vozy.\n\nNa řeckém trhu zůstal Nissan u starého názvu Nissan Cherry.\n\nV Malajsii byl tento typ uveden v roce 1987 jako Nissan Sentra podobně jako na Novém Zélandu.\n\nTendence k zaoblenější karosérii se naplno projevily při vývoji Pulsaru generace N14, ten byl představen v roce 1990. Do tohoto roku se datuje i uvedení modelu střední třídy Primera. Ten částečně navazoval především na mírně odlišné verze Pulsaru Langley a Liberta Villa. Nová generace pokračovala v trendu osazování silnějších motorů, je zde i patrné navýšení oproti předchozí generaci.\nPulsar se vyráběl ve výrazně odlišných motorizacích pro evropský a japonský trh. Např. verze o objemu 1,4 litru, která se v Evropě vyskytovala nejčastěji, v Japonsku vůbec neexistovala. V Japonsku byl možný výběr mezi benzínovými motory 1295 cm (58 kW), 1497 cm (69 kW), 1596 cm (81 kW), 1838 cm (103 kW), 1998 cm (169 kW) a naftovým 1680 cm o výkonu 40 kW. Tato generace se vyráběla jako čtyřmístný sedan, třímístný nebo pětimístný hatchback. Vyráběl se především s poháněnou přední nápravou, ale existovaly i verze náhonem na všechny čtyři kola. Například pro australský trh se dodávaly pouze verze sedanu a pětidveřového hatchbacku s náhonem na všechny čtyři.\nVětší rozruch způsobila verze GTI-R, ta byla osazena zmíněným dvoulitrovým agregátem s turbem o výkonu 169 kW a točivém momentu 280 Nm. Obdobná verze se účastnila i Mistrovství světa v rallye. Karosérie byla víceméně stejná jako u třídveřového hatchbacku jen měla navíc zadní přítlačné křídlo a sportovní sání. Díky nízké váze bylo auto schopno dosáhnout 100 kilometrů v hodině za přibližně 5 sekund. Maximální rychlost byla oficiálně udávána jako 232 km/h. Pro evropský trh měl GTI-R mírně snížený výkon na 162 kW a točivý moment na 267 Nm. Bylo to způsobeno nutností použít jinou vstřikovací jednotku na místní benzín s méně oktany. Celkem bylo vyrobeno okolo 27 tisíc vozů typu GTI-R.\n\nStejně jako předchozí verze Pulsar dostal pro evropský trh přízvisko Sunny. S tímto typem se v Evropě lze setkat nejčastěji s motorizací 1,4 litru s osmi ventily o výkonu 55 kW a šetnácti ventily o výkonu 63-64 kW. Dále se do Sunnyho N14 dávaly benzínové motory 1,6 litru o výkonu 66 kW a naftové (55 kW) i benzínové dvoulitry.\n\nCo se Evropy týče, Nissan Pulsar generace N15 byl prodáván jako Nissan Almera. Ta se od Pulsaru lišila jen výbavou a instalovanými motory. Na Novém Zélandu se zprvu jednalo o Nissan Sentra, po zavření místní továrny dostaly dovážené Pulsary původní název. Na to zde a v Austrálii navázali i u další generace. Pod názvem Pulsar se ještě 5 let prodával Nissan Bluebird Sylphy, ten byl v Evropě dále prodáván jako Nissan Almera.\n\nV roce 2013 došlo k obnovení značky Pulsar. Nejednalo se však o samostný model ale znovu pouze o přejmenování z různých důvodů pro určité trhy. Nejprve se jednalo pod označením B17 o jiný název opět pro Nissan Sylphy pro Austrálii a Nový Zéland, poté ve stejném roce pod označením Pulsar C12 byl prodáván Nissan Tiida opět v Austrálii, Nový Zéland navíc s Thajskem.\nV květnu roku 2014 se Pulsar objevil poprvé i v Evropě. Vozidlo se vyrábí ve Španělsku a je postavené na platformě Nissanu Tiida C12, není však jeho přímým nástupcem. Například v Rusku se však nadále prodává pod názvem Tiida C13. Prodávat se začal v březnu roku 2015 a ilustruje snahu Nissanu o znovuvybojování konkurenceschopného postavení na evropském trhu hatchbacků nižší střední třídy. Do auta se instalují benzínové motory 1,2 litru DiG-T o výkonu 84 kW a motor 1,6 litru DIG-T s výkonem 140 kW, který byl odhalen až s prvními prodeji vozidla v březnu roku 2015. Kromě toho se vyrábí i naftový motor 1,5 litru o výkonu 78 kW.\n\nOficiální stránky:\n\nKluby a další stránky v ČR\n"}
{"id": "1120041", "url": "https://cs.wikipedia.org/wiki?curid=1120041", "title": "Obyvatelstvo Belgie", "text": "Obyvatelstvo Belgie\n\nPočet obyvatel Belgie v roce 2015 činil 11 239 755 lidí.\n\nV zemi je vlámská většina obyvatelstva - asi 6 000 000 lidí mluvících nizozemsky. Valoni mluvící francouzsky tvoří menšinu čítající více než 3 miliony lidí. Poblíž německých hranic žije menšina o velikosti 73 000 lidí, kteří mluví německy. David Levinson nicméně poznamenává, že vlámská a valonská skupina je experty popisovaná jako komunity spíš než jako etnické skupiny, a jednotlivci se mohou snadno přesunout z jedné komunity do druhé tím, že se naučí jejich jazyk.\n\nNizozemsky mluví přibližně 60 % obyvatel, francouzsky 40 % a německy necelé 1 %. Toto jsou také tři oficiální jazyky země.\n\nNejpočetnější skupinou obyvatel zahraničního původu jsou Italové (451 825), Maročané (412 310), Francouzi (451 825), Turci (218 832) a Nizozemci (216 284) .\n\nV roce 2007 žilo v Belgii 1,38 milionu lidí cizího původu, což odpovídalo 12,9 % celkové populace. Z toho se 685 000 (6,4 %) narodilo mimo EU a 695 000 (6,5 %) se narodilo v jiné členské zemi EU.\n\nNa začátku roku 2012 bylo odhadováno, že lidé cizího původu a jejich potomci tvoří 25 % celkové populace.\n\nZ těchto \"nových Belgičanů\" má 1 200 000 (49 %) evropský původu a 1 350 000 (51 %) je ze zemí mimo západní svět.\n\nPo uvolnění belgického zákona o národnosti získalo více než 1,3 milionu migrantů belgické občanství a považují se nyní za \"nové Belgičany\". 89,2 % obyvatel tureckého původu bylo naturalizováno, stejně jako 88,4 % lidí marockého původu, 75,4 % lidí italského původu a 56,2 % lidí francouzského a 47,8 % nizozemského původu.\n\nPo roce 2000 se 57 % populace hlásilo ke katolické církvi, 1,7 % lidí byli protestanti 0,3 % pravoslavní křesťané. Druhou největší náboženskou skupinou jsou muslimové, kterých je v populaci 6 % (3,9 % ve Flandrech, 4 % ve Valonsku, celých 25,5 % v Bruselu), nebo dokonce až 8,1 % v roce 2011 (vzhledem k počtu imigrantů z muslimských zemí).\n\nPodle průzkumu Ipsos MORI z roku 2011 se 49 % populace hlásilo ke křesťanství, 6 % k Islámu, 4 % k dále nespecifikovaným jiným náboženství, 2 % vyznávala budhismus, 31 % lidí bylo bez vyznání, zatímco 8 % lidí na otázku neodpovědělo.\n\nZdroje: \n"}
{"id": "1120044", "url": "https://cs.wikipedia.org/wiki?curid=1120044", "title": "Marek Pavelec", "text": "Marek Pavelec\n\nMarek Pavelec (* 10. září 1989, Karlovy Vary) je český sólový houslista, laureát mezinárodních soutěží a žák Zakhara Brona.\n\nPo studiích na plzeňské konzervatoři (prof. J. Holotová) a vídeňské hudební univerzitě (prof. J. Pospíchal) se Marek Pavelec stal žákem legendárního ruského pedagoga Zakhara Brona na Zürcher Hochschule der Künste ve švýcarském Curychu. Hudebně se rozvíjel také v rámci mistrovských kurzů Julie Fischer a Idy Haendel.\n\nMarek Pavelec je laureátem mezinárodní houslové soutěže „Vaclav Huml“ (Záhřeb, 2013), vítězem mezinárodní houslové soutěže „Camillo Sivori“ (Cosenza, 2013), vítězem celostátní soutěže českých konzervatoří (Teplice, 2008) a držitelem cen švýcarských nadačních fondů „Rahn Kulturfonds“ a „Sankt Petersburger Stiftung“.\n\nKoncertní činnosti se Marek Pavelec věnuje v Čechách i v zahraničí (Německo, Rakousko, Švýcarsko, Chorvatsko, Francie, Švédsko, Itálie, Španělsko, Spojené arabské emiráty, Japonsko), vystupuje na recitálech i za doprovodu četných orchestrů (Plzeňská Filharmonie, Symfonický orchestr Českého rozhlasu, Bratislavská komorní filharmonie, Orchester der Hochschule für Musik und Tanz Köln, Chorvatský rozhlasový a televizní orchestr, Filharmonie Bohuslava Martinů Zlín, Karlovarský symfonický orchestr, komorní orchestr Barocco sempre giovane, mezinárodní symfonický orchestr „Concert des Cités Uniés“).\n\nV roce 2010 navštívil letní Akademii Václava Hudečka v Luhačovicích, kde obdržel cenu pro nejlepšího účastníka, v letech 2010-2011 pak s Hudečkem vystupoval na společných koncertech. Kromě nahrávek pro Český Rozhlas přijal Marek mimo jiné pozvání do Madridu k natočení hudebního pořadu „Jóvenes Solistas“ pro televizní stanici Mezzo TV.\n"}
{"id": "1120047", "url": "https://cs.wikipedia.org/wiki?curid=1120047", "title": "Dolina (Kryštofovy Hamry)", "text": "Dolina (Kryštofovy Hamry)\n\nDolina () je bývalá obec v okrese Chomutov v Ústeckém kraji, která zanikla v 70. letech 20. století z důvodů výstavby vodní nádrže Přísečnice.\n\nNázev vesnice byl odvozen ze zdrobněliny nějakého osobního jména jako je Tierolf, Tyrof, Dierolf apod. Postupným sbližováním s podobnými názvy blízkých vesnic vznikl německý tvar V historických pramenech se jméno vesnice vyskytuje ve tvarech: mápostúpiti Thierlsdorffa puol (1431), in Tyerlsdorffie (1446), w Tierzsdorffu (1543), Durnsdorff (1608), Dürrnsdorf a Dernsdorf (1787) nebo Dörnsdorf a Dürnsdorf (1846).\n\nVes je poprvé připomínána v roce 1431, kdy pod jménem \"Thierlsdorf\" byla součástí perštejnského panství. V roce 1446 byla odprodána Lobkovicům. K roku 1455 je ve vsi uváděno 24 obyvatel, vlastnících zde dům a kus půdy. V okolí vsi bylo mnoho stříbrných dolů, kde poddaní pracovali. Za třicetileté války byly doly zatopeny. V 18. století byly doly odvodněny, ale pokus o obnovu těžby skončil neúspěchem. Obyvatelé se poté začali zabývat výrobou krajek a pozamentů. V roce 1764 byla postavena barokní kaple svatého Františka Serafinského. \n\nV roce 1813 ves velmi utrpěla následkem napoleonských válek. V roce 1850 se pak \"Dolina\" stala samostatnou obcí. Roku 1876 byla postavena škola, a v roce 1895 byl vysvěcen hřbitov. Od roku 1899 fungoval v Dolině poštovní úřad. V roce 1907 byla ve vsi zřízena škola pro výuku krajkářského řemesla. Obec byla německojazyčná, první Češi se zde začali usazovat až v období mezi světovými válkami. Tehdy také začal počet obyvatel postupně klesat. Důvodem byly zřejmě nelehké životní podmínky. V 50. letech trpěla obec nedostatkem pitné vody a dalšími problémy. Tehdy byly také strženy některé již neobydlené domy. V roce 1960 se Dolina stala osadou Přísečnice.\n\nVesnice se v souvislosti s výstavbou vodní nádrže Přísečnice dostala do ochranného pásma pitné vody. V roce 1979 byla proto administrativně zrušena a zbořena. Katastrální území bývalé obce bylo přičleněno do katastru obce Kryštofovy Hamry.\n\nPři sčítání lidu v roce 1921 zde žilo 843 obyvatel (z toho 460 mužů), kteří byli kromě dvou Čechoslováků a sedmnácti cizinců německé národnosti. S výjimkou dvou evangelíků a jednoho příslušníka nezjišťovaných církví všichni patřili k římskokatolické církvi. Podle sčítání lidu z roku 1930 měla vesnice 841 obyvatel: třináct Čechoslováků, 812 Němců a šestnáct cizinců. Kromě pěti evangelíků a sedmi lidí bez vyznání se hlásili k římskokatolické církvi.\n\nPodél silnice nedaleko obnoveného pomníku obětem první světové války stával pozdně barokní kostel svatého Františka Serafinského z roku 1763. Kromě něj ve vesnici bývala u cesty do Mezilesí ještě hřbitovní kaple.\n\n\n"}
{"id": "1120049", "url": "https://cs.wikipedia.org/wiki?curid=1120049", "title": "Pěnkavka bledá", "text": "Pěnkavka bledá\n\nPěnkavka bledá (\"Camarhynchus pallidus\") je drobný pěvec vyskytující se na souostroví Galapágy, jedna z Darwinových pěnkav. Obývá ostrovy Isabela, Fernandina, Santiago, Pinzón, Santa Cruz a San Cristóbal. Biotopem jsou převážně lesy tvořené rodem \"Scalesia\", ale i některé aridní oblasti, kde je nicméně k vidění jenom vzácně. Populace pěnkavek bledých je klesající, nebezpečí představuje ztráta přirozeného prostředí i nemoci přenášené parazitickou mouchou \"Philornis downsi\". Pěnkavka má světlé šedě-olivové peří a váží asi 20 gramů.\n\nPěnkavka bledá je známá pro svou schopnost využívat nástroje, která byla zaznamenána jenom u nemnoha živočišných druhů. Využívá větviček nebo kaktusových trnů, s jejichž pomocí vytahuje bezobratlé ze stromových dutin, a navíc si nástroje dokáže podle potřeby i upravovat. Na základě studie z roku 2001 vyšlo najevo, že si mláďata pěnkavek toto chování osvojí sama a nemusí se jej učit od jiných ptáků.\n\n"}
{"id": "1120050", "url": "https://cs.wikipedia.org/wiki?curid=1120050", "title": "Pokojová rostlina", "text": "Pokojová rostlina\n\nPokojová rostlina je termín označující skupinu rostlin pěstovaných v umělých klimatických podmínkách v interiérech. Jde o skupinu rostlin, které obvykle nesnášejí výkyvy teplot během roku a zejména zimní chladné počasí. Jako prostorové rostliny se používají zejména rostliny okrasné, protože jejich účel je především estetický, ale mají i další využití, například snižují hladinu oxidu uhličitého v místnosti a tím prospívají dýchání. Ve valné většině případů jde o sukulenty a kaktusy, neopadavé, stálezelené byliny nebo dřeviny, jejichž vzhled je přinejmenším v době květu nebo s plody považován za dekorativní. Pokojové rostliny lze přes teplé období roku tzv. letnit, tedy pěstovat venku nebo v části domu otevřené vlivu počasí. Podle nároků a dalších vlastností jsou dále členěny do specifických skupin.\n\nPodle dekorativnosti lze pokojové rostliny členit na okrasné listem a okrasné květem, nebo podle nároků na:\nPodobně Hieke rozděluje pokojové rostliny na teplomilné, chladnomilné a středně náročné.\n\nPodle nároku na světlo lze najít skupiny různě náročných rostlin, například \"Aspidistra\", \"Aucuba\" a \"Cissus\" snáší i přistínění, \"Adianthum\", \"Anthurium scherzerianum\", \"Sanseviera\" snesou lépe polostín, \"Cordyline\", \"Begonia rex\" a \"Cyclamen persicum\" preferují světlé stanoviště, \"Kalanchoe\", \"Stapelia\", \"Cyperus\" preferují slunce, ale snesou i polostín, \"Pelargonium zonale\" a většina druhů kaktusů a sukulentů vyžaduje plné slunce. Úplný stín nesnáší žádné rostliny pěstované jako okrasné. Situace například v místnostech pro rozloučení se zesnulými je řešena dočasným umístěním (týden) a pravidelnou výměnou rostlin snášejících přistínění (\"Aucuba\") nebo použitím umělých rostlin. Pěstování rostlin pod umělým osvětlením je poměrně nákladné, s ohledem na energii.\n\nNěkteré rostliny používané jako pokojové se termínují k prodeji v určitém období, jako je Den matek nebo Vánoce. Takové rostliny jsou například cibuloviny nebo \"Kalanchoe blossfeldiana\" a \"Euphorbia pulcherrima\" (tzv. vánoční hvězda), mnohé jsou ale pěstovány k prodeji po celý rok.\nS ohledem na širokou paletu pěstovaných rostlin lze rozdělit pokojové rostliny i podle nároků na zálivku, pH půdy, živiny, nebo složení půdy. Tyto nároky se liší v rámci rodu (\"Euphorbia\", \"Pelargonium\" atp.). Pro šíři nároků tak zde nemá smysl se široce zabývat tématem pokojových rostlin s ohledem na jednotlivé nároky, pokud by neměly být jmenovitě uvedeny všechny druhy a jejich nároky.\n\nStejně jako vlastnosti se podle druhu různí i choroby a škůdci. Podobné jsou projevy fyziologických poškození a chorob. Časté jsou především poškození v souvislosti s nedostatkem světla, zálivky a živin.\n\nU nověji introdukovaných druhů jsou používány častěji názvy odvozené od latinských slov , u dříve introdukovaných druhů jsou často používány neotřelé české názvy. České názvy pokojových rostlin však lze i pro množství synonym a neurčitost považovat spíše za orientační, běžně i mezi pěstiteli, prodejci a zákazníky obvykle nepoužívané.\n\nPřesazování\n\nProtože pokojové květiny prorůstají kořeny substrát v nádobě, je třeba jednou za dva roky provést přesazení do větší nádoby a doplnění substrátu. V případě, že přesazení do větší nádoby není možné, provádí se výměna země spojená s omezením kořenů a obvykle také nadzemní části. Takový zásah je nejlépe rostlinami snášen v předjaří. Přesazování obvykle není třeba v případě hydroponie.\n\nRozmnožování\n\nVětšinu pokojových rostlin lze snadno množit vegetativně, přirozeně se ale mohou množit i generativně. Při generativním množení se mohou měnit znaky typické pro odrůdy. Výsevům semen musí v některých případech předcházet skarifikace nebo stratifikace.\n\nZ vegetativního rozmnožování je nejběžnější řízkování, množení bylinnými řízky. Některé druhy v tomto ohledu vyžadují specifické zacházení.\n\nZálivka\n\nMíra zálivky se odvíjí od nároků druhu. Je preferována zálivka na povrch půdy nebo podmokem, ale rosení listů ve vhodných podmínkách, kdy list nezůstává hodiny vlhký, neovlivní výrazně riziko napadení houbovými chorobami a rostlinám prospívá. Některé druhy rostlin ovšem nelze zavlažovat jinak než na list. Závlaha se musí odvíjet od ročního období a snížená zálivka během vegetačního klidu je někdy nezbytná i pro kvetení.\n\nHnojení\n\nRostliny které jsou pěstovány pro kvetení, jsou obvykle náročnější na přihnojení fosforem. Některé rostliny nesnáší živné půdy, jiné chřadnou v chudých půdách. Je tedy důležitý výběr půdy nebo směsi zahradnických substrátů. Náročnější na živiny jsou obvykle rychleji rostoucí rostliny, ale jinak se nároky značně různí. Hnojit lze kapalnými, tedy rychle přijímanými hnojivy do půdy nebo přímo na list, ale i dlouhodobě rozpustnými granulemi, tabletami nebo tyčinkami vkládanými do půdního substrátu. Přehnojení a nevyrovnaná výživa má zásadní vliv na napadení chorobami a škůdci, ale i namrzání.\n\nNádoby a potřeby pro pěstování pokojových rostlin\n\nK výsevům kapradin se používají sterilní jílové, rašelinové nebo pálené cihly, pro výsevy orchidejí skleněné nádoby s agarem, podobně jako pro meristémové množení. \n\nHrnky (květináče, kořenáče, kontejnery) jsou vyráběny od průměru 3-40 cm, obvykle z plastu nebo pálené hlíny. Pro palmy jsou nádoby vyšší, pro azalky nižší než průměrné.\n\nPro stínění jsou používány rákosové stínovky, ale bývají používány i stínovky dřevěné, nebo jutové. K zastínění slunečního záření pronikajícího přes sklo výrazněji prosklených místností lze použít i nátěry, například amarit.\n\nNěkteré výsadby jsou provedeny v sesazení různých rostlin v sklenících nebo prosklených skříních přiléhajících k oknu, včetně jejich aranžmá. Této úpravě musí odpovídat nádoba na půdu a způsob hydroizolace a tepelné izolace okolí, kvůli pronikání vlhkosti a srážení vody.\n\nPokojovým rostlinám je přikládán především význam při zvlhčení vzduchu a ovlivnění psychiky. Fyzický vliv na kvalitu vzduchu ale prakticky nemají. Pokojové rostliny mohou sloužit jako pomůcky při vzdělávání a výchově dětí.\n\nNěkteré rostliny pěstované v interiérech, například diffenbachie, mohou být dráždivé nebo mít významný obsah toxických látek. U takových rostlin je třeba používat přiměřené ochranné pomůcky při péči a děti na nebezpečnost jedovaté rostliny důkladně upozornit a vysvětlit bolestivé následky otravy. V případě chování zvířat je třeba předcházet otravě nepěstováním takových druhů rostlin, které mohou způsobit otravu zvířete, nebo zcela spolehlivou izolací rostliny a zvířete.\n\n"}
{"id": "1120053", "url": "https://cs.wikipedia.org/wiki?curid=1120053", "title": "Hotel Herbich", "text": "Hotel Herbich\n\nHotel Herbich je český třináctidílný televizní seriál z roku 1999, natočený režisérem Hynkem Bočanem podle scénáře Petra Zikmunda.\n\nSeriál se odehrává po Sametové revoluci v letech 1989–1993.\n\nNemocná Ada Herbichová leží v nemocnici, po sametové revoluci se její stav zlepší. Přijede za ní i mladší syn Tomáš, který za komunismu emigroval do Německa, kde se stal profesorem literatury. Potká se i s bratrem Karlem, náměstkem a sestrou Helenou, oční lékařkou. Rodina si uvědomí svou šanci dostal zpět hotel, který vybudoval jejich předek Hanuš Herbich. Šlo o luxusní hotel, který obklopoval park a tenisové kurty, po roce 1948 Herbich o hotel přišel a i kvůli tomu zemřel na infarkt.\n\nKarel přijde o místo náměstka, nastoupí na poště. Rozpadne se mu manželství, nerozumí si se synem Rudolfem. Odstěhuje se ke své milence Ireně Loudové, která byla jeho sekretářkou. Helena je Adinou nemanželskou dceru, je rozvedená a stará se o svou 17letou dceru Martinu. Schází se s chirurgem Krausem. Chtěla by se ucházet o místo primářky. Tomáš píše knihu o Goethovi. Potká se s Heleniným otcem, obchodníkem Julienem Bowdenem. Ten si 40 let dopisuje s Adou, dopisy čiší láskou, ale pravda je jiná. Helena matce prozradí, že Julien byl celou dobu ženatý, pro Adu je to šok. Helena zastupuje primáře a bojuje o primariát s doktorem Vítkem. Požádá o pomoc svého bývalého manžela, který pracuje na ministerstvu. Vítek dostane nabídku na stáž v USA.\n\nHotel se vrací do vlastnictví rodiny Herbichových, ředitelského postu se ujímá Karel, který má velké plány do budoucna. V bance sjedná vysoký úvěr, nakoupí drahé vybavení a pustí se do stavby krytých tenisových kurtů. Karel se pořád dohaduje s personálem, jeho část tak raději odchází. Kvůli hluku a prachu ze stavby hotel opouštějí i zahraniční hosté a hotel se dostává do problémů. Karel požádá o pomoc svého syna Rudolfa. Ten mu navrhne prodej hotelu doktoru Weissmanovi, který zastupuje zahraniční hotelové konsorcium. Hotel zkrachuje. Rudolfovi se podaří přesvědčit všechny Herbichovy sourozence, aby prodej hotelu podepsali. Ovšem Ada se odmítá vzdát bez boje, vymámí z Weissmana souhlasné podpisy svých dětí a přiměje jej, aby od obchodu odstoupil. Poté vyrazí do Německa za Tomášem, aby se ujal řízení hotelu. Ten však dostal nabídku přenášet na prestižní univerzitě v Americe a účasti na mezinárodním kongresu. Celá jeho rodina z toho má obrovskou radost.\n\nTomáš svolí a s matkou a její kamarádkou Lili se vrací do hotelu. Banka trvá, aby hotel splácel dluhy, které Karel udělal. Sourozenci musí vykonávat všechny práce v hotelu, moc jim to však nejde. Helena uklízí a z Karla se stane topič. Irena odejde od Karla a sblíží se s Tomášem. Karel těžce snáší ztrátu prestiže i odchod Ireny, pije. Rodině Tomáše do Německa napíše o vztahu Tomáše s Irenou, aby se mu pomstil. Tomáš objíždí tenisové kluby v Německu, aby sehnal klienty pro hotel. V hotelu se koná ozdravný pobyt dětského domova. Helena pomáhá nemocnému Františkovi.\n\nV zimě v noci v hotelu Herbich vypukne požár, hotel je následkem toho neobyvatelný. Rodině chybí peníze na splátky i na opravu hotelu. Stará paní Herbichová znovu onemocní, Helena ji odveze do nemocnice, kde dostane nabídku na místo na očním oddělení. Tomáš požádá o půjčku tchána, ten mu ukáže dopis o jeho nevěře od Karla a půjčit mu odmítne. Tomáš prodá své auto, aby mohl zaplatit splátky. Z Ameriky přijde zpráva, že by chtěli uspořádat goethovský kongres v hotelu Herbich. Ten se připravuje na důležitou akci. Vedení hotelu se ujme mladý ředitel Dvořáček. Helena nastupuje v nemocnici, opět se sblíží se svým přítelem, doktorem Krausem a stará se o malého Františka.\n\n\n"}
{"id": "1120054", "url": "https://cs.wikipedia.org/wiki?curid=1120054", "title": "Josef Wünsche", "text": "Josef Wünsche\n\nJosef Wünsche (\"cca 1815\" – 4. října 1898 Vídeň) byl rakouský a český podnikatel a politik německé národnosti, v 2. polovině 19. století poslanec Říšské rady.\n\nPůsobil jako průmyslový podnikatel. Byl spolumajitelem firmy Hielle & Wünsche v Krásné Lípě. Takto se uvádí již v roce 1863, kdy druhým majitelem byl Eduard Hielle. Kromě toho působil i ve funkci ředitele První rakouské spořitelny a člena správní rady Všeobecné depozitní banky. Byl cenzorem Rakousko-uherské banky.\n\nAngažoval se i ve vysoké politice. Působil jako poslanec Říšské rady (celostátního parlamentu Předlitavska), kam usedl ve volbách roku 1879 za kurii městskou v Čechách, obvod Rumburk, Krásná Lípa atd. Ve volebním období 1879–1885 se uvádí jako Josef Wünsche, továrník, bytem Vídeň.\n\nDo parlamentu nastoupil jako ústavověrný poslanec. Patřil k německým liberálům. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nJeho manželkou byla Emilie Wünsche, rozená Neusser. Josef Wünsche zemřel v říjnu 1898 po dlouhé nemoci ve věku 83 let.\n"}
{"id": "1120056", "url": "https://cs.wikipedia.org/wiki?curid=1120056", "title": "Venkov (rozcestník)", "text": "Venkov (rozcestník)\n\nJméno Venkov nese v Česku více lidských sídel a dalších objektů.\n\n\n\n"}
{"id": "1120058", "url": "https://cs.wikipedia.org/wiki?curid=1120058", "title": "Kostel svatého Jana Nepomuckého (Huntířov)", "text": "Kostel svatého Jana Nepomuckého (Huntířov)\n\nKostel svatého Jana Nepomuckého je římskokatolickou sakrální stavbou, která je ve druhé dekádě 21. století určena k počestnému neliturgickému užívání. Nachází se v Huntířově, v části obce Vítězná a je ve vlastnictví této části obce. Je zmiňován i jako Kostel svatého Jana Nepomuckého v Záboří nebo Kostel svatého Jana Nepomuckého ve Vítězné. Je situován po levé straně silnice z Komárova na Kocléřov.\n\nKostel byl postaven v letech 1898-1907.\n\nBohoslužby se v kostele nekonají a kostel byl předán k počestnému neliturgickému užívání. Interiér kostela nadále využíván pro konání výstav, koncertů a jiných akcí.\n\nVarhany z roku 1925 jsou od krnovské firmy Rieger-Kloss.\n\n"}
{"id": "1120059", "url": "https://cs.wikipedia.org/wiki?curid=1120059", "title": "Jozef Režucha", "text": "Jozef Režucha\n\nJozef Režucha (13. březen 1929, Trnava – 15. červenec 1995, Trnava) byl slovenský filmový režisér, scenárista a herec. Jeho ústřední tvůrčí období je vymezeno 70. léty, v nichž natočil deset celovečerních filmů. Obecně nejuznávanějším je jeho film \"Dost dobří chlapi\" (1971).\n\nJozef Režucha byl již od raného dětství divadelním ochotníků, hercem i režisérem. Později přešel na dramatické konzervatoř v Bratislavě, kde vystudoval herectví. Po boku legendárních reportérů Imra Jenčo, Emila Trangela, Ruda Galla, Gaba Zelenaya zda Oskára Manu pracoval jako reportér Slovenského rozhlasu, kam nastoupil v roce 1950. Psal především humorné povídky a epigramy. Už od poloviny 50. let začíná pracovat v Slovenském filmu, kde vystřídal několik postů. Nejdříve byl asistentem režie, později pomocným a druhým režisérem. Spolupracoval se slovenskými tvůrci jako Paľo Bielik, Vladimír Bahna, Ján Lacko, Andrej Lettrich, Stanislav Barabáš či Štefan Uher. Jako asistent režie je zodpovědný za více než deset filmů, mezi nimi například i za \"Rohy\" (1955); \"Prověrku lásky\" (1956); \"Čtyřiačtyřicet\" (1957) či \"V hodině dvanácté\" (1958).\n\nV roce 1970 mu vedení Slovenského filmu režijně svěřilo jeho první celovečerní film. Byla to moderní dětská pohádka \"Zločin slečny Bacilpýšky\", ve které zatíná do lidské lhostejnosti a pohádkovou formou apeluje na rodičovské svědomí. Už během dokončovacích prací si v dramaturgyně plánu Ústřední dramaturgie slovenského filmu zvolil další předlohu pro natáčení. Literární podklad známého slovenského dramatika Jana Solovic, příběh řidičské party odehrávající se v současnosti, \"Dost dobří chlapi\". Dobová kritika na filmu vysoce ohodnotila jasně pokrokově zaměřený příběh, hlavně jeho hrdinů, skromných, všedních lidí, partu řidiče nákladních aut. Film získal Hlavní cenu na XVIII. MFF v Karlových Varech 1972, Státní cenu SSR, První cenu na 10. FČSF v Plzni a také Cenu slovenské národní kinematografie za rok 1971. Od nejpalčivějším současnosti formování socialistického charakteru v \"Dost dobrých chlapech\" se Režuchova tvorba plynule posouvá až k dílům s povstaleckou tematikou.\n\nV roce 1972 ještě natočil společensko-kritickou snímek \"Ty malé výlety\". Scenárista Ladislav Luknár v ní ve svém námětu zkoumá dětství v krajních situacích, ve chvílích, kdy dítě vidí jak se mu odcizuje otec. V očích dítěte se začínají hroutit představy o mravním ideálu. Z hlediska citového a mentálního je to sonda do tabu světa dospělých. Řeřichu se pokusil poukázat na klasické pozůstatky měšťácké morálky, která ještě bují iv současníka. Je to zrcadlo nastavené člověku, ve kterém zdomácněl a zmechanizoval podvod. Snahou autorů nebylo zpracovat film jako tragédii nebo drama, ale spíše ve stylu jakéhosi trpkosmiešneho obrazu. Natáčení probíhalo v Bratislavě. Řeřichu tímto filmem navazuje na Solovičových hrdinů z filmu \"Dost dobří chlapi\", na svou snahu objevovat v člověku lidskost a bojovat proti měšťáctví plodící lhostejnost.\n\nRok na to natáčí příběh ze života dnešních mladých lidí \"Den slunovratu\". Za něj na FFM v Trutnově získal představitel Igora Emil Horváth ml. Malé zlaté slunce. Mapování odkazu SNP se odráží ve filmech \"Život na útěku\" (1975) a \"Jdi a neloučí se\" (1979). \"Život na útěku\" zobrazuje osudy slovenského národního hrdinu z národně období Ludvíka Kukorelliho. \"Jdi a neloučí se\" není chronologickým záznamem bojové činnosti čapajevovců na filmový pás, ba ani výpovědí o tom, jak žil a bojoval Kukorelli. Tvůrcům více šlo o to, aby na různých motivech a epizodách ukázali utrpení a hrdinství lidí, jejichž osudy se spojily. Proto i motiv lásky Julie měl divákovi říci, že válka je zlo, které ničí všechny lidské hodnoty, všechno drahé a blízké. V partyzánské brigádě Čapajev bojovali i sovětští velitelé z Kyjeva, proto ve filmu uvidíme i herce z tohoto města. Snímek byla vyznamenána Cenou Víta Nejedlého.\n\nPro Československou televizi natočil válečný příběh \"Ještě se nevracím\" (1975). Pokračoval komedií \"Pozor, jde Josefína\" (1976) vysmívající se vesnickým melouchářům. Filmem \"Do posledního dechu\" (1976) se opět vrátil do válečných let, které tematizoval ve svých některých předchozích dílech. Poslední film \"Přerušená hra\" (1979) zase představuje jakýsi návrat k jeho další tradiční tématu, kterým je dětství. Po ukončení své profesionální kariéry se v 80. letech Jozef Řežucha věnoval psaní článků do humoristického časopisu Roháč a do regionálního periodika Trnavský hlas.\n\n"}
{"id": "1120060", "url": "https://cs.wikipedia.org/wiki?curid=1120060", "title": "Venkov (Měděnec)", "text": "Venkov (Měděnec)\n\nVenkov () je bývalá obec v okrese Chomutov v Ústeckém kraji, která zanikla vysídlením v 70. letech 20. století. Vesnice stávala v údolí Širokého potoka dva kilometry východně od Měděnce. Asi sto metrů východně od jejího středu stojí řada rekreačních chat.\n\nNázev vesnice byl pravděpodobně odvozen z příjmení \"Voňka.\" V historických pramenech se jméno vesnice vyskytuje ve tvarech: Wonka (1602), Wenekau (1628) nebo Wenkau (1785 a 1847).\n\nVesnice vznikla zřejmě před polovinou 15. století na svahu jihovýchodně od obce Měděnec. Později se stala součástí statku Měděnec. Tento statek patřil od roku 1628 Šlikům jako součást panství Horní Hrad. Obyvatelé nacházeli práci v okolních lesích, nebo v hamrech. V půli 18. století existoval ve vsi mlýn. Později místní také vyráběli krajky, nebo pracovali jako nádeníci v blízké Přísečnici. V roce 1905 byla ve vsi zřízena škola. Velký stavební rozvoj nastal v letech 1922–1938.\n\nK roku 1850 byl Venkov osadou Kotliny, později Měděnce a od roku 1880 opět Kotliny. V roce 1949 se stal osadou Doliny a v roce 1961 Přísečnice. Od vysídlení Němců po roce 1945 však stále pokračoval úbytek obyvatel dovršený úplným opuštěním vesnice v roce 1974. Dnes na místě bývalé vsi stojí pouze rekreační chaty. Původní zástavba zcela zanikla.\n\nPodle některých hypotéz v místech, kde vesnice stávala, existoval po krátkou dobu hrad Funkštejn známý pouze z písemných pramenů.\n\nPři sčítání lidu v roce 1921 zde žilo 190 obyvatel (z toho 94 mužů), kteří byli kromě tří cizinců německé národnosti. Všichni byli příslušníky římskokatolické církve. Podle sčítání lidu z roku 1930 měla vesnice 226 obyvatel: 224 Němců a dva cizince. I tentokrát všichni byli římskými katolíky.\n\n\n"}
{"id": "1120061", "url": "https://cs.wikipedia.org/wiki?curid=1120061", "title": "Jakob Busk", "text": "Jakob Busk\n\nJakob Busk Jensen (* 12. září 1993, Kodaň, Dánsko) je dánský fotbalový brankář a mládežnický reprezentant, který hraje v klubu FC Kodaň. \n\nV Dánsku debutoval v profesionální kopané v dresu FC Kodaň v sezóně 2012/13. Z FC Kodaň odešel na hostování v roce 2014 do AC Horsens a v roce 2015 do norského klubu Sandefjord Fotball, což bylo jeho první zahraniční angažmá.\n\nJakob Busk nastupoval za dánské mládežnické reprezentační od kategorie U18. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem. Na turnaji byl dánskou brankářsou jedničkou.\n\n"}
{"id": "1120065", "url": "https://cs.wikipedia.org/wiki?curid=1120065", "title": "Frederik Rønnow", "text": "Frederik Rønnow\n\nFrederik Riis Rønnow (* 4. srpna 1992, Dánsko) je dánský fotbalový brankář a bývalý mládežnický reprezentant, který hraje v klubu Brøndby Kodaň. \n\nJakožto dorostenec hrál v klubu Stensballe IK.\nV Dánsku debutoval v profesionální kopané v dresu AC Horsens v roce 2011. Z klubu odešel v sezóně 2013/14 na roční hostování do Esbjerg fB.\n\nV červenci 2015 se stal hráčem Brøndby Kodaň.\n\nFrederik Rønnow nastupoval za dánské mládežnické reprezentační od kategorie U18. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem. Na turnaji byl rezervním brankářem v dánském týmu.\n\n"}
{"id": "1120066", "url": "https://cs.wikipedia.org/wiki?curid=1120066", "title": "Molo", "text": "Molo\n\nMolo je pevná nebo plovoucí stavba, která slouží k zajištění přístupu k plavidlům kotvícím na vodní ploše nebo vodním toku. U mola musí být dostatečná hloubka, aby loď nenarazila na dno. Molo v nizozemském Scheveningenu slouží pouze jako plošina, která vede k restauraci na konci mola. Je po celé délce používáno pro komerční účely a hojně navštěvováno.\n\nNejdelší molo se nachází v Southend-on-Sea v Anglii (tzv. Southendské molo) a má délku 2,158 km.\n\n"}
{"id": "1120068", "url": "https://cs.wikipedia.org/wiki?curid=1120068", "title": "Singly na prvním místě v roce 2013 (USA)", "text": "Singly na prvním místě v roce 2013 (USA)\n\nSeznam singlů, které obsadily první místo v Billboard Hot 100 v roce 2013.\n"}
{"id": "1120073", "url": "https://cs.wikipedia.org/wiki?curid=1120073", "title": "Josef Skala (fotbalista)", "text": "Josef Skala (fotbalista)\n\nJosef Skala (4. února 1922 – 16. listopadu 1976) byl český fotbalový útočník. Je rekordmanem klubu SK Pardubice v počtu vstřelených branek v nejvyšší soutěži.\n\nS fotbalem začínal v Rosicích nad Labem, v osmnácti letech se přesunul do ligového SK Pardubice, kde začal nastupovat v prvním týmu v roce 1940. Ve válečných letech odehrál několik skvělých sezón, postupně ale jeho produktivita upadala, přesto je se 33 vstřelenými góly nejproduktivnějším hráčem tohoto klubu v ligových zápasech. Poté nastupoval v Čechii Karlín a také za SK Rolný Prostějov. Na sklonku kariéry se vrátil do Pardubic, hrál za Jiskru Semtín, ale nastupoval i v SK Rosice nad Labem, kde s fotbalem začínal. Po skončení kariéry se dal na trenérskou dráhu, vedl dorost VCHZ Pardubice a mladé hráče vychovával i v Rosicích nad Labem.\n\n\n"}
{"id": "1120074", "url": "https://cs.wikipedia.org/wiki?curid=1120074", "title": "Mohelský mlýn", "text": "Mohelský mlýn\n\nMohelský mlýn nebo též Mohelenský mlýn je bývalý mlýn stojící na břehu řeky Jihlavy, necelý kilometr od jižního okraje obce Mohelno. Jeho současná podoba pochází z roku 1938. Využívá jej Ústav biologie obratlovců Akademie věd České republiky jako terénní stanici.\n\nPrvní písemná zmínka o mlýně pochází z roku 1368. Během dob mlýn střídal majitele, pustl a byl obnovován. V polovině 18. století přešel do vlastnictví rodiny Tkaných, která jej držela až do roku 1930. V roce 1937 koupil mlýn v dražbě majitel geologické firmy Ing. Hájek z Prahy, který jej věnoval své sekretářce Marii Volavkové. Roku 1938 podstoupil mlýn celkovou přestavbu a modernizaci. Kupolovité solárium na střeše nově zbudované obytné stavby údajně sloužilo slečně Volavkové k opalování. Roku 1947 mlýn navštívil prezident Edvard Beneš s chotí. V roce 1950 přešel mlýn pod správu podniku Jihomoravské mlýny. Poté co roku 1961 zemřela majitelka mlýna Marie Volavková, byl mlýn znárodněn a postoupen Československé akademii věd. Té sloužil jako terénní základna a archiv. V současnosti mlýn využívá Ústav biologie obratlovců Akademie věd ČR. Roku 2006 byly některé prostory včetně elektrárny pronajaty firmě Amaprint. Mlýnice byla adaptována na galerii Čertův ocas.\n\nDominantou mlýna je třípatrová mlýnice, k jejíž jižní straně přiléhá obytná budova se soláriem. Dvůr u mlýna uzavírají hospodářské budovy. Součástí mlýna je malá vodní elektrárna vybavená vodními turbínami na výrobu elektrické energie. Tři soustrojí mají instalovaný výkon 45 kW, 22 kW a 15 kW. 600 metrů vzdušnou čarou od mlýna je hráz vodní nádrže a vodní elektrárny Mohelno. Říční meandr vytváří úzký skalnatý poloostrov Čertův ocas, který je součástí národní přírodní rezervace Mohelenská hadcová step a stejnojmenné naučné stezky.\n\nV budově mlýna je umístěna expozice Galerie Čertův ocas (podle stejnojmenného meandru na řece Jihlavě), kde se nachází stálá expozice skupiny Stir up. Ve mlýně se rovněž nachází pracoviště Ústavu biologie obratlovců Akademie věd v Brně, které slouží jako terénní stanice. Pořádají se zde semináře a školení s možností ubytování.\n\nNaproti mlýna, ve svahu nad silnicí, stojí kamenný kříž, založený mlynářem Jakubem Tkaným dne 8. září 1806.\n\n"}
{"id": "1120075", "url": "https://cs.wikipedia.org/wiki?curid=1120075", "title": "Achelóos", "text": "Achelóos\n\nAchelóos může znamenat:\n\n"}
{"id": "1120076", "url": "https://cs.wikipedia.org/wiki?curid=1120076", "title": "Křížová cesta (Chyše)", "text": "Křížová cesta (Chyše)\n\nKřížová cesta v Chyši na Karlovarsku se nachází ve východní části obce při levé straně ulice Na Špičáku, která vede ke hřbitovnímu kostelu.\n\nKřížová cesta byla založena roku 1863. Je tvořena žulovými sloupky v podobě božích muk. Jednotlivá zastavení mají podstavec nesoucí obdélnou, polokruhově završenou kapličku s výklenkem na přední straně. Ve výklencích bývaly původně umístěny olejové obrazy s vyobrazením jednotlivých zastavení křížové cesty. Obrazy v nikách zastavení postupem času sešly, výklenky byly poté zaskleny a obrazy nahrazeny reprodukcemi. Tisky rovněž rychle vybledly a byly opět odstraněny.\n\nPo roce 1945 přestala být křížová cesta udržována a postupně chátrala. Během druhé poloviny 20. století byla větší část kamenných zastavení z důvodu výstavby rodinných domů nakonec odstraněna.\n\nSloupky stojí podél cesty ke kostelu Povýšení svatého Kříže, zvaném též Zvěstování Panny Marie. Uprostřed cesty stojí barokní výklenková kaple svaté Anny z roku 1784.\n\n\n"}
{"id": "1120077", "url": "https://cs.wikipedia.org/wiki?curid=1120077", "title": "110. peruť (Izrael)", "text": "110. peruť (Izrael)\n\n110. peruť () Izraelského vojenského letectva, známá také jako Rytíři severu, je stíhací peruť dislokovaná na základně Ramat David.\n"}
{"id": "1120078", "url": "https://cs.wikipedia.org/wiki?curid=1120078", "title": "Achelóos (řeka)", "text": "Achelóos (řeka)\n\nAchelóos ( ), řeka na severozápadě Řecka (kraje Thesálie, Epirus, Střední Řecko, Západní Řecko), je díky své délce 220 km druhou nejdelší řekou Řecka.\n\nŘeka pramení v horách Pindos a teče směrem na jih na pomezí krajů Thesálie a Epirus. Protéká přehradní nádrží Kremasta, v níž přijímá řeky Agrafiotis a Megdovas, a poté se stáčí k jihozápadu. Níže naplňuje přehradní nádrže Kastraki a Stratos. Ústí do Patraského zálivu Jónského moře.\n"}
{"id": "1120084", "url": "https://cs.wikipedia.org/wiki?curid=1120084", "title": "Satoru Iwata", "text": "Satoru Iwata\n\nSatoru Iwata ( 岩田 聡, 6. prosince 1959 – 11. července 2015) byl japonský programátor her a podnikatel, jenž byl čtvrtým prezidentem a výkonným ředitelem společnosti Nintendo.\n\nOd počátku své kariéry pracoval jako programátor ve firmě HAL Laboratory a podílel se na vývoji her \"Super Smash Bros.\", \"Kirby\" a \"Pokémon\". K Nintendu nastoupil v roce 2000 a v květnu toho roku nahradil ve funkci prezidenta společnosti Hiroši Jamaučiho. Iwata řídil společnost a rozvojem konzolí Nintendo DS a Wii v letech 2004 a 2006 umožnil, aby se společnost stala se finančně úspěšnou mezi ostatními výrobci herních konzolí. Iwata zemřel 11. července 2015 na rakovinu žlučovodu.\n"}
{"id": "1120085", "url": "https://cs.wikipedia.org/wiki?curid=1120085", "title": "103. peruť (Izrael)", "text": "103. peruť (Izrael)\n\n103. peruť () Izraelského vojenského letectva, také známá jako Sloni, je transportní perutí vybavenou letouny Lockheed C-130 a Lockheed Martin C-130J Super Hercules která sídlí na základně Nevatim. Peruť dříve provozovala stroje variant C-130E a KC-130H.\n"}
{"id": "1120087", "url": "https://cs.wikipedia.org/wiki?curid=1120087", "title": "Zikmund Berchtold z Uherčic", "text": "Zikmund Berchtold z Uherčic\n\nZikmund Berchtold z Uherčic, též Zikmund II. Samuel Cosinus hrabě Berchtold, německy Sigismund Berchtold (6. února 1834 Buchlovice – 19. března 1900 Brgud), byl rakouský šlechtic z rodu Berchtoldů z Uherčic a politik z Moravy, v 2. polovině 19. století poslanec Říšské rady.\n\nPůsobil jako statkář v Buchlovicích. Jeho otcem byl hrabě Zikmund I. Berchtold z Uherčic, matkou Ludmila Vratislavová z Mitrovic. Vystudoval gymnázium a pak lesnickou školu v Aschaffenburgu a uherském Mosonmagyaróváru. 8. července 1860 se jeho manželkou stala Josefina Gabriela Trautmannsdorf-Weinsberg. Měli dceru Josefinu Ludmilu Eleonoru a syna Leopolda Antonína Josefa Berchtolda. Když zemřela jeho matka Ludmila, převzal Zikmund správu panství Buchlov a Žeravice. Zaměřoval se na chov ušlechtilých koní. Pořádal prodejní výstavy koní. Patřily mu též statky v Čechách a Uhersku. Díky tomu byl i členem uherské Sněmovny magnátů (horní nevolená komora uherského parlamentu).\nByl veřejně a politicky činný. Roku 1858 získal titul c. k. komořího a 5. června 1884 titul tajného rady. Od 25. května 1877 byl komandérem Leopoldova řádu a hlavním porotcem u krajského soudu v Uherském Hradišti. Papež mu udělil Řád svatého Řehoře Velikého.\n\nV zemských volbách v září 1871 se stal poslancem Moravského zemského sněmu. Reprezentoval velkostatkářskou kurii, II. sbor. Na sněm se vrátil v zemských volbách v roce 1884 a mandát zde obhájil v zemských volbách v roce 1890. Na zemském sněmu zastupoval Stranu středního velkostatku.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1879 za velkostatkářskou kurii na Moravě. Mandát obhájil ve volbách roku 1885, volbách roku 1891 a volbách roku 1897. Rezignace byla oznámena na schůzi 18. října 1899. Pak ho nahradil Alfred Skene II. Ve volebním období 1879–1885 byl zmiňován jako hrabě Sigismund Berchtold, c. k. tajný rada, komoří a statkář, bytem Buchlovice. Zasedal v komisi pro státní dluhy. Zastával funkci viceprezidenta privilegované rakousko-uherské společnosti státní dráhy a byl předsedou konsorcia moravské transversální dráhy. Ministerstvo orby ho vyslalo jako zástupce pro chov koní na Moravě.\n\nUvádí se jako konzervativní šlechtic. List \"Das Vaterland\" ovšem po volbách v roce 1879 napsal, že ze čtyř konzervativních velkostatkářů zvolených na Moravě jen Egbert Belcredi je zároveň státoprávně orientován (tedy podporuje český státoprávní program), zbylí tři (včetně Berchtolda) nejsou státoprávně vyhranění. Po volbách do Říšské rady roku 1885 se uvádí jako člen Coroniniho klubu, oficiálně nazývaného Klub liberálního středu, který byl orientován vstřícněji k vládě Eduarda Taaffeho. V roce 1890 se uvádí jako poslanec bez klubové příslušnosti. Po volbách roku 1891 je řazen do Strany středu. Po volbách roku 1897 patřil do klubu Strany středního velkostatku.\n\nZemřel v březnu 1900 po dlouhé nemoci.\n"}
{"id": "1120091", "url": "https://cs.wikipedia.org/wiki?curid=1120091", "title": "Sebestyén Ihrig-Farkas", "text": "Sebestyén Ihrig-Farkas\n\nSebestyén Ihrig-Farkas (* 28. ledna 1994, Budapešť, Maďarsko) je maďarský fotbalový záložník, který v současnosti hraje za maďarský klub Honvéd Budapešť. Hraje na pozici ofenzivního středopolaře.\n\nV profesionální kopané debutoval v maďarském klubu Honvéd Budapešť. V lednu 2012 odešel na své první zahraniční angažmá do italského celku Parma FC. V červenci 2013 odešel na roční hostování z Parmy do slovinského týmu ND Gorica.\n\nV srpnu 2014 se vrátil do Honvédu.\n\n"}
{"id": "1120095", "url": "https://cs.wikipedia.org/wiki?curid=1120095", "title": "Kozorožec sibiřský", "text": "Kozorožec sibiřský\n\nKozorožec sibiřský \"(Capra sibirica)\" je druh kozorožce žijící v centrální Asii. Tradičně byl považován za poddruh kozorožce horského \"(Capra ibex)\" a dodnes není zcela jasné, jak tomu skutečně je. Je to nejdelší a nejtěžší člen rodu \"Capra\". Jeho výška v kohoutku překonává dokonce i kozu šrouborohou \"(Capra falconeri)\".\n\nKozorožec sibiřský je obecně statný a těžký kozorožec, ale jednotlivé kusy se od sebe mohou velmi lišit. Výška v kohoutku je u samců 88 až 110 cm, u samic pak 67 až 92 cm. Hmotnost samců se pohybuje mezi 60 a 130 kg, u samic, které jsou výrazně menší pak v rozmezí 34 až 56 kg. Krk mají krátký, obzvláště u samců pak silný a svalnatý. U obou pohlaví se vyskytuje bradka, která je u samců poněkud větší a u samic se někdy nemusí vyskytnout vůbec. Asi 3 cm pod ocasem mají obě pohlaví pachové žlázy.\nSamičí rohy jsou poměrně malé, hnědošedé barvy a v průměru dlouhé 27 cm. Statní samci mají rohy černé průměrně asi 115 cm dlouhé, ve výjimečných případech až 148 cm. Obě pohlaví mají okolo rohů prstence, které charakterizují věk zvířete. Samci mají také na čele dvě vyvýšeniny. Přesný tvar rohů se mezi různými jedinci může velmi lišit.\nZbarvení se různí od tmavě ke světle hnědé a někteří jedinci mohou být dokonce načervenalí. Přes záda až k ocasu se jim obvykle táhne černý pás, který mohou mít samci během zimy pokrytý bílými skvrnami. Spodní strana je obzvláště u samců v zimě velmi tmavá a taktéž může být pokrytá bílými skvrnami. Samice a mláďata jsou obecně mnohem světlejší a jejich pruh na zádech nemusí zasahovat až k ocasu. Línají obvykle mezi dubnem a červencem, zimní srsti nabývají v průběhu prosince.\n\nNěkteří autoři považují tento druh za monotypický, zatímco jiní rozeznávají 4 poddruhy, a to především na základě rozdílné velikosti, rohů a barvě srsti. Jsou to:\n\nŘíje se koná od konce října do začátku ledna. Samci se během říje často velmi vyčerpají a na konci jsou často pohublí. Samci spolu během říje soupeří o dominanci tak, že se postaví na zadní a srazí se rohy.\nBřezost trvá 160 až 170 dnů. Samice většinou rodí jedno mládě vážící okolo 3 kg. Rohy jsou patrné zhruba po 3 až 4 týdnech. Trávu začínají jíst osm dní po porodu a odstavena jsou v 6 měsících.\nSamci pohlavně dospívají ve stáří 18 měsíců, ale plné velikosti dorůstají až ve věku 9 let. Samice poprvé rodí ve druhém roce života. Samci se dožívají okolo 10 let, samice až 17 let. V zajetí je rekord 22 let.\n\nŽijí ve vysokých nadmořských výškách, často vysoko nad hranicí lesa. Během zimy hledají potravu na horských srázech. Je-li vrstva sněhu příliš silná, odhrabou si potravu kopýtky.\nJejich potrava se skládá převážně z horských trav a bylin. Během jara a léta tvoří převážnou část jejich jídelníčku traviny, ale během zimy jsou to převážně větve a jehličí. Přes léto také často olizují sůl. Velikost stáda závisí na velikosti místní populace, ale obvykle se pohybuje od 5 do 30 jedinců. Během říje se mohou slučovat do mnohem větších stád. Mimo říji jsou stáda převážně jednopohlavná.\nHlavními predátory kozorožců sibiřských jsou vlci, dhoulové, irbisové a medvědi hnědí. Mladé kozorožce mohou také ukořistit rysové, lišky nebo orli.\n\nJejich stanovištěm jsou vysokohorské tundry, louky a polopouště. V poušti Gobi se vyskytují ve výškách okolo 700 m n. m., ale obvykle 2000 až 5000 m n. m.\nVětšina sibiřských kozorožců žije v centrální a severní Asii. Konkrétně v Afghánistánu, severní a západní Číně, severozápadní Indii, jihovýchodním Kazachstánu, Kyrgyzstánu, Tádžikistánu, východním Uzbekistánu, Mongolsku, severním Pákistánu a na jihu centrálního Ruska.\n"}
{"id": "1120096", "url": "https://cs.wikipedia.org/wiki?curid=1120096", "title": "Patrick Banggaard", "text": "Patrick Banggaard\n\nPatrick Banggaard Jensen (* 4. dubna 1994, Dánsko) je dánský fotbalový obránce a mládežnický reprezentant, který hraje v klubu FC Midtjylland.\n\nV Dánsku hrál v mládežnických letech za týmy Otterup B&IK a Fjordager IF.\n\nV roce 2012 se představil v mužstvu Vejle Boldklub Kolding (klub s dvouletou životností: 2011–2013). V lednu 2013 přestoupil do jiného dánského klubu FC Midtjylland. S ním získal v sezóně 2014/15 ligový titul v Superligaen.\n\nBanggaard nastupoval za dánské mládežnické reprezentační od kategorie U16. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\n"}
{"id": "1120099", "url": "https://cs.wikipedia.org/wiki?curid=1120099", "title": "Christian Nørgaard", "text": "Christian Nørgaard\n\nChristian Thers Nørgaard (* 10. března 1994, Kodaň, Dánsko) je dánský fotbalový záložník a bývalý mládežnický reprezentant, který hraje v klubu Brøndby Kodaň.\n\nV Dánsku hrál v mládežnických letech za tým Lyngby BK. V letech 2012–2013 působil v rezervním týmu německého bundesligového klubu Hamburger SV. V srpnu 2013 se vrátil do Dánska, posílil klub Brøndby Kodaň.\n\nChristian Nørgaard nastupoval za dánské mládežnické reprezentační od kategorie U16. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\n"}
{"id": "1120101", "url": "https://cs.wikipedia.org/wiki?curid=1120101", "title": "Frederik Sørensen", "text": "Frederik Sørensen\n\nFrederik Hillesborg Sørensen (* 14. dubna 1992, Kodaň, Dánsko) je dánský fotbalový obránce (stoper) a bývalý mládežnický reprezentant, který hraje v klubu 1. FC Köln.\n\nV Dánsku hrál v mládežnických letech za týmy Roskilde KFUM, Himmelev–Veddelev BK, FC Roskilde a Lyngby BK. V srpnu 2010 odešel do italského klubu Juventus FC, kde na podzim 2010 debutoval v A-týmu. Následovala angažmá v Bologna FC 1909, Hellas Verona FC a od července 2015 1. FC Köln.\n\nFrederik Sørensen nastupoval za dánské mládežnické reprezentační od kategorie U17. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\n"}
{"id": "1120104", "url": "https://cs.wikipedia.org/wiki?curid=1120104", "title": "Sídla domorodých úřadů tchu-s’", "text": "Sídla domorodých úřadů tchu-s’\n\nSídla domorodých úřadů \"tchu-s’\" () jsou pozůstatky tří domorodých úřadů tchu-s’ v provinciích Chu-nan, Chu-pej a Kuej-čou, které byly v roce 2015 zařazeny na Seznam světového dědictví organizace UNESCO.\n\nZapsány byly jako symbol historických čínských administrativních postupů „spojujících sjednocování země s respektem ke zvykům a způsobu života menšin“. Domorodý úřad \"tchu-s’\" bylo v Číně od 13. století obecné označení autonomních území nečínských kmenů v jihozápadní Číně na úrovni prefektury, kraje nebo okresu. První zřídila říše Jüan, systematicky je zaváděla vláda říše Ming, přetrvaly i za Čchingů. Do světového dědictví byla zařazena sídla domorodých úřadů v Lao-s’-čchengu, Tchang-ja a Chaj-lung-tchunu. \n\nLao-s’-čcheng leží na západě provincie Chu-nan v okresu Jung-šun v Tchuťiaské a miaoské autonomní prefektuře Siang-si. Od roku 1995 v něm probíhá archeologický výzkum pozůstatků paláce místního náčelníka a s ním souvisejícího sídla, pocházejícího z mingské doby.\n\nTchang-ja leží na jihozápadě provincie Chu-pej v okresu Sien-feng v Tchuťiaské a miaoské autonomní prefektuře En-š’. Místní tchuťiaští náčelníci zde sídlili od poloviny 14. století do 30. let století osmnáctého.\n\nChaj-lung-tchun leží u hory Lung-jen v jihočínském okresu Chuej-čchuan (v prefektuře Cun-i na severu provincie Kuej-čou). Má rozlohu 1,59 km², obklopen je téměř šesti kilometry hradeb. Jádrem komplexu byly dva paláce, každý o 20 tisíci m². Vznikl roku 1257. Sloužil jako sídlo a pevnost náčelníků místních kmenů Miao z rodu Jang. Své postavení si udrželi několik století, dokud se poslední z nich po roce 1587 nevzbouřil v povstání Jang Jing-lunga, mingská armáda Chaj-lung-tchun roku 1600 dobyla a vypálila.\n\n"}
{"id": "1120112", "url": "https://cs.wikipedia.org/wiki?curid=1120112", "title": "Weiße Spitze", "text": "Weiße Spitze\n\nWeiße Spitze (2962 m n. m.) je hora ve Villgratenských horách v rakouské spolkové zemi Tyrolsko. Nachází se asi 6 km jihojihovýchodně od vesnice Sankt Jakob in Defereggen a východně od italsko-rakouské státní hranice. Leží v hřebeni mezi vrcholy Rote Spitze (2956 m n. m.) na západě a Storfenspitze (2895 m n. m.) na východě. Jako první zdolal vrchol 25. srpna 1894 J. Erlsbacher. Weiße Spitze je nejvyšším bodem Villgratenských hor.\n\nNa vrchol lze vystoupit z údolí Arntal od osady Oberstalleralm (1864 m n. m.) po značené turistické stezce č. 17.\n\n"}
{"id": "1120119", "url": "https://cs.wikipedia.org/wiki?curid=1120119", "title": "Pod Pajštúnom", "text": "Pod Pajštúnom\n\nPod Pajštúnom je přírodní rezervace v pohoří Malé Karpaty v podcelku Pezinské Karpaty, v jižní části Pajštúnského hradního kopce. Nachází se v katastrálním území města Stupava a obce Borinka, okres Malacky v Bratislavském kraji. Vyhlášená byla v roce 1984 na rozloze 141,4 ha, bez ochranného pásma.\nPředmětem ochrany jsou lesní společenstva – bukové květnaté lesy, dubohabrové lesy karpatské lipové-javorové sutinové lesy v jejich přirozeném druhovém složení a struktuře a ochrana pionýrských a subpanónskych travinných porostů na karbonátovém substrátu. Na území rezervace platí 5. stupeň ochrany.\n\nOkolí Borinky je součástí Borinského krasu, který se rozprostírá na ploše 36 km v jižní části Malých Karpat. Vody potoků se zde na několika úsecích ztrácejí pod zemí a pak opět vystupují na povrch. Přírodní zvláštností je, že část vod z horní části povodí Stupavského potoka v důsledku podzemního \"pirátství\" je odváděna pod zemí na opačnou stranu pohoří Malých Karpat a vyúsťuje na povrch až v občasné vyvěračce nad Limbachem. V tomto krasovém území se nachází i několik jeskyní, například Zbojnická, Velké Propadlé, Jeskyně pod Okopancom a jiné.\n\nNa ochranu přirozených lesních společenství 2. – 4. vegetačního stupně byla v roce 1984 vyhlášena přírodní rezervace Pod Pajštúnom. Rozprostírá se pod hradním kopcem převážně na jeho jižních a jihozápadních svazích v nadmořské výšce 200 – 519 m. Nejrozšířenější jsou zde dubové bučiny, bukové doubravy, bučiny a v okolí vápencových útesů na sutinových stanovištích v okolí Pajštúnského hradu se vyskytují lipové javořiny.\n\nPro nejteplejší lesní společenstva s dubem jsou typickými druhy bylin hrachor černý (\"Lathyrus niger\"), Medovník meduňkolistý (\"Melitta melissophyllum\"). Bučinovými druhy jsou například Svízel vonný (\"Asperula odorata\"), Kyčelnice cibulkonosná (\"Dentaria bulbifera\"). V ostrůvkovitě rozšířených nelesních společenstvích na skalách v okolí hradu a kamenolomu se vyskytují například Tolita lékařská (\"Vincetoxicum hirundinaria\"), zvonek řepkovitý (\"Campanula rapunculoides\"), sleziník červený (\"Asplenium trichomanes\"), ožanka horská (\"Teucrium montanum\") a ožanka kalamandra (\"Teucrium chamaedrys\"). Nápadným druhem lesních porostů podél cest, chodníků a Svetlin je drnavec lékařský (\"Parietaria officinalis\").\n\nVelkou ekologickou hodnotu v přírodní rezervaci představují četné staré přes 300leté jedince dubů. Jsou velmi důležité pro vývoj stovek druhů podkorního a dřevokazného hmyzu, jako jsou například roháč obecný (\"Lucanus cervus\"), tesařík obrovský (\"Cerambyx cerdo\"), a více druhů krasců. Na takových dubech se vyvíjejí housenky až 100 druhů motýlů. V teplých okrajových částech přírodní rezervace se vyskytuje náš největší had – užovka stromová (\"Zamenis longissimus\"). Na světlinách v přírodní rezervaci se vyskytuje i Jasoň dymnivkový (\"Parnassius Mnemosyne\").\n\nNepůvodními druhy v přírodní rezervaci jsou například netýkavka malokvětá (\"Impatiens parviflora\"), modřín opadavý (\"Larix decidua\"), muflon (\"Ovis musimon\"), daněk skvrnitý (\"Dama dama\").\n\n\n"}
{"id": "1120124", "url": "https://cs.wikipedia.org/wiki?curid=1120124", "title": "Slopy", "text": "Slopy\n\nSlope jsou přírodní rezervace v pohoří Malé Karpaty v podcelku Brezovské Karpaty. Nachází se v katastrálním území obce Dobrá Voda, okres Trnava v Trnavském kraji.\n\nVyhlášena byla v roce 1993 na rozloze 153,87 ha, bez ochranného pásma.\nPředmětem ochrany jsou dubohabrové, vápnomilné bukové, bukové květnaté a skalní a sutinové společenství na krasovém reliéfu Dobrovodského krasu. Geologický substrát území tvoří vápence a dolomity středního a vrchního triasu Brezovských Karpat. Na skalách se vytvořily povrchové krasové formy - škrapy a krasové jámy. Součástí chráněného území je i zřícenina hradu Dobrá Voda. Rezervace je součástí CHKO Malé Karpaty. Na území rezervace platí 5. stupeň ochrany. Okrajem rezervace vede červená turistická trasa.\n\n"}
{"id": "1120128", "url": "https://cs.wikipedia.org/wiki?curid=1120128", "title": "Lužice (Kadaň)", "text": "Lužice (Kadaň)\n\nLužice () je zaniklá vesnice v okrese Chomutov. Nacházela se v nadmořské výšce 273 m asi 6,5 km východně od Kadaně. Nejbližší sousední vesnicí byli Tušimice, které se nacházely asi 0,5 km na severovýchod a ke kterým jako místní část patřila. Lužice zanikla v roce 1972 v souvislosti s těžbou hnědého uhlí v lomu Nástup.\n\nNázev vesnice je odvozen jako zdrobnělina ze slova lůžě, louže. V historických pramenech se jméno vesnice vyskytuje ve tvarech: Luzicz (1454), Lusycz (1536), Luschicz (1561) Luchitz (1787) nebo Luschitz (1846).\n\nPrvní písemná zmínka o vesnici pochází z roku 1454.\n\nMezi vesnicí a Tušimicemi se nacházely štěrkové lomy, ve kterých se sbíraly porcelánové jaspisy.\n\nPři sčítání lidu v roce 1921 zde žilo 118 obyvatel (z toho 60 mužů), z nichž bylo patnáct Čechoslováků, 92 Němců a jedenáct cizinců. Kromě devíti evangelíků byli římskými katolíky. Podle sčítání lidu z roku 1930 měla vesnice 104 obyvatel: 21 Čechoslováků, 82 Němců a jednoho cizince. S výjimkou devíti evangelíků se hlásili k římskokatolické církvi.\n\nVe vesnici stával malý novogotický zámek z roku 1871, jehož budova byla ve druhé polovině dvacátého století využívána jako škola.\n\n"}
{"id": "1120129", "url": "https://cs.wikipedia.org/wiki?curid=1120129", "title": "Vysoká (přírodní rezervace)", "text": "Vysoká (přírodní rezervace)\n\nVysoká je přírodní rezervace v pohoří Malé Karpaty. Nachází se v katastrálním území obcí Kuchyňa a Rohožník, okres Malacky v Bratislavském kraji.\n\nVyhlášená byla v roce 1988 na rozloze 80,53 ha, bez ochranného pásma.\nPředmětem ochrany jsou přirozené lesní a skalní společenstva v jižní části Bílých hor v dubovo-bukovém a bukovém vegetačním stupni, v okrajových částech s převahou lipových bučin a lipových javořin, ve vrcholových částech vápnomilné nelesní společenstva skal a skalních puklin. Rezervace je součástí CHKO Malé Karpaty. Na území rezervace platí 5. stupeň ochrany.\n\n"}
{"id": "1120131", "url": "https://cs.wikipedia.org/wiki?curid=1120131", "title": "Theriak", "text": "Theriak\n\nTheriak (\"theriacum\") bylo označení pro univerzální protijed nebo dokonce všelék, v jehož existenci věřili Evropané od starověku do 19. století. \n\nŘecký výraz θηριακή (\"thēriakē\") pochází z výrazu \"θηρίον\" (thērion), což znamená zvíře. Původně měl pomáhat při uštknutí hadem nebo štírem, později ho začaly vysoce postavené osoby používat proti politicky motivovanému travičství. Podle legendy vynalezl král Mithridatés VI. Pontský lék nazvaný podle něj mithridate, což byla původně směs fíků, ořechů, routy a soli, která dala základ pozdějším theriakům, jež připravovali přední lékaři jako Andromachos nebo Galén. Ty už se skládaly z více než padesáti ingrediencí, často velmi obtížně dostupných, a připisovaly se jim účinky nejen proti otravě, ale také proti nemocem jako mor nebo syfilis. Recepty byly rozmanité, obsahovaly například opium, med, víno, myrrhu, arabskou gumu, živici, kastoreum, arménskou hlinku, hadí maso a různé bylinky (puškvorec, moračina, třezalka, mořská cibule, zázvor, hřebíček, skořice, kozlík lékařský, podražec, reveň, ožanka čpavá, pětiprstka žežulník). Navíc se doporučovalo, aby směs zrála několik desítek let.\n\nVe středověku a na počátku novověku byla výroba a prodej různých theriaků výnosným řemeslem, kterému se věnovali především Benátčané. Německý botanik Adam Lonicer označoval česnek kuchyňský za theriak chudých.\n\nRozvoj medicíny vedl k poznání, že pokud kdy theriak fungoval, tak pouze jako placebo. Stal se tak ztělesněním šarlatánství, což se v moderní češtině odráží v hanlivém výrazu \"dryák\". Řada bylin, z nichž se připravoval theriak, později přešla do receptu na švédské kapky. \n\n"}
{"id": "1120132", "url": "https://cs.wikipedia.org/wiki?curid=1120132", "title": "Alexander Mocsáry", "text": "Alexander Mocsáry\n\nAlexander Mocsáry ( ; 27. září 1841, Oradea, Uhersko, dnes Rumunsko – 26. prosince 1915, Budapešť, Maďarsko) byl maďarský entomolog, který se specializoval především na řád Hymenoptera.\n\nBěhem svého života pracoval jako kurátor sbírek v Maďarském národním muzeu. Popsal mnoho nových druhů hmyzu, hlavně z řádu Blanokřídlí (\"Hymenoptera\"). Zabýval se i řádem Síťokřídlí (\"Neuroptera\").\n\nJeho privátní sbírka maďarského hmyzu je asi od roku 1870 uložena v Maďarském národním muzeu v Budapešti.\n\n\n"}
{"id": "1120135", "url": "https://cs.wikipedia.org/wiki?curid=1120135", "title": "Julianne Hough", "text": "Julianne Hough\n\nJulianne Alexandra Hough (* 20. července 1988 Orem, Utah, Spojené státy americké) je americká tanečnice, choreografka, zpěvačka a herečka. Dvakrát vyhrála v soutěži \"Dancing with the Stars\" a v roce 2007 byla nominována na cenu Emmy za nejlepší choreografii v tomto pořadu. Její první větší filmová role přišla ve snímku \"\". Od září 2014 patří k porotcům soutěže \"Dancing with the Stars\". V roce 2016 si zahrála roli Sandy v televizní produkci \"\". V roce 2019 se připojila k panelu porotců reality show \"Amerika má talent\".\n\nNarodila se v Oremu ve státě Utah jako nejmladší z pěti dětí v mormonské rodině. Jejími rodiči jsou Marianne a Bruce Houghovi. Její bratr Derek pracuje také jako profesionální tanečník. Dále má tři starší sestry, a to Sharee, Marabeth a Katherine. Všichni čtyři Juliannini prarodiče se živili jako tanečníci. Rovněž je sestřenicí Rikera, Rydel, Rockyho a Rosse Lynchových z hudební skupiny R5.\n\nZačala s tancem ve studiu Center Stage Performing Arts v Oremu, kde mimo jiné tančila i s Joshem Murillem. V devíti letech začala závodně tančit. V roce 1999, když jí bylo deset let, se její rodiče rozvedli a poslali jí a jejího bratra Dereka do Londýna, aby zde žili a studovali se svými trenéry Corkym a Shirley Ballasovými. Julianne šla ve stopách Derekova a přidala se k Italia Conti Academy of Theatre Arts, kde získali trénink ve zpěvu, herectví, gymnastice a mnoha druzích tance včetně jazzu, baletu a stepu. Spolu se synem Ballasových, Maxem, zformovali skupinu 2B1G („2 Boys, 1 Girl\"), vystupovali na tanečních soutěžích ve Spojeném království i ve Spojených státech a vystupovali v britském televizním pořadu. Ve věku patnácti let se s Julianne stala nejmladší tanečnice a současně jediná Američanka, která se stala světovou juniorskou šampionkou v latinskoamerických tancích a zároveň vyhrála mezinárodní juniorský titul v latinskoamerických tancích na festivalu Blackpool. V témže roce Londýn opustila, poté, co dle vlastních slov byla „zneužita jak psychicky i fyzicky, vším“ a řekla, že se situace vystupňovala, „když se dostala do puberty, stávala se ženou a přestávala být malou holčičkou. ... Řekli mi, že kdybych se někdy vrátila do Spojených států, mohly by se stát tři věci. Za prvé, nebyla bych nikým. Za druhé, pracovala bych v prodejně s hamburgery. Za třetí, skončila bych jako coura. Takže bylo to jako, že se nemohu vrátit. Musím být touto osobou.“ Po návratu do Spojených států navštěvovala Las Vegas Academy a střední školu Alta.\n\nPrvní role přišla s filmem \"Harry Potter a kámen mudrců\" v roce 2001, ve kterém si zahrála nekreditovou roli školačky z Bradavic. V roce 2010 se objevila ve filmu \"Variaté\", po boku Christiny Aguilery a Cher. První velká role přišla s rolí Ariel Moore v remaku filmu \"\", po boku Kennyho Wormalda jako Rena McCormacka. Film měl premiéru v říjnu 2011. Roli Sherrie Christina si zahrála ve filmové adaptaci Broadwayského muzikálu \"Rock of Ages\"., po boku Toma Cruise a Mary J. Blige. V roce 2012 zářila po boku Joshe Duhamela v romantickém dramatu \"Bezpečný přístav\"., inspirovaném stejnojmennou novelou od Nicholase Sparkse. V říjnu 2013 měl premiéru film Paradise, ve kterém si zahrála s Russellem Brandem.\n\nBylo oznámeno, že si zahraje roli Sandy Dumbrowski v televizní produkci stanice Fox \"\". Film měl produkci 31. ledna 2016. V roce 2018 byla obsazena do role Jolene v seriálu \"Heartstrings\". \n\nV roce 2019 se připojila k panelu porotců reality show \"Amerika má talent\".\n\nV květnu 2007 vydala svůj první country singl \"Will You Dance With Me\" a výtěžek putovat pro americký Červený Kříž. Písnička se umístila na 100. místě žebříčku Billboard Pop 100. Později podepsala nahrávací smlouvu s Universal Music Group Nashville. Album nazvané \"Julianne Hough\", bylo nahráno v Nashvillu a produkoval ho David Malloy, který pracoval například s Rebou McEntire. Album se setkala s mixem kritiky. Debutovalo však na 1. místě žebříčku Top Country Albums a na 3. místě žebříčku Billboard 200. Druhý singl byl \"That Song in My Head\".\n\nV roce 2008 se připojila k turné Brada Paisleyho a objevila se ve videoklipu Snoop Dogga k písniče \"My Medicine\". Na podzim roku 2008 vydala vánoční EP \"Sounds of the Season: The Julianne Hough Holiday Collection\". Se svým singlem \"My Hallelujah Song\" vystoupila v show \"Dancing with the Stars\" 18. listopadu 2008, zatímco její bratr Derek Hough, Mark Ballas a Lacey Schwimmer na ní tancovali.\n\nSpolečně s LeAnn Rimes, Jessicou Simpson a Kellie Pickler oznámily nominace na předávání cen 2009 Academy of Coutry Music Awards . Julianne byla nominovaná v kategorii Nejlepší nová country zpěvačka, fanouškovská volba, kterou vyhrála. Singl \"It That So Wrong\" vydala 21. června 2010 a byl to první singl z alba \"Wildfire\", které nebylo nikdy vydáno.\n\nSe zpěvákem Chuckem Wicksem chodila od srpna 2008 do listopadu 2009 a rozchod jí inspiroval k napsání písně „Is That So Wrong“. Od dubna 2010 do března 2013 byla ve vztahu s Ryanem Seacrestem. V prosinci 2013 navázala vztah s hokejistou Brooksem Laichem. 18. srpna 2015 oznámili zasnoubení. Dvojice se vzala dne 8. července 2017.\n\nV říjnu 2013 přitáhla kontroverzi, když na halloweenský večírek přišla se začerněným obličejem v kostýmu „Crazy Eyes“ ze seriálu \"Orange Is the New Black\". Herečka se později na Twitteru omluvila slovy: „Uvědomila jsem si, že lidi můj kostým zranil a urazil a upřímně se omlouvám.“\n\n"}
{"id": "1120137", "url": "https://cs.wikipedia.org/wiki?curid=1120137", "title": "Milžany", "text": "Milžany\n\nMilžany () jsou zaniklá vesnice v okrese Chomutov. Stály asi 3,5 km severovýchodně od Kadaně v nadmořské výšce 293 m. Zanikly v roce 1970 v důsledku těžby hnědého uhlí v lomu Nástup. V době zániku byly místní částí Tušimic.\n\nPůvodní název vesnice zněl \"Mlžany\" ve významu \"ves Mlžanů\" (lidí, kteří žijí v mlze). Vesnice ho pravděpodobně dostala podle polohy v místech s častými výskyty mlh. V historických pramenech se jméno vesnice vyskytuje ve tvarech: von Milsan (1314), z Milzan (1508), z Milzau (1543), Milsan (1570), ve vsi Mylsen (1608), Milsau (1631), Milza (1654), Milsau (1787) nebo Milsau a Mílsa (1846).\n\nPrvní písemná zmínka o vesnici pochází z roku 1314.\n\nTěžba hnědého uhlí v okolí Prunéřova a Milžan začala už před rokem 1780, kdy zde bylo v provozu několik obecních dolů. Ty se na rozdíl od dolů v okolí Pětipes udržely poměrně dlouho, protože měly podstatně lepší geologické podmínky: kvalitní uhlí bylo většinou uloženo až na výjimky v hloubkách do 10–20 m a mocnost sloje přesahovala 3–6 m. V roce 1780 došlo u vesnice k samovznícení uhlí, a vypukl podzemní požár, který byl uhašen až po třiceti letech zavedením vody z Prunéřovského potoka do dolů. Část podniků byla sice uzavřena během hospodářské krize po roce 1873, ale jiné ji překonaly a během první světové války došlo k opětovnému rozvoji podnikání. V té době byly také otevírány první velké povrchové lomy.\n\nVýznamným podnikem 1 km severovýchodně od Milžan byl důl \"Merkur.\" Původně malý důl zvaný \"Josef Karolina František\" a později \"Josef\" byl sice opuštěn, ale v roce 1904 byl jeho provoz obnoven a roku 1912 ho přejmenovali na Merkur. Pracovalo zde až 170 horníků, kteří dobývali 8,5 m mocnou sloj v hloubce do 80 m. Kvalitní uhlí se odváželo lanovkou k železniční trati Prunéřov–Březno. Důl byl uzavřen počátkem 30. let 20. století s celkovou produkcí 900 000 tun uhlí. Druhým významným dolem byla \"Anna Karolina,\" na jehož dolovém poli před ním existovaly menší doly \"Anna, František\" a Karolina, které těžily do 700 tun ročně. V dole \"Anna Karolina\" se ročně těžilo asi 15 000 tun a jeho provoz trval do roku 1908. Po několik změnách majitelů zde byl v roce 1918 otevřen povrchový lom \"Ella.\" Přestože lom poskytoval kvalitní uhlí, byl v roce 1923 pro potíže s odbytem uzavřen. Celkem se za dobu dolování v jeho oblasti vytěžil až jeden milión tun uhlí.\n\nMenšími doly u Milžan byly doly \"Bernard\" (1904–1911) a \"Prokop,\" který byl otevřen od konce první světové války do roku 1928. Na prvním z nich bylo vytěženo maximálně 30 000 tun a na druhém asi 60 000 tun kvalitního uhlí. Kromě nich jsou známy také malé doly \"Leopold, Václav, Kazimír, Archanděl Gabriel\" aj.\n\nPři sčítání lidu v roce 1921 zde žilo 344 obyvatel (z toho 181 mužů), z nichž bylo 21 Čechoslováků, 315 Němců a osm cizinců. Až na devět evangelíků patřili k římskokatolické církvi. Podle sčítání lidu z roku 1930 měla vesnice 350 obyvatel: deset Čechoslováků, 330 Němců a deset cizinců. Kromě patnácti evangelíků a osmi lidí bez vyznání se všichni hlásili k římskokatolické církvi.\n\nNa návsi stával jednopatrový pozdně barokní panský dům z konce osmnáctého století, který býval označovaný jako zámek. Ze stejného období pocházely pozdně barokní domy čp. 4 a 5 s branami zdobenými sochami svatého Floriána a svatého Antonína. Naproti nim stálo sousoší Piety z roku 1741 od Karla Waitzmanna (přemístěna k údlickému kostelu Povýšení svatého Kříže) a na okraji vesnice stávala socha svatého Jana Nepomuckého z roku 1834.\n\nKromě toho se na návsi nacházela čtvercová kaple, ke které byla z jedné strany přistavěna hasičská zbrojnice. Kaple měla stanovou střechu s věžičkou. Na jihozápadním okraji vesnice byla dvojice zděných výklenkových kapliček, z nichž jedna stála u odbočky ze silnice k Bystřici.\n\n"}
{"id": "1120140", "url": "https://cs.wikipedia.org/wiki?curid=1120140", "title": "Prahly", "text": "Prahly\n\nPrahly () jsou zaniklá vesnice v okrese Chomutov. Nacházely se asi 4 km východně od Kadaně. Zanikly v roce 1972 v důsledku rozšiřování výsypek hnědouhelného lomu Nástup a výstavby Elektrárny Tušimice.\n\nPůvodní název vesnice \"Pruhel\" odvozený z kořene \"preg-\" znamenal oko, smyčka nebo past na ptáky. V historických pramenech se jméno vesnice vyskytuje ve tvarech: in Pruhel (1367), zu Pruhl (1383), von Pruel (1536), w Prahli (1549), Pröhl (1787 a 1846) a Prahly (1848).\n\nPrvní písemná zmínka o vesnici pochází z roku 1367.\n\nU vesnice se v době jejího zániku těžilo ložisko kaolinu, který se dále zpracovával v plavírně v Kadani.\n\nPři sčítání lidu v roce 1921 zde žilo 131 obyvatel (z toho 58 mužů), z nichž bylo sedm Čechoslováků, 116 Němců a osm cizinců. Kromě dvanácti evangelíků patřili k římskokatolické církvi. Podle sčítání lidu z roku 1930 měla vesnice 116 obyvatel: 113 Němců a tři cizince. S výjimkou sedmi evangelíků byli římskými katolíky.\n\n"}
{"id": "1120141", "url": "https://cs.wikipedia.org/wiki?curid=1120141", "title": "Die Konsequenz", "text": "Die Konsequenz\n\nDie Konsequenz (tj. \"Následek\") je německý hraný film z roku 1977, který režíroval Wolfgang Petersen. Film vychází ze stejnojmenného autobiografického románu švýcarského herce Alexandera Zieglera, který byl uvězněn za homosexualitu. Film byl při svém uvedení 8. listopadu 1977 na ARD bojkotován stanicí Bayerischer Rundfunk.\n\nHerec Martin Kurath je ve Švýcarsku odsouzen na 2,5 roku za sexuální styk s 15letým mladíkem. Ve vězení se seznámí se 16letým Thomasem Manzonim, synem jednoho z dozorců. Zamilují se do sebe a po Martinově propuštění začnou žít spolu. Nicméně Thomasův otec dosáhne umístění svého nezletilého syna do výchovného ústavu a přerušení kontaktu mezi nimi. Díky Martinově pomoci se mu podaří utéct a odjedou spolu do Německa za poslancem Krauthagenem, který slíbil zajistit Thomasovi povolení k pobytu. Ten však Thomase pouze zneužívá a tak je opět odloučen od Martina. Thomas se proto vrací zpět do Švýcarska do ústavu. Je propuštěn ve svých 21 letech. Když se oba opět potkají, Martin nachází Thomase psychicky zlomeného, plného deziluzí. Martin se pokusí o sebevraždu a je převezen na psychiatrickou kliniku. Z té však uprchne.\n\n"}
{"id": "1120142", "url": "https://cs.wikipedia.org/wiki?curid=1120142", "title": "Vígľašský zámek", "text": "Vígľašský zámek\n\nVígľašský zámek (maďarsky Véghles) stojí na místě původního hradu ze 14. století. \nNa konci 14. století byl přestavěn na lovecký zámek. V 16. století hrál významnou roli v protitureckých bojích, byla zde udržována stálá vojenská posádka, kterou vedli královští kapitáni. V roce 1945 byl těžce poškozen a vyhořel. Od té doby postupně chátral. V roce 1980 proběhla částečná rekonstrukce vnějšího opevnění, nebyla však ukončena. V roce 2009 se začala nákladná rekonstrukce a v současnosti je z něj moderní hotel.\n\nPrvní písemná zmínka o klášteře ve Víglaši pochází z roku 1299 (arx Vigles), kdy patřil řádu templářů a později Johanitům (Maltézským rytířům). Ve 14. století se Víglaš dostal do držení královského uherského rodu (Ľudovít Veľký z Anjou): poprvé je zmíněn hrad v roce 1390 (in castro Wegles), v roce 1393 (in Vegles) a roku 1397 (sub castro nostro Vygles). První přímý doklad o panství pochází z roku 1406 z listiny krále Zikmunda, vydané na hradě Víglaši (in castro nostro Wegles). V roce 1424 daroval král Zikmund Lucemburský hrad Víglaš s panstvím své manželce Barboře. V té době spravoval hrad kastelán Martin Céke (Márton Czeke) a podkastelán Petr Čeri (Peter Cheri). Hrad byl pak často dáván uherskými panovníky do zástavy. \n\nPo smrti Barbory hrad s panstvím získala dcera královna Alžběta Lucemburská, která ho v roce 1441 darovala do užívání pomořanskému rytíři Jodokovi, kapitánovi vojska Jana Jiskry z Brandýsa (Jodok capitaneus castri Wegles, též německy Jodok Hauptmann zu Wegles). Jodok se později přidal na stranu Jánoše Hunyadiho, který mu panství Vígľaš nejen ponechal, ale také mu udělil uherský šlechtický titul, takže začal používat predikát „de Wegles” (z Víglaše). Po něm zdědil hrad jeho syn Ondřej. V roce 1454 obdržel od vdovy po Albrechovi II. Alžběty rakouský nejvyšší dvorský komoří Albrecht z Ebersdorfu dvě dolnouherská panství: Zvolen (Altt Sol) a Víglaš (Wyglesch). Vedle těchto panství držel i dolnorakouské panství Gramatneusiedl. V roce 1505 je zmíněn nový zástavní majitel panství Víglaše Blažej Raška a v roce 1518 jeho syn Gašpar (až do roku 1526). Jádro gotického hradu tvořila tři obytná křídla okolo obdélníkového nádvoří (východní bylo dvoupatrové) a na severozápadní straně věž. Jižní stranu tvořila opevněná zeď. Archeologům se podařilo lokalizovat také hradní kapli. Součástí víglašského majetku byly obce Čerín, Čerín-Čačín, Horná Mičiná, Hrochoť, Lehota (snad), Očová, Sebedín-Bečov, Zvolen-Zolná, Zvolenská Slatina, Zvolenská Slatina-Slatinka a mýto pod hradem.\n\nV době tureckých válek (1554 až 1663) vzdoroval četným nájezdům Turků při obraně středoslovenských báňských měst a víglašské posádce se dařilo turecké nájezdy odrážet. Tehdy byl hrad opevněn a přibyly čtyři obranné bašty. Ze třech stran byl chráněn přírodním srázem a na jižní straně hradním příkopem. Hlavní brána v čtyřboké věži měla padací most. Až v roce 1605 se Víglaše zmocnila Bocskayova vojska, roku 1619 jej zabral Bethlen Gábor a v roce 1678 Imrich Thököly.\n\nV roce 1636 se dostal víglašský královský majetek do soukromého držení uherského šlechtického rodu Csákyovců, kdy jej zakoupil uherský gróf Ladislav Csáky. Ten nechal vybudovat novou ves Detvu. V roce 1690 panství koupil knížecí rod Esterházyů. Panství víglašské bylo administrativně začleněno do správní organizace esterházyovských statků, které byly rozděleny na 7 distriktů, jež byly spravovány prefektorským úřadem. Víglaš patřil k prefektorátu bytčanskému, jehož sídlem byl většinou Víglaš. К témuž prefektorátu patřila též panství V. Bytča a Strečno. Centrální správa všech panství (dominiorum directio celsissimi principis majoratus Esterházyani) se nacházela v Eisenstadtu (Kismartonu) a v čele tohoto ústředního ředitelství stál regent (consiliarius aulicus). Veškeré úřadování až do r. 1848 (ve značné míře do r. 1867) probíhalo v latině. V bouřlivých dobách odboje, kdy Esterházyové byli spojenci Františka II. Rakocziho, hrál Víglaš opět důležitou roli. Za byl hrad přestavěn na hradní zámeček, tehdy došlo také k odstranění vysoké hradní zdi kolem hradu. \n\nV roce 1870 koupil Víglašské panství ve Zvolenské župě (Komitat Sohl) plukovník a uherský poslanec Mikuláš Kiss de Nemeskér (Miklós Pál József János Kiss de Nemeskér), který se stáhl už v roce 1867 z politické kariéry do ústraní a pobýval na svých panstvích ve Francii a Uhersku (Château de Saint-Ange de Villecerf, Víglaš, Göd). Panství po smrti otce v roce 1902 spravoval jeho syn Paul, c. u. k. komoří a státní tajemník při královském maďarském ministerstvu zemědělství (Pál Miklós Dániel Mária Kiss de Nemeskér). Mikuláš Kiss de Nemeskér na svých nově získaných uherských statcích využil získané znalosti a zkušenosti z vyspělé Francie. Na panství Végles založil moderní pily, odkud přepravoval borovicové a bukové dřevo do Itálie výměnou za jižní ovoce. Víglašem procházela od roku 1871 Maďarská královská státní dráha Budapest - Vrútky/Ruttka (Budapest-Fülek-Zólyom-Ruttka) se stanicemi: Krivány-Detva, Detva, Veghles-Szalatna a Nagy-Szalatna, přičemž v Krivány-Detva a Veghles-Szalatna zastavovaly i rychlíky. \n\nV roce 1887 se začala na panství stáčet z pramene u obce Vígľašská Huta-Kalinka léčivá minerální voda, která se rozvážela nejen po tuzemsku, ale putovala v lahvích také do zahraničí (Opatija, Káhira, Chile, Vídeň, Brazílie, Glasgow, Malta, Paříž, Bad Vöslau). Pramen byl pojmenován podle synovy manželky „Vera” (Veraquelle zu Véghles), rozené Szapáry de Szapár. Zdokonalil zemědělství a zavedl výrobu ovčího sýra Roquefort.\n\nV roce 1898 nabídlo ředitelství panství (ředitel Josef Zdeborsky) 10 panských statků o celkové rozloze 10 283 jiter na 12 let do pachtu:\n\nPřičemž bylo ze statku Pstruš 424 jiter, statku Hájniková 208 jiter a Zselobuza 57 jiter luk uměle zavlažováno. Statky mohly být propachtovány jednotlivě nebo v celku. Za úplatu v hotovosti bylo k dispozici 800 kusů tažného dobytka, 200 kusů volů, 100 kusů hřebců, kolem 10 000 ovcí, 200 různých vepřů a taktéž zemědělské stroje a zemědělský inventář. \n\nNejvětší hospodářský dvůr Pstruša (nyní též přírodní rezervace) s 600 ha polí byl hlavní hospodářskou tepnou panství. Vedle lihovaru se ve dvoře nacházela i mlékárna s výrobou proslulých víglašských ovčích sýrů. Právě na Víglaši začal Siegmund Burkart (* 4. května 1848 Kremnica - † 30. července 1904, Himberg u Vídně), dvorní dodavatel a člen dozorčí rady c. k. sýrařské školy ve vorarlberském Dorenu (k.u.k. Käsereischule Doren) jako první v Rakousko-Uhersku vyrábět imitaci francouzského plísňového ovčího sýra Roquefortu. Za podpory královského maďarského ministerstva zemědělství zřídil v roce 1894 na Pstruši Roquefort-sýrárnu (Roquefortkäserei) s velkým jeskynním sklepem (později zděným s lednicí), k čemuž nechal dovést z francouzské krasové náhorní plošiny Causse du Larzac tamní ovčí plemeno (Larzac-Schafe). Později se vyráběla i místní tradiční brynza (Brinsenkäse). Vedle francouzského ovčího plemene se chovalo i vorarlberské montafonské plemeno krav (Montafon). V roce 1897 byl sýrařské firmě Siegmund & Corne Burkart ve Víglaši (Veghles) se sídlem ve Vídni na Hernalser Hauptstraße čp. 8 jako první v sýrařském oboru propůjčen titul c. k. dvorní dodavatel (k. u. k. Hoflieferant). \n\nV roce 1905 získal zámek i s panstvím arcivévoda Bedřich Habsburský. V 19. století probíhaly ještě četné stavební adaptace (pouze na severovýchodní straně zůstal hradní vzhled Víglaše zachován). Před pozemkovou reformou patřilo k víglašskému velkostatku přibližně 24 334 ha půdy, z čehož připadalo na lesy 19 866 ha, na pole, zahrady, louky a pastviny 962 ha a 377 ha půdy neplodné. Panství bylo spravováno samostatným ředitelstvím pro Slovensko. \n\nPokročilá administrativa esterházyovských statků schraňovala staré spisy (tzv. »documenta«). Když 16. května 1747 odevzdával vysloužilý provisor (správce) panství Jan Husar úřad svému nástupci Ignátu Prausovi, byl sepsán inventář víglašského archivu, z něhož bylo patrno, že nejstarší uložené spisy pocházely z r. 1282, r. 1300, r. 1479, r. 1564, r. 1581 a r. 1600. V roce 1769 měl archiv 146 inventárních čísel, v roce 1789 již 379 a v roce 1797 už 1086 čísel. Od roku 1809 do roku 1849 byly vedeny latinské podací protokoly s indexy. Pro celé období patrimoniální správy byl veden archiv v latině.\n\nVedle spisů patrimoniální registratury se v archivu nalézal také obšírný urbář z roku 1722, dále soudní knihy od roku 1720, obsahující zprávy z projednávání jednotlivých soudních procesů před panskou soudní stolicí (např. i ze slovenských obcí pod Polanou - Očová, Detva, Hriňová, Zvolenská Slatina, Hrochoť, Stožok, Kalinka). Vzhledem k tomu, že víglašské panství bylo spravováno stejným inspektorátem jako panství Velká Bytča a Strečno, nacházely se v archivu na Víglaši, kde bývalo sídlo inspektora, i cenné prameny k dějinám těchto dvou slovenských panství. Dále obsahoval i korespondenci esterházyovských vysokých úředníků, dokládající i jejich značný vliv na politický vývoj Uher. Při vpádu maďarských bolševiků na Slovensko v roce 1919 se stal Víglašský zámek jako význačný strategický bod místem bojů. Bolševici tehdy Víglaš obsadili a tehdejšímu řediteli panství Gruberovi se podařilo archiv až na malé výjimky zachránit.\n\nZákonem ze dne 12. srpna 1921 č. 354/1921 Sb. o převzetí statků a majetku, připadlých podle mírových smluv československému státu, nabyl Československý stát všech statků a jmění rakouského státu a habsburské panovnické rodiny na území ČSR. К dosavadním státním lesům a statkům byly pak přičleněny velkostatky: Zákupy, Ostrov u Karl. Varů, Židlochovice na Moravě, Frýdek a Těšín, Vigláš a Topoľčianky. Víglašské panství pak převzalo od Ministerstva zemědělství Ředitelství státních lesů a statků v Praze. \n\nPo zřízení Československých státních lesů a statků byla v roce 1924 na Víglaši ustavena vrchní správa státních lesů a statků, podléhající ředitelství státních lesů a statků v Žarnovici. Od května roku 1925 byl víglašský velkostatek rozdělen na čtyři nové správní útvary: správu státních statků, správu státních lesů ve Slatině, správu státních lesů ve Víglaši a správu státních lesů v Kriváň-Detvě, první tři správy sídlily na Víglaši, čtvrtá v Kriváň-Detvě. \n\nPřesto byla značná část bývalého velkostatku rozparcelována, zůstalo při správě státních statků ve Víglaši ještě pět dvorů ve státní režii. Plemeno montafonského skotu bylo postupně zaměněno za červenostrakaté bernskohanácké a byl zaveden chov vepřů, pro který byl zřízen zvláštní dvorec, separovaný od ostatních hospodářských budov. Název víglašského sýra byl upraven na „Víglašský sýr à la Roquefort” a byl prodáván prostřednictvím Správy státních statků ve Víglaši. Patrimoniální archiv a hospodářskou registraturu bývalého víglašské panství převzal archiv státních lesů a statků na Víglaši pod správou Čsl. státním archivem zemědělským v Praze, který jej v roce 1934 provizorně skladoval ve dvou klenutých místnostech v přízemí zámku. \n\nSamotný zámek na konci 2. světové války z velké části vyhořel. Po rozdělení Československých státních lesů a statků v roce 1949 na státní lesy a státní statky bylo při Státním statku Víglaš zřízeno internátní ústřední zemědělské učiliště pro školení zemědělských kádrů z řad dělníků a drobných rolníků s pětiměsíční výukou. Státní statek se specializoval na chov simentálského a pingavského skotu, dále pak plemeno ovcí cigaja.\n"}
{"id": "1120143", "url": "https://cs.wikipedia.org/wiki?curid=1120143", "title": "Přezetice", "text": "Přezetice\n\nPřezetice () jsou zaniklá vesnice v okrese Chomutov. Nacházely se asi 4,5 km severovýchodně od Kadaně v nadmořské výšce 284 m. Zanikly v roce 1972 v souvislosti s těžbou hnědého uhlí v lomu Nástup.\n\nNázev vesnice vznikl z osobního jména ve významu ves lidí \"Přesedových.\" Jméno bylo odvozeno ze slovesa \"přesedat.\" V historických pramenech se jméno vesnice vyskytuje ve tvarech: Presediz (1367), Breßditz (1537), Prezeticze (1606), Przeseticze (1629), Presteritz (1787), Prösteritz (1846) a Přezetice nebo Prösteritz (1848).\n\nPrvní písemná zmínka o vesnici pochází z roku 1367.\n\nPři sčítání lidu v roce 1921 zde žilo 117 obyvatel (z toho 46 mužů), z nichž bylo devět Čechoslováků a 108 Němců. Všichni byli členy římskokatolické církve. Podle sčítání lidu z roku 1930 měla vesnice 116 obyvatel: šestnáct Čechoslováků, 99 Němců a jednoho cizince. Kromě jednoho evangelíka byli římskými katolíky.\n\n"}
{"id": "1120145", "url": "https://cs.wikipedia.org/wiki?curid=1120145", "title": "Činkai kaigun kókútai", "text": "Činkai kaigun kókútai\n\nČinkai kaigun kókútai (), Činkai kókútai (), či Činkai kú (), neboli Činkaiská (námořní) letecká skupina/pluk, byla \"kókútai\" japonského císařského námořního letectva. Byla zformována 1. října 1936 v Činkai (dnes součást Čchangwonu) na jihu Korejského poloostrova a podléhala \"Činkai keibifu\" ( ~ činkaiská kontrolní základna). Primárním úkolem jednotky byla ochrana Cušimského průlivu a za tím účelem používala několik typů hydroplánů a od roku 1943 i pozemní B5N2 („Kate“).\n\n\"Činkai kaigun kókútai\" byla založena na základě „programu druhého kruhu“ ( ~ \"Maru ni keikaku\") z roku 1934. Hlavní základnou se stalo korejské Činkai (Korea byla tehdy součástí japonského císařství), kde již mělo císařské námořnictvo svoji základnu zodpovědnou za střežení Cušimského průlivu a které byla \"Činkai kú\" podřízena.\n\nDne 15. prosince 1944 byla jednotka (spolu s několika dalšími \"kókútai\") začleněna do \"Kaigun kókútai 951\" (ex \"Sasebo kú\"), ale nadále působila z Činkai. Na domovské základně také jednotku zastihla japonská kapitulace v srpnu 1945. Po kapitulaci byla jednotka rozpuštěna.\n\nČást letounů operovala i z Čedžu.\n\nLetouny \"Činkai kókútai\" nesly jako prefix kódového označení znak (katakanou psané „či“).\n\nV prvních letech své existence operovala \"Činkai kú\" se šesti plovákovými dvouplošnými hydroplány Kawaniši E7K a to jak ve verzi E7K1, tak později E7K2. K 1. prosinci 1941 disponovala podle Cea šesti jednoplošnými plovákovými hydroplány Aiči E13A. Vejřík uvádí šest E7K2. Stejný počet E13A uvádí Cea i k 1. listopadu 1942.\n\nPočátkem roku 1943 byl letecký park posílen o pozemní Nakadžima B5N a hydroplány Nakadžima E4N. Cea uvádí k 1. listopadu 1943 následující počty: 12 B5N, 12 E13A a 8 E4N. B5N a zejména E4N byly v roce 1943 již zastaralé, ale pro námořní hlídkování pořád dostačující.\n\n\n"}
{"id": "1120146", "url": "https://cs.wikipedia.org/wiki?curid=1120146", "title": "Vrchnice", "text": "Vrchnice\n\nVrchnice () jsou zaniklá vesnice v okrese Chomutov. Nacházely se asi 4 km severovýchodně od Kadaně v nadmořské výšce 284 m na pravém břehu Lužického potoka. Na protějším břehu se nacházely Přezetice. Vesnice zanikla v roce 1972 v souvislosti s těžbou hnědého uhlí v lomu Nástup.\n\nNázev vesnice vznikl zpodstatněním přídavného jména \"vrchní\" ve spojení vrchní ves. V historických pramenech se jméno vesnice vyskytuje ve tvarech: Wuerchnicz (1536), Wurchnicz (1556), Wurgnicz (1573), Würchnütz (1595), Wirgnitz (1787) nebo Würgnitz (1846).\n\nPrvní písemná zmínka o vesnici pochází z roku 1536.\n\nPři sčítání lidu v roce 1921 zde žilo 79 obyvatel (z toho 36 mužů), z nichž bylo třináct Čechoslováků a 66 Němců. Všichni byli římskými katolíky. Podle sčítání lidu z roku 1930 měla vesnice 76 obyvatel: šest Čechoslováků, 66 Němců a čtyři cizince. Kromě sedmi evangelíků a jednoho člověka bez vyznání se hlásili k římskokatolické církvi.\n\n"}
{"id": "1120148", "url": "https://cs.wikipedia.org/wiki?curid=1120148", "title": "Abovský starý hrad", "text": "Abovský starý hrad\n\nAbovský starý hrad se nacházel v blízkosti obce Seňa v okrese Košice - okolí. Uvádí se i pod názvy Ouwar (1322) nebo castrum Nagyowar (1317).\n\n"}
{"id": "1120151", "url": "https://cs.wikipedia.org/wiki?curid=1120151", "title": "Pavlov (Klášterec nad Ohří)", "text": "Pavlov (Klášterec nad Ohří)\n\nPavlov () je zaniklá vesnice v okrese Chomutov. Nacházela se asi 5,5 km severovýchodně od Klášterce nad Ohří v nadmořské výšce 430 m. Pavlov byl úředně zrušen v roce 1990 kvůli plánované výstavbě odkaliště popílku Elektrárny Prunéřov, ke které nakonec nedošlo. Po vesnici zůstalo katastrální území \"Pavlov u Vernéřova\" s rozlohou 2,78 km².\n\nPůvodní název vesnice byl odvozen ze jména jejího lokátora, kadaňského měšťana \"Arna.\" V historických pramenech se jméno vesnice vyskytuje ve tvarech: arndorff (1431), u Orndorffu (1529), u Arnsdorffu (1540), pod Arndorffem (1543), Arndorff (1654), Ahrendorf a Arnsdorf (1787), Ahrendorf (1846, 1854 a 1923).\n\nPrvní písemná zmínka o vesnici pochází z roku 1431. Patřila k přísečnickému panství, které tehdy vlastnil Aleš ze Šumburka. Po pánech ze Šumburka se majiteli stali hasištejnští Lobkovicové. V sedmnáctém století vesnice patřila spolu s mikulovickým kostelem ke klášterecké farnosti, které roku 1636 odvedla dávku devíti strychů a půl měřice žita. Po třicetileté válce ve vsi podle berní ruly žilo pět chalupníků a dva zahradníci. Dohromady obdělávali 47,2 strychu orné půdy a chovali devatenáct krav, čtrnáct jalovic, sedm prasat a devatenáct koz. Kromě toho jeden z chalupníků provozoval šenk, jeden byl kovář a jeden tkadlec.\n\nDo devatenáctého století se vesnice značně rozrostla. Roku 1840 žilo ve čtyřiceti domech 222 obyvatel. Fungoval v ní bývalý panský poplužní dvůr a zájezdní hostinec. Děti navštěvovaly školu ve Hradišti. Po zrušení poddanství se Pavlov stal samostatnou obcí, kterou zůstal až do roku 1960, kdy byl připojen k Vernéřovu. Dne 1. ledna 1988 se obě vesnice staly součástí Klášterce nad Ohří a o dva roky později byl Pavlov na plenárním zasedání okresního národního výboru úředně zrušen.\n\nPři sčítání lidu v roce 1921 zde žilo 236 obyvatel (z toho 105 mužů), kteří byli německé národnosti a všichni patřili k římskokatolické církvi. Podle sčítání lidu z roku 1930 měla vesnice 235 obyvatel německé národnosti a kromě pěti lidí bez vyznání se ostatní hlásili k římskokatolického vyznání.\n\n\n"}
{"id": "1120154", "url": "https://cs.wikipedia.org/wiki?curid=1120154", "title": "Otto Staudinger", "text": "Otto Staudinger\n\nOtto Staudinger (2. května 1830, Groß Wüstenfelde u Teterowa, Meklenbursko – 13. října 1900, Lucern, Švýcarsko) byl německý entomolog a majitel drážďanské firmy Staudinger & Bang-Haas, která obchodovala s hmyzem.\nPodle zásad, které stanovil, se v té době řídila celá moderní entomologie. Z jeho zásad vycházeli například: Roger Verity, Adalbert Seitz nebo Arnold Spuler.\n\nV Drážďanech Otto Staudinger založil firmu obchodující s hmyzem. Později se stal spolumajitelem firmy i jeho zeť, dánský entomolog Andreas Bang-Haas a podnik dostal jméno \"Staudinger & Bang-Haas\". Po nich převzal vedení Staudingerův vnuk Otto Bang-Haas, po jehož smrti firma zanikla. V roce 1945 byly při kobercových náletech spojenců na německá města sklady firmy zničeny. Zachovala se pouze Staudingerova sbírka motýlů.\n\nBěhem svého živaota podnikl ale i pořádal velké množství entomologických expedic.\n\nOtto Staudinger zemřel při ozdravném pobytu v Lucernu, je pohřben na drážďanském hřbitově Johannisfriedhof.\n\n"}
{"id": "1120159", "url": "https://cs.wikipedia.org/wiki?curid=1120159", "title": "Velvet Assassin", "text": "Velvet Assassin\n\nVelvet Assassin je stealth akční počítačová hra určená pro platformy Xbox 360 a Microsoft Windows. Byla vydána v květnu 2009.\n\nHra se odehrává v době druhé světové války. Hráč v roli tajné agentky \"Violette Summerové\" má za úkol provádění speciálních sabotážních akcií v nacistických vojenských táborech ve Francii, Polsku i Německu a pokusit se o odstranění vysoce postavených nacistických vůdců či o osvobozování zajatců.\n\n"}
{"id": "1120162", "url": "https://cs.wikipedia.org/wiki?curid=1120162", "title": "Barca (hrad)", "text": "Barca (hrad)\n\nBarca je zaniklý hrad, který se nacházel v obci Barca (okres Košice IV). Byl postaven ve středověku rodem Barczayových. Po hradě se nezachovaly žádné stopy. Současný starší zámeček postavený mezi 16.–17. stoletím se pravděpodobně nachází na jeho původním místě.\n\n"}
{"id": "1120164", "url": "https://cs.wikipedia.org/wiki?curid=1120164", "title": "Team Fortress Classic", "text": "Team Fortress Classic\n\nTeam Fortress Classic je počítačová hra vyvinutá společností Valve Corporation. Jde o multiplayerovou FPS střílečku. Je pokračováním hry Team Fortress a předchůdcem populárního Team Fortress 2. Team Fortress Classic je jednou z prvních her vydaných společností Valve Corporation.\n"}
{"id": "1120165", "url": "https://cs.wikipedia.org/wiki?curid=1120165", "title": "Pupečník (rod)", "text": "Pupečník (rod)\n\nPupečník (\"Hydrocotyle\") je rod vlhkomilných rostlin rozdělený do asi 130 druhů. Rod byl v minulosti řazen mezi rostliny miříkovité, později do samostatné čeledě \"Hydrocotylaceae\" a nyní je součásti čeledě aralkovitých.\n\nTyto byliny jsou rozšířeny téměř celosvětově, rostou v tropických i mírných klimatických pásmech, od nížin až po horské oblasti. V České republice vzácně roste jediný druh, pupečník obecný, který je považován za ohrožený.\n\nPupečníky se vyskytují na průběžně vlhké až bahnité půdě, která bývá i dlouhodobě zaplavována vodou. Ke kvetení a vytvoření semen však musí být květy vynořeny nad hladinu. Rostliny obvykle rostou ve velkých koloniích na březích vodních nádrží, kanálů i pomalu tekoucích potoků a řek.\n\nJednoleté, dvouleté nebo vytrvalé byliny s oddenky a poléhavými lodyhami. Z uzlin lodyh rostou směrem vzhůru řapíky listů i stopky květenství a směrem dolů adventní kořeny. Lodyžní listy s volnými pochvami mají dlouhé řapíky, které obvykle přirůstají uprostřed spodní strany štítové čepele. Okrouhlé listové čepele jsou celokrajné či dělené do tří až pěti laloků a po obvodě bývají celistvé, zoubkované či pilovité.\n\nKvěty jsou bílé, nazelenalé nebo žluté a bývají agregovány v krátkých okoličnatých květenstvích rostoucích z paždí listů. Drobné, pětičetné květy s krátkými stopkami mohou vyrůstat na vřetenu květenství v několika přeslenech nebo nahloučeně na jeho vrcholu. Květy jsou nejčastěji oboupohlavné, někdy též dvoudomé. Kalich je většinou zakrnělý nebo úplně chybí, koruna je tvořena pěti vejčitými lístky. V květu je pět tyčinek s prašníky a dvoudílný spodní semeník nesoucí dvě, částečně srostlé čnělky. Květy se obvykle opylují samosprašně. Plodem je příčně zploštělá dvounažka s pěti žebry, která obsahuje semena s endospermem.\n\nRostliny toho rodu se někdy vysazují jako půdokryvné na zakrytí nevzhledných míst na vlhkých a bahnitých plochách, nebo se užívají jako nenáročné vodní rostliny v domácích akváriích a zahradních jezírkách. Jejich hustý porost často slouží jako bezpečný úkryt mladým vodním živočichům.\n\nPupečníky se rozmnožují semeny, která může roznášet voda nebo se lepí na peří vodních ptáků. Dobře se také rozšiřují úlomky oddenků nebo lodyh. Rostliny jsou schopné rychle zarůst vymezenou plochu a dále se za příhodných podmínek chovají jako invazní.\n\nRod je v širokém druhovém spektru rozšířen hlavně mimo Evropu, kde vyrůstá pouze v těchto šesti druzích:\n\n \n"}
{"id": "1120168", "url": "https://cs.wikipedia.org/wiki?curid=1120168", "title": "Katarina Johnsonová-Thompsonová", "text": "Katarina Johnsonová-Thompsonová\n\nKatarina Johnsonová-Thompsonová (* 9. ledna 1993, Liverpool) je britská atletka, halová mistryně světa a Evropy v pětiboji. V roce 2019 se stala mistryní světa v sedmiboji na MS v atletice v katarském Dauhá.\n\nV roce 2012 se stala juniorskou mistryní světa ve skoku do dálky. O rok později vybojovala titul juniorské mistryně Evropy v sedmiboji. Prvním úspěchem v kategorii dospělých byla stříbrná medaile ve skoku do dálky na halovém mistrovství světa v Sopotech v březnu 2014. O rok později se stala v Praze halovou mistryní Evropy v pětiboji. Podruhé se halovou mistryní Evropy v této disciplíně stala v roce 2019 v Glasgow. Na MS v atletice v katarském Dauhá zvítězila 3. 10. 2019 výkonem o hodnotě nového osobního rekordu 6981 bodů.\n\n\n"}
{"id": "1120172", "url": "https://cs.wikipedia.org/wiki?curid=1120172", "title": "Max Haushofer", "text": "Max Haushofer\n\nMaximilian Joseph Haushofer (12. září 1811, Nymphenburg u Mnichova – 24. srpna 1866, Starnberg) byl německý malíř, profesor krajinářské školy na pražské Akademii v letech 1845 – 1866.\n\nMax Haushofer se narodil v rodině dvorního učitele bavorského krále Maximiliána I, který se stal i jeho kmotrem. Na přání svého otce studoval v Mnichově práva, ale po absolvování Univerzity přešel ke studiu malířství. Roku 1828, kdy byla na mnichovské Akademii zrušena krajinářská škola, odjel s přáteli do umělecké kolonie na ostrov Frauen-Insel na Chiemsee a učil se zde malovat v plenéru. Oženil se s Annou Dumbser, jejíž otec pronajímal byty na ostrově, a dočasně se zde usadil. S její sestrou se oženil Christian Ruben.\n\nPozději krátce studoval soukromě u Josepha Antona Sedlmayra a Carl Friedricha Heinzmanna. Od roku 1829 byl členem studentského spolku Corps Bavaria München. Zájem o malbu krajiny ho přivedl roku 1832 ke Königssee a o tři roky později k Würmsee. Roku 1837 odcestoval do Itálie a pravidelně tam odjížděl i v následujících letech.\n\nPoprvé vystavoval samostatně roku 1833 v Kunstverein München a v roce 1843 měl první výstavu v Praze. Po smrti Antonína Mánesa ho rektor pražské Akademie Christian Ruben pozval do Prahy, aby převzal výuku na krajinářské škole. Haushofer se do Prahy přestěhoval s celou rodinou. Roku 1849 se neúspěšně pokoušel získat profesorské místo na Mnichovské Akademii. Pozvání anglické královny Viktorie do Skotska v roce 1861 ze zdravotních důvodů odmítl. Roku 1866 se vrátil do Bavorska a krátce nato zde zemřel.\n\nHaushofer považoval za své vzory Carla Rottmanna a Caspara David Friedricha a přestože mu chybělo akademické školení, vydobyl si před příchodem do Prahy jisté renomé jako krajinář. Zprvu byl ovlivněn romantismem, ale brzy se stal zastáncem realistické malby podle přírody a k Chiemsee se každoročně vracel během prázdnin se svými studenty.\n\nOsobně se sblížil se svým nejstarším žákem Bedřichem Havránkem, který ho často doprovázel při malování v plenéru. Oblíbil si také melancholické malby Šumavy s Plešným jezerem od Adalberta Stiftera. Od Caspara Davida Friedricha převzal barevné ladění obrazů od hnědí v popředí k zeleným tónům a fialové barvě vzdálených obzorů (Jezero v Alpách, 1860). Studenty učil nejprve realistickou kresbu celku i detailů podle přírody ale při pozdější malbě plátna v ateliéru byla povolena volnější kompozice v souladu s dobovou módou. Byl velmi oblíben ve společnosti i mezi svými žáky a vychoval několik výjimečně talentovaných krajinářů - mezi jinými Aloise Bubáka, Adolfa Kosárka a Julia Mařáka.\n\n\n"}
{"id": "1120173", "url": "https://cs.wikipedia.org/wiki?curid=1120173", "title": "Barca (Košice)", "text": "Barca (Košice)\n\nBarca (v minulosti i \"Barča\", ) je městská část Košic, součást okresu Košice IV. V minulosti to byla samostatná obec, rozšiřováním Košic se s nimi sloučila v druhé polovině 20. století.\n\nPravěcí lidé se živili sbíráním plodů a zejména lovem mamutů (z této činnosti pochází jejich název – \"lovci mamutů\") a na sezónních tábořištích, jaké známe mezi jinými z této městské části Košic, si začali budovat chatrče z proutí.\n\nZastupitelstvo v Košicích usnesením č. 1201/2006 na svém XXV. jednání dne 26. října 2006 v souladu se zákonem o obcích schválilo Obecně závaznou vyhlášku města Košice č. 82 o znaku a vlajce městské části Košice-Barca.\n\nV červeném štítě z položené, hrotem vlevo směřující radlice vyrůstají tři klasy doprovázené dvěma hvězdami, vše zlaté.\n\nVlajka městské části skládá ze dvou podélných pruhů v barvách červené a žluté, list je lemovaný žluto – modro děleným lemem. Vlajka má poměr stran 2:3 a je ukončena třemi cípy, tj. dvěma zástřihy, sahajícími do třetiny její listu.\n\n\nMyslavský potok\n\nK městské části Barca patří i letecké muzeum a Letiště Košice.\nSeznam lokálních památek:\n\n\n\n\nNa území městské části se nachází park o velikosti 7 ha, který v minulosti patřil mezi nejkrásnější parky bývalé abovské stolice. Jeho součástí je i jezírko v parku.\n\nAutobusové linky č. 12, 24 a tramvajové linky č. 4 a R8.\n\n\n\n\n"}
{"id": "1120174", "url": "https://cs.wikipedia.org/wiki?curid=1120174", "title": "Połaniec", "text": "Połaniec\n\nPołaniec je město a centrum stejnojmenné obce v jihovýchodní části Svatokřížského vojvodství v okrese Staszów. Połaniec byl královským městem polského království. V letech 1975–1998 patřilo administrativně k Tarnobrzeskému vojvodství.\n\nV blízkosti města stojí u vsi Zawada jedna z největších tepelných elektráren v Polsku. Instalovaný výkon elektrárny je 1800 MW. Tzv. „Zelený Blok“ spuštěný v roce 2013 se stal největším elektrárenským blokem spalujícím 100 % biomasy na světě.\n"}
{"id": "1120177", "url": "https://cs.wikipedia.org/wiki?curid=1120177", "title": "LGBT práva ve Venezuele", "text": "LGBT práva ve Venezuele\n\nLesby, gayové, bisexuálové a transsexuálové (LGBT) se ve Venezuele můžou potýkat s určitými právními komplikacemi neznámými pro většinové obyvatelstvo. Mužská i ženská stejnopohlavní sexuální aktivita je ve Venezuele legální, ale homosexuálním párům a domácnostem jimi tvořeným se nedostává stejné právní protekce, jakou mají heterosexuální manželské páry.\n\nPo získání nezávislosti nebyla homosexualita ve Venezuele nikdy trestná. Nicméně šlo na ní aplikovat určité pasáže z tehdy platícího \"Zákona proti potulce\" (\"Ley de vagos y maleantes\"), což byl vlastně jakýsi předchůdce trestního práva v Evropě a Latinské Americe v průběhu 20. století. Ve Venezuele na rozdíl od Španělska neměl tento zákon žádný přímý odkaz na homosexuály. I tak se ale často podle zprávy Amnesty International využíval k perzekuci homosexuálů a translidí angažovaných v prostituci či jiném druhu sexuálního průmyslu. Osoby shledané vinnými z porušení tohoto zákona mohly být dle zvážení úřadů posílány k \"resocializaci\" do zvláštních \"vězeňských zařízení\" bez práva na řádný soudní proces, což bylo v té době zcela běžným standardem i v jiných státech, vč. Španělska. Tento zákon byl pak následně Nejvyšším justičním tribunálem shledán neústavním v r. 1997. Věk způsobilosti k pohlavnímu styku je pro obě orientace stanoven na 16 let.\n\nVenezuelské právo nedává stejnopohlavnímu soužití žádnou přímou právní úpravu.\n\nV r. 2003 LGBT organizace \"Unión Afirmativa\" (Afirmativní unie) dala žalobu k Nejvyššímu soudu ohledně přiznání ekonomických práv (pozůstalostní důchody, dědictví, sociální zabezpečení, společná domácnost atd.) stejnopohlavním partnerům. Soud 28. února 2008 rozhodl i přes uznání faktu, že \"stejnopohlavní partneři mají právo na uznání v oblastech občanských, politických, ekonomických, sociálních a kulturních\", takto: \"páry tvořené osobami stejného pohlaví nemají podle zákonů Bolívarovské republiky Venezuely právo na přiznání stejných benefitů náležejícím institutu manželství tvořeném jedním mužem a jednou ženou. I přesto se ale Národní shromáždění spolu s vládou odhodlalo stejnopohlavním partnerům určitá práva přiznat s odůvodněním, že některé požadované výsady jsou v přímém souladu s Ústavou Bolívarovské republiky Venezuela.\n\n20. března 2009 členka Parlamentu Romelia Matute oznámila, že Národní shromáždění je odhodlané k legalizaci stejnopohlavního soužití ve formě \"asociaciones de convivencia\" (asociačního soužití). as part of the Gender and Equity Organic Law. O dalších krocích v této oblasti se však již na politickém poli nediskutovalo. Sice došlo i k zapojení občanské společnosti do tohoto dění rozšířené i o problematiku transgender, která zaslala petici Národnímu shromáždění, ale žádná formální diskuse se dosud nekonala.\n\nDiskriminace v pracovněprávních vztazích na základě sexuálního smýšlení je zakázaná od r. 1996 v souladu s § 9 Zákoníku práce. V rámci novely Zákoníku práce r. 2010 je tento zákaz omezen pouze na osoby jiné sexuální orientace, ale genderové identity nikoliv.\n\nCo se týče další extenze anti-diskriminační legislativy, tak k té docházelo během ratifikace nové Ústavy r. 1999, nicméně z důvodu opozice Římskokatolické církve neúspěšně. Roku 2001 došlo k dalšímu pokusu o zahrnutí zákazu diskriminace sexuálních menšin do ústavního práva. V r. 2002 se tehdejší prezident Hugo Chávez omluvil za vynechání tohoto nezbytného ustanovení a odpřísáhnul, že dojde k ústavní reformě.\n\nVenezuelské ústavní referendum r. 2007, které mohlo postavit mimo zákon veškerou diskriminaci založenou na sexuální orientaci, však nakonec přišlo vniveč, neboť od dvou hlavních bodů týkajících se oblasti socioekonomických se upustilo.\n\nNakonec občanská společnost během let 2009-2015 zaslala Národnímu shromáždění petici za rovnoprávnost v rámci níž požaduje rozšíření anti-diskriminační legislativy. Tento požadavek zatím nebyl zařazen do politického programu.\n\nV parlamentních volbách z r. 2015 získala mandát náhradníka v Národním shromáždění trans aktivistka Tamara Adrián za středovou stranu Popular Will, čímž se stala druhým trans členem zákonodárného sboru v Latinské Americe po Uruguayce Michelle Suárez Bértora. Adrián se zapřísahala, že bude prosazovat legalizaci stejnopohlavního manželství a zákonnou ochranu práv LGBT minority. Kromě výše uvedené získal mandát náhradníka také Rosmit Mantilla, rovněž aktivista za práva LGBT a otevřeně homosexuální muž, díky čemuž má momentálně Venezuela v politice dva zástupce sexuálních menšin.\n\nVenezuele patří mezi relativně prosperující země pro gay komunitu. Od r. 2000 se zde konají manifestace a osvětové programy v rámci Mezinárodního dne proti homofobii, na nichž se vláda postupně začíná podílet. Přesto ale policejní šikana a homofobie na pracovištích stále zůstává poměrně docela ožehavým problémem.\n\n"}
{"id": "1120178", "url": "https://cs.wikipedia.org/wiki?curid=1120178", "title": "SDLC", "text": "SDLC\n\nZkratka SDLC má vícero významů:\n\n"}
{"id": "1120186", "url": "https://cs.wikipedia.org/wiki?curid=1120186", "title": "Velkomoravská bazilika (Bratislavský hrad)", "text": "Velkomoravská bazilika (Bratislavský hrad)\n\nVelkomoravská bazilika na Bratislavském hradě byla románská sakrální stavba, pravděpodobně z konce 9. století, v jižní části východní terasy hradní akropole, jejíž zbytky základů jsou památkově zakonzervované a volně prezentovány v rámci areálu hradu. Podle rozměrů patřila k největším doposud známým velkomoravským kostelům.\n\nObdobí Velké Moravy patřilo v historii osídlení našeho regionu k nejvýznamnějším. Výrazný vrch vypínající se na levém břehu v ohybu Dunaje měl od nejstarších dob strategický význam, čehož důkazem jsou archeologické nálezy dokumentující osídlení již před 4500 lety. Po osídlení v době halštatské a později laténské a římské době se na zdejším území začaly na přelomu 5. a 6. století usazovat slovanské kmeny. Na území dnešní jižní Moravy a jihozápadního Slovenska vznikly v první polovině 9. století dvě nezávislá knížecí – Moravské a Nitranské, které v roce 833 spojil moravský kníže Mojmír I. do jednoho státního útvaru – Velké Moravy. Mezi nejvýznamnější sídla nového státu patřily na území nynějšího Slovenska mj. i Devín (\"Dowina\") a Bratislava (\"Brezalauspurch\").\nVýzkumy na Bratislavském hradě dokázaly, že Bratislava byla důležitým centrem staré Moravy a že byla našimi předky intenzivně osídlena. V období největšího rozkvětu byl osídlen dnešní hradní vrch i prostor pod ním, kde později vzniklo středověké město. Poloha byla velmi výhodná – křižovaly se zde vodní i pozemní cesty.\n\nNa hradním kopci, na jeho současné východní terase, někdy v 9. století postavili poměrně rozsáhlý kamenný kostel. Na základě analogie s podobnými stavbami z tohoto období lze předpokládat, že kostel tvořily tři apsidy. O jeho délce se můžeme pouze dohadovat, ale soudě podle šířky – téměř třináct metrů – muselo jít o významnou církevní stavbu, pravděpodobně baziliku. Plnil funkci biskupského kostela v době, kdy byla moravsko-panonská arcidiecéze rozdělena na tři biskupství. Při absenci písemných záznamů na mnohé otázky spjaté s osudem baziliky mohou dát odpověď pouze archeologické nálezy. Na jejich základě víme, že stavba byla vybudována z kamene a cihel, které byly sekundárně použity ze starší římské stavby. Cihly byly označeny kolkem XIV. římské legie. K dalším zajímavým nálezům, pocházejících z blíže neznámé římské stavby, patří i torzo figurálního reliéfu, objevené koncem první třetiny 15. století.\n\nStavbu objevili v roce 1965. Podle nálezů šlo o trojlodní stavbu, což dokládají objevené základy tří párů pilířů arkád oddělující hlavní loď od postranních. Ve svých rozměrech byla největší stavbou svého druhu na celém území nynějšího Slovenska. Nálezy však potvrdily, že stavba pravděpodobně počátkem 10. století zanikla, protože zbytky základů jihozápadní části baziliky překrývaly mladší objekty z 10. a 11. století. \n\nV první fázi, v průběhu 10. století, zde na základech baziliky vznikla věž opevnění hradiště. Ta existovala do následujícího století, kdy došlo na tomto místě k třetí stavební fázi. Tehdy zde, zřejmě na znak kontinuity s původní stavbou, postavili kostel zasvěcený Nejsvětějšímu Spasiteli (Salvatorovi). Bratislava byla v této době sídlem významné církevní instituce - proboštství. Kostel zde nakonec přetrval až do roku 1221, kdy se převorství přestěhovalo do Podhradí. V okolí starého i nového kostela byl objeven hřbitov, na kterém se pohřbívalo až do 12. století. V hrobech se vedle kosterních nálezů našly různé předměty, duté bronzové pozlacené knoflíky s ornamenty, stříbrné hroznové náušnice a další nálezy. Některé hroby z 9. století byly rozrušené pozdějším pohřbívám. Staročeské nálezy nalezené v hrobech z pozdějšího období prozrazují, že zde byli pohřbeni potomci Slovanů, stopy po jiných etnikách se zde nenašly.\nVýraznou architekturou byl kruhový karner s průměrem 350 centimetrů, který zde vznikl po roce 1200.\n\nVelmi závažně bylo zjištění, že bazilika měla interiér vyzdoben nástěnnými malbami. V 11. století došlo totiž k další stavební fázi a při rozšiřování budovy byly jako stavební materiál použity zbytky zdiva z místa, kde předtím stála bazilika. Z nich stavitelé použili i kusy, na kterých byly zbytky omítky z bazilikálního interiéru, přičemž na několika se zachovaly fragmenty původní freskové výmalby. Po jejich přezkoumání se zjistilo, že nejčastěji se na malbách vyskytovaly rostlinné motivy.\n\n\n"}
{"id": "1120190", "url": "https://cs.wikipedia.org/wiki?curid=1120190", "title": "Zacharias Hoffmann", "text": "Zacharias Hoffmann\n\nZacharias Hoffmann (počátek ledna 1678 Lobendava – počátek února 1754 Lipová) byl český barokní stavitel a řezbář německé národnosti. V první polovině 18. století působil převážně v severních Čechách na panství Lipová. Jeho stavby se dochovaly především ve Šluknovském výběžku a v Horní Lužici.\n\nZacharias Hoffmann se narodil na počátku roku 1678 v rodině statkáře Baltzera Hoffmanna z Lobendavy. Kde získal vzdělání a zkušenosti, není známo; pravděpodobné je, že nejprve začínal jako zedník a polír v okolí svého rodiště či v Horní Lužici. Když se 10. října 1706 ženil s Dorothou Sallmonovou, dcerou zesnulého vrchnostenského rybáře, sídlil již v sousední Lipové. Se svou ženou přivedl na svět postupně osm dětí: Ludmilu Agnes (* 1712), Petera Paula (* 1714), Johanna Carla (* 1717), Dominika Johanna (* 1719), Julianu Theresii (* 1721), Zachariase Ignaze (* 1723), Marii Dorothu (* 1724) a Julianu (* 1730). Dva potomci se nedožili dospělosti: syn Zacharias Ignaz zemřel krátce po narození, dcera Juliana Theresia dva dny po svých šestých narozeninách. Hoffmannova první žena Dorotha pravděpodobně předčasně zemřela. Se svou druhou ženou Veronikou měl v pokročilém věku syna Johanna Josepha Philipa (* 1744).\n\nDo Lipové přesídlil Hoffmann patrně nejen kvůli sňatku, ale hlavně z pracovních důvodů. V této době se stal stavitelem lipovské vrchnosti, hrabat Salm-Reifferscheidtů. Jeho rané samostatné stavby nejsou známé. V archivních pramenech se jeho jméno objevuje poprvé v roce 1708, kdy zhotovil plány pro brtnický kostel. Pro budoucí práci významným stavebním počinem byla stavba kostela svatého Václava ve Šluknově. Nový chrám vybudoval postupně v letech 1711–1722 podle plánů Johanna Bernharda Fischera z Erlachu (1656–1723), významného barokního architekta. I když se oba muži nikdy nepotkali, Hoffmannova tvorba byla v následujících letech Fischerovým dílem silně ovlivněna a vedla k vytvoření specifického stylu. Stavební činnost Zachariase Hoffmanna dosáhla vrcholu ve 20. a 30. letech 18. století za hraběte Leopolda Antonína Salm-Reifferscheidta (1699–1769), s kterým se přátelil. V této době byl zhotovitelem všech významných staveb lipovského panství. V druhé polovině 40. let 18. století byl patrný postupný útlum stavební činnosti, pravděpodobně v souvislosti s pokročilým věkem. Provedení dochovaných staveb svědčí o Hoffmannových vysokých stavitelských kvalitách. Při zahájení stavebních prací na své poslední stavbě, kostele svatého Mikuláše v Mikulášovicích, se v roce 1750 dokonce smluvně zavázal, že v případě úmrtí dokončí práci jeho synové Peter Paul a Dominik.\n\nZacharias Hoffmann zemřel náhle ve svém domě v Lipové ve věku 76 let a jednoho měsíce. Pochován byl 5. února 1754 na hřbitově u kostela svatého Šimona a Judy, jeho hrob se však nedochoval.\n\nZacharias Hoffmann se větší či menší měrou podílel na mnoha, převážně sakrálních stavbách. Nedostatek písemných pramenů nedovoluje úvést kompletní seznam jeho staveb.\n\n\nZacharias Hoffmann se stal nejvýraznějším barokním stavitelem Šluknovského výběžku. Ve druhé dekádě 21. století stojí třináct staveb, které Hoffmann postavil nebo stavebně upravoval, z toho deset v Česku a tři v Německu. Další dvě stavby se nachází v silně zchátralém stavu a hrozí jejich zánik. Čtyři budovy zanikly v době komunistické totality a jedna na počátku 21. století. Všichni Hoffmannovi synové se věnovali zednickému řemeslu, povětšinou je prameny zmiňují jako zedníky nebo políry u staveb vedených jejich otcem. Nejstarší syn Peter Paul (1714–1768) stavěl od roku 1754 kostel svaté Máří Magdaleny v Krásné Lípě. Dochoval se též jeho nerealizovaný návrh malé kaple v Brtníkách. Nejmladší syn Josef pravděpodobně navrhoval kapli svatého Jana Nepomuckého v Rumburku, postavenou v letech 1775–1777.\n\n"}
{"id": "1120192", "url": "https://cs.wikipedia.org/wiki?curid=1120192", "title": "Arnošt Egon Fürstenberg", "text": "Arnošt Egon Fürstenberg\n\nArnošt Egon Fürstenberg, též Arnošt Egon z Fürstenberka, německy Ernst Egon Fürstenberg (6. listopadu 1811 Weitra – 24. března 1889 Vídeň), byl rakouský šlechtic z rodu Fürstenbergů a politik z Moravy, v 2. polovině 19. století poslanec Říšské rady.\n\nJeho otcem byl Bedřich Egon Fürstenberg, matkou Terezie Schwarzenberg. Bratr Bedřich Fürstenberg působil jako olomoucký arcibiskup. Arnošt Egon si v roce 1867 za manželku vzal Karolinu Antonii Busekovou. Šlo o morganatické manželství, tedy s neurozenou ženou. Měli syna a dceru (Josef Bedřich Arnošt Fürstenberg a Gabriele Maria Karoline Fürstenberg).\n\nVystudoval práva a nastoupil do státní služby. Pracoval na místodržitelství ve Štýrském Hradci, Innsbrucku a Brně. Počátkem 50. let 19. století přešel do správy otcových statků v Dolních Rakousích. Roku 1854 mu připadlo arcibiskupské léno Horní Moštěnice, později koupil i panství Přestavlky. Pak je prodal a roku 1870 zakoupil panství Kunín. Roku 1858 se stal čestným rytířem Maltézského řádu.\n\nPodporoval chudé studenty a přispíval na dobročinné účely. Byl znalcem přírody a lesnictví. V letních měsících sídlila jeho rodina na zámku v Kuníně, na zimu se od roku 1882 stěhovala vždy do paláce bratra arcibiskupa Bedřicha do Vídně.\n\nByl veřejně a politicky činný. V doplňovacích zemských volbách 1. března 1864 se stal poslancem Moravského zemského sněmu. Reprezentoval velkostatkářskou kurii, I. sbor. Uvádí se jako konzervativní velkostatkář. Na sněm se vrátil v zemských volbách v roce 1878.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1879 za velkostatkářskou kurii na Moravě. Mandát obhájil ve volbách roku 1885. V parlamentu zasedal do své smrti roku 1889. Ve volebním období 1879–1885 byl zmiňován jako lankrabě Ernst Fürstenberg, statkář, bytem Kunín.\n\nPo volbách v roce 1879 se uvádí jako konzervativní šlechtic. List \"Das Vaterland\" po volbách v roce 1879 napsal, že ze čtyř konzervativních velkostatkářů zvolených na Moravě jen Egbert Belcredi je zároveň státoprávně orientován (tedy podporuje český státoprávní program), zbylí tři (včetně Fürstenberga) nejsou státoprávně vyhranění. Do Říšské rady usedl jako kompromisní kandidát Strany ústavověrného velkostatku (centralisticky a provídeňsky orientované) a Strany středního velkostatku. Nenáležel žádnému poslaneckému klubu, ale hlasoval s pravicí (tzn. s konzervativní šlechtou). Podle jiného zdroje patřil k Straně středního velkostatku. V parlamentu byl členem komise pro kontrolu státního dluhu.\n\nV závěru života se už jen zřídka účastnil parlamentních schůzí a pokud ano, tak se dostavil s ovázanou hlavou. Zemřel v březnu 1889.\n"}
{"id": "1120195", "url": "https://cs.wikipedia.org/wiki?curid=1120195", "title": "Doubravský buk", "text": "Doubravský buk\n\nDoubravský buk je památný strom – vysoký, rozložitý buk lesní (\"Fagus sylvatica\") s bohatě zavětvenou, rozložitou korunou nepravidelného tvaru. Strom roste u Rustlerova statku, který je památkově chráněným skanzenem, v západní části Doubravy, místní části obce Lipová. Solitérní buk se spirálovitě se točícím kmenem a vysoko nasazenou korunou je důležitým prvkem v prostředí zachovalé lidové architektury. Strom má měřený obvod 455 cm a výšku 22 m (měření 2014).\nZa památný byl vyhlášen v roce 1985 jako strom s významným vzrůstem.\n\n"}
{"id": "1120217", "url": "https://cs.wikipedia.org/wiki?curid=1120217", "title": "Adam-Bůh", "text": "Adam-Bůh\n\nAdam-Bůh je teorie v rámci mormonismu, která tvrdí, že Adam nebyl člověk, stvořený v zahradě Eden, nýbrž bohem, tedy oslavená (vzkříšená) bytost. Hlavním propagátorem této teorie byl druhý prezident (prorok) Církve Ježíše Krista Svatých Posledních dnů (největší mormonské odnože), Brigham Young.\nMormonismus učí, že lidé jsou duchovními dětmi Boha Otce (jednoho ze 3 hlavních bohů, kteří mají na starost planetu Zemi). Jako takové se rodí ve smrtelném těle, prochází zkouškou a po úspěšném splnění mohou projít \"branami exaltace\", neboli dojít oslavení/zbožštění.\n\nTeorie Adama-Boha učí, že Adam byl právě takovou bytostí. Narodil se na jiné planetě a teprve po svém oslavení byl vybrán k tomu, aby obydlel tuto Zemi svými potomky. Stejný princip platí i u jeho ženy, Evy.\n\nPodle Brighama Younga přišel Adam na tuto planetu spolu s jednou ze svých polygamních manželek, Evou. Oba museli jíst ovoce z této planety, aby se jejich celestiální (oslavená) těla stala způsobilými plodit fyzické potomstvo. Během Adamova spánku na něj i Evu padl Závoj zapomnění, díky čemuž mohli být později oklamáni Luciferem a pojedli ovoce ze Stromu poznání.\n\nBrigham Young učil, že Eva byla díky své inspirovanosti, oddanosti a statečnosti vybrána, aby jako první okusila z ovoce poznání. Podle Younga byla tak první osobou na Zemi, která přijala Svátost Večeře Páně. Adam poté následoval příkladu naší Matky a pojedl také.\n\nAdam s Evou mají v teorii významné místo, neboť to byli právě oni, kdo na určitou dobu obětoval svoje božství a sestoupil do smrtelnosti, aby mohlo vzejít nové lidstvo.\nPrvním hlasitým propagátorem Adama-Boha byl Brigham Young (jeden z nástupců Josepha Smithe), který po smrti svého předchůdce získal podporu většiny Svatých v Navoo a odešel s nimi na západ, kde založil město Salt Lake city.\n\nBrigham Young tvrdil, že teorii Adama-Boha získal od svého přítele, proroka Josepha Smithe. Šlo o jednu z mnoha \"tajných\" (neveřejných) nauk, kterým Smith v posledních letech svého života učil (spolu s polygamií, obřadem Obdarování, Abrahámovým kněžstvím a Radou 50) své blízké okolí, sestávající především z vedoucích církve, apoštolů a několika dalších osob.\n\nV roce 1852 (8 let po smrti proroka Josepha Smithe) Brigham Young veřejně oznámil 2 nové nauky, o nichž drtivá většina čelnů neměla potuchy - nauku o plurálním manželství (polygamii) a teorii Adama-Boha. Tyto 2 teorie byly podle Brighama Younga spojené a týkaly se hlubších znalostí Království.\n\nV době Brighama Younga byla teorie učena na shromážděních abylo součástí církevních písní. CJKSPD později některé písně o Adamovi vyřadila a texty jiných pozměnila.\nTeorie Adama-Boha nebyla v CJKSPD jednoznačně přijata. Někteří apoštolové a vlivní vedoucí mormonismu (jako Orson Pratt, Samuel W. Richards a Franklin D. Richards) odmítli teorii schválit jako církevní nauku, což Brigham Young velice tvrdě nesl. Mezi následovníky této teorie byli především jeho osobní rádci (jako například Heber C. Kimball) a někteří další vedoucí.\n\nTřetí prezident CJKSPD, John Taylor, teorii Adama-Boha přijal jako jedno ze Smithových učení, ačkoliv na ni nekladl důraz. Čtvrtý prezident Wilford Woodruff teorii nejprve kázal v souladu s Brighamem Youngem, ale později ji přestal veřejně učit (spolu s naukou o plurálním manželství). V letech 1892–1897 (krátce před svou smrtí) však několikrát uvedl, že Adam je jedním z bohů této planety. Jednou z posledních autorit, která teroii učila, byl George Q. Cannon (rádce Brighama Younga, Johna Taylora, Wilforda Woodruffa a Lorenza Snowa).\n\nŠestý prezident CJKSP, Joseph F. Smith, v dopisech vyjádřil pochyby nad touto teorií a označil ji za nauku, která nikdy nebyla schválena církví. Za jeho prezidentství a nadále bylo doporučeno, aby teorie již nebyla učena.\n\nVe polovině 20. století sílila nelibost ohledně teorie Adama-Boha. Apoštol Bruce R. McConkie, apoštol Mark E. Peterson a prezident církve (prorok) Spencer W. Kimball ji veřejně označili za falešné učení. Dnes se vedoucí CJKSPD od této nauky distancují a není v žádném směru součástí církevního učení. \n\nMormonští fundamentalisté (jako například FLDS církev) teorii Adama-Boha učí dodnes, spolu s naukou o plurálním manželství (polygamií).\n\nKristova komunita teorii Adama-Boha neučí, stejně jako další nauky, které Joseph Smith zavedl v posledních letech svého života.\n\n\n"}
{"id": "1120218", "url": "https://cs.wikipedia.org/wiki?curid=1120218", "title": "Josef Gärtner", "text": "Josef Gärtner\n\nJosef Gärtner (18. března 1832 Sedlčany – 1. března 1888 tamtéž) byl rakouský a český podnikatel a politik, v 2. polovině 19. století poslanec Říšské rady a starosta Sedlčan.\n\nNarodil se 18. března 1832 v Sedlčanech. Byl měšťanem a majitelem parního válcového mlýna v Sedlčanech. V letech 1875–1887 působil jako okresní starosta. Působil jako předseda pěveckého spolku. Vykonával také funkci starosty Sedlčan. Zvolen do ní byl v roce 1867. Jako starosta města se zmiňuje i v roce 1879. Zasedal v radě obchodní a živnostenské komory v Českých Budějovicích.\n\nAngažoval se i ve vysoké politice. V doplňovacích zemských volbách v roce 1875 se stal poslancem Českého zemského sněmu. Reprezentoval kurii, venkovských obcí, obvod Votice, Sedlčany. V rámci tehdejší české politiky pasivní rezistence mandát nepřevzal, byl ho pro absenci zbaven, ale následně byl manifestačně opětovně zvolen v doplňovacích volbách roku 1876 a 1877. Na sněm se fakticky dostavil až po řádných volbách v roce 1878, kdy pasivní rezistence skončila.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1879 za kurii venkovských obcí v Čechách, obvod Sedlčany, Milevsko, Benešov atd. Rezignaci oznámil na schůzi 30. listopadu 1880. Ve volebním období 1879–1885 se uvádí jako Josef Gärtner, okresní starosta, bytem Sedlčany. V parlamentu ho po rezignaci nahradil Václav Penk.\n\nByl členem staročeské strany. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v březnu 1888 \"vysílením\" ve věku 56 let.\n"}
{"id": "1120219", "url": "https://cs.wikipedia.org/wiki?curid=1120219", "title": "LGBT práva v Indii", "text": "LGBT práva v Indii\n\nLesby, gayové, bisexuálů a transsexuálové (LGBT) se v Indii potýkají s právními komplikacemi a společenskými obtížemi, které jsou pro nehomosexuální populaci neznámé. Homosexuální pohlavní styk byl v Indii legalizován 6. září 2018, čímž LGBT osoby nabyly též ústavní ochrany proti diskriminaci. Manželství, ani žádná jiná forma legálních svazků pro svazek osob stejného pohlaví v Indii zatím neexistuje. Adopce homosexuálními páry možná není. Indie patří mezi jednu z mála zemí na světě uznávající Hidžry jako samostatné třetí pohlaví.\n\nPohlavní styk mezi osobami téhož pohlaví je na tomto území trestným činem podle § 377 indického Trestního zákoníku od r. 1860. Jedná se konkrétně o trestný čin \"smilstva proti zákonům přírody\". V r. 2009 shledal Vrchní soud v Dillí § 377 a s ním související kriminalizaci pohlavního styku mezi dospělými osobami, konaného bezúplatně a v soukromí, za nekompatibilní s Ústavou Indické republiky.\n\nNicméně podle Nejvyššího soudu Indické republiky nelze rozhodnutí Vrchního soudu ohledně ústavnosti právních předpisů země aplikovat v rámci celé Indie, neboť k tomu není teritoriálně příslušný. I přes relativně pozitivní přístup orgánů soudní moci je zde stále poměrně dost rozšířená šikana homosexuální komunity.\n\n23. února 2012 Ministerstvo vnitra oficiálně vyjádřilo své pohoršení nad dekriminalizací homosexuality s odvoláním se na morálku indické kultury, v níž je homosexualita tabu. K tomuto stanovisku vydala dne 28. dubna 2012 centrální vláda prohlášení, že legalizace homosexuálního styku není negativním trendem. Toto odstartovalo v rozrušení dvou soudců Nejvyššího soudu, kteří se \"dle jejich vyjádření\" cítili měnícím se postojem centrální vlády zmateni. \"Nevytvářejte nesourodý právní systém a neplýtvejte časem soudu,\" apeloval soud na vládu.\n\n11. prosince 2013 zrušil Nejvyšší soud rozsudek Vrchního soudu v Dillí z r. 2009 ohledně dekriminalizace dobrovolné soulože mezi osobami stejného pohlaví a to i v poli jeho místní působnosti. Soudci G. S. Singhvi a S. J. Mukhopadhaya však zdůraznili, že parlament spustí debatu k odůvodnění tohoto postoje. Rozsudek v celém svém plném znění - přístupný zde:.\n\n28. ledna 2014 Nejvyšší soud Indické republiky zamítnul petici obdrženou od centrální vlády, nestátních neziskových organizací a jiných odpůrců prosincového rozsudku ohledně § 377. Jako vysvětlení svého postoje uvádějí: \"Po důkladném přezkoumávání § 377 jsme došli k závěru, že Nejvyšší soud vůbec nebral v potaz současnou situaci ve státě, v němž zcela běžně žijí lesby, gayové, bisexuálové a transsexuálů, a že za více než 150 let bylo za spáchání tohoto trestného činu obviněno a odsouzeno pouze 200 osob, což nelze považovat za reálné odůvodnění toho, aby § 377 rozšiřoval § 14, 15 a 21.\"\n\nLidskoprávní organizace v tomto zase vidí riziko potenciální policejní perzekuce homosexuálních párů, na což také poukazují ve své zprávě: \"Rozsudek Nejvyššího soudu považujeme za zavrženíhodný krok v oblasti lidské důstojnosti, práva na soukromí a ochranu před diskriminací.\" Nestátní neziskové organizace hrozí sepsáním petice za přezkoumání rozhodnutí soudu.\n\nV Indii není párům stejného pohlaví umožněno uzavírat manželství.\nI tak to ale nezabránilo soudu v Gurgaonu, aby v r. 2011 oddal dvě ženy. Hned po svatbě se však pár stal terčem útoků ze strany přátel a rodiny v místě jejich bydliště\n\nPáru se nakonec podařilo dosáhnout toho, že rodina jejich vztah přijala.\n\nPrvním indickým státem, který se odhodlal zabývat politikou transgender (hidžra) byl Tamilnádu. Podle platného zákona mají transsexuální lidé (pouze MtF) volný přístup k chirurgické změně pohlaví ve vládní nemocnici, programu bezplatného bydlení, vystavení souvisejících dokumentů a k vzdělávání na vládních vysokých školách s úplným nárokem na stipendium pro vyšší studia, alternativním zdrojům živobytí prostřednictvím ustavení svépomocných skupin a iniciování integračních programů. Tamilnádu je také mimo jiné prvním státem, který zformoval Výbor péče o transgender reprezentovaný členy trans komunity.\n\nV Indii se jedné ze skupin transsexuálů říká Hidžry, jedná se konkrétně o náboženskou sektu, jejíž členové obdrželi v r. 1994 volební právo coby příslušníci třetího pohlaví. Kvůli nedostatečné právní specifikaci procedury nemají indičtí transsexuálové přístup garantovanou bezpečnost při zákroku. 15. dubna 2014 přiznal Nejvyšší soud Indické republiky transsexuálům jako sociálně a ekonomicky znevýhodněné skupině obyvatel právo přístupu ke vzdělávání a zaměstnání a oficiálně převzal odpovědnost nad vládní péči o ně.\n\n24. dubna 2015 schválila horní komora indického parlamentu návrh \"Zákona o právech transgender osob, 2014\" garantující práva a přístup ke vzdělávání a zaměstnání (právo 2 % zastoupení ve vládě), bezplatné právní pomoci, důchodového pojištění, podpory v nezaměstnanosti a osobnímu rozvoji transsexuálním osobám. Toto s sebou také přineslo zákaz diskriminace v zaměstnání, prevence šikany, násilí a vykořisťování transsexuálních osob. Nový zákon také znamenal založení výborů sociální pomoci na státní a centrální úrovni a soudů za práva transsexuálů.\n"}
{"id": "1120221", "url": "https://cs.wikipedia.org/wiki?curid=1120221", "title": "Vitus Huonder", "text": "Vitus Huonder\n\nMons. Dr. Vitus Huonder (* 21. dubna 1942 v Trunu) je římskokatolický biskup a doktor teologie, který od roku 2007 zastává úřad biskupa diecéze Chur.\n\nJe znám pro své konzervativní postoje, příchylnost k tradiční liturgii a spolupráci s Kněžským bratrstvem sv. Petra. V roce 2012 jej Papežská komise Ecclesia Dei pověřila vizitací FSSP.\n\n"}
{"id": "1120235", "url": "https://cs.wikipedia.org/wiki?curid=1120235", "title": "Mý Columbae", "text": "Mý Columbae\n\nMý Columbae je hvězda v souhvězdí Holubice vzdálená od Země asi 1 300 světelných let. Je to jedna z mála hvězd spektrální třídy O, kterou lze vidět pouhým okem. Vzhledem k deklinaci přibližně -32,3° vystupuje na 50. rovnoběžce nanejvýš 7,7° nad obzor.\n\nHvězda vykazuje rychlou rotaci, kolem své osy se otočí za 1,5 pozemského dne (Slunce, které je mnohem menší, se otočí až za 25,4 dne). Takováto rychlost rotace je u hvězd této spektrální třídy běžná.\n\nNa základě měření vlastního pohybu a radiální rychlosti bylo zjištěno, že tato hvězda a AE Aurigae se vzdalují od sebe rychlostí přes 200 km/s. Dráha jejich pohybu protíná hvězdu Hatysa v souhvězdí Orionu. Nejpravděpodobnější vysvětlení je, že byly součástí dvojhvězdy, která se srazila s jinou dvojhvězdou a hvězdy byly vymrštěny na různé dráhy paprskovitě od původního místa a staly se tak hvězdnými uprchlíky.\n"}
{"id": "1120258", "url": "https://cs.wikipedia.org/wiki?curid=1120258", "title": "Pod parou (Terry Pratchett)", "text": "Pod parou (Terry Pratchett)\n\nPod parou (v anglickém originále Raising Steam) je humoristický fantasy román britského spisovatele Terryho Pratchetta, celkově v pořadí 40. z cyklu Úžasná Zeměplocha. Je rovněž předposlední knihou této série a poslední knihou vydanou ještě před autorovou smrtí.\n\nDěj se opět soustředí kolem postavy Vlahoše von Rosreta, známého již z knihy \"Zaslaná pošta\" či \"Nadělat prachy\", k němuž přibyly nové osobnosti: vynálezce lokomotivy Mandlík Štědrovka či velkopodnikatel v odpadu Jindřich Král. Originální název se drží vzorce z knih věnovaných panu Rosretovi: \"Going Postal\", \"Making Money\", nyní \"Raising Steam\". V první byla do Zeměplochy uvedena poštovní služba, ve druhém bankovnictví a nyní železnice.\n\nPůvodní vydání románu bylo ohlášeno na 24. října 2013, následně odložené na 7. listopadu téhož roku. Obálka knihy od Paula Kidbyho byla představena na facebookovém profilu spisovatele 6. srpna 2013.\n\nDo češtiny knihu přeložil opět „dvorní překladatel“ Terryho Pratchetta Jan Kantůrek. Byla však nakladatelstvím Talpress vydána až krátce po smrti autora, v květnu 2015, a to s rudou pietní páskou s nápisem: „40. titul v sérii Úžasná Zeměplocha. Sir Terry Pratchett (28. 4. 1948 – 12. 3. 2015)“.\n\n"}
{"id": "1120259", "url": "https://cs.wikipedia.org/wiki?curid=1120259", "title": "William Kingdon Clifford", "text": "William Kingdon Clifford\n\nWilliam Kingdon Clifford (4. květen 1845, Exeter – 3. březen 1879, Madeira) byl anglický matematik a filosof.\n\nVystudoval matematiku na King’s College v Londýně a Trinity College v Cambridge. Nakonec, roku 1871, se stal profesorem na University College v Londýně. Roku 1874 byl zvolen členem Královské společnosti\n\nInspirován pracemi Bernharda Riemanna a Nikolaje Lobačevského věnoval velkou pozornost neeuklidovské geometrii. Roku 1876 napsal přelomový článek \"On the space theory of matter\", kde vyjádřil myšlenku, že energie a hmota jsou pouze různá zakřivení vesmíru. To bývá považováno za předstupeň teorie relativity.\n\nVýznamně přispěl také ke studiu algebry. Především tím, když zavedl tzv. bikvaterniony (či též duální kvaterniony), jež byly zobecněním kvaternionů Williama Rowana Hamiltona. Užíval je k popisu pohybu v neeukleidovských prostorech i po některých eukleidovských plochách. Později navázal na studie Hermanna Grassmanna o tzv. vnějších algebrách. Definoval obecnější typy algeber, tyto se po něm dnes nazývají Cliffordovy algebry.\n\nVe filozofii měl blízko k Hermannu von Helmholtzovi a Ernstu Machovi. Proslul pojmy „látka mysli“ (\"mind-stuff\"), která označuje základní komponenty, z nichž se má skládat vědomí, a „kmenové já“ (\"the tribal self\"). Pokusil se též poukázat na některé vztahy kantovské filozofie a neuklidovské geometrie.\n\nZemřel v 33 letech na tuberkulózu. Většina jeho prací byla vydána až posmrtně, péčí Karla Pearsona.\n\n"}
{"id": "1120263", "url": "https://cs.wikipedia.org/wiki?curid=1120263", "title": "Highline 179", "text": "Highline 179\n\nHighline 179 je lanový most pro pěší v Reutte v Rakousku, spojuje dva vrcholy s hradními zříceninami – hrad Ehrenberg a pevnost Claudia. Délkou 408 m je nejdelším svého druhu na světě a je zapsán v Guinessově knize rekordů.\n"}
{"id": "1120267", "url": "https://cs.wikipedia.org/wiki?curid=1120267", "title": "Lašské muzeum v Kopřivnici", "text": "Lašské muzeum v Kopřivnici\n\nLašské muzeum v Kopřivnici je nejstarší oficiální muzejní institucí města. Bylo založeno v roce 1947 úsilím místního vlastivědného pracovníka Emila Hanzelky. Lašské muzeum je součástí Regionálního muzea v Kopřivnici a sídlí v tzv. Šustalově vile. \n\nNejrozsáhlejší ze stálých expozic muzea nabízí návštěvníkům možnost seznámit se s historií a produkcí místní keramické továrny, druhá pak připomíná život a dílo kopřivnického rodáka malíře Zdeňka Buriana. Další miniexpozice seznamují s významnými osobnostmi místního výtvarného života a litinovými soškami lidového umělce Františka Rajnocha. \n\nLašské muzeum bylo slavnostně otevřeno 24. srpna 1947 u příležitosti oslav 50. výročí výroby prvního kopřivnického automobilu. Jeho zakladatelem je vlastivědný pracovník a organizátor společenského života města Emil Hanzelka. Ten se pokoušel ustavit malé muzeum už v meziválečném období, jeho snahy však byly završeny právě až po druhé světové válce. \n\nZákladem muzea při jeho založení byly zejména Hanzelkou shromážděné sbírky. Ty měly především charakter vlastivědný, dokumentovaly lokální historii, archeologii a etnografii, mapovaly v obrysech vývoj místního průmyslu, stavitelství a výtvarné kultury. V podstatě samostatnou součástí muzea byl také tzv. Lašský archiv, soubor Hanzelkou shromážděných fotografií, písemností a dalších dokumentů mapujících historii města Kopřivnice. \n\nS dalším rozvojem automobilového průmyslu v Kopřivnici docházelo i výraznému vzestupu zájmu o sbírky spojené s továrnou Tatra a jejími výrobky. Vzhledem k rostoucímu počtu těchto sbírkových předmětů bylo Lašské muzeum výrazněji orientováno právě tímto směrem a v roce 1954 přebudováno na Speciální muzeum průmyslu automobilového a keramického, čímž byl vlastně položen základ současnému Technickému muzeu Tatra. Na budování této části muzea se významně podílel bývalý automobilový závodník Josef Veřmiřovský. \n\nMezi ostatními expozicemi zastoupenými v Lašském muzeu v prvních letech jeho existence zmiňme např. expozici geologickou, archeologickou, esperantskou, včelařskou, výstavku věnovanou Emilu Zátopkovi a několik dalších. Zároveň se pod patronacím muzea vytvořilo několik muzejních kroužků zaměřených na poznávání místní historie a kultury. \nS blížícím se 70. výročím výroby prvního automobilu (1967) se počalo uvažovat o výrazném přebudování muzea, stavbě samostatné budovy pro automobilové expozice a převodu celé instituce pod národní podnik Tatra. \n\nK tomu skutečně došlo a v roce 1967 byl v sousedství staré muzejní budovy slavnostně otevřen nový prosklený muzejní pavilon, do kterého se přemístily exponáty spojené s továrnou Tatra. Původní budova Lašského muzea, která prošla v letech 1966 a 1967 rozsáhlou opravou, sloužila jako ředitelství, byl v ní umístěn promítací sál a skýtala nadále přístřeší expozicím keramiky, historie města, rodáků ad. V jejím těsném sousedství byl umístěn vůz v Kopřivnici vyrobené Slovenské strely. \n\nZároveň došlo s účinností od 1. ledna 1968 k převodu celého muzea pod správu národního podniku Tatra. Muzeum se mění v Technické muzeum n. p. Tatra v Kopřivnici. \n\nV roce 1997 byla otevřena nová budova Technického muzea v centru města. Původní Lašské muzeum i pavilon z roku 1967 byly veřejnosti uzavřeny. Budova Šustalovy vily byla v roce 1999 prohlášena za kulturní památku, v letech 2004 a 2005 celkově rekonstruována a od září 2005 opět slouží veřejnosti jako obnovené Lašské muzeum. \n\nLašské muzeum se ve své odborné činnosti věnuje především bádání a prezentaci regionální historie a výtvarného umění. Prostřednictvím svých stálých expozic rozvíjí povědomí o místní keramické továrně a jejích výrobcích, o odkazu a díle malíře Zdeňka Buriana, jakož i o dalších osobnostech spojených s kulturním životem města. Součástí programu muzea jsou rovněž přednášky, besedy, intenzivně jsou rozvíjeny aktivity muzejní pedagogiky. K tradičním akcím patří Muzejní noc, Knižní burza či série komorních koncertů \"Z notového zápisníku\". \n\nJako součást Regionálního muzea v Kopřivnici úzce spolupracuje především s Muzeem Fojtství a s Technickým muzeem Tatra. Lašské muzeum rozvíjí výraznou výstavní činnost, jejíž hlavní linie spočívá v prezentaci výtvarného umění, především umělecké grafiky a fotografie. \n\n2009\n2013\n2014\n2015\n2016\n2017\n2018\n\n2019\n\nSUDEK, Josef. \"Z Beskyd\". Příprava vydání Pavel Dvořák. První. vyd. Kopřivnice, Praha : Ateliér Fotorenesance, 2014. ISBN 978-80-905763-1-5. \n\nHELBICH, Petr. \"O Sudkovi a o sobě\". Příprava vydání Pavel Dvořák a Jiří Klučka, Kopřivnice : Regionální muzeum v Kopřivnici - Lašské muzeum, 2019. ISBN 978-80-907698-0-9. \n\n"}
{"id": "1120271", "url": "https://cs.wikipedia.org/wiki?curid=1120271", "title": "Zacharias Herrmann", "text": "Zacharias Herrmann\n\nZacharias Herrmann, v českých pramenech též Zachariáš Herrmann (22. dubna 1834 Milovany – 6. března 1896 Vídeň), byl rakouský a český stavitel a politik německé národnosti z Moravy, v 2. polovině 19. století poslanec Říšské rady.\n\nProfesí byl inženýrem v Hranicích. Absolvoval technická studia ve Vídni. Pak v roce 1856 vstoupil do státních služeb. Ze státní služby vystoupil roku 1865. Jako civilní inženýr se podílel na výstavbě železnic v domovském regionu. Podílel se taky například na stavbě zeměbraneckých kasáren v Hranicích, budovaných koncem 19. století, nebo Jánského azylu v nynější Svatoplukově ulici.\n\nAngažoval se i ve vysoké politice. Působil jako poslanec Říšské rady (celostátního parlamentu Předlitavska), kam usedl ve volbách roku 1879 za kurii městskou na Moravě, obvod Hranice, Lipník atd. Ve volebním období 1879–1885 se uvádí jako Zacharias Herrmann, civilní inženýr, bytem Hranice.\n\nDo parlamentu nastoupil jako ústavověrný poslanec. Byl nezávislým kandidátem. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nV březnu 1896 se uvádí, že je vážně nemocen ve Vídni. Zemřel 6. března 1896 ve Vídni na \"vysílení\" poté, co přicestoval z Hranic.\n"}
{"id": "1120272", "url": "https://cs.wikipedia.org/wiki?curid=1120272", "title": "Wenzel Franz Jäger", "text": "Wenzel Franz Jäger\n\nWenzel Franz Jäger (4. dubna 1861 Větrov – 8. prosince 1928 Raspenava), byl německočeský malíř, krajinář.\n\nNarodil se ve Větrově 4. dubna 1861 do rodiny řezníka Josefa Jägera. Po absolvování základního vzdělání vystudoval Učitelský ústav v Trutnově. V roce 1881 nastoupil na místo učitele v Raspenavě. Zásadním milníkem v jeho životě byl sňatek 22. listopadu 1884 s Marií Richterovou, dcerou bohatého raspenavského továrníka. Jäger projevoval od mládí umělecké nadání a sňatek s bohatou nevěstou mu umožnil zahájit v roce 1891 studium na Uměleckoprůmyslové škole ve Vídni. Studoval u profesorů \"Hanse Machta\", \"Andrease Grolla (1850–1907)\" a \"Rudolfa Ribarze (1848–1904)\". Odtud později přešel na vídeňskou Akademii, kde své malířské školení ukončil v roce 1898. Později si své malířské vzdělání rozšířil v Německu, v mistrovském atelieru \"Adolfa Hölzela (1853–1934)\" v Dachau. Během roku 1901 vystavoval v Mnichově, později v Drážďanech a v letech 1905–1906 také v Praze. Jägerovu tvorbu mohli pravidelně zhlédnout také návštěvníci výstav ve Vídni v galerii Miethke a svá díla prezentoval také společně se spolkem Wiener Secession. Spolu s Jägerem vystavovali také Gustav Klimt, Egon Schiele a další i později uznávaní umělci. V roce 1902 se vrátil natrvalo do Raspenavy, kde žil ve vile \"Na Kopečku\" (čp. 585), kterou mu nechal postavit jeho tchán Josef Anton Richter, továrník ze sousedního Luhu. Dne 8. prosince 1928 se jeho život uzavírá. Byl raněn mrtvicí ve svém raspenavském atelieru. Jeho ostatky jsou uloženy na místním hřbitově.\n\nPříklad Jägerovy tvorby:\n"}
{"id": "1120274", "url": "https://cs.wikipedia.org/wiki?curid=1120274", "title": "Antonio Jiménez", "text": "Antonio Jiménez\n\nAntonio David Jiménez Pentinel (* 18. února 1977, Sevilla) je španělský atlet, běžec, jehož specializací je běh na 3000 metrů překážek, tzv. steeplechase, mistr Evropy z roku 2002.\n\nCelkem šestkrát se stal mistrem Španělska v běhu na 3000 metrů překážek. Při startu na světovém šampionátu v roce 2001 doběhl v této disciplíně šestý. V roce 2002 nejprve získal na halovém mistrovství Evropy stříbrnou medaili v běhu na 3000 metrů a poté v srpnu se v Mnichově stal mistrem Evropy v běhu na 3000 metrů překážek.\n\n"}
{"id": "1120275", "url": "https://cs.wikipedia.org/wiki?curid=1120275", "title": "Jakub Nedopil", "text": "Jakub Nedopil\n\nJakub Nedopil (1811 Nasobůrky – 4. nebo 8. ledna 1894 Litovel) byl rakouský a český politik z Moravy, v 2. polovině 19. století poslanec Říšské rady.\n\nPocházel z rolnické rodiny. Vystudoval gymnázium v Olomouci a pak práva na Františkově univerzitě v Olomouci. Po studiích nastoupil ve 30. letech 19. století na praxi k soudům. V roce 1839 byl jmenován asistentem a později auskultantem.\n\nPo studiích pracoval jako vrchní správce v Uherském Hradišti a na panství Veverská Bítýška. Od roku 1856 působil ve Vídni, kde byl ředitelem statků barona Jiřího Siny. Podílel se na organizování českého spolkového života ve Vídni. Založil slovanský spolek pěvecký, Matici českou a Besedu slovanskou.\n\nByl i politicky činný. V zemských volbách v lednu 1867 se stal poslancem Moravského zemského sněmu. Reprezentoval kurii venkovských obcí, obvod Litovel, Uničov, Konice. Uspěl i v krátce poté vypsaných zemských volbách v březnu 1867. Poslanecký slib skládal v únoru 1867 v češtině.\n\nPůsobil také jako poslanec Říšské rady (celostátního parlamentu Předlitavska), kam usedl ve volbách roku 1879 za kurii venkovských obcí na Moravě, obvod Litovel, Moravská Třebová, Zábřeh atd. Uvádí se jako český národní poslanec. Ve volebním období 1879–1885 byl zmiňován jako Jakob Nedopil, penzionovaný ředitel statku, bytem Litovel.\n\nPatřil do Moravské národní strany (obdoba staročeské strany na Moravě). Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v lednu 1894 po krátké nemoci.\n"}
{"id": "1120276", "url": "https://cs.wikipedia.org/wiki?curid=1120276", "title": "František Bolček", "text": "František Bolček\n\nFrantišek Bolček (27. ledna 1920 – 3. ledna 1968) byl slovenský fotbalový útočník a trenér.\n\nV československé lize hrál za TŠS/Kovosmalt Trnava. Za slovenskou reprezentaci nastoupil ve 13 utkáních a dal 5 gólů. Za Trnavu dal 51 ligových gólů, z toho 9 v československé lize.\n\nPo skončení hráčské kariéry se stal trenérem. Působil mj. v Iskře Holíč a Iskře Šaštín.\n\n"}
{"id": "1120277", "url": "https://cs.wikipedia.org/wiki?curid=1120277", "title": "Arachne (stroj)", "text": "Arachne (stroj)\n\nArachne je název československého proplétacího stroje vyráběného ve druhé polovině 20. století. \n\nKonstrukce stroje se zakládala na čs. patentu číslo 85 358 z roku 1949, jehož autorem byl \"Josef Zmatlík\". \n\nStroj byl vyvinut v různých československých výzkumných ústavech a od roku 1963 asi do konce 80. let ho vyráběly tehdejší \"Kdyňské strojírny\". Do roku 1980 bylo v provozu 750 strojů arachne v cca 40 státech, z pozdější doby nebylo o rozsahu jejich výroby nic publikováno. Ze začátku 21. století je známé použití několika starších jednotlivých strojů (\"Aradekor\") pro uměleckou tapisérii. \n\nArachne pracuje na stejném principu jako osnovní pletací stroj, je však opatřen dutými pletacími jehlami s uzavíracími jazýčky.\n\nZe základní technologie bylo vyvinuto několik modifikací:\n\n\nProplétací stroj\n\n"}
{"id": "1120278", "url": "https://cs.wikipedia.org/wiki?curid=1120278", "title": "Slichot", "text": "Slichot\n\nSlichot, přepisováno též jako selichot ( , doslova „odpuštění“, v množném čísle) jsou židovské kajícné modlitby a prosby za prominutí hříchů, jež jsou zejména určeny pro dobu před největším svátkem pokání a odpuštění, totiž Jom kipur. Tyto modlitby se však pronášejí i o jiných postních a vzpomínkových dnech. Častým obsahem těchto modliteb jsou zmínky o nelidských utrpeních izraelského lidu, končí však vždy vyznáním vlastních hříchů a prosbami za odpuštění. Hlavním účelem slichot je totiž získání Božího odpuštění (hebrejsky סְלִיחָה, \"selicha\", v jednotném čísle).\n\nV knihovně Židovského muzea v Praze je uchován rukopis Kroměřížské selichy k 26. červnu 1643 anonymního autora čtené při sváteční liturgii v kroměřížské synagoze až do roku 1941.\n"}
{"id": "1120280", "url": "https://cs.wikipedia.org/wiki?curid=1120280", "title": "Parosnička madagaskarská", "text": "Parosnička madagaskarská\n\nParosnička madagaskarská (\"Dyscophus insularis\") je žába vyskytující se v madagaskarských lesích.\n\nTento druh měří kolem 5 centimetrů, samičky jsou větší než samci. Žáby mají většinou oranžové nebo červené zbarvení.\nPokud parosničku napadne nepřítel (například had), dokáže se nafouknout do mnohem větší velikosti a tím protivníka odstraší, popřípadě znemožní, aby ji spolkl. Pokud tento trik selže, začne žába vylučovat nechutnou látku, jež odradí i ty nejvytrvalejší predátory. Tato látka není jedovatá, na rozdíl od jedu pralesniček, dráždí však pokožku. Když ohrožení pomine, žába se vrátí do normální velikosti.\nIUCN považuje parosničku madagaskarskou za málo dotčený druh.\n"}
{"id": "1120284", "url": "https://cs.wikipedia.org/wiki?curid=1120284", "title": "Občina Kostanjevica na Krki", "text": "Občina Kostanjevica na Krki\n\nObčina Kostanjevica na Krki je jednou z 212 občin ve Slovinsku. Nachází se v Posávském regionu na území historického Kraňska. Občinu tvoří 28 sídel, její rozloha je 58,3 km² a k 1. lednu 2017 zde žilo 2 425 obyvatel. Správním střediskem občiny je město Kostanjevica na Krki.\n\nObčina Kostanjevica na Krki se nachází v jihovýchodní části Slovinska. Severní část území při řece Krka je nížinatá, s nadmořskou výškou zhruba od 150 m. Jižní část občiny zasahuje do pohoří Gorjanci, kde nadmořská výška přesahuje 900 m.\n\nObčina se dělí na sídla: Avguštine, Dobe, Dobrava pri Kostanjevici, Dolnja Prekopa, Dolšce, Črešnjevec pri Oštrcu, Črneča vas, Globočice pri Kostanjevici, Gornja Prekopa, Grič, Ivanjše, Jablance, Karlče, Kočarija, Koprivnik, Kostanjevica na Krki, Male Vodenice, Malence, Orehovec, Oštrc, Podstrm, Ržišče, Sajevce, Slinovce, Velike Vodenice, Vrbje, Vrtača, Zaboršt.\n\nSousedními občinami jsou: Krško na severu a na východě a Šentjernej na západě. Na jihu a jihovýchodě sousedí s Chorvatskem.\n\n"}
{"id": "1120285", "url": "https://cs.wikipedia.org/wiki?curid=1120285", "title": "Almeťjevsk", "text": "Almeťjevsk\n\nAlmeťjevsk (, ) je město v Tatarstánu v Ruské federaci. Při sčítání lidu v roce 2010 mělo bezmála 150 tisíc obyvatel.\n\nAlmeťjevsk leží na Bugulmsko-belebejské vrchovině na levém břehu Zaje (přítok Kamy) ve vzdálenosti přibližně 280 kilometrů od jihovýchod od Kazaně, hlavního města republiky. Nejbližší města jsou Leninogorsk přibližně 35 kilometrů na jih a Zainsk přibližně 40 kilometrů na sever.\n\nNa místě dnešního Almeťjevsku se zhruba od 17. století nacházela tatarská vesnice \"Almet\", od které pochází i název současného města. Pozůstatkem tohoto osídlení je také mešita ze sedmdesátých let devatenáctého století.\n\nSoučasné město ale vzniklo v padesátých letech v důsledku objevení a těžby ropného ložiska. Městem je od roku 1953.\n\n\nAlmeťjevsk je důležité středisko ruského ropného průmyslu. Vedou odtud ropovody do Nižného Novgoroda, Permu a Samary (a pod jménem ropovod Družba dál do střední Evropy). Také zde má sídlo významná ruská společnost Tatněfť.\n\nV samotném Almeťjevsku je od roku 1976 v provozu trolejbusová síť. Železniční stanice \"Almeťjevskaja\" se nachází za městem, přibližně 13 kilometrů na západ od centra, leží na trase z Nižněkamsku do Bugulmy a spadá do sítě Kujbyševské železnice. Z jihu město objíždí silnice R239 z Kazaně do Orenburgu.\n\nVe městě působí hokejový klub Něfťanik Almetěvsk, který hraje Vyšší hokejovou ligu.\n"}
{"id": "1120286", "url": "https://cs.wikipedia.org/wiki?curid=1120286", "title": "Zakhar Bron", "text": "Zakhar Bron\n\nZakhar Bron (rusky: Заха́р Ну́химович Брон [zɐxˈar nʊˈximəvʲitɕ ˈbron]; narozen 17. prosince 1947, ve městě Oral, v Kazachstánu) je ruský houslista židovského původu. \n\nBron studoval hru na housle na Moskevské státní konzervatoři. Je považován za jednoho z nejlepších houslových pedagogů. Seznam jeho studentů zahrnuje houslisty jako jsou Vadim Repin, Gwendolyn Masinová, Daniel Hope, Maxim Vengerov, Vadim Gluzman, Igor Malinovskij, Denis Goldfeld, Daišin Kašimoto, Tamaki Kawakubo, Mayuko Kamioová, Mayu Kišima, Christoph Seybold, Sayaka Šodži, či Nikolaj Madojev.\n\n"}
{"id": "1120288", "url": "https://cs.wikipedia.org/wiki?curid=1120288", "title": "Pro Evolution Soccer 2012", "text": "Pro Evolution Soccer 2012\n\nPro Evolution Soccer 2012 (zkráceně PES 2012) je fotbalová počítačová hra ze série \"Pro Evolution Soccer\", kterou vyvíjí společnost Konami. Hra vyšla na podzim roku 2011 pro platformy Wii, Android, Xbox 360, PlayStation 2, PlayStation 3, Microsoft Windows a PlayStation Portable. Kromě plně licencované Ligy Mistrů a Evropské ligy UEFA je ve hře i licencovaný jihoamerický Pohár osvoboditelů a ligový mód (určený na hraní ligy). Hra je pokračování hry Pro Evolution Soccer 2011.\n"}
{"id": "1120289", "url": "https://cs.wikipedia.org/wiki?curid=1120289", "title": "Rozhledna na Žernově", "text": "Rozhledna na Žernově\n\nRozhledna na Žernově se nachází u fotbalového hřiště v západní části obce Žernov v nadmořské výšce 375 metrů. Okresní město Náchod je od ní vzdáleno asi 10 km východním směrem.\n\nRozhledna je z větší části ze dřeva. Jen točité schodiště a další menší prvky jsou ocelové. Čtyři hlavní dřevěné nosné sloupy jsou umístěny na železobetonové základové desce. Rozhledna má celkem pět pater a každé z nich slouží jako vyhlídkové místo. Nejvyšší, páté patro se nachází v 18 metrech nad povrchem země. Za příznivého počasí je možné dohlédnout na Krkonoše, Orlické hory, Polabí, Jestřebí hory, Červenokostelecko, Stolové hory, Babiččino údolí, Jaroměřsko, na vodní nádrž Rozkoš a blízké okolí.\n\nO stavbě rozhledny na Žernově se začalo uvažovat již v roce 2008, byly podány dvě neúspěšné žádosti o dotaci z EU. Nakonec vznikla spolupráce obce Žernov, obecně prospěšné společnosti Branky a Euroregionu Glacensis. Díky tomu mohl být tento záměr zahrnut do připravovaného přeshraničního projektu „Místa plná rozhledu Euroregionu Glacensis“ (projekt zahrnoval výstavbu či opravy 8 rozhleden – 5 na českém území a 3 v Polsku; celkové náklady činily přes 43 mil. Kč). Po patřičném schválení (a přislíbení peněz) začala v květnu 2014 samotná stavba rozhledny podle architektonického návrhu Ing. Antonína Olšiny z Vysokého Mýta a dokončena byla v listopadu 2014. Zajišťovala ji firma Tesmen, s. r. o. z Olešnice u Červeného Kostelce. Při výstavbě se použilo 8 tun oceli a 30 metrů krychlových dřeva. Celkové náklady na zbudování činily 2,6 mil. Kč, z toho 250 tis. Kč zaplatila obec Žernov.\n\nSlavnostní zahájení, které zahrnovalo kulturní program i posvěcení rozhledny knězem, se uskutečnilo dne 30. listopadu 2014.\n\nRozhledna se nachází při silnici Červený Kostelec – Žernov – Česká Skalice. Nejsnazší přístup je od Červeného Kostelce. Před Žernovem se odbočí doprava směrem na Rýzmburk, po několika set metrech se zahne doleva a po silnici vedoucí přes pole se přijede k fotbalovému hřišti, kde lze zaparkovat a navštívit tuto rozhlednu.\n\n\n"}
{"id": "1120291", "url": "https://cs.wikipedia.org/wiki?curid=1120291", "title": "Tomáš Halász", "text": "Tomáš Halász\n\nTomáš Halász (* 25. května 1990 v Košicích) je slovenský hokejový brankář.\n\nTomáš Halász je košickým odchovancem. V nejvyšší slovenské soutěži debutoval v sezóně 2009/2010, kdy za HC Košice odchytal 9 zápasů s 89 % úspěšností zákroků. V sezóně 2010/2011 vytvořil v Košicích duo s Júliusem Hudáčkem. Příležitost dostal v třinácti zápasech, ve kterých dosáhl úspěšnosti zásahů 94,27 %, v premiéře inkasoval jen 1,48 gólu a vychytal 4 čistá konta. V sezóně 2011/2012 odchytal v Košicích jen 4 zápasy, dosáhl v nich 88 % úspěšnosti zákroků. V následující sezóně 2012/2013 oblékal barvy českého Olomouce, zároveň si vyzkoušel i pozici brankářské dvojky v extraligových Vítkovicích. V sezóně 2011/2013 působil v Olomouci, s kterým vybojoval postup do Tipsport extraligy. V 25 zápasech dosáhl 95% úspešnosti s 1,62 gólu na zápas. Před sezónou 2014/2015 se dohodl na smlouvě s Pardubicemi.. V sezóně 2014/2015 ještě hostoval v Prostějově, kde odehrál 2 zápasy. Poté hostoval v Jihlavské Dukle, kde odehrál 4 zápasy. V sezóně 2015/2016 hraje v Košicích.\n\n\n"}
{"id": "1120298", "url": "https://cs.wikipedia.org/wiki?curid=1120298", "title": "Bujnaksk", "text": "Bujnaksk\n\nBujnaksk () je město v Dagestánu v Ruské federaci. Při sčítání lidu v roce 2010 mělo přes šedesát tisíc obyvatel\n\nBujnaksk leží na severovýchodním úpatí Velkého Kavkazu, ve vzdálenosti přibližně čtyřiceti kilometrů jihozápadně od Machačkaly, hlavního města republiky. Další blízká města jsou Kaspijsk přibližně čtyřicet kilometrů východně a Kiziljurt přibližně padesát kilometrů severozápadně.\n\nPůvodně se Bujnaksk nazýval Těmir-Chan-Šura na základě legendy, podle které zde v roce 1396 udělal Tamerlán zástavku s válečnou radou („šura“) na konci svého tažení proti Tochtamišovi, chánovi Zlaté hordy.\n\nRuské impérium zde zbudovalo v roce 1834 pevnost na ochranu cest přes Kavkaz. Ve čtyřicátých letech se pak musela pevnost bránit několika útokům z hor. V roce 1866 se stalo zdejší osídlení městem a začalo se vyvíjet jako kulturní středisko významné v rámci celého Dagestánu.\n\nPo Únorové revoluci a vyhlášení samostatné Horské republiky Severního Kavkazu, která fungovala v letech 1917–1920, se Temir-Chan-Šura stalo jejím hlavním městem. Na počátku občanské války bojovali místní separatisté s bělogvardějci, ale spojení s Rudou armádou mělo za důsledek ztrátu nezávislosti a vznik Dagestánské ASSR, ve které úlohu hlavního města převzala Machačkala. V roce 1922 pak bylo město přejmenováno k poctě Ullubije Danijaloviče Bujnakského.\n\nV září 1999 podnikli severokavkazští separatisté v Rusku několik velkých bombových útoků. V Bujnaksku zaútočili 4. září, útok zabil 64 lidí a dalších více než 140 zranil.\n"}
{"id": "1120302", "url": "https://cs.wikipedia.org/wiki?curid=1120302", "title": "Občina Gorje", "text": "Občina Gorje\n\nObčina Gorje je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 12 sídel (vesnic a osad), její rozloha je 116,2 km² a k 1. lednu 2017 zde žilo 2 816 obyvatel. Správním střediskem občiny je vesnice Zgornje Gorje.\n\nObčina leží v Julských Alpách, nejvyšším vrcholem je Rjavina (2530 m n .m.). Sousedními občinami jsou: Jesenice na severovýchodě, Bled na jihovýchodě, Bohinj na jihu až jihozápadě a Kranjska gora na západě až severozápadě.\n\nObčinu tvoří tato sídla: Grabče, Krnica, Mevkuž, Perniki, Podhom, Poljšica pri Gorjah, Radovna, Spodnje Gorje, Spodnje Laze, Višelnica, Zgornje Gorje, Zgornje Laze.\n\n\n"}
{"id": "1120306", "url": "https://cs.wikipedia.org/wiki?curid=1120306", "title": "Gert Fredriksson", "text": "Gert Fredriksson\n\nGert Fridolf Fredriksson (21. listopadu 1919 Nyköping — 5. července 2006 tamtéž) byl švédský závodník v rychlostní kanoistice, sedminásobný mistr světa a šestinásobný olympijský vítěz, historicky nejúspěšnější švédský olympionik.\n\nZávodil za klub Nyköpings kanotklubb. Na olympiádě 1948 vyhrál individuální závody kajakářů na kilometr i deset kilometrů, v roce 1952 byl první na kratší trati a druhý na delší, na hrách 1956 opět ovládl obě disciplíny a při poslední účasti v roce 1960 získal bronzovou medaili na singlkajaku a zlatou na deblkajaku spolu se Svenem-Olovem Sjödeliem. Mezi lety 1942 a 1960 získal 71 titulů kajakářského mistra Švédska. Po ukončení kariéry působil jako trenér švédské kajakářské reprezentace. V roce 1949 obdržel Bragdguldet, cenu pro švédského sportovce roku. V roce 2002 byla v Nyköpingu odhalena jeho socha, jejímž autorem je Thomas Qvarsebo.\n\n"}
{"id": "1120307", "url": "https://cs.wikipedia.org/wiki?curid=1120307", "title": "Buk lesní a dub letní v Doubravě", "text": "Buk lesní a dub letní v Doubravě\n\nBuk lesní a dub letní v Doubravě je dvojice památných stromů, buku lesního (\"Fagus sylvatica\") a dubu letního (\"Quercus robur\") v západní části Doubravy, místní části obce Lipová. Dub je zdravý, ale z buku se vylomila silná větev a porušila jeho stabilita. Za památné byla dvojice stromů vyhlášena v roce 1985 pro jejich významný vzrůst. \n\n"}
{"id": "1120308", "url": "https://cs.wikipedia.org/wiki?curid=1120308", "title": "Čwachták Fest", "text": "Čwachták Fest\n\nČwachták Fest je český hudební festival pořádaný od roku 2012 ve městě Třemošnice ve Východních Čechách.\n\nJednodenní festival se tradičně odehrává v červenci v areálu letního koupaliště v Třemošnici. Program je rozdělený na dvě pódia. Hlavní pódium nabízí multižánrovou hudbu, především pak kapely spadající do žánrů punk a ska. Druhá stage je věnována především elektronické hudbě. První ročník festivalu poznamenaný nepřízní počasí navštívilo přibližně 600 lidí. Během druhého ročníku jich bylo již více než 1000.\n\nNa první ,hlavní´´ stage vystoupili v minulých ročnících festivalu kapely: N.V.Ú, Sto zvířat, Mňága a Žďorp, S.P.S., UDG, Pipes and Pints, Totální nasazení, Houba, E!E, Skyline, Imodium, Dukla Vozovna, Zamčená Hlava, Ve Vývoji, Slamer Banger, Kulturní Zřízenost, Medvěd 009, Novoveska, Vypuštěné Koupaliště, Zvlášný Škola, Krucipusk, Zoči Voči, Civilní Obrana, Brisk Fart, Plexis, Zakázaný Ovoce, The Fialky, Nanosféra a další... Tradičními účinkujícími je místní kapela Žádnej stres, která festival také pořádá.\n\nNa druhé stage: DJ PIXIE, Záviš, Mr.COCOMAN, Dr. KARY, WILDA PANDA, Mr.Roll, AfaRastafa, MessenJah, MISSY M, Třemošnický divadelní soubor a vše zastřešuje Rambajs Sound System.\n\n"}
{"id": "1120310", "url": "https://cs.wikipedia.org/wiki?curid=1120310", "title": "České výtvarné umění 19. století", "text": "České výtvarné umění 19. století\n\nČeské výtvarné umění 19. století hledá inspiraci především v historii, romantických krajinných scenériích a všímá si života obyvatel měst. Svého vrcholu dosáhlo v monumentálním ztvárnění významných událostí národních dějin, portrétní tvorbě, krajinomalbě a některých oborech užitého umění (sklo). \nDočasné zrušení Jezuitského řádu papežem Klementem XIV. (1773-1814), provázené v českých zemích přechodným snížením úrovně vyššího školství a dále josefínské reformy z roku 1781, osvícenství a sekularizace státního uspořádání spojené s podřízením církve státu a zrušením řady řeholních řádů a klášterů ovlivnily přímo i výtvarné umění na počátku 19. století. \n\nDramaticky poklesl počet církevních zakázek a centralizace moci vedla ke stěhování šlechty - dalších významných objednatelů uměleckých děl - do Vídně. Zavedení němčiny jako úředního jazyka posílilo úsilí o české národní obrození i ve městech. \n\nRoku 1769 vznikla Královská česká společnost nauk, v roce 1796 byla založena Společnost vlasteneckých přátel umění a roku 1799 Akademie jako vysoká škola pro výuku malířství. Uměleckoprůmyslová škola byla založena roku 1885 a spolu s reformovanou Akademií (1896) ovlivnila zejména generaci Národního divadla.\n\nV závěru baroka se architekti vrátili k inspiraci antikou a na přelomu 18. a 19. století vznikly některé klasicistní stavby uplatňující přímé linie a sloupový řád odvozený z nejstarší řecké architektury (Muzeo del Prado, 1785-1819, Grand Théatre Bordeaux, 1777-1800, Zámek Kačina). Neoklasicistní sloh, který byl dominantní v první polovině 19. století, je označován jako empír. Souběžně s ním se uplatňoval romantický historizmus, podnícený exotikou a od druhé čtvrtiny 19. století, zejména v užitém umění, měšťanský sloh označovaný jako biedermeier. Na venkově se nová zděná architektura ještě inspiruje barokem (selské baroko).\nVe druhé polovině 19. století vznikaly v souvislosti s obnoveným zájmem o středověk a obnovu památek v duchu purismu také romantické novostavby zámků a zámeckých interiérů s napodobeninami historických předmětů a nábytku (novogotika). Období tzv. přísného historismu (1860-1880) a pozdního historismu (do počátku 20. století) existovalo souběžně s pozdním romantismem a novorenesancí (1860-1890), po kterém koncem století následovalo období eklektických historizujících slohů, zejména v městské činžovní zástavbě. V 19. století se také odehrála průmyslová revoluce, vznikla řada unikátních průmyslových staveb (Negrelliho viadukt, 1850) a novými konstrukčními materiály se stala litina, ocel a sklo (Skleník v Lednici, 1845, Petřínská rozhledna, 1891). Na přelomu století se v užitém umění uplatnil nový ornamentální výtvarný styl Art Nouveau a vznikaly první secesní budovy.\n\nKoncem 18. století se v rokokové malbě a sochařství objevují neoklasicistní prvky a časný (historizujíci) romantismus. Na počátku 19. století převzala úlohu hlavních objednavatelů uměleckých děl nová střední třída bohatnoucích měšťanů, která dávala přednost portrétům, krajinám a žánrovým obrázkům. Pro nedostatek veřejných zakázek se někteří malíři živili jako obchodníci a sochařské dílny se věnovaly uměleckému řemeslu a náhrobní plastice. \n\nVývoj malířství ovlivnilo založení Akademie roku 1799 a její první ředitel Josef Bergler, čelný představitel akademického neoklasicismu. Po něm převzali vedení Akademie Václav Mánes (1835) a František Tkadlík (1836-1840) a počátkem 40. let Christian Ruben (1840-1852), který se předtím prosadil jako autor historické malby a do Prahy přinesl německý romantismus. První krajináři se vyučili soukromě u Norberta Grunda. Jejich následovníci byli většinou žáky krajinářské školy Akademie, kterou vedl nejprve Karl Postl (1806-1818), jeho žák Antonín Mánes (1836-1843) a po něm Maximilian Joseph Haushofer (1849-1866), pozvaný do Prahy svým švagrem a rektorem Akademie Rubenem. Další významnou krajinářskou školu založil Haushoferův žák Julius Mařák (1887-1899).\n\nKrajinářský romantismus a tzv. Druhé rokoko ve figurální malbě se plně rozvinuly kolem poloviny 19. století. Malíři, kteří studovali v Paříži, se po roce 1850 přiklonili k realismu. V českých zemích ale elementy romantismu přetrvaly v malířství až do konce 19. století jako neoromantismus.\nGeneraci Národního divadla v 80. letech tvořili zejména umělci, kteří se školili nebo žili v zahraničí a byli ovlivněni renesancí a francouzským neoklasicismem.\n\nAkademický klasicismus, převládající v monumentální sochařské tvorbě do poloviny 19. století, byl typický pro dílnu bratří Maxů, která získávala většinu zakázek a zaměstnávala další sochaře. V polovině 19. století se prvky romantismu objevují v díle Václava Levého a později u Josefa Maudera. Jistý vliv na následující generaci měla v druhé polovině století sochařská dílna a pedagogické působení Tomáše Seidana, který opouští akademický klasicismus směrem k realismu. Zakladatelem realistického sochařství a prvního sochařského ateliéru na Akademii byl až Josef Václav Myslbek. Jako nový materiál pro odlití soch se uplatnila v druhé polovině 19. století také litina. \n\nNa samém konci století se objevil ve všech oborech umění nový umělecký styl Art Nouveau (Secese) a některé směry v malířství a sochařství, které předznamenaly moderní umění 20. století (symbolismus, impresioniosmus).\n\nŘazeni podle data narození\n\n\n"}
{"id": "1120311", "url": "https://cs.wikipedia.org/wiki?curid=1120311", "title": "Franz Neußer", "text": "Franz Neußer\n\nFranz Neußer, též Franz Neusser (24. ledna 1823 Bludovice – 22. října 1912 Vídeň), byl rakouský a český politik německé národnosti z Moravy, v 2. polovině 19. století poslanec Říšské rady.\n\nProfesí byl inženýrem a majitelem nemovitostí v Bludovicích (Blauendorf).\n\nAngažoval se i ve vysoké politice. Působil jako poslanec Říšské rady (celostátního parlamentu Předlitavska), kam usedl ve volbách roku 1879 za kurii venkovských obcí na Moravě, obvod Nový Jičín, Hranice, moravské enklávy ve Slezsku. Mandát obhájil ve volbách roku 1885. Ve volebním období 1879–1885 se uvádí jako Franz Neußer, majitel dědičné rychty, bytem Bludovice.\n\nDo parlamentu nastoupil roku 1879 jako ústavověrný poslanec. Patřil k německým liberálům. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nZemřel v říjnu 1912.\n"}
{"id": "1120313", "url": "https://cs.wikipedia.org/wiki?curid=1120313", "title": "Výměna (šachy)", "text": "Výměna (šachy)\n\nVýměna v šachu znamená střídavé braní figur stejné hodnoty. V zahájení může nastat například při francouzské obraně či španělské hře.\n\nK výměně obvykle vedou různé poziční motivy. Dánský šachista Aaron Nimcovič ve své knize zmínil tři takové motivy: Rychlé obsazení linie, odstranění bránící figury a neztrácení času ustoupením. První dva motivy jsou znázorněny na diagramu. Černý jezdec je upoután na pole h2, totéž střelec na b8, jenž jej brání. Partie se dále odvíjela:\na bílý má materiální výhodu s vyhranou pozicí.\n"}
{"id": "1120314", "url": "https://cs.wikipedia.org/wiki?curid=1120314", "title": "133. peruť (Izrael)", "text": "133. peruť (Izrael)\n\n133. peruť () Izraelského vojenského letectva, také známá jako Rytíři s dvojitým ocasem, je stíhací peruť vybavená letouny McDonnell Douglas F-15 Eagle operující ze základny Tel Nof.\n"}
{"id": "1120317", "url": "https://cs.wikipedia.org/wiki?curid=1120317", "title": "113. peruť (Izrael)", "text": "113. peruť (Izrael)\n\n113. peruť () Izraelského vojenského letectva, také známá jako Tajeset ha-Cira (Peruť sršňů či vos), byla zformována 4. října 1955 jako stíhací jednotka, a jednalo se o první izraelskou peruť vybavenou stroji Dassault Ouragan, v počtu 24. Během šestidenní války utrpěla ztrátu osmi příslušníků.\n\nDo ledna 1973 byly Ouragany vyřazeny ze služby u peruti a nahrazeny stíhačkami IAI Nešer. V roce 1976 je vystřídaly stroje IAI Kfir C-1. V roce 1987 byla peruť rozpuštěna.\n\nV září 1990 byla reaktivována jakožto první izraelská peruť vyzbrojená bitevními vrtulníky AH-64A Apache a postupně přecházela k variantě AH-64D Apache Longbow, kterou výhradně užívá od roku 2005.\n\n"}
{"id": "1120320", "url": "https://cs.wikipedia.org/wiki?curid=1120320", "title": "Hugo Karel František Salm-Reifferscheidt-Raitz", "text": "Hugo Karel František Salm-Reifferscheidt-Raitz\n\nHugo Karel František kníže a starohrabě Salm-Reifferscheidt-Raitz, německy Hugo Karl Franz Salm-Reifferscheidt-Raitz (9. listopadu 1832 Praha – 12. května 1890 Vídeň), byl rakouský šlechtic z rodu Salm-Reifferscheidt-Raitz a politik z Moravy, v 2. polovině 19. století poslanec Říšské rady.\n\nPůsobil jako statkář. Pocházel z vlivného šlechtického rodu. Jeho otec Hugo Karel Eduard Salm-Reifferscheidt-Raitz byl moravským zemským hejtmanem. Bratr Siegfried Salm-Reifferscheid byl rovněž politicky aktivní. Sestra Augusta Salm-Reifferscheidt-Raitz se provdala za předáka české konzervativní šlechty Jindřicha Jaroslava Clam-Martinice.\n\nPo smrti otce se v roce 1888 stal Hugo Karel František hlavou rájecké větve rodu. Byl jí ovšem jen dva roky, do své smrti. Fakticky ovšem rodové panství vedl od roku 1878, kdy se otec stáhl z aktivního výkonu svých vlastnických práv. Zasloužil se o další rozvoj železáren v Blansku, kde se produkovala umělecká litina. V roce 1882 se stal předsedou moravsko-slezské zemědělské společnosti. Zasedal jako předseda přírodovědného spolku v Brně. Byl známý i jako mecenáš umění. Jeho manželkou byla od roku 1858 princezna Elisabetha z Liechtensteinu. Měli pět dětí, z toho dva syny. Mladší Karel Salm-Reifferscheidt-Raitz zdědil panství Budkov u Třebíče, starší Hugo Leopold Salm-Reifferscheidt-Raitz byl pokračovatelem hlavní rodové linie.\n\nByl veřejně a politicky činný. V zemských volbách v roce 1878 se stal poslancem Moravského zemského sněmu. Reprezentoval velkostatkářskou kurii, II. sbor. Mandát obhájil v zemských volbách v roce 1884. Uvádí se jako ústavověrný velkostatkář.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1879 za velkostatkářskou kurii na Moravě. Ve volebním období 1879–1885 byl zmiňován jako starohrabě Hugo Salm, statkář, bytem Vídeň. Po volbách v roce 1879 ho \"Národní listy\" uvádí jako konzervativního velkostatkáře. Podle jiných dobových zdrojů ovšem patřil k provídeňské a centralistické Straně ústavověrného velkostatku.\n\nV roce 1888, když zemřel jeho otec, byl povolán po něm do Panské sněmovny (nevolená horní komora Říšské rady).\n\nZemřel v květnu 1890 ve svém paláci na Landstrasse ve Vídni následkem \"osýpky a s ní spojeného zánětu plic\". Pohřební průvod se konal ve Vídni, pak mělo být tělo převezeno do rodinné hrobky v Sloupu.\n"}
{"id": "1120321", "url": "https://cs.wikipedia.org/wiki?curid=1120321", "title": "Paramount Plaza", "text": "Paramount Plaza\n\nParamount Plaza (dříve Uris Building nebo 1633 Broadway) je 48 patrový mrakodrap v New Yorku, kde sídlí dvě Broadwayská divadla. V roce 2007 byl uveden jako 46. na seznamu nejvyšších budov v New York City.\n\nMrakodrap Uris Building, navržený Emery Roth and Sons, byl postaven v roce 1970 firmou Uris Brothers, která v té době prohlašovala, že je největším developerem soukromých nemovitostí v New Yorku. Vybudováním věže demonstrovala důvěru v okolí Times Square, které zažilo později úpadek. Na místě mrakodrapu dříve stával filmový palác Capitol Theatre.\n\nPůvodní název zněl Uris Building podle developerů a divadla Uris Theatre (později přejmenovaného na George Gershwin Theatre. Je zde i menší divadlo, které provozuje nezisková společnost Circle in the Square.\n\nPo smrti svého bratra, Harold Uris prodal Uris Building Corp, včetně této budovy, společnosti National Kinney Corporation. Později budovu získala firma Paramount Investment Group, která ji přejmenovala společně s divadlem.\n\n\n"}
{"id": "1120322", "url": "https://cs.wikipedia.org/wiki?curid=1120322", "title": "Helenčina studánka", "text": "Helenčina studánka\n\nHelenčina studánka je pramen v jižní části Podkomorských lesů. Je pramenem potoka Vrbovec (dříve Drbovec). Nachází se jižně pod Lipovým vrchem v nadmořské výšce 432 m v místní lokalitě Stinská v Katastru Bystrc. Jižně od studánky se nachází Kopeček, nejvyšší vrchol v Bobravské vrchovině.\nJméno studánky je spjato s Helenkou, hrdinkou Mrštíkovy Pohádky máje. Studánka je v díle zmiňována a opěvována.\n\nPortál studánky je vytvořen ze žulových kvádrů. Nad pramenem je umístěn bronzový reliéf s úryvkem textu z románu Pohádka máje. \"\"Jako achát zasazený do smaragdu trávy tu rozlévala svoje vody.\"\" Reliéf zpracoval Oldřich Martínek podle návrhu architekta Bohuslava Kučery. Okolí pramene je upraveno k odpočinku turistů.\n\n\n\n"}
{"id": "1120325", "url": "https://cs.wikipedia.org/wiki?curid=1120325", "title": "253. peruť (Izrael)", "text": "253. peruť (Izrael)\n\n253. peruť () Izraelského vojenského letectva, známá též jako Negevská peruť, je jednotka vybavená stíhačkami F-16I Sufa dislokovaná na základně Ramon.\n\n"}
{"id": "1120326", "url": "https://cs.wikipedia.org/wiki?curid=1120326", "title": "Rotunda Všech svatých (Dechtice)", "text": "Rotunda Všech svatých (Dechtice)\n\nRotunda Všech svatých je románská, později v různých slozích upravovaná sakrální stavba v obci Dechtice v okrese Trnava v Trnavském kraji.\n\nNejstarší stavba v této západoslovenské obci ležící na úpatí Malých Karpat se do dějin architektury na Slovensku zapsala kromě času svého vzniku i svým zajímavým stavebním provedením - zvenku vypadá jako typický kostel s lodí a věží, na základě interiérové ​​stavební dispozice je zařazována ke stavbám rotundového typu.\n\nKostelík se stal slavným především svými zachovalými románskými monumentálními malbami z první poloviny 13. století až poslední čtvrtiny 14. století.\n\nStavba kostelíka, v obci označovaného také jako \"Horní\", vznikla v roce 1172; vyplývá to z dokumentů z kanonické vizitace v roce 1782. Původně byla stavba vybudována jako jednolodní prostor na mírně zploštělém kruhovém půdorysu. Na východní straně ji zakončovala půlkruhová apsida. Loď byla zaklenuta kupolí.\n\nV následujících obdobích kostelík slohově upravovali. K menším stavebním úpravám přišlo v období pozdní gotiky, ale podstatné změny nastaly v první polovině 18. století, kdy k západnímu průčelí přibyla nevysoká barokní věž zakončená helmicí (v roce 1741). Tím dostal kostelík prakticky dnešní vzhled. Stavba dostala i nový portál v podvěží, čímž se původní vstup z jižní strany přestal používat.\n\nRotunda Všech svatých stojí uprostřed dodnes používaného hřbitova na mírném svahu na severním okraji obce. Zachovává tradiční křesťanskou stavební západo-východní dispozici.\n\nJde o jednolodní sakrální stavbu s kruhovým půdorysem, půlkruhovou apsidou a přistavěnou západní dvouetážovou věží se zvonicí. Patra jsou viditelně odděleny výraznými horizontálními římsami. Pozoruhodná jsou okna nestejného tvaru v jednotlivých patrech věže.\n\nPozoruhodností kostelíka je stavební dispozice vnitřního prostoru. Válcovitý prostor je zaklenut klenbou ve tvaru polokoule což typickým znakem rotundy a proto se řadí k tomuto typu středověkých staveb.\n\nKostelík je zajímavý svou interiérovou výzdobou, kterou představují nástěnné malby. Když v roce 1932 stavbu rekonstruovali, objevili na jižní stěně lodě a v apsidě románské fresky, jejichž vznik odborníci kladou do období první poloviny 13. století až 14. století. Jde o malby s kristologickou tematikou: výjevy ze života Ježíše Krista od jeho narození až po ukřižování (\"Narození Krista\", \"Křest Krista\", \"Bičování\", \"Nesení kříže\", \"Ukřižování\"), doplněné kompozicí \"Stromu života\". Na jižní stěně apsidy se nachází malba se scénou zachycující apoštola Tomáše.\n\nMalby poprvé odborně publikoval známý český historik Václav Mencl v roce 1937. Slovenský historik umění Vladimír Wagner (1900 - 1955) v roce 1938 v případě dechtických nástěnných maleb poukázal na vliv severoitalské knižní malby.\n\nV roce 1961 malby restauroval a zakonzervoval akademický malíř a restaurátor Andrej Kuc.\n\nInteriérové ​​vybavení je poměrně skromné. Kromě raně barokního hlavního oltáře v apsidě s oltářním obrazem s výjevem zachycujícím zástup svatých, doplněného skulpturami Boha Otce a Ježíše, ho tvoří několik drobných plastik (Pieta, svatý Štěpán, svatý Ladislav).\n\nDechtická Rotunda Všech svatých byla s ohledem ke stavebně historickému vkladu do architektonických dějin Slovenska zapsána do Seznamu národních kulturních památek SR pod samostatným katalogovým číslem. Díky nástěnným malbám byl kostelík, spolu s dalšími třemi desítkami sakrálních staveb na celém území Slovenska, kromě toho zapsán do souboru národních kulturních památek pod označením Středověké nástěnné malby na Slovensku.\n\n\n"}
{"id": "1120333", "url": "https://cs.wikipedia.org/wiki?curid=1120333", "title": "Kostel svatého Michala Archanděla (Dražovce)", "text": "Kostel svatého Michala Archanděla (Dražovce)\n\nKostel svatého Michala Archanděla se nachází na skalnatém kopci nad obcí Dražovce, nyní městskou částí Nitry. Je zasvěcen svatému Michalovi archanděli.\n\nPochází z 12. století a představuje typ románského emporového kostela s jednolodním prostorem ukončeným půlkruhovou apsidou. Jeho dnešní stav je po památkové obnově z let 1993-1999. V současnosti se zde slouží mše svatá každoročně 29. září v den svátku sv. Michala Archanděla. Kostelík byl vyobrazen na slovenské 100 korunové bankovce (1941-1945) a 50 korunové bankovce (1993-2009).\n\nKe kostelíku se váže i legenda, která se vyprávěla mezi lidmi z Dražovec. Prý v jeden den, kdy kostelník uklízel kostel, najednou ho osvětlila velká záře. Když se podíval na místo oltáře, uviděl tam Pannu Marii, držící děťátko. Tato zjevení se stále opakovala a vesničané si to nevěděli vysvětlit. Až jednou jeden pastýř, který v okolí kostela pásl své stádo, zaslechl zvláštní hudbu vycházet z kostelíka. Když k němu doběhl a nahlédl dovnitř, uviděl tam postavu Panny Marie jako smutně ukazuje na otlučené stěny s opadanou omítkou a polorozpadlou střechu. Vesničané si v tom zhrozeně uvědomili, že kostelík nechali zchátrat. Okamžitě začali s opravami a od té doby se o něj pravidelně starají.\n\n"}
{"id": "1120334", "url": "https://cs.wikipedia.org/wiki?curid=1120334", "title": "Alej Doubrava", "text": "Alej Doubrava\n\nAlej Doubrava je alej památných stromů. Alej začíná v jižní části Doubravy, místní části obce Lipová a končí ve východní části Doubravy u komunikace Doubrava – Mýtina. Tvoří ji 29 stromů, ale chráněno jich je 20. Původně bylo chráněno 21 stromů, ale v roce 1998 byla zrušena ochrana 1 lípy, která byla skácena 13. 3. 1998. Chráněno je 11 dubů letních (\"Quercus robur\") a 9 lip malolistých (\"Fagus sylvatica\"). Nejmohutnější 33 m vysoký dub ve střední části stromořadí je třetí nejvyšší chráněný dub v kraji. Za památnou byla alej vyhlášena v roce 1985 jako krajinná dominanta a významný krajinný prvek. \n\n"}
{"id": "1120335", "url": "https://cs.wikipedia.org/wiki?curid=1120335", "title": "Francouzský národní orchestr", "text": "Francouzský národní orchestr\n\nFrancouzský národní orchestr (: ) je symfonický orchestr se sídlem v Paříži. Od svého založení v roce 1934 se stal jedním z nejvýznamnějších těles svého druhu ve Francii. Jako stálí nebo hostující dirigenti jej vedli nejvýznamnější francouzští umělci své doby, mimo jiné Désiré-Émile Inghelbrecht, Manuel Rosenthal, Roger Désormière, André Cluytens, Jean Martinon a Charles Munch, i vynikající zahraniční dirigenti, například Otto Klemperer, Carl Schuricht, Sergiu Celibidache, Leonard Bernstein, Lorin Maazel, Kurt Masur a další.\n\nSoučasným šéfdirigentem orchestru s oficiálním titulem „hudební ředitel“ je od roku 2017 Emmanuel Krivine. \n\nPatří do správy francouzského národního rozhlasu Radio France a vystupuje zejména v Théâtre des Champs-Élysées a v koncertní síni Maison de la Radio.\n\n\nOrchestr založil svým dekretem francouzský ministr pošt Jean Mistler 18. února 1934. Jeho prvním stálým dirigentem (šéfdirigentem) se stal Désiré-Emile Inghelbrecht. Hudebníci dostali exkluzivní smlouvy, takže nemohli současně vystupovat v jiných orchestrech, například v orchestru Pařížské opery. První koncert měl 13. března 1934 na programu francouzský a německý repertoár, konal se v sále Pařížské konzervatoře. Koncerty v prvních letech řídili kromě Inghelbrechta také Roger Désormière, Eugène Bigot nebo Manuel Rosenthal. V listopadu 1935 dvakrát dirigoval Arturo Toscanini.\n\nV roce 1939 musela část hráčů odejít při mobilizaci do armády, zbytek tělesa se usadil 26. října 1939 v Rennes a po bombardování města byl 16. června 1940 rozpuštěn. Obnovil ho režim ve Vichy v březnu 1941, v té době sídlil orchestr v Marseille a nesměli v něm působit židovští hudebníci. V březnu 1943 se orchestr přesunul zpět do Paříže.\n\nPo osvobození nahradil na postu šéfdirigenta Inghelbrechta, který byl spojován s kolaborantským režimem, Manuel Rosenthal. Orchestr se dostal pod správu francouzského rozhlasu. Proto se postupně měnil jeho název.\n\nRosenthal modernizoval repertoár orchestru a pozval k účinkování další významné dirigenty jako Rogera Désormièra, Jeana Martinona, Otto Klemperera, Charlese Muncha, Paul Kletzkiho a další. V roce 1947 byla pořízena první oficiální nahrávka orchestru (\"Obrázky z výstavy\" Modesta Petroviče Musorgského a Ravelovo \"Bolero\" pod řízením Kletzkiho). Do repertoáru se dostávala díla skladatelů 20. století (Pierre Boulez, Béla Bartók, Olivier Messiaen, Henri Dutilleux a další), mnohá z nich ve světových či francouzských premiérách.\n\nStálým dirigentem byl Roger Désormière, ale po mozkové mrtvici, po které v roce 1952 ochrnul, nebyl okamžitě nahrazen. Nejčastěji pak dirigoval André Cluytens. Nejslavnější premiérou v 50. letech se staly \"Déserts\" Edgara Varèse, uvedené pod řízením Hermanna Scherchena 2. prosince 1954, které způsobily skandál. Brazilský skladatel Heitor Villa-Lobos nahrál s orchestrem v 50. letech celou řadu svých kompozic pro společnost EMI.\n\nV roce 1960 převzal vedení orchestru Maurice Le Roux, první s prestižním titulem hudební ředitel. V roce 1967 vznikla tělesu konkurence v podobě nově založeného Pařížského orchestru s šéfdirigentem Charlesem Munchem. O rok později tak Národní orchestr získal také špičkového hudebního ředitele v osobě Jeana Martinona. S ním za dirigentským pultem vznikly nahrávky kompletního díla Clauda Debussyho a kompletních symfonií Camille Saint-Saënse. V roce 1973 se stálým hostujícím dirigentem stal rumunský maestro Sergiu Celibidache, ale po konfliktech s některými hudebníky své angažmá o dva roky později ukončil.\n\nV roce 1975 vzniklo Radio France a pod jeho patronátem získal orchestr své nynější jméno. Vedle něho Radio France založilo spojením několika menších těles Filharmonický orchestr Radia France. Francouzský národní orchestr se stal reprezentantem francouzské národní hudební kultury. V době, kdy nemá šéfdirigenta, spolupracuje s celou řadou vynikajících hostů ze zahraničí, jako byli Leonard Bernstein, Wolfgang Sawallisch, Seidži Ozawa a Lorin Maazel. Ten byl v roce 1977 jmenován stálým hostujícím dirigentem a v roce 1988 se pak stal hudebním ředitelem.\n\nV roce 1991 jej v této funkci nahradil Charles Dutoit, přicházející z Montrealského symfonického orchestru. Část hudebních kritiků ale jeho působení oceňovala negativně, ať jde o složení programů nebo o úroveň interpretace. Přesto zůstal ve vedení až do roku 2001, kdy ho nahradil Kurt Masur, a toho pak v roce 2008 Daniele Gatti. V roce 2017 byl hudebním ředitelem orchestru jmenován nyní 71letý Francouz rusko-polského původu Emmanuel Krivine, který byl v letech 2006-2015 šéfdirigentem Orchestre philharmonique du Luxembourg.\n\n\n"}
{"id": "1120336", "url": "https://cs.wikipedia.org/wiki?curid=1120336", "title": "Nandu Darwinův", "text": "Nandu Darwinův\n\nNandu Darwinův nebo též nandu menší (\"Rhea pennata\") je velký nelétavý pták, ale je menší ze dvou současně žijících druhů nanduů. Vyskytuje se v Altiplanu a v Patagonii.\nNandu Darwinův je 90 až 100 cm vysoký, přibližně stejně dlouhý, s hmotností od 15 do 28,6 kg. Jako většina běžců má malou hlavu i zobák, ale má dlouhé nohy a krk. Oproti ostatním běžcům má relativně velká křídla, která mu pomáhají při útěku před predátory. Dokáže vyvinout rychlost až 60 km/h. Ostré drápy na prstech jsou účinnou zbraní. Jejich peří je tečkované hnědou a bílou. Jejich asi 30 cm dlouhé zánártí je chlupaté.\nAž do roku 2008 byl nandu Darwinův řazen do monotypického rodu \"Pterocnemia\". Tento rod byl posléze sloužen s rodem \"Rhea\", do kterého již patřil jeho příbuzný nandu pampový.\nDnes jsou známy 3 poddruhy nandu Darwinova. Jsou to:\nNandu menší je především býložravec, ale nepohrdne ani ještěrkami, brouky nebo kobylkami. Je to tiché zvíře, s výjimkou pípání kuřat a samečků, kteří vábí samičky.\nSamci bývají při inkubaci vajec agresivní. Samička naklade vajíčka spíše ke hnízdu, než do hnízda a samec si je do hnízda přisune. I tak nechává samec některá vajíčka mimo hnízdo, která začnou posléze hnít a tím přilákají mouchy, kterými se pak samec a později i kuřata živí. Inkubační doba je 30 až 44 dnů. Samice snáší 5 až 55 žlutozelených, 87 až 126 mm, dlouhých vajec. Kuřata dospívají ve věku 3 let. Mimo období rozmnožování jsou docela společenští a vytváří skupiny o 5 až 30 kusech různého pohlaví i věku.\n"}
{"id": "1120337", "url": "https://cs.wikipedia.org/wiki?curid=1120337", "title": "Kostel svatého Jana Křtitele (Rimavské Janovce)", "text": "Kostel svatého Jana Křtitele (Rimavské Janovce)\n\nKostel svatého Jana Křtitele je románská sakrální stavba v obci Rimavské Janovce v okrese Rimavská Sobota v Banskobystrickém kraji.\n\nJe nejvýznamnější stavební památkou v obci a posledním stojícím svědkem někdejšího benediktinského opatství.\n\nNevelká obec Rimavské Janovce ležící jihovýchodně od okresního města, stranou od hlavních silnic, je známá několika historickými památkami (kurie, kostely). Z nich z historického i architektonického hlediska nejvýznamnější místo patří románskému kostelíku zasvěcenému Janu Křtiteli.\n\nI když v současnosti stojí osamoceně na poměrně rozlehlém ohrazeném pozemku v minulosti byl součástí stavebního komplexu benediktinského kláštera.\nPřesné datum založení opatství není známo; na základě výzkumu kostela se domníváme, že dobu vzniku lze datovat do období přelomu 12. a 13. století. Stejně není znám zakladatel kláštera, na majetku kterého vznikl. Archeologické nálezy ze širšího okolí obce potvrzují, že v době příchodu benediktinů do Jánoviec bylo údolí řeky Rimava poměrně hustě osídleným krajem. Je tedy pravděpodobné, že řadoví bratři nepřišli okolní kraj kolonizovat a osídlovat, ale spíše rozšiřovat církevní organizaci. Existenci opatství už na počátku 13. století dokládá i písemná zmínka z roku 1221, kde se uvádí patrocínium kostela. Klášter svatého Jana Křtitele u řeky Rimava dal v konečném důsledku jméno i obci, která v jeho blízkosti vznikla a podle listiny z roku 1427 byla celá jeho majetkem.\n\nZánik opatství je datován do konce 16. století a má několik příčin: především to byl všeobecný úpadek klášterů vyvolaný ekonomickou a politickou krizí země; významný podíl sehrála i postupující reformace. Bezprostřední příčinou zániku opatství byl ničivý požár, kterému padl za oběť klášter a značně byl poškozen i kostel. Známky požáru jsou dodnes patrné na severní straně kostela.\n\nPo těchto událostech klášter zanikl a kostel zůstal opuštěný až do roku 1751, kdy byl obnoven a stal se farním kostelem obce. Pro zjevný nedostatek financí objekt postupně upadal, což vyvrcholilo propadnutím střechy a stropu lodě v roce 1857. Před neodvratnou zkázou kostel zachránila aktivita archeologa, historika a místního faráře Floriána Romera, který spolu s místními obyvateli zorganizoval sbírku po celé zemi. Z nich byla financována obnova v letech 1875 - 1876. Iniciátor obnovy F. Romer získal za své zásluhy od banskobystrického biskupa čestný titul opata z Rimavských Janoviec.\n\nNavzdory vzdálené době vzniku kostela, dodnes se dobře zachoval ve své hmotě spolu s množstvím detailů, přičemž současná podoba sakrální stavby je výsledkem dlouhého vývoje a několika přestaveb.\n\nPůvodní funkce kostela zásadně ovlivnila jeho architektonickou podobu a vybavení. Rimavskojanovský kostel představuje běžně rozšířený typ jednolodní sakrální stavby obohacené o další prvky (např. Obloukový vlys) obvyklé u klášterních chrámů. Tento typ na současném území Slovenska reprezentují např. kostely v Bini, Bzovíku a v Klášteře pod Znievom.\nKostel po stavební stránce charakterizuje doširoka roztažené západní průčelí a výrazná půlkruhová východní apsida. Nejvyšší částí kostela je malá otevřená zvonička nad západním průčelím. Až do 17. století průčelí dominovala dvojice věží, které však v uvedeném čase padly za oběť destrukci kostela. V sedmdesátých letech 19. století se v rámci rekonstrukce kostela uvažovalo s jejich opětovnou výstavbou, no nedostatek financí tomuto záměru zabránil.\n\nCelé uspořádání interiéru janovského kostela odráží společnou přítomnost laiků a řádových bratří. Loď až po triumfální oblouk sloužila laikům a ve výklencích po stranách oblouku byly boční oltáře. Na východní straně za lodí je samostatně oddělen chór pro mnichy s apsidou, v níž byl umístěn hlavní oltář. Na západní straně dominovala v průčelí dvojice věží, mezi kterými se nacházela empora.\n\nFunkci kostela se podřizuje i uspořádání portálů lodě, které zajišťovaly oddělený vstup pro mnichy a laiky. Západní, dodnes funkční (ozdobený symbolem patrona kostela), a jižní portál sloužily pro vcházení laiky, severní portál lodě a portál na severní věži vedly do klášterních budov a přes ně vstupovali do klášterního chrámu řadoví bratři.\n\nPůvodní stavba je vybudována z přesně opracovaných tufových kvádrů s ojedinělým využitím cihel. Kostel nebyl zvenčí omítnutý, povrch zdiva byl upraven tzv. spárováním a pravděpodobně i vápenným nátěrem. Charakteristickým rysem architektonických detailů původní stavby je jejich jednoduchá skladba vycházející ze základních geometrických tvarů, což dokumentují římsy triumfálního oblouku, západní portál a kulaté okno nad vstupem. Z dalších stavebních detailů je možné přibližně zrekonstruovat výzdobu apsidy. Její současná podoba je dílem rekonstrukce v 19. století a přibližně odpovídá původní. Zajímavým uměleckým doplňkem interiéru je jeho dřevěný kazetový strop.\n\nRománský Kostel svatého Jana Křtitele v obci Rimavské Janovce patří mezi nejvýznamnější sakrální stavby v Gemeru. Důležitým aspektem je jeho vliv na architektonický vývoj staveb v okolním kraji, kde podobný půdorys a některé detaily nacházíme např. na kostele v Gemerském Jablonci.\n\n\n"}
{"id": "1120338", "url": "https://cs.wikipedia.org/wiki?curid=1120338", "title": "Halo 3", "text": "Halo 3\n\nHalo 3 je FPS hra, vyvinuta společností Bungie. Je určená pro herní konzole Xbox 360 a Xbox One. V EU byla hra vydána 26. září 2007 a v USA 25. září 2007.\n\nHra je třetím dílem FPS série, která vypráví příběh Master Chiefa a jeho společnice, umělé inteligence Cortany. Děj hry navazuje těsně po skončení Halo 2, kde Master Chief (hlavní postava za kterou se hraje) míří k zemi ve Forerunnerské vesmírné lodi aby obránil planetu zemi před útokem mimozemšťanů (Covenant) a také před nebezpečnou parazitickou hrozbou známou jako Flood. Master Chief ztroskotá na zemi někde v deštném pralese, kde už na něj čekají mariňáci společně se Sgt. Johnsonem... \n\n"}
{"id": "1120339", "url": "https://cs.wikipedia.org/wiki?curid=1120339", "title": "Kostel svatého Michala archanděla (Veľký Klíž)", "text": "Kostel svatého Michala archanděla (Veľký Klíž)\n\nKostel svatého Michala archanděla je románská sakrální stavba v obci Veľký Klíž (v její místní části Klížské Hradiště) v okrese Partizánske v Trenčínském kraji.\n\nKostel je skutečným skvostem románského stavebního umění, o čemž mimo jiné svědčí i skutečnost, že jeho stylizovaná podoba se dostala i do obecního znaku.\n\nObec Klíž, ležící v kotlině sevřené ze tří stran vrchy pohoří Tribeč, se v historických záznamech vzpomíná poprvé v roce 1244. Patřila zde usazenému benediktinskému opatství. Dokládají to zbytky někdejšího klášterního kostela, na místě kterého se dnes vypíná zdejší barokní farní Kostel Všech svatých z roku 1803.\n\nKostel vznikl zřejmě na podnět místního šlechtice, jehož sídlo se pravděpodobně nacházelo na východě se vypínajícím Michalově vrchu. Zde byly objeveny zbytky středověkého hradiště. Zde se nacházel i benediktinský klášter, jehož jediným pozůstatkem jsou ruiny kostela svatého Michala. Toto místo, známé jako Vrchhora, je dodnes cílem náboženských poutí.\nNěkdy před první polovinou 12. století (udává se rok 1130) zde byl postaven malý kostel, který se stal centrem duchovního života zdejších obyvatel. Stavitelé kostelíka v rozporu s tehdy zavedenými koncepcemi výstavby přistavěli k lodi válcovitou věž, což dodnes dělá z kostelíka jedinečný unikát v celoslovenském měřítku. Všechny ostatní známé kostely z tohoto období stojící na slovenském území měly totiž věž postavenou na pravoúhlém půdorysu nebo ji neměly vůbec.\n\nKostel svému účelu sloužil téměř sedm století. Po dobudování nového farního kostela pustl a začal chátrat. Přišel o zastřešení, čím byla napospas dešti vystavena fresková výmalba stěn. Zůstaly po ní jen nepatrné nezřetelné zbytky v částečně chráněné apsidě.\n\nPřed úplným zánikem ho zachránila důsledná památková obnova započatá v roce 1936 a později v letech 1975 – 1976. Ta mu vrátila původní vzhled, čímž se stal jednou z nejvyhledávanějších pamětihodností tohoto na památky bohatého kraje (např. v západně ležící obci Klátova Nová Ves kromě tří zámků, v místní části Sádok najdeme další skvost sakrálního stavitelství – románský Kostel Panny Marie Královny andělů).\n\nKostelík nevelkých rozměrů, postavený z opracovaných kamenů, zaujme především svým exteriérovým provedením. Dominuje mu vysoká okrouhlá věž se zvonicí, zakončená jehlancovitou stříškou pokrytou dřevěným šindelem. Věž se ze západní strany asymetricky připojuje k vysoké úzké lodi zakončené apsidou na půlkruhovém půdorysu. Loď je zastřešená sedlovou střechou pokrytou stejně jako věž šindelem. Starobylost kostelíka umocňuje neomítnuté zdivo.\n\nVpravo od věže se nachází úzký vchod do lodě. Interiérové vybavení je mimořádně skromné; kromě nenápadné kamenné oltářní mensy v apsidě zde chybí jakákoliv výzdoba či vybavení. Prosvětlení zajišťují dvě malá románská štěrbinová okna v lodi a okno v apsidě. Po úzkých točitých schodech ve věži se dá dostat na malou dřevěnou emporu a tak si z bezprostřední blízkosti přehlédnout dřevěné trámování na stropu lodě.\n\nKostel svatého Michala archanděla tvoří dominantu na dodnes funkčním hřbitově na kopci na severním okraji Klížského Hradiště. I když dnes neslouží liturgickým účelům, je především unikátní památkou středověkého stavitelství.\n\n\n"}
{"id": "1120343", "url": "https://cs.wikipedia.org/wiki?curid=1120343", "title": "Kostel svatého Štěpána Krále (Rudiny)", "text": "Kostel svatého Štěpána Krále (Rudiny)\n\nKostel svatého Štěpána Krále je římskokatolický kostel v Žilině na Slovensku, postavený v pozdněrománském slohu. Jde o nejstarší architektonickou památku na území města a podle pověsti dal tento kostel postavit první uherský král sv. Štěpán na památku bitvy, kterou měl vybojovat s vojsky polského krále Boleslava Chrabrého někdy na počátku 11. století (uvádějí se roky 1018 i 1025). Původně sloužil kostel jako bohoslužebné místo pro několik okolních osad. Dnes je součástí žilinské městské části Dolní Rudiny. Kostel je ohrazen kamennou zdí se vstupní branou a kruhovou baštou z poloviny 16. století.\n\nKostel se poprvé vzpomíná v roce 1429 v Žilinské knize. Podle archeologických výzkumů (v roce 1995 a 2000) byl kostel postaven počátkem 13. století a v jeho okolí se nacházelo šest nebo sedm středověkých osad, známých jako \"terra de Selinan\".\n\nV roce 1762 změnila vzhled kostela rozsáhlá barokní přestavba, která přemístila původní vstup z jižní strany na západní, strop byl nahrazen klenbami a malé románské okna byla zazděny a nahradily je velké, barokní.\n\nUnikátní jsou také malby apoštolů v interiéru, datované přibližně do roku 1260, podobné těm, jaké můžeme najít v rukopisech ze 12. století. Mladší malby představují uherské krále, sv. Ladislava, sv. Imricha, sv. Štěpána a sv. Alžbětu. Při výzkumech bylo objeveno i 15 kostrových hrobů ze 17.–18. století.\n\nV areálu kostela se nachází i Kaple Božího Těla z konce 14. a počátku 15. století, která sloužila jako kostnice. V jejím okolí a interiéru se našlo až 80 kostrových hrobů datovaných od 12. do konce 19. století (nejmladší mince je z roku 1899). V nich se našlo několik mincí, dva železné srpy, hlavice rychtářské hole a bronzový prsten s nápisem IOACIVE z přibližně 12.–13. století. Nápis může být zkratkou latinského \"Ioannes cives\" (občan Ján).\n\nKostelík i areál jsou v poměrně dobrém stavu. Jsou přístupné během bohoslužeb a kulturních akcí, nebo na objednávku. V noci je osvětlený.\n\n"}
{"id": "1120348", "url": "https://cs.wikipedia.org/wiki?curid=1120348", "title": "Zahrádky u České Lípy (přírodní památka)", "text": "Zahrádky u České Lípy (přírodní památka)\n\nZahrádky u České Lípy jsou přírodní památka evidenční číslo 5775 v okrese Česká Lípa. Chráněné území je ve správě Krajského úřadu Libereckého kraje. Přírodní památka o celkové rozloze 12,53 ha, která zahrnuje část zámeckého parku v  Zahrádkách s přilehlým lesním porostem na levém břehu Robečského potoka a lipovou Valdštejnskou alej, byla vyhlášena 16. března 2013. Přírodní památka je zároveň chráněna jako evropsky významná lokalita Zahrádky.\n\nPředmětem ochrany je evropsky významná lokalita s výskytem brouka páchníka hnědého (\"Osmoderma barnabita\") a dalších druhů zejména xylofágního hmyzu. Podél jihozápadního okraje přírodní památky vede naučná stezka NPP Peklo.\n\n"}
{"id": "1120352", "url": "https://cs.wikipedia.org/wiki?curid=1120352", "title": "Mahsír obří", "text": "Mahsír obří\n\nMahsír obří (\"Tor putitora\"), starším českým názvem veleparma himálajská, je kaprovitá ryba žijící v prudce tekoucích horských řekách indického subkontinentu. Patří k největším sladkovodním rybám: v minulosti byly uloveny exempláře dlouhé přes dva metry a vážící až 80 kg, v důsledku intenzivního rybolovu však mahsírů ubývá a vzácností jsou kusy o váze mezi třiceti a čtyřiceti kilogramy. Druh je populární sportovní rybou, pro fyzickou náročnost lovu bývá srovnáván s tarponem. Název mahsír znamená v hindštině „velká hlava“. Impozantní ryba je námětem řady domorodých legend.\n\n"}
{"id": "1120354", "url": "https://cs.wikipedia.org/wiki?curid=1120354", "title": "Kakejcov (přírodní památka)", "text": "Kakejcov (přírodní památka)\n\nKakejcov je přírodní památka evidenční číslo 5699 v okrese Rokycany. Nachází se jeden kilometr západně od stejnojmenné obce v nadmořské výšce 456–458 m okolo rybníku \"Březničák\" v katastrálním území obce Mešno. Chráněné území s rozlohou 1,48 ha bylo vyhlášeno 29. února 2012. Důvodem jeho zřízení je ochrana ohroženého čolka velkého.\n\n"}
{"id": "1120356", "url": "https://cs.wikipedia.org/wiki?curid=1120356", "title": "Kamenec (přírodní památka, okres Rokycany)", "text": "Kamenec (přírodní památka, okres Rokycany)\n\nKamenec je přírodní památka evidenční číslo 5700 v okrese Rokycany. Nachází se asi 0,5 km jižně od obce Kamenec na pravém břehu Radnického potoka ve výšce 348–360 m n. m. Chráněné území s rozlohou 1,7 ha bylo vyhlášeno 29. února 2012. Důvodem jeho zřízení je ochrana evropsky významné lokality s výskytem vzácných druhů modráska bahenního a modráska očkovaného.\n\n"}
{"id": "1120357", "url": "https://cs.wikipedia.org/wiki?curid=1120357", "title": "Bazilika Vierzehnheiligen", "text": "Bazilika Vierzehnheiligen\n\nBazilika Vierzehnheiligen (\"Bazilika Čtrnácti svatých pomocníků\") je poutním kostelem, který se nachází poblíž Bad Staffelstein v zemském okrese Lichtenfels v Horních Frankách. Bazilika byla postavena podle plánů Balthasara Neumanna. Ročně ji navštíví asi půl milionu návštěvníků. Vedle baziliky Marienweiher, bamberského dómu a baziliky Gößweinstein je bazilika Vierzehnheiligen čtvrtou bazilikou minor v arcidiecézi bamberské. Bazilika je dominantním prvkem v tzv. \"Gottesgarten\" v regionu Obermainland.\n\nPodle legendy se jednomu pastýři z kláštera Langheim se na místě dnešní baziliky v roce 1445 zjevilo Jezulátko uprostřed napůl bíločerveně oblečených dětí. Ti se mu představili jako Čtrnáct svatých pomocníků a požádali, aby v pro ně na místě zjevení byla postavena kaple. Poté dav dětí zmizel v oblacích. Několik dní po této události došlo k dalšímu zázraku. Nevyléčitelně nemocná služka byla přivezena na místo zjevení a ona se okamžitě uzdravila. To vedlo k tomu, že se místo rychle stalo místem poutí a bylo obdařeno četnými odpustky. Cisterciácké opatství Langheim po naléhání věřících na místě brzy postavilo kapli ke cti Čtrnácti svatých pomocníků. V roce 1525 během německých selských válek kaple skončila v sutinách, které byly záhy nahrazeny větším kostelem. Ten však byl také zničen během třicetileté války.\n\nRoku 1735 udělil bamberský biskup Friedrich Karl von Schönborn-Buchheim opatovi langheimského kláštera Štěpánu Mösingerovi povolení nahradil starý poutní kostel novou reprezentativní stavbou. Projekt stavby vypracovalo několik architektů, včetně výmarského státního architekta Gottfrieda Heinricha Krohneho, jehož projekt byl vybrán jako umělecky hodnotný, v nízké ceně, ale zároveň nabízel dekorativní stavbu, kterou zamýšlel Mösinger postavit. Ke stavbě však nedošlo, protože biskup tento záměr vetoval. Ke stavbě přikročil až v roce 1742 chebský rodák Balthasar Neumann. V dubnu 1743 byl položen základní kámen pro nový kostel. Neumann si brzy uvědomil, že Krohne, který si podržel vedení stavby, se odchýlil od původně dohodnutých plánů a stavba se posunula poněkud na východ. Oltář se již nenalézal na místě zjevení, ale toto milostné místo bylo situováno do křížení klenby. To bylo v rozporu s liturgickými zvyklostmi. Biskup zřejmě vycítil tuto chybu a věděl, že Krohnemu jakožto protestantovi budou zřejmě cizí liturgické požadavky pro katolická poutní místa. Dalším důvodem mohlo být, že Krohne chtěl vyhovět požadavkům opata, aby snížil stavební náklady na minimum. Představovalo by to totiž vysoké náklady na pozemní práce. Jako vždy – rozzlobený biskup prohlásil: „Všechny chystané luteránské výstřelky musí být odstraněny...“ (něm. \"„Alle gamachten lutherischen nebensprüng müssen beseitigt werden...“\"). Takže Neumann byl pověřen stavbou, aby ji učinil řádně katolickou (něm. \"„nach dem wahren katholischen Erfordernuss gantz zu machen“\"). Mohučský a bamberský vrchní stavbyvedoucí Maximilian von Welsch, sám nadaný architekt, navrhl do kostela začlenit již stojící zdi kůru. Podle jeho záměru by však kostel byl vysoký 100 metrů a dlouhý 80 metrů. Tím by překročil velikostí téměř všechny německé barokní kostely. Nad těmito obrovskými rozměry Welsch nedokázal zvítězit. Obrysy vnějších zdí ve východní části pro Neumanna nepřicházely v úvahu, a proto vytvořil v roce 1744 na základě již existujícího projektu nový plán, ve kterém by stavba plnila roli poutního kostela a byla důstojnou i pro milostný oltář. Toto řešení znamenalo, že milostný oltář zůstal v lodi kostela. Návštěvníci tak mohli, na rozdíl od jiných tradičních řešení, přistupovat k milostnému místu, které se nacházelo v prostoru pod klenutým křížením. Neumann si pak až do své smrti v roce 1753 udržel celkový dohled nad stavbou. Kostel dokončit nestihl, ale klenba byla ještě jeho práce. Stavbu pak dokončil Neumannům žák Johann Thomas Nißler v roce 1772. Kostel vysvětil 14. září 1772 bamberský kníže-biskup Adam Friedrich von Seinsheim.\n\nV první polovině 19. století na staly pro bazilku Čtrnácti svatých pomocníků těžké časy. Po proběhlé sekularizaci v Barovsku v roce 1803 byli cisterciáci, kteří do doposud starali o toto poutní místo museli opustit svůj klášter, protože byli rozpuštěni včetně probošta ve Vierzehnheiligen. Církevní cennosti byly ztraceny, části oltářů zmizely beze stopy. Části varhan, které byly cenné a také zvony byly prodána zájemcům, kteří nabídli nejvíce. Rovněž byly zakázány poutě a to jak ze strany církve, tak i státu.\n\nV roce 1835 po úderu blesku ve Vierzehnheiligen shořely varhany, střecha a dvě věže. Kostel začal vypadat jako zřícenina. Teprve v roce 1839 pověřil bavoský král Ludvík I. františkány péči o poutě. Ti také dali kostel opravit. Zrenovovaný kostel odpovídal dobovému vkusu: věže byly nově předělány, Bittnerovy varhany zakryly čtyři okna západní galerie, a také v řadě dalších detailů se interiér začal odlišovat od původních Neumanových plánů.\n\nV roce 1897 povýšil papež Lev XIII. Vierzehnheiligen na baziliku minor. Bazilika Čtrnácti svatých pomocníků se tak stala druhým německým kostelem této úrovně. První bazilikou minor v Německu byla bazilika Panny Marie ležící v Alsasku, dnes v části připadající Francii. V průběhu 20. století byly provedeny další rekonstrukce, které návrátili bazilice vzhled podle plánů Balthasara Neumanna. Při poslední rekonstrukci koncem 20. století pak již nedošlo k žádným změnám. V roce 1999 byly do baziliky umístěny nové varhany od firmy Rieger, které zakrývají pouze jedno okno, takže znovu vyniká původní rokoková architektura.\n\nExteriér dominuje okolí reprezentativní fasádou s elegantním průčelím v centrální části stavby a dvěma vysokými věžemi. Svými proporcemi umožňuje, aby byla viděna již z velké vzdálenosti a vzhledově koresponduje s fasádou kostela při klášteru Banz, který se nachází na protilehlém svahu rozsáhlé údolní nížiny, a ke kterému byla při výstavbě bazilika částečně orientována. Barokní fasáda patří k jedné z nejimpozantnějších, které pocházejí z tohoto období.\n\nKonstrukce budovy byla ovlivněna, díky již výše popsaným problémům, jejím posunem k východu. Neumannovi se však podařilo, aby interiér zůstal zcela nezávislý na vnějších stěnách. Udělal to několika překrývajícími se ovály na dynamicky zatočeném půdorysu, které velmi oživily celý interiér. Okolo oltáře, který je jemně komplexně oddělen od struktury exteriéru, je tzv. velký milostný ovál. Ten slaďuje celý prostor do zadní části kostela a dává mu kolosálními tříčtvrteční sloupy majestátní vzhled.\n\nŠtukatérské práce pocházejí od Franze Xavera Feuchtmayera, Johanna Michaela Feuchtmayera ml. a Johanna Georga Üblhöra. Spolu s obrazy Giuseppe Appianise a v neposlední řadě s milostným oltářem (něm. \"Gnadenaltar\") jsou svědectvím primárního otisku ducha rokoka do sakrální budovy. Ke zvláštní atmosféře v prostoru přispívá dopadající světlo skrze mnohá okna.\n\nDokončování svatyně ještě nezačalo před Neumannovou smrtí. Přesto byla dokončena díky staffelsteinskému staviteli Thomasi Nißlerovi. Byl to jistě konstrukční zázrak, a to zejména proto, že Neumann nemohl spočítat úplně všechno předem a Nißler se musel spoléhat pouze na své zkušenosti. Na stěnu byla použita dvanácticentimetrová vrstva franckého \"Kalkmarmoru\", který nebyl příliš stabilním materiálem. Nikdo tehdy příliš nevěřil, že by při této konstrukci bazilika mohla vydržet libovolně dlouho. Nakonec odolala veškerým rozmarům počasí a dokonce i zničujícímu ohni v roce 1835, kdy posléze zůstala dva roky bez střechy.\n\nDo baziliky se vstupuje koncem severního transeptu. Západní hlavní vchod bývá obvykle otevřen jen při bohoslužbách navštívených velkým počtem poutníků. Zde se nacházejí chorální varhany od firmy \"Eisenbarth\" a ve vánočním období naproti v jižním transeptu jesličky. Od vchodu ze severního transeptu po levé straně dominuje hlavní oltář a po pravé straně se nachází „srdce baziliky“ – milostný oltář, mistrovské dílo rokoka. Na západní empoře se nacházejí velké \"Riegerovy\" varhany.\n\nVe středu lodi se nachází rokokový oltář zasvěcený Čtrnácti svatým pomocníkům. Obklopuje ho dynamicky zakřivená mřížka pro svaté přijímání. Boční průhled umožňuje vidět místo zjevení. Štukové mramorové oltářní podstavce jsou převýšeny čtyřmi rokajovými trojdílnými žebry orientovanými podle světových stran, které drží baldachýn. Ten zároveň umožňuje volný průhled na hlavní oltář. Na jednotlivých vrcholech dílů rokajových žeber (celkem 12 místech) milostného oltáře jsou umístěny sochy zobrazující \"Čtrnáct svatých pomocníků\" s výjimkou sv. Barbory a sv. Kateřiny. Sochy obou naposled jmenovaných světic jsou umístěny na dvou bočních oltářích, které jsou rovnoběžné s osou lodi.\n\nMezi čtrnácti pomocníků patří:\n\nJiž v 18. století byly v bazilice ve Vierzehnheiligen dvoje varhany. Jedny stály na balkóně nad sakristií, druhé větší na západní galerii. Byla to díla varhanářských dílen \"Augustina Ferdinanda Bittnera\" z Norimberku a \"Ludwiga Weinecka\" z Bayreuthu. Stávající varhany byly v roce 1905 rozšířeny firmou \"Steinmeyer\" a v roce 1951 byly téže firmou obnoveny.\n\nPoté, co byla bazilika zrestaurována, byly nahrazeny i poškozené varhany. Rakouská společnost \"Rieger Orgelbau\" v roce 1999 postavila pro baziliku nový nástroj s 68 rejstříky, který se stal univerzální koncepcí varhan. Skládá se z hlavního stroje (I.), pozitivu (II.), francouzského \"Schwellwerku\" (III.) a \"Chamadewerku\" (\"Bombardwerku\", IV.).\n\nV jižní lodi baziliky jsou mobilní dvoumanuálové chórové varhany od firmy \"Eisenbarth\".\n\nV roce 2015je rektorem baziliky P. Heribert Arens OFM, regenschorim Georg Hagel a varhaníkem Hubert Reinhard.\n\n\n\n"}
{"id": "1120371", "url": "https://cs.wikipedia.org/wiki?curid=1120371", "title": "Oleksij Lukaševyč", "text": "Oleksij Lukaševyč\n\nOleksij Lukaševyč (, * 11. ledna 1977, Dněpropetrovsk) je ukrajinský atlet, který se specializuje na skok daleký. Je mistrem Evropy z roku 2002.\n\nJeho prvním mezinárodním úspěchem bylo vítězství se skoku do dálky na juniorském mistrovství světa v roce 1996. Mezi dospělými se poprvé prosadil o dva roky později vítězstvím v soutěži dálkařů na evropském halovém šampionátu ve Valencii. V olympijském finále skoku do dálky v Sydney v roce 2000 skončil čtvrtý. Největší úspěchem se pro něj stal titul mistra Evropy v roce 2002. Na dalším evropském šampionátu v roce 2006 vybojoval bronzovou medaili. Jeho osobní rekord ve skoku do dálky 827 cm pochází z roku 2000.\n"}
{"id": "1120372", "url": "https://cs.wikipedia.org/wiki?curid=1120372", "title": "Terraria", "text": "Terraria\n\nTerraria je sandboxová Indie herní série, vyvinutá herním studiem Re-Logic. Byla již vydána na Microsoft Windows, Linux, Xbox Live, PlayStation Network, Windows Phone, Android, iOS a Kindle Fire HD. Hra je plná prozkoumávání, tvoření, stavění a soubojů se všemi možnými bytostmi a bossy v náhodně generovaném 2D světě. Od Února 2017 se prodalo přes 20 milión kopií celkově na všech platformách.\n"}
{"id": "1120375", "url": "https://cs.wikipedia.org/wiki?curid=1120375", "title": "Richard Linklater", "text": "Richard Linklater\n\nRichard Stuart Linklater (* 30. července 1960 Houston, Texas, Spojené státy americké) je americký filmový režisér a scenárista.\n\nNarodil se v Houstonu ve státě Texas, jako syn učitelky Diane Margaret (za svobodna Krieger) a Charlese W. Linklaterových. Tři roky chodil na střední školu v Huntsville, ale pro svůj maturitní ročník přešel na střední školu v Bellaire. Studoval na státní univerzitě v Sam Houstonu, ale opustil ji a pracoval na ropné plošině v Mexickém zálivu. Často četl romány o plošině a po návratu si vyvinul svou lásku k filmu, když častokrát navštěvoval houstonské divadlo. V ten moment si uvědomil, že se chce stát filmařem. Použil své úspory, aby si mohl koupit kameru se Super 8mm filmem, projektor a střihačskou aparaturu a přestěhoval se do Austinu. Ovlivnili ho Robert Bresson, Yasujiro Ozu, Rainer Werner Fassbinder, Josef von Sternberg a Carl Theodor Dreyer. Na podzim roku 1984 se zapsal na Austin Community College, aby mohl studovat film. Od svých dvaceti let je vegetariánem, svůj postoj vysvětlil v roce 2015 ve videu pro organizaci PETA.\n\nV roce 1985 založil se svým častým spolupracovníkem Leem Danielem společnost Austin Film Society. Jedním z mentorů pro filmovou společnost byl bývalý filmový kritik George Morris. Morris předtím psal články o hercích jako Leo McCarey, Vincente Minnelli, George Sidney a Douglas Sirk.\n\nNěkolik let vytvářel mnoho krátkých filmů, které mu sloužily jako procvičení a experimenty ve filmových technikách. V roce 1988 dokončil svůj první celovečerní film, \"It's Impossible to Learn to Plow by Reading Books\", jehož natáčení mu zabralo celkem rok a během dalšího roku film sestřihával. Snímek má Linklaterův typický styl, tedy minimum pohybů kamery a málo děje, zatímco zkoumá téma cestování bez myšlenky určité destinace.\n\nMezi jeho nejznámější filmy patří komedie \"Omámení a zmatení\", trilogie filmů \"Před úsvitem\", \"Před soumrakem\" a \"Před půlnocí\", dále hudební komedie \"Škola ro(c)ku\" či animované filmy \"Sním či bdím?\" a \"Temný obraz\". V letech 2002 až 2014 natáčel film \"Chlapectví\", za který získal obdiv u kritiků a mnoho cen, včetně Zlatého glóbu a ceny BAFTA a nominace na Oscara v kategoriích nejlepší režisér, nejlepší scénář a nejlepší film.\n\nMnoho z jeho filmů charakterizuje volně strukturované vyprávění. Je též proslaven pro svou loajalitu k hercům, zvláště k Ethanu Hawkovi a Jackovi Blackovi, kteří se objevili v mnoha jeho filmech.\n\n"}
{"id": "1120378", "url": "https://cs.wikipedia.org/wiki?curid=1120378", "title": "Hochgall", "text": "Hochgall\n\nHochgall ( , 3436 m n. m.) je hora v pohoří Rieserferner v italské oblasti Tridentsko-Horní Adiže. Nachází se asi 5 km severozápadně od průsmyku Staller Sattel (2052 m n. m.) a přibližně 20 km severně od městečka Toblach. Pod severními svahy hory se rozkládá ledovec Hochgall Ferner, pod západními ledovec Östlicher Rieserferner. Jako první vystoupil na vrchol v roce 1854 Hermann van Acken. Hochgall je nejvyšší horou pohoří Rieserferner.\n\nZ rakouské strany lze na vrchol vystoupit od chaty Barmer Hütte (2610 m n. m.), z italské od chaty Rifugio Roma (2276 m n. m.).\n\n"}
{"id": "1120382", "url": "https://cs.wikipedia.org/wiki?curid=1120382", "title": "Numan Acar", "text": "Numan Acar\n\nNuman Acar (* 7. října 1974) je německý herec a filmový producent tureckého původu.\n\nNarodil se v Kozoğlu, poblíž turecké Kelkity. V jeho osmi letech se jeho rodina přestěhovala do Erzincanu. V roce 1982 emigroval do Západního Německa, kde vystudoval profesi inženýra, přesto se začal věnovat herectví. Nejprvé hrál v německo-tureckých filmech. Později se zkusil prosadit i ve Spojených státech amerických, když se objevil ve čtvrté řadě americkém seriálu Ve jménu vlasti v roli Haissama Haqqaniho. Dnes žije v Berlíně, kde se stále věnuje filmu.\n"}
{"id": "1120386", "url": "https://cs.wikipedia.org/wiki?curid=1120386", "title": "Manovec mouřenínský", "text": "Manovec mouřenínský\n\nManovec mouřenínský (\"Alhagi maurorum\") je trnitý, světlomilný keř pocházející z polopouštních oblastí. Tato hluboce kořenící rostlina se silně redukovanými listy a ostrými trny je druh rodu manovec.\n\nRostlina pochází z Jihozápadní Asie (Írán, Pákistán, Kašmír, Afghánistán, Irák, Sýrie, Izrael, Turecko) a ze Severní Afriky (Egypt, Libye). V Evropě se vyskytuje v jižní části Ruska v povodí dolního Donu a dolní Volhy, zasahuje i na Kypr a řecké východoegejské ostrovy při pobřeží Turecka. Byla roku 1900 zavlečena do Severní Ameriky i Austrálie, pravděpodobně se semenem vojtěšky, kde se začala rychle šířit a stala se invazním plevelem.\n\nManovec mouřenínský má kořeny sahající až do hloubky 1,5 m a úspěšně roste v suché, kamenité půdě, která může být i zasolená. V nově obsazených oblastech se vyskytuje i na propustných půdách podél říčních břehů, kanálů a zavlažovacích příkopů, velmi mu svědčí dostatek vláhy a živin a nepřítomnost škůdců.\n\nU tohoto druhu došlo k redukci listů, jejich asimilační funkci převzaly mladé zelené stonky, rostlina není schopná růst ve stínu. Kořeny mají symbiotický vztah s bakteriemi, které jímají vzdušný dusík a ukládají ho pro další využití do půdy. Rostlina není mrazuvzdorná, středoevropskou zimu by nepřežila.\n\nBohatě rozvětvený, hluboce kořenící, vystoupavě vzpřímený, trnitý keř vysoký 60 až 100 cm. Z jeho větví se v horkých dnech vylučuje sladká pryskyřice tuhnoucí v červené krystaly, v tzv. perskou nebo židovskou manu. Zelené větve jsou porostlé nažloutlými trny, které jsou v podstatě pobočnými větvičkami jež ukončily svůj růst. Spodní trny jsou hrubé a krátké (1 až 2 cm), ostatní jsou tenké a dlouhé (2 až 3 cm). Větve jsou řídce porostlé střídavými, krátce řapíkatými, šedavými listy, které bývají dlouhé 6 až 30 mm a široké 2 až 15 mm. Listy s drobnými palisty mají čepele obvejčité až obkopinaté, celokrajné, na vrcholu ostře zakončené a oboustranně chlupaté. Větve obvykle na podzim usychají a na podzim raší z kořenů nové.\n\nMezi trny vyrůstají stopkaté, růžově načervenalé květy, objevují se osamoceně nebo častěji až po osmi v koncových hroznech 1 až 5 cm dlouhých. Květy jsou oboupohlavné, mají asi 2 mm dlouhé stopky a drobné listeny. Zvonkovitý kalich má pět široce trojúhelníkovitých lístků asi 2 mm dlouhých. Koruna, dlouhá asi 8 mm, bývá růžová nebo načervenalá. Kvetou v červnu až srpnu. Ploidie druhu je 2n = 16.\n\nPlody jsou červenohnědé, zakřivené, až 3 cm dlouhé, růžencovitě zaškrcované lusky se zobáčkem na konci. Obsahují až devět ledvinovitých semen.\n\nKeře se mohou rozšiřovat semeny nebo kořenovými odnožemi. Semena, která jsou nejčastěji rozšiřována povrchovou vodou při přívalových deštích, neklíčí na světle, musí se dostat do půdy. Plody bývají často sežrány domácími zvířaty která semena nestráví a následně jsou v chlévském hnoji roznesena na nová místa, po tomto procesu velmi dobře klíčí. Mohou se také rozšiřovat v nevyčištěném osivu plodin.\n\nPrimárním způsobem šíření je vegetativní odnožování z hlubokého a široce se rozprostírajícího kořenového systému. Odnože mohu z mateční rostliny vyrůst za rok až do délky osmi metrů, dokáží prorůst i pod asfaltovou silnicí. Z jedné rostliny takto brzy vznikají neprostupné křoviny.\n\nV nehostinných suchých místech svého původu sloužily tyto trnité keře jako nouzová potrava pro velbloudy, kozy a ovce kteří dokázali spást i drobné listy mezi trny. Při nedostatku potravin se sušené lusky i semena vařily. Vyroněná pryskyřice zase sloužila jako sladké zpestření monotónní stravy.\n\nV oblastech do kterých byla tato rostlina nechtěně zanesena, však většinou roste na místech mnohem výživnějších a velmi rychle se množí. Za několik let dokáže zarůst a znehodnotit velké plochy pastvin kterým se hospodářská zvířata vyhýbají.\n\nV Austrálii byl manovec mouřenínský v některých spolkových státech zařazen do nejvyšší kategorie škodlivých plevelů a každý jedinec musí být zničen. Také ve státech na západě USA se přistupuje k jeho plné likvidaci, což s přihlédnutím k hloubce kořenů a velké vitalitě rostliny není snadné.\n"}
{"id": "1120390", "url": "https://cs.wikipedia.org/wiki?curid=1120390", "title": "Kostel svaté Cecílie (Lipůvka)", "text": "Kostel svaté Cecílie (Lipůvka)\n\nKostel svaté Cecílie je římskokatolický chrám v obci Lipůvka v okrese Blansko. Je chráněn jako kulturní památka České republiky. Je farním kostelem farnosti v Lipůvce.\n\nSoučasný kostel v Lipůvce je již třetím v historii. Původní kostel svatého Klimenta stál již ve 13. století západně od vesnice. V roce 1787 byl tento kostel zrušen výnosem na základě reforem Josefa II, a v roce 1793 byl pak stržen „z důvodů veřejného bezpečí“.\n\nPoblíž cesty do Lažan stával v Lipůvce kostel či kaple sv. Cecilie, o němž je první zmínka z roku 1655. Tento kostel trpěl v osmnáctém století vlhkem, jeho základy byly ohroženy vodou. Po dlouhých průtazích bylo nakonec rozhodnuto stavět kostel nový, na jiném (současném) místě.\n\nDnešní kostel sv. Cecílie v Lipůvce se začal stavět v roce 1749 a následujícího roku byl dokončen. Kvůli velkému počtu účastníků bohoslužeb byl v závěru 19. století rozšířen (posvěcen byl 13. listopadu 1881).\n\nJde o pozdně barokní kostel – jednolodní podélná stavba s kněžištěm tvaru čtverce s uťatými rohy a čtyřbokou sakristií přidanou v ose. Ke vstupnímu průčelí přiléhá hranolová věž.\n"}
{"id": "1120391", "url": "https://cs.wikipedia.org/wiki?curid=1120391", "title": "Tomba!", "text": "Tomba!\n\nTomba! (Tombi! v Evropě a Austrálii, Ore! Tomba v Japonsku) je plošinová adventura vytvořena společností Whoopee Camp pro Sony PlayStation. Po ní následovalo pokračování . Tato série byla nápadem Tokuro Fujiwara, který vytvořil i série Ghosts 'n Goblins či Mega Man. Je to také jedna z prvních her pro PlayStation, které využily možnosti Dual Shock.\n\nHra je založena na systému misí, při kterých musí hlavní postava (Tomba) využít své schopnosti pro splnění různých úkolů. Dokončené mise jsou odměněny určitým počtem dobrodružných bodů (adventure points, AP) potřebných k otevření AP krabic, které obsahují jídlo nebo předměty. Pro otevření takové krabice můžete potřebovat např. 50 000 AP. AP jsou také potřebné k zpřístupnění speciálních lokací či informací v pozdějších fázích hry. Ne všechny mise jsou potřebné pro dokončení hry, ale jsou potřebné pro úplné dokončení hry. Dokončení mnoha úkolů je podmíněno splněním jiných. Dva úkoly jsou dokončeny ihned po sobě na konci hry, a proto může hráč dokončit pouze 128/130 úkolů před dokončením celé hry.\n\nTomba! se odehrává na skupině ostrovů uprostřed oceánu, které se nenacházejí na žádné mapě. Na severu se nacházejí velké provincie a jih tvoří menší ostrovy. Tato oblast je osídlena mírumilovnými lidmi, kteří žili dlouhá léta v poklidu.\n\nHlavní postava je energetický růžovo-vlasý chlapec Tomba. Jednoho dne se zjeví sedm zlých prasat a pomocí své magické moci promění ostrovy na bizarní krajinu. Podřízení těchto špatných prasat ukradnou Tombův zlatý náramek jeho dědečka a hromady zlata.\n\nTombův úkol je získat zpět ukradený náramek, což vyžaduje uvěznění špatných prasat. K jejich uvěznění potřebuje najít prasečí vaky, které jsou klíčem k otevření bran do jejich říše. Na to potřebuje splnit mise pro jiné lidi, za které získává předměty či prasečí vaky. Některé mise jsou čistě pro zábavu a nejsou podstatné pro příběh hry.\n"}
{"id": "1120394", "url": "https://cs.wikipedia.org/wiki?curid=1120394", "title": "David Vopřada", "text": "David Vopřada\n\nDavid Vopřada (* 1978) je římskokatolický kněz, patristický teolog a kanovník-penitenciář Královské kolegiátní kapituly sv. Petra a Pavla na Vyšehradě.\n\nPo absolvování Gymnázia J. K. Tyla v Hradci Králové v roce 1996 byl přijat do Teologického konviktu v Litoměřicích a začal studovat teologii na Katolické teologické fakultě Univerzity Karlovy v Praze. V letech 1999–2000 působil v misijní komunitě International Catholic Programme of Evangelisation ve Wellingtonu na Novém Zélandě. V letech 2001–2004 dokončil základní studia teologie na Papežské lateránské univerzitě v Římě. V letech 2006–2012 pokračoval v licenciátním a doktorském studiu teologie a patristických věd na Patristickém institutu Augustinianum při téže univerzitě, která zakončil obhajobou doktorské práce \"Fidus mysteriorum interpres: Il Commento al Salmo 118 di Sant’Ambrogio come approfondimento mistagogico dell’iniziazione cristiana della Chiesa di Milano\" (školitel Paolo Siniscalco, moderátor Cesare Pasini; \"summa cum laude\") věnované mystagogické teologii svatého Ambrože. V roce 2019 se habilitoval v oboru katolická teologie na Katolické teologické fakultě Univerzity Karlovy, ve své habilitační práci \"Quodvultdeus: A Bishop Forming Christians in the Vandal Africa. A Contextual Analysis of the Pre-baptismal Sermons attributed to Quodvultdeus of Carthage\" se věnoval předkřestním katechezím Quodvultdea, biskupa Kartága v době vandalských vpádů.\n\nKněžské svěcení obdržel v roce 2004, inkardinován je v královéhradecké diecézi. V letech 2004-2012 působil v duchovní správě ve farnostech královéhradecké diecéze (Hradec Králové I a Horní Jelení). Od roku 2012 působí jako kaplan na Katolické teologické fakultě Univerzity Karlovy. Roku 2015 byl jmenován sídelním kanovníkem Královské kolegiátní kapituly sv. Petra a Pavla na Vyšehradě, od roku 2016 je kanovníkem-penitenciářem.\n\nOd roku 2012 vyučuje na Katolické teologické fakultě Univerzity Karlovy, kde je proděkanem pro vědu a vedoucím katedry systematické teologie a filosofie. V letech 2012–2018 působil též jako vědecký pracovník Centra pro práci s patristickými, středověkými a renesančními texty při Cyrilometodějské teologické fakulty Univerzity Palackého v Olomouci. Je šéfredaktorem časopisu Acta Universitatis Carolinae - Theologica a Mezinárodní katolické revue Communio a členem redakční rady Salve, revue pro teologii, duchovní život a kulturu.\n\n\n"}
{"id": "1120396", "url": "https://cs.wikipedia.org/wiki?curid=1120396", "title": "Haworthiopsis limifolia", "text": "Haworthiopsis limifolia\n\nHaworthiopsis limifolia (syn. \"Haworthia limifolia\") je jednoděložná sukulentní rostlina z čeledi asfodelovité (\"Asphodelaceae\"). Druh jako první popsal Hermann Wilhelm Rudolf Marloth v roce 1910 pod názvem \"Haworthia limifolia\", v roce 2013 byl v rámci taxonomické revize rodu přeřazen spolu s dalšími druhy do nového rodu \"Haworthiopsis\". Jeho původním areálem je jihovýchodní Afrika (zejména jižní Mosambik, Svazijsko a jihoafrické provincie KwaZulu-Natal a Mpumalanga).\n\n"}
{"id": "1120397", "url": "https://cs.wikipedia.org/wiki?curid=1120397", "title": "Cody Christian", "text": "Cody Christian\n\nCody Allen Christian (* 15. dubna 1995, Portland, Maine, Spojené státy americké) je americký herec. Nejvíce se proslavil rolí Thea Raekena v seriálu MTV \"Vlčí mládě,\" Mika Montgomeryho v seriálu stanice ABC Family \"Prolhané krásky a\" Ashera v seriálu stanice The CW \"Fotbalový talent\".\n\nJedna z jeho prvních rolí byla role mladšího bratra Arii Montgomery, Mika v seriálu stanice ABC Family \"Prolhané krásky.\" Dále se objevil v seriálech jako \"Pravá krev\" nebo \"Chirurgové\". V roce 2011 se objevil ve filmu \"Sejmout zabijáka\" a ve filmu \"The Starving Games\", parodii na filmy \"Hunger Games\".\n\nOd roku 2015 hrál roli Thea Raekena v seriálu stanice MTV \"Vlčí mládě.\" Objevil se tedy v 5. a 6. řadě seriálu. V roce 2016 si zahrál roli Dylana ve filmu \"Submerged\". V roce 2018 získal jednu z hlavních rolích v seriálu stanice The CW \"Fotbalový talent\".\n"}
{"id": "1120398", "url": "https://cs.wikipedia.org/wiki?curid=1120398", "title": "Anton Schmidt (politik)", "text": "Anton Schmidt (politik)\n\nAnton Schmidt (9. prosince 1826 Šilperk – 28. března 1892 Velké Losiny) byl rakouský a český podnikatel a politik německé národnosti z Moravy, v 2. polovině 19. století poslanec Říšské rady.\n\nJeho otec Anton Schmidt se během revolučního roku 1848 stal poslancem Frankfurtského parlamentu.\n\nAnton se narodil roku 1826. Studoval gymnázium v Rychnově nad Kněžnou a Olomouci. Pak se začal věnovat kupeckému povolání. Na učení pobýval v Brně a navštěvoval přednášky z obchodní vědy na Vysoké škole technické ve Vídni. Pak působil jako velkoobchodník. Po smrti otce roku 1866 převzal vedení rodinného obchodu v Šilperku a později společně se starším bratrem Gustavem i otcovu textilní továrnu. V roce 1855 získal papírnu a bělírnu ve Velkých Losinách. Po smrti bratra roku 1871 zde sám provozoval papírnu a textilku. V 80. letech podnik zažil expanzi a měl pobočku ve Vídni. V roce 1860 přikoupil areál bývalé brusírny v Olšanech a postavil tam továrnu na papírnické zboží, která ovšem kvůli vysokým nákladům na dopravu neprosperovala a roku 1864 ji převzala akciová společnost, která tu úspěšně zavedla produkci cigaretového papíru.\n\nV roce 1886 mu byl udělen Zlatý záslužný kříž. Byl veřejně a politicky činný. Po sedm let předsedal spolku pro zemědělské vzdělávání v údolí Desné (Teßthal), jenž zakládal a který později rozšiřoval svůj záběr i na otázky průmyslového rozvoje. V letech 1864–1870 zastával funkci starosty Velkých Losin.\n\nV doplňovacích volbách 25. ledna 1863 ho obchodní a živnostenská komora v Olomouci zvolila za poslance Moravského zemského sněmu. Reprezentoval kurii obchodních a živnostenských komor, obvod Olomouc. Mandát obhájil v zemských volbách v lednu 1867, zemských volbách v březnu 1867, zemských volbách v roce 1870, obou zemských volbách roku 1871, zemských volbách v roce 1878, zemských volbách v roce 1884 a zemských volbách v roce 1890. Poslancem byl až do své smrti roku 1892 a na sněmu tak trvale zasedal téměř třicet let. Na sněmu se věnoval národohospodářským a dopravním otázkám.\n\nPůsobil taky jako poslanec Říšské rady (celostátního parlamentu Předlitavska), kam usedl ve volbách roku 1879 za kurii venkovských obcí na Moravě, obvod Olomouc, Šternberk, Šumperk atd. Mandát tu obhájil ve volbách roku 1885. Ve volebním období 1879–1885 se uvádí jako Anton Schmidt, továrník, bytem Velké Losiny. Byl liberálně orientován, bojoval za práva etnických Němců na Moravě. Ze zdravotních důvodů již ve volbách roku 1891 nekandidoval.\n\nDo parlamentu nastoupil roku 1879 jako ústavověrný poslanec. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Po volbách roku 1885 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n\nZemřel v březnu 1892 po dlouhé těžké nemoci.\n\nJeho synové Anton Schmidt mladší (1857–1935), Richard Schmidt (1859–1933) a Maximilian Schmidt (1862–1938) rovněž působili jako průmysloví podnikatelé a společně vedli rodinné továrny.\n"}
{"id": "1120400", "url": "https://cs.wikipedia.org/wiki?curid=1120400", "title": "Hrdinové: Znovuzrození", "text": "Hrdinové: Znovuzrození\n\nHrdinové: Znovuzrození (v anglickém originále Heroes Reborn) je americký televizní seriál, pokračování dramatického sci-fi seriálu \"Hrdinové\". Tvůrce seriálu Tim Kring se vrátil jako výkonný producent. Má 13 dílů a premiérově byl vysílán na stanici NBC od 24. září 2015 do 21. ledna 2016.\n\n\n\n\nJack Coleman si znovu zahrál roli Noaha Benneta a Zachary Levi se k obsazení připojil jako Luke Collins. K obsazení se dále připojili Robbie Kay, Danika Yarosh, Judith Shekoni, Ryan Guzman, Henry Zebrowski, Gatlin Green a Rya Kihlstedt. Masi Oka a Jimmy Jean-Louis si znovu zahráli své role Hiro Nakamury a Haiťana. Greg Grunberg si znovu zahrál roli Matta Parkmana. Noah Gray-Cabey si zahrál roli Micah Sanderse (\"Rebela\"). Dylan Bruce byl obsazen role kapitána Jamese Dearinga a Nazneen Contractor byla obsazena do role Farah. 1. června bylo oznámeno, že Sendhil Ramamurthy si znovu zahraje roli Mohindera Sureshe. Aislinn Paul se k obsazení připojila 26. června.\n"}
{"id": "1120403", "url": "https://cs.wikipedia.org/wiki?curid=1120403", "title": "Robbie Kay", "text": "Robbie Kay\n\nRobert Andrew \"Robbie\" Kay (* 13. září 1995, Lymington, Hampshire, Anglie, Spojené království) je britský herec, který si zahrál ve filmech \"Hannibal – Zrození\" (2007), \"Bathory\" (2008), \"\" (2011) a Let 42 (2015). V roce 2013 získal roli v seriálu stanice ABC \"Bylo, nebylo\". V roce 2015 získal roli v seriálu stanice NBC \"\".\n\nNarodil se v Lymingtonu v Hampshire v Anglii, ale jako dítě se přestěhoval do Bruselu v Belgii. V roce 2006 se jeho rodina přestěhovala do Prahy, kde navštěvoval The International School of Prague. Od roku 2011 žije v Houstonu v Texasu. Má dvě sestry Camillu a Fionu.\n\nPoté co se jeho rodina přestěhovala do České republiky, účastnil se konkurzu pro anglicky-mluvící děti do filmu. Přesto, že neměl herecké zkušenosti získal roli ve filmu \"The Illusionist,\" jeho scéna byla nakonec vystřižena z filmu. Po malých rolích ve filmech \"Hannibal – Zrození\" (2007) a My Boy Jack, se ho kanadská produkční společnost zeptala, zda si chce zahrát roli mladého Jakoba ve filmu \"Fugivtive Pieces\". Rok strávil studováním herectví, zpěvu a tance na jedné z nejlepších britských divadelních škol Stagecoach. Objevil se v seriálu \"Magická dobrodružství Pinocchia\", kde hrál hlavní roli. Po roli Pinocchia si zahrál roli Sama, kluka diagnostikovaného leukémií ve filmu \"Ways To Live Forever\". Objevil se ve filmu \".\"\n\nVe třetí sérii seriálu \"Bylo, nebylo\" získal roli záporného hrdiny Petra Pana. V březnu 2015 bylo oznámeno, že byl obsazen do hlavní role seriálu \"\" na stanici NBC.\n"}
{"id": "1120411", "url": "https://cs.wikipedia.org/wiki?curid=1120411", "title": "Navíd Akhavan", "text": "Navíd Akhavan\n\nNavíd Akhavan (* 9. června 1980 Teherán) je íránsko-německý herec.\n\nKvůli Irácko-íránské válce musel jako čtyřletý se svou rodinou utéct z rodné země. Nějakou dobu žili i ve Spojených státech, ale roku 1985 se jeho otec, matka, mladší bratr a on odstěhovali do Západního Německa. Umí mluvit anglicky, persky a německy. Rozuměl hudbě, ale stával se lepším spíše v herectvím. Nejdříve hrál v divadlech a později se dostal i do televize a filmů.\n"}
{"id": "1120426", "url": "https://cs.wikipedia.org/wiki?curid=1120426", "title": "Otov (přírodní rezervace)", "text": "Otov (přírodní rezervace)\n\nOtov je přírodní rezervace evidenční číslo 5672 v CHKO Šumava v okrese Český Krumlov. Nachází se v katastrálním území \"Jasánky\" asi 3 km západně od horské osady Svatý Tomáš ve výšce 800–868 m n. m. Pojmenována byla po zaniklé vesnici Otov, která stávala západně od rezervace. Chráněné území s rozlohou 6,31 ha bylo vyhlášeno 15. srpna 2011. Důvodem jeho zřízení je ochrana horského smíšeného lesa a na něj vázaných společenstev živočichů a rostlin.\n\nVyskytují se zde např. plavuň pučivá, jeřábek lesní, datlík tříprstý, kos horský, kulíšek nejmenší a sýc rousný. Byli zde pozorováni los evropský a rys ostrovid.\n\n"}
{"id": "1120427", "url": "https://cs.wikipedia.org/wiki?curid=1120427", "title": "Rožnov (přírodní rezervace)", "text": "Rožnov (přírodní rezervace)\n\nRožnov je přírodní rezervace evidenční číslo 5679 v CHKO Šumava v okrese Český Krumlov. Nachází se v blízkosti státní hranice s Rakouskem v nadmořské výšce 770–845 metrů asi 1,5 km jihozápadně od osady Pasečná, která je místní částí obce Přední Výtoň. Rezervace je rozdělena do tří oddělených částí a byla pojmenována podle zaniklé vesnice Rožnov. Chráněné území s rozlohou 28,85 ha bylo vyhlášeno 31. května 2011 k ochraně přirozeně se vyvíjejících společenstev na rašeliništích, mokřadech a sušších sukcesních plochách na opuštěných zemědělských půdách zaniklé vesnice.\n\nZe zvláště chráněných druhů rostlin a živočichů se v rezervaci vyskytují vachta trojlistá, oměj šalamounek, prstnatec májový, prha chlumní, bramborníček hnědý, ještěrka obecná a zmije obecná.\n\n"}
{"id": "1120435", "url": "https://cs.wikipedia.org/wiki?curid=1120435", "title": "Bernburg", "text": "Bernburg\n\nBernburg je německé okresní město ležící uprostřed spolkové země Sasko-Anhaltsko asi 45 km jižně od Magdeburgu a 40 km severně od Halle, na břehu řeky Sály. Městu vévodí renesanční zámek, v němž je dnes muzeum. V okolí města jsou solné doly a cementárny.\n\n\n\n"}
{"id": "1120438", "url": "https://cs.wikipedia.org/wiki?curid=1120438", "title": "Kramerius", "text": "Kramerius\n\nPříjmení Kramerius nosí více různých osobností:\n\n\n"}
{"id": "1120439", "url": "https://cs.wikipedia.org/wiki?curid=1120439", "title": "Křížová cesta (Lobendava, vrch Jáchym)", "text": "Křížová cesta (Lobendava, vrch Jáchym)\n\nZaniklá křížová cesta v Lobendavě na vrchu Jáchym ve Šluknovském výběžku se nacházela přibližně dva kilometry severovýchodně od obce. Vedla okolo kaple svatého Jáchyma, spolu s kterou je chráněna jako nemovitá kulturní památka České republiky.\n\nZdroje zpravidla uvádějí, že byla tato křížová cesta ve Šluknovském výběžku postavena jako čtrnáctá v pořadí. Měla vzniknout roku 1914 okolo kaple svatého Jáchyma na vrcholu kopce Jáchym (). Patrně se jedná o omyl, protože jak křížová cesta, tak původní svatojáchymská kaple jsou zachyceny na mapě stabilního katastru a musely tak vzniknout před rokem 1843. Cestu tvořilo 13 sloupků zastavení v historizujícím slohu, kaple Božího hrobu a kaple Kalvárie. Patnáctý sloupek zastavení obsahoval neznámý výjev, pravděpodobně modlitbu v Getsemanské zahradě. K devastaci křížové cesty došlo postupně od 60. let 20. století. Její vlastník – Lesy České republiky – naplánoval obnovu na druhou půli roku 2016 (termín dokončení byl posunut na 31. května 2017). Obnoveno má být 13 zastavení křížové cesty a torzo kaple Kalvárie, z které se stane kaple Božího hrobu. Základy původní kaple Božího hrobu budou zakonzervovány.\n\nNa úpatí vrchu Jáchym stávalo ojedinělé místo meditace. Sedm zastavení zobrazovalo Sedm bolestí Panny Marie (např. Panna Maria utíká s Ježíškem do Egypta a Panna Maria je přítomna ukřižování a smrti Ježíše). Zastavení měla patrně podobu obrazů malovaných na dřevě a připevněných na sloupky. Dochovala se jen torza sedmi žulových laviček..\n\nPodle pověsti byla kaple postavena na místě, kde bydlel poustevník Jáchym. Původní dřevěná stavba pocházela nejpozději z 2. poloviny 18. století. Po požáru roku 1914 vyrostla na místě nová secesní kaple obdélného půdorysu s apsidou. V průčelí je zobrazen svatý Jáchym. Stavba byla vykradena a poškozena po druhé světové válce.\n\nU Lobendavy se nachází ještě jedna křížová cesta – na Anenském vrchu. Modře značená turistická stezka vede do Lobendavy ke kostelu Navštívení Panny Marie, druhým směrem k zámku v Lipové. Na úpatí vrchu Jáchym stojí ve vsi Liščí památník obětem první světové války a také torzo kaple Panny Marie Neposkvrněné.\n\n\n"}
{"id": "1120441", "url": "https://cs.wikipedia.org/wiki?curid=1120441", "title": "Želva myší", "text": "Želva myší\n\nŽelva myší (\"Gopherus polyphemus\") je severoamerický plaz z čeledi želvovití (\"Testudinidae\").\n\nTento druh se vyskytuje pouze v pouštích Severní Ameriky.\nJejí krunýř může měřit až 30 cm. Dospělý jedinec váží i 4 kg.\n\nŽelva myší tráví největší vedra zalezlá ve svém vyhrabaném doupěti, které sdílí s mnoha živočichy, například drobnými hlodavci nebo pavouky. Mezi zvířata, která však do doupěte nepustí, patří například užovka býčí.\n\nDruh je býložravý, většinou se pomalu pohybuje krajinou a spásá trávu.\n\nŽelva myší je dnes ohroženým druhem, decimuje ji hlavně dobytek, jež spásá chabé porosty trávy a je tedy její velká konkurence. IUCN želvu zařadil mezi zranitelné druhy. \n\n"}
{"id": "1120442", "url": "https://cs.wikipedia.org/wiki?curid=1120442", "title": "Karl-Otto Alberty", "text": "Karl-Otto Alberty\n\nKarl-Otto Alberty (* 13. listopadu 1933, Berlín) je německý herec.\n\nPředtím než se stal hercem, začínal jako amatérský boxer. Jeho popularita boxera mírně rostla. Začal získávat vedlejší role ve filmech. Na začátku šedesátých let 20. století dostával čím dál důležitější role ve filmech. Postupem času se ukázal i v televizních pořadech. Naposledy v roce 1988 v seriálu Válka a vzpomínka. Hrál obvykle ve válečných filmech.\n\n"}
{"id": "1120450", "url": "https://cs.wikipedia.org/wiki?curid=1120450", "title": "Miloslav Muzikář", "text": "Miloslav Muzikář\n\nMiloslav Muzikář (16. září 1925 - 2002) byl český fotbalista, záložník.\n\nV československé lize hrál za SK Nusle, Dynamo Praha a Baník Kladno. Dal 1 ligový gól.\n\n\n"}
{"id": "1120452", "url": "https://cs.wikipedia.org/wiki?curid=1120452", "title": "Georg von Stockau", "text": "Georg von Stockau\n\nGeorg von Stockau, česky Jiří ze Stockau (7. dubna 1837 Napajedla – 5. září 1922 Kainberg) byl rakouský šlechtic z rodu pánů ze Stockau a politik z Moravy, ve 2. polovině 19. století poslanec Říšské rady.\n\nPocházel z šlechtického rodu pánů ze Stockau. Jeho otcem byl Georg Adolf von Stockau (1806–1865), v roce 1860 člen Rozmnožené Říšské rady. Bratr Friedrich Stockau byl rovněž politicky aktivní. Friedrichova dcera Maria Theresia von Stockau se provdala za šlechtice, politika a odborníka na chov koní Aristidese Baltazziho. Sestra Sophie von Stockau měla za manžela bána Josipa Jelačiće, po jehož smrti se provdala za moravského šlechtice Adolfa Dubského z Třebomyslic. Manželem další sestry M. Therese von Stockau byl Alfred von Strachwitz. Georg von Stockau měl za manželku Eveline Baltazzi, pocházející z rodu cařihradského bankéře Theodora Baltazziho.\n\nPůsobil jako major rakouské armády a statkář v Napajedlech.\n\nByl veřejně a politicky činný. Působil jako poslanec Říšské rady (celostátního parlamentu Předlitavska), kam usedl ve volbách roku 1879 za velkostatkářskou kurii na Moravě. Ve volebním období 1879–1885 byl zmiňován jako hrabě Georg von Stockau, major a statkář, bytem Napajedla.\n\nPo volbách v roce 1879 ho \"Národní listy\" uvádí jako stoupence ústavověrného bloku. V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho.\n"}
{"id": "1120454", "url": "https://cs.wikipedia.org/wiki?curid=1120454", "title": "ČSOB Pojišťovna", "text": "ČSOB Pojišťovna\n\nČSOB Pojišťovna, a. s., člen holdingu ČSOB je univerzální pojišťovna, která nabízí ucelené pojišťovací služby občanům a živnostníkům stejně jako malým a středním podnikům i velkým korporacím. Všem svým klientům je připravena poskytnout služby evropské kvality v oblasti životního i neživotního pojištění. Stabilní zázemí Skupiny ČSOB a silného nadnárodního akcionáře KBC navíc umožňuje klientům ČSOB Pojišťovny získat za výhodných podmínek komplexní ošetření svých finančních potřeb.\n\nČSOB Pojišťovna vznikla 17. 4. 1992 a pod svým současným názvem působí od 6. 1. 2003, kdy změnila po odkupu podniku univerzální pojišťovny ČSOB Pojišťovna a.s. svou obchodní firmu z IPB Pojišťovna, a.s. do současné podoby. Výsledkem je silný pojišťovací subjekt, který svým základním kapitálem ve výši 2,796 mld. Kč a vlastním kapitálem 4,8 mld. Kč (k 31. 12. 2015) patří ke kapitálově nejlépe vybaveným pojišťovnám na českém trhu. ČSOB Pojišťovna se opírá o stabilní zázemí a osvědčené know-how svého hlavního akcionáře, jímž je belgická pojišťovna KBC Verzekeringen NV z nadnárodní skupiny KBC. ČSOB Pojišťovna byla v roce 2015 ohodnocena ratingovou agenturou Standard & Poor’s ratingem A- se stabilním výhledem a potvrdila tak dlouhodobě silnou pozici na českém trhu. Stabilní výhled ratingu vychází mimo jiné z výborné úrovně kapitalizace a likvidity pojišťovny.\n\nV roce 2015 předepsala ČSOB Pojišťovna pojistné v objemu 11,5 mld. Kč, čímž se řadí mezi největší pojišťovny v České republice. Její tržní podíl podle předepsaného pojistného vykazovaného Českou asociací pojišťoven byl ke konci roku 2015 na úrovni 6,8 % (6,8% v neživotním pojištění a 6,9 % v životním pojištění).\n\nČSOB Pojišťovna je členem České asociace pojišťoven, České kanceláře pojistitelů, Českého jaderného poolu. Je také přidruženým členem I.N.I. (International Network of Insurance – mezinárodní sítě pojištění), což jí umožňuje uzavírat prostřednictvím členských pojišťoven pojistné kontrakty po celém světě.\n\n"}
{"id": "1120455", "url": "https://cs.wikipedia.org/wiki?curid=1120455", "title": "Ján Czeszciczky", "text": "Ján Czeszciczky\n\nJán Czeszciczky, chybně uváděný jako Štefan Cestický, (23. února 1934 Smolník – 10. října 1976) byl slovenský fotbalový útočník. Jeho bratrancem byl fotbalista Anton Kozman.\n\nV československé lize hrál za Lokomotívu Košice, Křídla vlasti Olomouc a Spartak Košice VSS, gól nedal. Dorostenecký mistr Československa 1951 (s Dynamem ČSD Košice) a 1952 (s VSS Košice) debutoval v lize 17. května 1953 v utkání se Spartou.\n\n"}
{"id": "1120466", "url": "https://cs.wikipedia.org/wiki?curid=1120466", "title": "Fluminense FC", "text": "Fluminense FC\n\nFluminense Football Club je brazilský fotbalový klub sídlící v Riu de Janeiro. Patří mezi tradiční celky jak v brazilské nejvyšší celostátní soutěži Série A, tak i v státní soutěži Ria de Janeiro zvané Campeonato Carioca. Fotbalový klub Fluminense vznikl v roce 1902 a mezi fanoušky je přezdíván zkráceně jako \"Flu\" či \"Fluzão\" (Velké Flu).\n\nMezi jejich úhlavní rivaly patří kluby Vasco da Gama, Flamengo a Botafogo. Fluminense hraje tradičně v červeno-zelených dresech, které bývají různě doplněny bílou barvou (odtud také další pojmenování \"Tricolor\" - Tříbarevní). Patří k nejúspěšnější klubům Brazílie, vyhrál 4× \"brazilskou ligu\", 1× \"brazilský pohár\" a 31× státní soutěž Ria de Janeiro.\n\nV minulosti hrály za Fluminense ikony světové kopané jako Ademir, Altair, Gérson, Didi nebo Rivellino. Později také Deco, Fred, Thiago Silva a na sklonku kariéry i Ronaldinho.\n\n\n"}
{"id": "1120471", "url": "https://cs.wikipedia.org/wiki?curid=1120471", "title": "Ernst von Gudenau-Mirbach (Vorst)", "text": "Ernst von Gudenau-Mirbach (Vorst)\n\nErnst von Gudenau-Mirbach, též Ernst Vorst-Lombeck von Gudenau, Ernst Gudenau-Mirbach (Vorst), Ernst Mirbach-Harff nebo Arnošt Gudenau-Mirbach-Vorst (17. března 1845 – 31. května 1901 Düsseldorf), byl rakouský a pruský šlechtic a politik působící na Moravě, v 2. polovině 19. století poslanec Říšské rady.\n\nByl členem rodu von der Vorst z Nizozemí, který byl roku 1529 potvrzen do šlechtického stavu, od roku 1633 s titulem svobodných pánů (baronů) s predikátem z Lombecku. Později se rod rozdělil do dvou větví. Předci Ernsta von Gudenau-Mirbach užívali v 18. století predikát von Gudenau. Působili v Porýní. Maxmilián Friedrich von Gudenau (1767–1855) kvůli dluhům prodal své panství v Porýní a přestěhoval se do Rakouska, kde roku 1815 zakoupil statek Žádlovice. Později převzal žádlovické panství jeho syn Klement von Gudenau (1806–1857), jenž působil jako rada moravského gubernia v Brně, následně mladší syn Richard von Vorst-Gudenau (1810–1853), který ve 40. letech 19. století zastával funkci krajského landráta v Grevenbroichu. Ten byl roku 1853 povýšen i do pruského hraběcího stavu a získal predikát Mirbach-Harff. Vedení rodu později převzal jeho syn Wilhelm von Gudenau-Mirbach (1842–1882) a po jeho smrti mladší syn Ernst von Gudenau-Mirbach. Jeho manželkou byla Wilhelmine von Thun-Hohenstein.\n\nPůsobil jako statkář v Žádlovicích.\n\nByl veřejně a politicky činný. V zemských volbách v roce 1878 se stal poslancem Moravského zemského sněmu. Reprezentoval velkostatkářskou kurii, I. sbor.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1879 za velkostatkářskou kurii na Moravě. Rezignaci oznámil na schůzi 4. prosince 1883. Ve volebním období 1879–1885 byl zmiňován jako baron Ernst von Gudenau-Mirbach (Vorst), statkář, bytem Žádlovice. Po volbách v roce 1879 je řazen mezi konzervativní velkostatkáře. List \"Das Vaterland\" po volbách v roce 1879 napsal, že ze čtyř konzervativních velkostatkářů zvolených na Moravě jen Egbert Belcredi je zároveň státoprávně orientován (tedy podporuje český státoprávní program), zbylí tři (včetně Gudenaua) nejsou státoprávně vyhranění.\n\nJeho syn Wilhelm von Mirbach-Harff byl německým diplomatem a německým velvyslancem v Rusku v době vrcholící revoluce v letech 1917–1918, který se stal obětí atentátu v Moskvě.\n"}
{"id": "1120475", "url": "https://cs.wikipedia.org/wiki?curid=1120475", "title": "Achaia", "text": "Achaia\n\nAchaia, Achaja nebo Achaea může znamenat:\n\n"}
{"id": "1120479", "url": "https://cs.wikipedia.org/wiki?curid=1120479", "title": "Vultee A-31 Vengeance", "text": "Vultee A-31 Vengeance\n\nVultee Vengeance byl americký dvoumístný jednomotorový bitevní a střemhlavý bombardovací středoplošník z období druhé světové války.\n\nLetoun vznikl na základě objednávky britské nákupní komise, která v roce 1940 zadala v USA u společnosti Vultee vývoj střemhlavého stroje pro ničení bodových cílů. Na britský požadavek vznikl typ Vultee V-72 Vengeance, jehož prototyp (AN838) poprvé vzlétl v červenci 1941 v kalifornském Downey. Licenční produkce byla zavedena také u firmy Northrop Aircraft Inc. v Hawthorne, jejíž první Vengeance vzlétl 30. listopadu 1941. Výrobky obou firem se lišily pouze v detailech, přesto bylo v RAF zavedeno označení Vengeance Mk.I pro letouny vyrobené Northropem a Vengeance Mk.II vyrobené společností Vultee.\n\nStroje financované z prostředků vyčleněných Zákonem o půjčce a pronájmu z března 1941 byly produkovány s označením Vengeance Mk.IA (Northrop) a Vengeance Mk.III (Vultee). Letouny těchto sérií se odlišovaly vnitřním vybavením a pro použití v americkém letectvu jim bylo přiděleno označení A-31-VN (Vultee) a A-31-NO (Northrop). A-31 byly poháněny čtrnáctiválcovým dvouhvězdicovým motorem Wright R-2600-19 Cyclone, zatímco Vengeance Mk.I-III jeho verzí GR-2600-A5B, jejichž výkon se pohyboval okolo 1250 kW. Prvních 1000 kusů Vengeance Mk.I-III mohlo nést hlavňovou výzbroj čtyř pevných kulometů Browning ráže 7,62 mm v křídle a zdvojeným kulometem stejné ráže v zadní kabině. Často však byly zaměňovány za spolehlivější britské BSA-Browning ráže 7,7 mm. V pumovnici s výklopnou vidlicí mohly být zavěšeny pumy do celkové hmotnosti 454 kg.\n\nV červnu 1942 bylo rozhodnuto o pokračování výroby V-72 se změněným úhlem nastavení křídla a inovovanou výzbrojí. V křídle byly instalovány čtyři kulomety Browning M2 ráže 12,7 mm a jedním pohyblivým kulometem téhož typu pro obranu zadní polosféry. V této podobě vzniklo 99 letounů A-35A a 831 A-35B s šesti kulomety v křídle. A-35B nejdříve poháněl motor R-2600-13, z nichž 104 stroje nesly v rámci RAF označení Vengeance DB Mk.IV Srs.1, později R-2600-8 s výkonem 1240 kW létající u britského Royal Air Force jako Vengeance DB Mk.IV Srs.2. Několik letounů obou sérií bylo v RAF upraveno na vlečné Vengeance TT Mk.IV.\n\nJeden zkušební letoun XA-31B byl osazen velkou hvězdicovou pohonnou jednotkou Pratt & Whitney XR-43600-1 Wasp Major, po jejíž záměně za R-3350-18 Cyclone nesl označení XA-31C. Dalších pět draků Vengeance bylo v souvislosti s vývojem bombardéru Boeing B-29 Superfortress osazeno motory Wright R-3350-37 a intenzivně testováno jako YA-31C.\n\nVětšina Vengeance dodaných RAF byla předisponována do Indie, odkud měly operovat nad Barmou. Svoji operační činnost zahájily na podzim 1942, kdy v rámci dvou perutí vzlétaly na protiponorkové hlídkové lety v oblasti Bengálského zálivu. Od března 1943 s některými z nich létali příslušníci Indického letectva pod velením RAF. V této oblasti byly Vengeance stahovány z první linie až na podzim 1944.\n\nRoyal Australian Air Force první kusy z celkové dodávky 337 Vengeance Mk.I, II, IV a IVA přebíralo od října 1942, které zahájily bojovou aktivitu v červnu 1943 v jihozápadním Pacifiku proti Japoncům. Stroje různých verzí byly v amerických jednotkách využívány pro výcvik palubních střelců, jako vlečné letouny a pro dopravu malých nákladů nebo osob mezi jednotkami. V září 1943 bylo na 50 Vengeance předáno letectvu Svobodných Francouzů, kteří je používali pro nebojové účely v severní Africe do dubna 1944.\n\n\nÚdaje dle \n\n\n\n"}
{"id": "1120481", "url": "https://cs.wikipedia.org/wiki?curid=1120481", "title": "Chrám svatého Alexandra Něvského (Prešov)", "text": "Chrám svatého Alexandra Něvského (Prešov)\n\nChrám svatého Alexandra Něvského (Katedrální chrám sv. Knížete Alexandra Něvského) je hlavním katedrálním chrámem pravoslavné církve na Slovensku. Nachází se v Prešově na Partizánské ulici.\n\nPravoslaví na Slovensku je menšinovým náboženstvím. Hlásí se k němu podle statistik z roku 2001 kolem 0,9 % obyvatel Slovenské republiky. Pravoslavní věřící žijí hlavně ve východní části státu. Historie pravoslaví na Slovensku není stará. Pravoslavných věřících přibývalo hlavně po vzniku Československa a přestupem z řeckokatolické církve po roce 1950.\n\nPravoslavný chrám se začal stavět v roce 1946 a dokončen byl v roce 1950. Na jeho financování se svými podíleli pravoslavní věřící z Československa a ze zahraničí. Posvěcen byl 11. února 1950 s požehnáním pražského metropolity Jelevferije archimantrity Andreje.\n\nChrám je vybudován v duchu tradic pravoslavné ruské architektury. Zdobí ho pět cibulovitých kupolí, které připomínají typickou architekturu starého carského Ruska. Zasvěcený je knížeti svatému Alexandrovi Něvskému, jehož pravoslavná církev považuje za obránce pravoslaví. Jehlanovitá zvonice byla přistavěna v letech 1969 až 1970. V letech 1981 až 1982 byl chrám nově vymalován.\n\nDominantou interiéru je dvouřadý dřevěný ikonostas. V první řadě jsou ikony Spasitele a Přesvaté Bohorodičky. Ve druhé jsou ikony světců pravoslavné církve (Svatý Kliment, svatý Sergej Radoženský, sv. Jan Rylský a Nestor). Uprostřed ikonostasu jsou carské dveře.\n\nPrešovský pravoslavný chrám navštívily významné osobnosti světového pravoslaví – v roce 1996 byl patriarcha Moskvy a celé Rusi Alexej II., v roce 1998 ekumenický patriarcha Bartoloměj I. z Konstantinopole.\n\nV chrámu jsou uloženy relikvie sv. Alexeje Tótha, rodáka z Kobylnice. V areálu katedrálního chrámu je umístěn památník obětem hladomoru na Ukrajině. Památník byl odhalen v roce 2006.\n\n"}
{"id": "1120483", "url": "https://cs.wikipedia.org/wiki?curid=1120483", "title": "Gnjilanský okruh", "text": "Gnjilanský okruh\n\nGnjilanský okruh je jedním ze sedmi kosovských okruhů. Leží ve východní části země a hlavním městem je Gnjilane.\n\nV okruhu se nachází těchto 6 měst:\n"}
{"id": "1120486", "url": "https://cs.wikipedia.org/wiki?curid=1120486", "title": "Chrám Povýšení vznešeného a životodárného Kříže", "text": "Chrám Povýšení vznešeného a životodárného Kříže\n\nKatedrální chrám Povýšení vznešeného a životodárného Kříže je řeckokatolický chrám na bratislavském Ondřejském hřbitově z poloviny 19. století. Ondřejský hřbitov se nachází v městské části Staré Město.\n\nProjekt chrámu vypracoval bratislavský architekt Ignác Feigler ml. Základní kámen stavby byl položen 13. května 1859, posvěcení se konala 14. září 1860 (na svátek Povýšení sv. Kříže). Provedl ji ostřihomský arcibiskup kardinál Ján Scitovský.\n\nJe to jednolodní chrám s neogotickými a neorenesančními prvky.\n\nChrám původně patřil římskokatolické církvi, avšak později se už používal jen jako sklad květů. Chrám přestal plnit svou funkci, když se na Ondřejském hřbitově přestalo v 60. letech 20. století pohřbívat. Ta ho v roce 1972 zapůjčila a později darovala řeckokatolické církvi. V roce 1972 prošel rekonstrukcí. Obnovený chrám posvětil 29. října 1972 vladyka Vasiľ Hopko. V prosinci 1996 chrám prošel výraznou přestavbou, aby odpovídal potřebám byzantského obřadu. Byla upravena zejména svatyně a postaven ikonostas, ikony namaloval Rastislav Bujna. Na stěnách napravo a nalevo od ikonostasu jsou ikony blažených Pavla Petra Gojdiče a Vasila Hopko, pod kterými jsou relikviáře s jejich ostatky.\n\nOd 30. ledna 2008 je katedrálním chrámem Bratislavské eparchie.\n\n\n"}
{"id": "1120492", "url": "https://cs.wikipedia.org/wiki?curid=1120492", "title": "Noc vědců", "text": "Noc vědců\n\nNoc vědců je veřejně přístupná akce, jejímž posláním je popularizace vědy a techniky. Je pořádaná každoročně od roku 2005 z podnětu Evropské komise. V jejím rámci jsou jeden den v roce (poslední pátek v září) na stovkách míst v Evropě ve večerních a nočních hodinách zpřístupněna vědecká a výzkumná pracoviště, ve kterých se zdarma konají komentované prohlídky, populárně-vzdělávací přednášky, workshopy, experimenty, zábavná show, hudební vystoupení apod. Koordinátorem akce v Česku je Techmania Science Center.\n\nV roce 2014 se 10. ročník Noci vědců konal 26. září a v Česku jej navštívilo 34 500 osob. Do akce se zapojilo více než čtyřicet míst, z nichž největší zájem byl o nabídku Přírodovědecké fakulty Masarykovy univerzity a Hvězdárny a planetária Brno. Průměrnou dobu pobytu svého návštěvníka odhadla Mendelova univerzita v Brně na dvě a půl hodiny.\n\nTématem Noci vědců 2015, která se uskutečnila 25. září, bylo světlo – v návaznosti na Mezinárodní rok světla a světelných technologií vyhlášený OSN. V Brně se do pořádání akce zapojily tři univerzity, technické muzeum, hvězdárna a VIDA! science centrum. Masarykova univerzita v rámci této akce poprvé otevřela veřejnosti svůj kampus v Bohunicích.\n\nV roce 2016 Noc vědců proběhla 30. září 2016 a tématem byla Bezpečnost.\n\nTématem Noci vědců konané 6. října 2017 je Mobilita.\n\n\n"}
{"id": "1120493", "url": "https://cs.wikipedia.org/wiki?curid=1120493", "title": "La Gonâve", "text": "La Gonâve\n\nLa Gonâve je ostrov v Gonâvském zálivu u západního pobřeží Haiti. Je po hlavním ostrově Hispaniola největším ostrovem země, má rozlohu 743 km². Žije na něm okolo sto třiceti tisíc obyvatel, z toho asi polovina v největším městě Anse-à-Galets na severovýchodním pobřeží. Tvoří samostatný arrondissement v rámci Západního departementu Haiti.\n\nPobřeží je lemováno korálovými útesy a mangrovy, vnitrozemí je kopcovité, nejvyšší bod dosahuje 778 metrů nad mořem. Ostrov je tvořen převážně vápencem, půda je neúrodná a zásoby pitné vody nedostatečné, problémem je masivní odlesňování. Životní úroveň je velmi nízká i na haitské poměry: říká se, že pokud je Haiti zapomenutou zemí, pak Gonâve je zapomenutou částí Haiti. Odlehlý a nehostinný ostrov ležel stranou zájmů kolonizátorů a stal se útočištěm pirátů a uprchlých otroků. V letech 1926 až 1929 byl faktickým vládcem ostrova americký námořník polského původu Faustin Wirkus, který se oženil s domorodou princeznou a byl zasvěcen do náboženství vúdú. Na ostrově existuje hnutí Mouvman Sendika Pou La Gonave, usilující o odtržení od Haiti. Zemětřesení na Haiti 2010 se ostrovu vyhnulo, jeho ekonomika však byla vážně poškozena přetržením kontaktů s pevninou a nutností postarat se o množství uprchlíků. Na Gonâve působí řada zahraničních dobročinných organizací, usilujících především o lepší zásobování vodou.\n\nCliff Richard nahrál v roce 1984 píseň \"La Gonave\", inspirovanou osobní návštěvou ostrova.\n"}
{"id": "1120494", "url": "https://cs.wikipedia.org/wiki?curid=1120494", "title": "Chrám svatého Michala Archanděla (Príkra)", "text": "Chrám svatého Michala Archanděla (Príkra)\n\nChrám svatého Michala archanděla nazývaný i \"Dřevěná cerkva\" nebo \"kostelík\" je řeckokatolická dřevěná cerkev v obci Príkra. Je národní kulturní památkou od roku 1968.\n\nChrám byl podle datování na portálu postavený v roce 1777 jako trojdílná srubová stavba, zvenku chráněná vertikálními deskami. Stojí na vyvýšeném kamenném základě, který vyrovnává sklon terénu západním směrem. Vstup do předsíně je ze západní strany. Zvláštním prvkem je překrytí střešních prostorů mezi věží a lodí a mezi lodí a svatyní. Chrám byl rekonstruován v roce 1902 a v letech 1946-1947. Současný vzhled je výsledkem rekonstrukčních prací v letech 2001 - 2002. Součástí interiéru jsou čtyři rokokové svícny z druhé poloviny 18. století.\n\nPředsíň chrámu (Babinec) tvoří podvěží, které je harmonicky včleněno do stavby dřevěného objektu. Samonosná věž a třístupňová, čtyřúhlová jehlanově stříhaná kupole nad svatyní i nad lodí jsou zakončeny malými barokními cibulkami, na kterých jsou umístěny kované kovové kříže. Pyramidální střecha sakrálního objektu i věž jsou pokryty šindelem. Srub i dvě horní patra věže jsou vertikálně opláštěné deskami a lištami.\n\nIkonostas pochází z druhé poloviny 18. století. Je dřevěný, polychromovaný, se čtyřmi řadami ikon a carských dveří, ozdobených řezbou a malbou. Některé ikony jsou ze 17. století.\n\nV první, hlavní řadě ikon, jsou ikony svatého biskupa Mikuláše, patrona východní církve, Bohorodičky Hodegetria, ukazovatelky cesty ve tvaru stojící madony s dítětem sedícím na levé ruce, Ježíšem Kristem Učitelem a sv. archandělem Michalem. Jáhenské dveře nejsou osazeny křídlem. Carské dvoukřídlé dveře obsahují šest medailonů, na nichž jsou čtyři evangelisté a výjevy Zvěstování. Ve druhé řadě ikon jsou vyobrazení hlavních svátků řeckokatolické církve ve středu s ikonou Poslední večeře. Třetí řada tvoří ikony apoštolů ve středu s ikonou Ježíše Krista Pantokratora. Kristus žehná pravicí lidí dobré vůle a nad hlavou má svatozář. Čtvrtá řada sestává z deseti medailonů s vyobrazením proroků. Vrch ikonostasu tvoří ikona Ukřižování. Po stranách jsou postavy Bohorodičky a sv. evangelisty Jana. Je zde i ikona sv.biskupa Mikuláše ze 16. stol. patrona východní církve.\n\nNa oltáři zdobeném zlidovělými rokaji je skříňový bohostánek a ikona Ukřižování. Pozoruhodné jsou ikony \"Veraikon\", údajný otisk Kristovy tváře na plátěném šátku, s vyobrazením sv. Michala, sv. Mikuláše ze 17. století.\n\nChrám měl původně tři zvony, z toho jeden s hmotností 200 kg. Uherská státní moc v roce 1915 dva zvony, nejmenší a největší, nechala sundat a použila je pro vojenské účely. Dnes jsou ve věži zavěšeny také tři zvony, z toho jeden z roku 1759. Dva zvony byly doplněny v 20. letech 20. století, na které vybrali peníze finanční sbírkou obyvatelé obce.\n\n\n"}
{"id": "1120495", "url": "https://cs.wikipedia.org/wiki?curid=1120495", "title": "Jiří Kaše", "text": "Jiří Kaše\n\nJiří Kaše (* 6. srpen 1946 Josefov) je český historik umění. \n\nPo absolvování studia dějin umění na Filosofické fakultě Univerzity Karlovy v Praze r. 1972 pracoval na \"Pražském středisku státní památkové péče a ochrany přírody\" (dnes pracoviště Národního památkového ústavu). Zde mimo jiné odborně dokumentoval skulptury M. B. Brauna v klementinském chrámu sv. Klimenta, z nichž připravil vůbec první samostatnou výstavu tohoto umělce. Následně působil v Národní galerii v Praze a v letech 1984–1991 pracoval ve \"Státních restaurátorských atelierech Praha\". V této době realizoval krom jiného rozsáhlou akci restaurování kamene orloje a podvěží Staroměstské radnice, byl také vědeckým tajemníkem odborné komise pro dokumentaci, průzkum a restaurování románské ostatkové skříně sv. Maura. V souvislosti se záchranou nástěnných maleb Josefa Váchala v litomyšlském Portmoneu stál roku 1993 u vzniku restaurátorské školy v Litomyšli, která dnes funguje jako Fakulta restaurování Univerzity Pardubice a kde až do současnosti působí na katedře humanitních věd. Hlavní osou jeho zájmu je evropská výtvarná kultura od 17. do 19. století a teoretické i praktické aspekty restaurování a památkové péče. \n\nSpolu s muzikologem Juliem Hůlkem je zakladatelskou osobností absurdního \"vědeckého\" oboru – řimsologie (). Je doktorem řimsologie a praktikujícím řimsologem. \n\n"}
{"id": "1120498", "url": "https://cs.wikipedia.org/wiki?curid=1120498", "title": "Franz Obratschai", "text": "Franz Obratschai\n\nFranz Obratschai nebo Franz Obraczay, polsky Franciszek Obraczaj, v českých pramenech někdy uváděn i jako Obračaj (\"cca 1823\" – 7. října 1906 Těšín), byl rakouský a český politik německé národnosti ze Slezska, v 2. polovině 19. století poslanec Říšské rady.\n\nPůsobil jako arciknížecí inspektor. Byl veřejně a politicky činný. Zasedal jako poslanec Slezského zemského sněmu. Usedl sem poprvé v zemských volbách roku 1870 za kurii venkovských obcí, obvod Frýdek. Kandidoval zde v zemských volbách roku 1871 jako oficiální ústavověrný kandidát, ale tentokrát podlehl slovanskému kandidátovi dr. Kotkovi. Poslancem se v tomto obvodu stal opět v zemských volbách roku 1878, když porazil dosavadního poslance Kotka. V zemských volbách roku 1884 mandát neobhájil a místo něj byl zvolen Slovan František Pitřík.\n\nPůsobil taky jako poslanec Říšské rady (celostátního parlamentu Předlitavska), kam usedl ve volbách roku 1879 za kurii venkovských obcí v Slezsku, obvod Těšín, Fryštát, Bílsko atd. Ve volebním období 1879–1885 se uvádí jako Franz Obratschai, inspektor arcivévodských statků, bytem Těšín.\n\n\"Národní listy\" ho uvádějí po volbách 1879 chybně jako národního (polského) poslance. Ve skutečnosti byl stoupencem liberální, centralistické a provídeňské Ústavní strany. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Jeho zvolení bylo výsledkem rozkolu mezi katolickým a evangelickým obyvatelstvem na Těšínsku. Do roku 1879 zastupoval tento volební okrsek na Říšské radě polský evangelík Jerzy Cienciała. Dohoda zněla, že v příštích volbách slovanské obyvatelsko (Poláci a Češi) podpoří katolického slovanského kandidáta. To se ale nestalo a velká část slovanských luteránských voličů hlasovala pro Obratschaie, který nebyl původem pravým Němcem, ale hlásil se jako mnoho těšínských protestantů k německému liberalismu a německé kultuře. Odmítal národní snahy Čechů a Poláků. Na Říšské radě později zasedal v poslaneckém klubu Sjednocená německá levice. Z něj ale v roce 1882 vystoupil kvůli neshodám okolo návrhu reformy volebního práva.\n\nDo roku 1886 byl členem správní rady Lvovsko-černovické dráhy, kam ho jmenovala vláda. Nadále působil jako člen Slezské zemědělské lesnické společnosti. V tisku se objevily zprávy, že hodlá kandidovat znovu ve volbách do Říšské rady roku 1891, ale nakonec byl místo něj na Těšínsku zvolen Polák Ignacy Świeży.\n\nZemřel v říjnu 1906 po delší nemoci ve věku 83 let.\n\nByl švagrem slezského evangelického duchovního a politika Theodora Haaseho.\n"}
{"id": "1120515", "url": "https://cs.wikipedia.org/wiki?curid=1120515", "title": "Joseph Fadelle", "text": "Joseph Fadelle\n\nJoseph Fadelle (rodným jménem Mohamed al-Saíd al-Músáví, * 1964) je francouzský spisovatel iráckého původu, autor bestselleru \"Cena, kterou zaplatíš (\"francouzsky \"Le prix\" à \"payer)\", v němž popisuje svoji konverzi od šíitismu ke katolicismu a následný útěk před vlastními příbuznými na Západ. V roce 2015 byla kniha přeložena do češtiny, která se tak stala 11 jazykem, do nějž byla přeložena. Na konci téhož roku s velkým náskokem zvítězila v anketě „Kniha roku“ Katolického týdeníku.\n\nJosef Fadelle je ženatý, s manželkou má čtyři děti a žijí ve Francii. Šíitští duchovní nad ním za jeho konverzi vynesli rozsudek smrti, tzv. fatvu, a jeho příbuzní se jej již jednou pokusili zabít. Francouzské občanství získal v roce 2001.\n\n\n"}
{"id": "1120516", "url": "https://cs.wikipedia.org/wiki?curid=1120516", "title": "Kia pro cee'd", "text": "Kia pro cee'd\n\nTřídveřový hatchback automobilky Kia byl představen v roce 2007 na autosalonu ve Frankfurtu. Začal se vyrábět ve slovenské Žilině a prodávat na začátku roku 2008. V podstatě jde o menší verzi 5 dveřového modelu cee´d s inovací částí karoserie a předních blatníků. První generace pro_cee´d byla často přirovnávána k Audi A3.\n\nDruhou generaci vozu pro Cee´d vydala Kia v roce 2013. Na rozdíl od předchozí generace nemá jeho karoserie stejné prvky jako 5 dveřový model. Na nový model se především díky jeho vzhledu snesla vlna pozitivní kritiky. Sportovnímu vzhledu dodalo především zmenšení přední masky a celkové snížení vozu. Vůz získal ocenění Red Dot Design - best of the Best 2013.\n\n1. července 2013 Kia představila pro_cee'd GT (5-dveřové Cee'd GT bylo vypuštěno v lednu 2014). Pro_cee'd GT je první vůz automobilky Kia zaměřený čistě na výkon.\n\nPro Cee´d má zážehový čtyřválec 204 HP 1,6 Turbo GDI o výkonu 150 kw, který pomocí šesti rychlostí dosáhne 265 Nm. Z 0 na 100 km/h zrychlí za 7,7 sekund a dosáhne nejvyšší rychlosti 230 km/h. Základní hmotnost vozu je 1359 kg, což také napomáhá výkonnosti vozu. Motor Gamma T-GDI přeplňuje dvoukomorové turbodmychadlo, díky kterému vůz dosahuje otáčky blížící se až k 6000 min-1.\n\n"}
{"id": "1120519", "url": "https://cs.wikipedia.org/wiki?curid=1120519", "title": "Chrám svatého Bazila Velikého (Krajné Čierno)", "text": "Chrám svatého Bazila Velikého (Krajné Čierno)\n\nChrám svatého Basila Velikého je řeckokatolická cerkev v obci Krajné Čierno v okrese Svidník.\nTrojdílná srubová Cerkva sv. Bazila Velkého byla postavena koncem 18. století. Srub je z exteriéru krytý šindelem. Střešní krytina je také šindelová z ručně štípaných špalíků jehličnanů. Půdorys cerkve skládá ze tří čtverců uspořádaných v jedné linii, počínaje z východní strany presbytářem, čtvercovou lodí a na západě končící babincem. Šířka babince je totožná se šířkou lodě. Ve svatyni a v lodi je srubový systém vnitřního uspořádání. Oba prostory jsou zakončeny kupolemi v podobě komolého jehlanu. Věž nad babincem je přibližně stejných rozměrů jako šířka presbytáře. Ochrana věže je realizována vertikálními deskami z jehličnanového dřeva a ne ze šindele jako u ostatních částí cerkvi. Tyto dva prostory jsou od sebe odděleny lodí ale přesto vzájemně harmonizují a vytvářejí optický jednotný systém celé stavby.\n\nDvoustupňová čtyřúhlová stanová střecha nad lodí na hřebeni má malou kuželovitou stříšku (ne s cibulovými nástavci, jak v Ladomirová, Hunkovce, Bodružali a Miroli), na níž je kovaný kovový kříž. Střecha nad presbytářem je upravena, valbová z jedné strany ukotvená na loď, na hřebeni se čtvercovým nástavcem zakončeným kuželovitou stříškou s křížem.\n\nCerkva svou architekturou patří mezi byzantské sakrální stavby, kde je prováděn východní obřad a církevní liturgie Jana Zlatoústého. Interiér cerkvi tvoří barokní ikonostas s polychromovanou dřevořezbou a s ikonami, které byly zhotoveny v 18. století. V cerkvi se nacházejí také ikony ze staršího období. Cerkva je oplocená dřevěnou srubovou ohradou, na níž je šindelová stříška. Vstup do objektu cerkvi je přes bránu s kuželovitou stříškou pokrytou šindelem. Cerkva byla obnovena v letech 1947 až 1948 a na počátku 21. století.\n\nPozoruhodností je, že na začátku obce je ještě jedna dřevěná Cerkva pokrytá plechovou krytinou.\n\nZajímavostí dřevěných cerkvi ve Svídnickém regionu je, že byly budovány v době panování Marie Terezie. Z tohoto období je nejstarší v Ladomirové, která byla postavena v 1742 roce a nejmladší v Krajním Čiernom a Hunkovcích. Do stejného období je možno zařadit Cerkvu z Vyšného Komárniku, která vyhořela v listopadu 1914 při bojových operacích první světové války.\n\n\n"}
{"id": "1120521", "url": "https://cs.wikipedia.org/wiki?curid=1120521", "title": "Chrám Ochrany Přesvaté Bohorodičky (Nižný Komárnik)", "text": "Chrám Ochrany Přesvaté Bohorodičky (Nižný Komárnik)\n\nChrám Ochrany Přesvaté Bohorodičky je řeckokatolický chrám v Nižném Komárniku. Od roku 1968 je národní kulturní památkou SR.\nDřevěný řeckokatolický chrám Ochrany Přesvaté Bohorodičky byl postaven v roce 1938 nedaleko starého, poškozeného v první světové válce. Starý chrám už nyní neexistuje. I když je z 20. století, byl zařazena do souboru 27 národních památek a má několik výjimečnosti hodných návštěvy. Na území Slovenska jde o jediný chrám bojkovského typu - jediná v exteriéru téměř dokonalá dřevěná roubená kupole - realizovaná vize již v 5. stol. postavených cařihradských zděných chrámů. Tento dřevěný rusínský řeckokatolický chrám postavili domácí rusínští tesaři za pomoci ostatních vesničanů a projektu dobrodince.\nProjektoval ho ukrajinský architekt a kunsthistorik Ing. Volodymyr Sičynskyj (1894-1962). Tento architekt je i autorem chrámu Seslání Ducha svatého v Michalovcích. Nynější dřevěný chrám v Nižném Komárniku je snad jediná dřevěná sakrální stavba na Slovensku, kterou pomáhal realizovat profesionální architekt. Na rozdíl od zmiňovaného starého chrámu lemkovského typu, tento chrám je již bojkovského typu, ve kterém Trojdílnost není zvýrazněna věžemi různé výšky (u lemkovského typu je nejvyšší věž nad babincem, někdy i jakoby oddělená od ostatní konstrukce stavby a nejnižší věž je nad hlavním oltářem). Bojkovský typ dřevěného chrámu zvýrazňuje pokrytí chrámové lodi. Chrám stojí na kamenné podezdívce. Na kopulích jsou jehlancovité věžičky. Před vchodem je tympanonem zakončený portikus s křížem a vyřezávanými sloupy. Je to lidové přetvoření klasicistního stylu. Vnitřní zařízení je z dob stavby chrámu. Na jižní straně oltářní části je malá sakristie se zvláštním vchodem. Aktivní estetickou roli zde mají barvy (světle žlutá, světle modrá, tmavočervená). Na výrazu přidávají i dvojitá okna a členitost tvarů konstrukce. Architektonickou dominantou lodi je šířka oltářního prostoru a babince, jakož i nejvyšší centrální věžička. Všechny věžičky jsou zakončeny železnými kovanými kříži. Jsou pokryty plechem a až další části šindelem. Vnitřní výzdoba je z období vzniku chrámu. Ikonostas byl přivezen pravděpodobně ze Zemplína, zřejmě z Trebišova. Pochází (podle V. Grešlíka) asi z ikonopisné dílny rodiny Bohdanských z polských Jasiel.\n\nChrám v Nižním Komárniku během krutých frontových bojů v obci na podzim 1944 jakoby zázrakem zůstal nepříliš poškozený. Opraven byl v roce 1946 a další velké opravy byly provedeny v polovině šedesátých let. V polovině 90. let byla částečně restaurována apoštolská řada na ikonostasu (J. Leško ze Svidníku). Zásluhou tamního správce farnosti (Mgr.J.Popovca), a s pomocí novodobých patronů, rodáků a věřících byla v r. 2004 a 2005 provedena rekonstrukce a restaurační práce na ikonostasu.\n\n\n"}
{"id": "1120522", "url": "https://cs.wikipedia.org/wiki?curid=1120522", "title": "190. peruť (Izrael)", "text": "190. peruť (Izrael)\n\n190. peruť () Izraelského vojenského letectva, také známá jako Kouzelný dotyk, je perutí vrtulníků AH-64A dislokovanou na základně Ramon.\n\n"}
{"id": "1120527", "url": "https://cs.wikipedia.org/wiki?curid=1120527", "title": "Software development kit", "text": "Software development kit\n\nSoftware development kit (SDK nebo devkit) je typická sada vývojových nástrojů umožňující vytváření aplikací pro určité softwarové balíčky, frameworky, počítačové systémy, herní konzole, operační systémy nebo podobné platformy.\n\nPro vytvoření vlastní aplikace je nutné si kromě konkrétního programovacího jazyka stáhnout také Software development kit. Například pokud jde o vytvoření aplikace pro Android, je potřeba SDK a Java programování, pro iOS je potřeba iOS SDK se Swift softwarem a pro vývoj aplikací v MS Windows je zapotřebí programovací jazyk .NET. Také jsou zde SDK, které jsou nainstalované v aplikacích k zjišťování a analýze dat a aktivity. Příkladem je Google nebo Facebook.\n"}
{"id": "1120530", "url": "https://cs.wikipedia.org/wiki?curid=1120530", "title": "Olivová", "text": "Olivová\n\nJako olivová barva se označují tmavé odstíny žluté. Charakteristický je však zelený nádech. Název je odvozen od zelených oliv, plodů olivovníku.\n\nSubtraktivním mísením vznikne olivová barva smícháním žluté a černé. Typicky olivovou barvu má minerál olivín, díky dvojmocnému železu v krystalické mřížce.\n\n"}
{"id": "1120531", "url": "https://cs.wikipedia.org/wiki?curid=1120531", "title": "Peruť (letecká jednotka)", "text": "Peruť (letecká jednotka)\n\nPeruť je označení jednotky vojenského letectva složené z určitého počtu letadel (v závislosti na konkrétním letectvu a někdy i typu letadel), většinou jednoho typu, jejich posádek a pozemní technické obsluhy, obvykle dále rozdělené na dvě až čtyři letky či roje. V české letecké terminologii se název peruť začal používat ve 20. letech 20. století, přičemž značil jednotku o velikosti 20–40 letounů, složenou z několika (obvykle tří) letek po 9–12 strojích. Perutě Royal Air Force, v nichž během druhé světové války sloužili i čeští letci, se od původních československých perutí odlišovaly, protože měly ve stavu 12–18 strojů a skládaly se z letek po šesti letounech. Poválečné československé letectvo ani současné české letectvo termín peruť nepoužívají.\n\nPerutě v meziválečném československém letectvu představovaly ekvivalent praporu u pozemního vojska. Jednotlivé perutě se skládaly ze dvou až čtyř letek po 9–12 letounech, nejčastěji však ze tří letek. Československé perutě tedy měly ve stavu kolem 20–40 letounů.\n\nTermín peruť se rovněž používá pro označení útvarů RAF s cca 12 a více letadly (\"Squadron\") – například 310. československá stíhací peruť RAF (\"№ 310 Fighter Squadron\"). Britské perutě se dále dělily na letky (\"Flights\"), které měly do roku 1939 šest letounů ve dvou trojicích (\"Sections\"). Počínaje rokem 1940 se začaly ve větší míře používat čtyřčlenné formace tvořené dvěma dvojicemi. Několik perutí mohlo působit společně v útvaru zvaném křídlo (\"Wing\"). \n\nPoválečné československé letectvo přejalo sovětský model organizace leteckých jednotek. Základní jednotkou byly letky s 12 stroji, jejichž nadřazeným útvarem byly letecké pluky, které byly zpočátku tvořeny čtyřmi a později třemi letkami. Označení peruť se nepoužívá ani u Vzdušných sil Armády České republiky, jejichž základní jednotkou jsou letky (s velmi proměnlivým počtem strojů), které spadají pod jednotlivá křídla leteckých základen.\n\nZatímco perutě stíhacích letadel mají typicky ve stavu 16–24 strojů, peruť vícemotorových bombardovacích či transportních strojů může mít početní stav nižší. Ve většině ozbrojených sil jsou perutě dále seskupeny do vyšších jednotek, jako je například skupina nebo křídlo.\n\nNěkterá letectva (včetně Royal Air Force, Armée de l'Air, Koninklijke Luchtmacht, Luftwaffe a United States Air Force) označení odpovídající peruti či letce užívají i pro pozemní jednotky (zdravotnické, radioelektronické, spojovací, technického zabezpečení a údržby, raketové protivzdušné obrany, stavební anebo strážní apod.) svou velikostí a organizačním zařazením přibližně odpovídající letovým perutím.\n\nVelící důstojník perutě je obvykle nositelem hodnosti majora či podplukovníka, respektive jejich ekvivalentu v příslušné složce ozbrojených sil.\n\n"}
{"id": "1120535", "url": "https://cs.wikipedia.org/wiki?curid=1120535", "title": "Tenzin Delek Rinpočhe", "text": "Tenzin Delek Rinpočhe\n\nTulku Tenzin Delek Rinpočche, tibetsky བསྟན་འཛིན་བདེ་ལེགས (1950 – 12. července 2015), byl tibetský buddhistický předák z Kardze, provincie S’-čchuan. Narodil se v tibetském Lithangu.\n\nČínskými autoritami byl souzen za údajnou účast v sérii nerozřešených bombových útoků ve svém regionu, zejména na bombovém útoku z 3. dubna 2002 na centrálním náměstí města Čcheng-tu, centra S’-čchuanské provincie. Uvězněn byl 7. dubna 2002 během razie v Jamyang Choekhorlingu v Kardze. Téhož roku byl odsouzen společně s Lobsangem Dhondupem, svým 28letým pobočníkem. Lobsang byl popraven téměř okamžitě, na sklonku ledna 2003, což byla první poprava Tibeťana za politické zločiny za 20 let. Soudní případ Tenzina Deleka začal 29. listopadu 2002 u místního soudu v Kardze, kde byl odsouzen k trestu smrti s dvouletým odkladem. Zahraniční lidskoprávní organizace a odborníci na lidská práva z OSN protestovali proti nespravedlivému procesu a proti špatnému zacházení ve vězení. Rozsudek byl 26. ledna 2005 změněn z trestu smrti na doživotí. Mnozí zahraniční advokáti i tak pokračovali v boji za obnovení procesu.\n\nTenzin Delek byl také známý kvůli své snaze o vytvoření sociálních, zdravotních, vzdělávacích a náboženských institucí pro tibetské nomády ve východním Tibetu a kvůli svému vystupování za ochranu přírody proti nepromyšleným projektům na těžbu dřeva a nerostných surovin. Působil také jako mediátor mezi Tibeťany a Číňany. V listopadu 2009 podepsalo 40 000 Tibeťanů z oblasti, kde působil, petici žádající obnovení procesu. Drželi v centru Lithangu několik dní hladovku, která vedla k dočasnému uvěznění asi 70 Tibeťanů. \n\nTenzin Delek Rinpočche zemřel 12. července 2015 ve vězení v Čcheng-tu. Před jeho úmrtím žádali Tibeťané a zahraniční liskoprávní aktivisté o jeho propuštění ze zdravotních důvodů. Po jeho smrti požadovali jeho tělo, aby mohla být určena příčina smrti a vykonány tradiční pohřební rituály; při jednom z protestů čínské bezpečnostní složky zahájily palbu, přičemž zranily několik Tibeťanů. Čínské úřady jeho tělo spálily, aniž by byla provedena autopsie.\n\n„Protože jsem Tibeťan, vždycky jsem sloužil upřímně a oddaně zájmům a blahobytu tibetského lidu. Pro tento jediný důvod mne Číňané nesnášejí, proto mne falešně obvinili. Proto hodlají vzít můj drahocenný život, navzdory tomu že jsem nevinný.“\n"}
{"id": "1120536", "url": "https://cs.wikipedia.org/wiki?curid=1120536", "title": "Caproni Ca.135", "text": "Caproni Ca.135\n\nCaproni Ca.135 byl čtyřmístný italský dvoumotorový bombardovací jednoplošník smíšené konstrukce s dvojitou SOP z období II. světové války.\n\nKonstrukce letounu byla zahájena v Ponte San Pietro v roce 1934 na základě specifikací italského ministerstva letectví, které požadovalo rychlost 390 km/h a dolet 1000 km s nákladem 1200 kg pum.\n\nPrototyp Ca.135 (sér. č. MM299) byl zalétán 1. dubna 1935 se dvěma řadovými dvanáctiválci Isotta Fraschini Asso XI RC-40 po 588 kW, pohánějícími dřevěné dvoulisté vrtule. Později byly nahrazeny třílistými. Trojice kulometných střelišť rozmístěných na příď trupu, na hřbet a za křídlo na spodní část trupu, byla vyzbrojena po jednom kulometu Breda ráže 12,7 mm. Do předního střeliště mohl být alternativně instalován i dvojkulomet ráže 7,7 mm. Pumovou výzbroj tvořilo až 12 bomb do celkové hmotnosti 1600 kg.\n\nItalské letectvo, dávající přednost třímotorovým bombardovacím strojům, uvolnilo typ Ca.135 pro export. V roce 1934 navázala Itálie hospodářské a vojenské styky s Peru a společnost Caproni založila v peruánském městě Las Palmas svou pobočku pro montáž a údržbu letadel. Peruánské letectvo na jaře 1937 zakoupilo 6 Ca.135 Tipo Peru s pohonnými jednotkami Isotta Fraschini Asso XI RC-45 s výkonem po 600 kW a se střelišti upravenými pro dvojkulomety ráže 7,7 mm. Letouny byly odeslány lodí z Neapole v srpnu 1937. Ještě v roce 1941 byly nasazeny v krátkém konfliktu s Ekvádorem.\n\nDalším uživatelem Ca.135 se stalo maďarské královské letectvo, které v červnu 1937 objednalo 30 letounů s motory Asso XI RC-40 se zvýšenou výkonností na 662 kW, jeden s dvojhvězdicovými Piaggio P-XI RC-40 po 735 kW a jeden s Alfa Romeo 135. Původní méně výkonné Asso XI RC-40 obdrželo 32 strojů určených v první dodávce pro Regia Aeronautica. V lednu 1938 jimi byly vyzbrojeny čtyři letky dislokované na letišti Ferrara.\n\nCaproni Ca.135 Tipo Spagna byla verze se zabudovanými dvojhvězdicovými osmnáctiválci Fiat A-80 RC-41 po 735 kW, zalétaná v únoru 1938. V září 1938 odlétla z italského letiště Alghero skupina 14 strojů přes Baleáry do Španělska, avšak na mezipřistání v Palma de Mallorca dolétly jen dva letouny. Tři exempláře zmizely v moři a zbytek se vrátil na ostrov Sardinie pro poruchy karburátorů. Dodávka do Španělska byla následně zrušena.\n\nÚspěšnější byla montáž čtrnáctiválců Piaggio P-XI RC-40, testovaná na podzim 1938 a během roku 1939 na několika kusech, které pak dosahovaly rychlosti až 440 km/h. Na základě těchto zkušebních letounů, upravených z nedodaných Tipo Spagna, byla v roce 1939 vyvinuta verze Ca.135bis se stejnými pohonnými jednotkami, upravenou přídí trupu a zdokonalenou střeleckou věží Caproni-Lanciani na hřbetě trupu. V lednu 1940 objednala maďarská nákupní komise 36 těchto letounů, které byly společně s verzí Ca.135 v roce 1941 zařazeny v rámci Luftflotte IV proti SSSR.\n\nKoncem roku 1942 proběhly testovací lety Ca.135 se zabudovanou dvojicí motorů Piaggio P-XII RC-35 po 1100 kW, na jaře 1943 pak s motory Alfa Romeo 135 RC-32 Tornado s výkonem po 1030 kW. Takto upravený letoun nesl označení Ca.169 a dosáhl rychlosti 485 km/h.\n\n\n\n"}
{"id": "1120541", "url": "https://cs.wikipedia.org/wiki?curid=1120541", "title": "Amada fidžijská", "text": "Amada fidžijská\n\nAmada fidžijská, též amadina fidžijská (\"Erythrura pealii\"), je menší exotický pták z čeledi astrildovitých, z rodu \"Erythrura\". Dříve byl považována za poddruh amady krátkoocasé, dnes je to již samostatný druh. Dosahuje délky 105 až 107 mm. Jsou to endemity, vyskytuje se na různých ostrovech Fidži, můžeme ji ale najít i u chovatelů, včetně těch českých. Vhodným útočištěm je pro ni louka, zahrada nebo pastvina s možností rychle se schovat do úkrytu. Živí se menším hmyzem, nektarem a semeny trav. Sdružuje se do větších skupin, v době hnízdění čítajících až třicet jedinců. Tento pták je poměrně početný a jeho stupeň ohrožení dle IUCN je nedotčený, přestože je to endemit vyskytující se na jednom souostroví. Jejich populace se ale snižuje s ubývajícím vhodným prostředím pro jejich žití.\n\nAmada fidžijská je menší exotický pták, dosahuje délky mezi 105 až 107 mm, přičemž křídlo má okolo 60 mm a ocas 31 až 35 mm. Mají malé kulaté oči černé barvy. Zobák je středně dlouhý, poměrově široký a černý. Co se barvy týče, pak u nich není příliš výrazný pohlavní dimorfismus. Samci mají líce, týl a temeno jasně červené barvy, orámované úzkým černým proužkem. Hrdlo a hruď jsou tyrkysově modré. Křídla, záda, boky a břicho jsou zelené. U samic je patrný menší rozsah červené barvy na hlavě, u některých samic může úplně vymizet modrá hruď. Mláďata jsou celá zelená (ale rodí se holá a slepá), se žlutým zobákem.\n\nMožné je u nich i mezidruhové křížení: například amada fidžijská se může pářit s amadou Gouldové. U takových jedinců vzniká nežádoucí vzhled a jejich chování může být abnormální.\n\nVe volné přírodě hnízdí amady fidžijské v keřích a ve vysoké trávě. Při hnízdění postaví samec hnízdo, které mu samička musí schválit a do kterého ona později naklade většinou čtyři čistě bílá vejce. O zahřívání vajec se střídavě starají oba rodiče, a to po dobu asi dvou týdnů. Vyklubaná mláďata jsou holá, slepá s modrými víčky. Ta vylétají z hnízda za další tři týdny a více.\n\nSdružují se do skupinek, které mohou v období hnízdění vytvořit až velká hejna. Mimo tu dobu ale žijí v menších, většinou šestičlenných, skupinkách.\n\nHlavním predátorem amady fidžijské je endemit jestřáb růžový (\"Accipiter rufitorques)\". Tento jestřáb se vyskytuje na různých ostrovech Fidži a loví malé a střední pěvce, stejně tak menší papoušky. Dalším predátorem je moták tichomořský (\"Circus approximans\"), který se vyskytuje v Austrálii, Tasmánii, na Novém Zélandu a na Fidži. Posledním důležitým predátorem je poddruh sokola stěhovavého — \"Falco peregrinus nesiottes\". Kukačka východoaustralská je hnízdní parazit žijící na Fidži, který klade svá vejce do cizích hnízd, včetně hnízd amady fidžijské.\n\nAmady fidžijské se hodí pro vnitřní voliérový chov, přičemž voliéra musí být prostorná a umístěná tam, kde není průvan ani zima. Do ní je vhodné umístit menší budku s půlkulatým vletovým otvorem. Při hnízdění postaví samec hnízdo, které mu samička musí schválit a do kterého ona později naklade většinou čtyři čistě bílá vejce. O inkubaci mláďat se střídavě starají oba rodiče. Mláďata jsou barvy mdlé, zobák s černou špičkou. O své potomky se amady fidžijské starají dobře a většinou není potřeba jim shánět náhradní chůvu. V zajetí je vhodné amady krmit speciálními směsmi a jako doplněk podávat japonské proso nebo semena trav.\n"}
{"id": "1120545", "url": "https://cs.wikipedia.org/wiki?curid=1120545", "title": "Řemenatka červená", "text": "Řemenatka červená\n\nŘemenatka červená (\"Clivia miniata\") je vytrvalá, neopadavá květina pocházející ze subtropické oblasti jižní Afriky, je nejčastěji pěstovaný druh z nevelkého rodu řemenatka. Pro sytě zelené listy a zářivé růžově červené až oranžové květy a možnost pěstovat ji jako pokojovou rostlinu je oblíbenou květinou ve všech světadílech.\n\nRostlina pochází ze suchých skalnatých oblastí v provinciích Východní Kapsko, Gauteng a KwaZulu-Natal v Jihoafrické republice a v přilehlém Svazijsku. Do Evropy se dostala okolo roku 1800 a hned se stala velmi populární, zahradníci ji začali šířit do Asie, Ameriky i Austrálie.\n\nŘemenatka červená vytváří rozlehlé kolonie na polostinných lesních stanovištích od subtropického pobřeží až po horské rokliny, nejlépe se ji daří v propustné a na živiny bohaté půdě. Přímé silné slunce jejím listům škodí, snadno se spálí a sežloutnou. Svými dužnatými kořeny se přizpůsobila dlouhému období bez deště, které v domovině každoročně prožívá. Nesnese však pokles teplot a současně velkou vlhkost, v evropské přírodě proto nemůže trvale růst.\n\nVytrvalá rostlina s tlustými kořeny a tuhými, hladkými, tmavě zelenými listy. Z kořenů vyrůstá bočně zploštělá listová růžice s listy rostoucími ve dvou řadách střídavě nad sebou. Listy řemenitého tvaru bývají až 50 cm dlouhé a 6 cm široké, po délce jsou mírně žlábkovitě prohnuté a na vrcholu zašpičatělé.\n\nZ úžlabí listu vyrůstá až 60 cm vysoký, dužnatý stvol elipsovitého průřezu a na vrcholu nese 10 až 20 oboupohlavných květů vytvářející květenství okolík. Téměř nevonné, široce nálevkovité květy mají tři vnější a tři vnitřní okvětní lístky, obvykle oranžové až červené či žluté barvy. Lístky jsou na bázi u středové žílky žluté a po okrajích světlé. Uvnitř květu je šest tyčinek se žlutými prašníky, tyčinky jsou kratší než okvětní trubka. Ze spodního semeníku, nacházejícího se pod okvětím, vystupuje čnělka s bliznou. Semeník je třídílný a obsahuje asi po osmi vajíčkách v oddíle.\n\nKvěty jsou opylovány hmyzem, lépe klíčivá semena se vytvoří po sprašení pylem z jiné rostliny. Po opylení vzniká ze semeníku dužnaté oplodí bobule, která mění svou barvu v závislosti na stupni zralosti, od zelené po jasně červenou. Kulovitá až vejčitá bobule dozrává za šest až sedm měsíců a obsahuje až patnáct semen. Semena nemají osemení a podržují si klíčivost po krátkou dobu, někdy počínají klíčit již v bobuli. Ploidie druhu je 2n = 22.\n\nKvětina je oblíbena pro dlouhodobé kvetení a vzhledné listy vytrvávající po celou dobu vegetace. Předností je také malá náročnost na častou péči a dlouhověkost rostliny, za příhodných podmínek vydrží růst a spolehlivě kvést i 50 let. Je jednou z nejčastějších pěstovaných pokojových květin.\n\nV létě řemenatce červené vyhovuje běžná pokojová teplota okolo 20 °C a v období klidu (od září do ledna) pak její snížení na 4 až 10 °C. Rostlinu je vhodné mít místěnou celoročně na světlém stanovišti, ale ne na přímém slunci. V období růstu (od vyrašení stvolu do výšky cca 10 cm) je dobré udržovat půdu trvale mírně vlhkou, nebo se také u starších rostlin doporučuje rostlinu řádně zalít vždy až po důkladném vyschnutí substrátu. S nástupem srpna je nutno zálivku snižovat a koncem září ukončit. Pokud roste rostlina ve staré půdě, je vhodné ji do konce července přihnojovat.\n\nDoporučuje se rostlinu na jaře po odkvětu přesadit a to co dva až čtyři roky, starší méně často neboť obvykle dobře kvete i v silně prokořeněné půdě. Sází se do výživné a propustné zeminy a vždy do květináče jen o něco málo většího. Starší rostlina se obvykle rozmnožuje odnoží při přesazování, oddělek by měl mít alespoň pět listů. Květinu lze množit také semeny, na kvetoucí rostlinu se však čeká tři až pět let.\n\nŘemenatka červená je po více než 200 let šlechtěná a byly získány kultivary odlišující se počtem květů, velikosti, barvou a tvarem okvětních lístků, výškou stvolu, jakož i délkou a uspořádáním listů (např. vějířovitým). Nejvíce kultivarů bylo vypěstováno na Dálném východě, zejména v Japonsku.\n\nRostlina je pro lidí i zvířata mírně jedovatá, obsahuje alkaloidy lykorin, klivimin a klivatin, nejvíce jich obsahují kořeny. Příznaky otravy se projevují podle množstvím požitého jedu, začínají od podráždění sliznice, zvýšené tvorby slin, zvracení, průjmu až po případný kolaps organismu.\n\n"}
{"id": "1120551", "url": "https://cs.wikipedia.org/wiki?curid=1120551", "title": "Diecéze Mbanza Congo", "text": "Diecéze Mbanza Congo\n\nDiecéze Mbanza Congo je římskokatolická diecéze nacházející se v Angole.\n\nDiecéze zahrnuje angolskou provincii Zaire.\n\nBiskupským sídlem je město Mbanza Congo, kde se také nachází hlavní chrám katedrála Neposkvrněné Panny Marie.\n\nRozděluje se do 6 farností. K roku 2013 měla 408 000 věřících, 8 diecézních kněží, 8 řeholních kněží, 18 řeholnícků a 26 řeholnic.\n\nRoku 1596 papež Klement VIII. zřídil z části území Tomé diecézi São Salvador da Congo. Roku 1609 byla diecéze zrušena a její území přešlo na vytvoření nové diecéze São Paulo de Loanda (dnešní arcidiecéze Luanda).\n\nRoku 1623 byla diecéze obnovena a tím diecéze São Paulo de Loanda byla zrušena. Roku 1628 byla opět zrušena a diecéze São Paulo de Loanda byla obnovena.\n\nDne 7. listopadu 1984 byla diecéze bulou \"Ex quo superno\" papeže Jan Pavla II. obnovena se jménem Mbanza Congo a to z části území diecéze Uíje.\n\n\n"}
{"id": "1120552", "url": "https://cs.wikipedia.org/wiki?curid=1120552", "title": "Chrám svaté Paraskevy (Dobroslava)", "text": "Chrám svaté Paraskevy (Dobroslava)\n\nChrám svaté Paraskevy je řeckokatolická dřevěná cerkev nacházející se v obci Dobroslava v okrese Svidník v Prešovském kraji.\n\nChrám pocházející z roku 1705 je tříprostorová stavba ve tvaru kříže s příčnou lodí stojící na vysoké kamenné podezdívce. K jejímu charakteristickému vzhledu patří tři nestejně vysoké věže zakončené báněmi. Prostor chrámu je ohrazen plotem. Uvnitř areálu se nachází hřbitov.\n\nChrám byl stavebně upravován v roce 1880 a konečně v roce 1932, kdy byly k objektu připojeny dvě boční kaple, které mu daly současný vzhled.\n\nNejvzácnější památkou vnitřního vybavení je restaurovaný ikonostas z 18. století, na kterém jsou zachyceny výjevy z Nového zákona.\n\nChrám sv. Paraskevy je součástí souboru východoslovenských dřevěných chrámů zapsaných do seznamu národních kulturních památek SR.\n\n\n"}
{"id": "1120554", "url": "https://cs.wikipedia.org/wiki?curid=1120554", "title": "Hermann Grassmann", "text": "Hermann Grassmann\n\nHermann Günther Grassmann (15. duben 1809, Štětín – 26. září 1877, Štětín) byl německý matematik a fyzik narozený na území dnešního Polska. Položil základy vektorového počtu. Věnoval se ovšem i lingvistice, botanice a etnografii. Na poli fyziky studoval téma elektřiny, barvy a akustiky.\n\nOd roku 1831 až do své smrti učil na gymnáziu ve Štětíně, s výjimkou dvou let (1834-1836) výuky na průmyslové škole v Berlíně. Svou teorii vektorů (ovlivněnou Gottfriedem Leibnizem) formuloval v \"Die Lineale Ausdehnungslehre, ein Neuer Zweig der Mathematik\" roku 1844. V knize zavádí i koncept vektorového podprostoru.\n\nPodobné myšlenky nezávisle na Grassmannovi formulovali William R. Hamilton (teorie kvaternionů) a George Boole. Tito tři jsou proto často označováni za otce moderní lineární algebry.\n\nPřestože byly jeho metody přijímány jen pomalu, částečně kvůli jeho zvláštnímu způsobu psaní, nakonec inspiroval kontinentální školu vektorové analýzy. Zejména práce francouzského matematika Élie Cartana prokázaly užitečnost Grassmannovy algebry.\n\nVe věku 53 let, zklamaný z nedostatku zájmu o jeho matematické práce, soustředil Grassmann veškeré své úsilí na lingvistické bádání, zejména na studium sanskrtu. Jeho slovník sanskrtských výrazů v Ṛgvedě je užíván dodnes.\n"}
{"id": "1120557", "url": "https://cs.wikipedia.org/wiki?curid=1120557", "title": "Balloy", "text": "Balloy\n\nBalloy je francouzská obec v departementu Seine-et-Marne v regionu Île-de-France. V roce 2012 zde žilo 319 obyvatel.\n\nObec leží u hranic departementu Seine-et-Marne s departementem Yonne, tedy i u hranic regionu Île-de-France s regionem Burgundsko-Franche-Comté. Sousední obce jsou: Bazoches-lès-Bray, Égligny, Gravon, Châtenay-sur-Seine, Vimpelles a Vinneuf (Yonne).\n\n\"Počet obyvatel\"\n"}
{"id": "1120560", "url": "https://cs.wikipedia.org/wiki?curid=1120560", "title": "Jiří Kůs", "text": "Jiří Kůs\n\nJiří Kůs (* 10. srpna 1963, Vimperk) je český podnikatel, psycholog, předseda Asociace nanotechnologického průmyslu ČR, propagátor nanotechnologií a konceptu třetí průmyslové revoluce amerického ekonoma Jeremy Rifkina.\n\nVystudoval průmyslovou energetiku a později i sociologii a psychologii. Dvacet let se věnoval oboru průmyslové automatizace, zahraničnímu obchodu a marketingu. Byl obchodní ředitel české pobočky italské společnosti Lovato Electric. Je spoluzakladatelem firmy nanoSPACE, která využívá nanovlákno v antialergických lůžkovinách. Je duchovním otcem projektu \"Česko je nano\" a byl iniciátorem založení Asociace nanotechnologického průmyslu ČR.\n\nOd roku 2014 se aktivně věnuje formou přednášek, rozhovorů pro média a veřejných vystoupení propagaci konceptu třetí průmyslové revoluce a dopadech nastávající změny ekonomického paradigmatu na celou společnost. Jeho další oblastí zájmu je vedle nových technologií klinická psychologie. Je členem České společnosti pro Rorschacha a projektivní metody.\n\n\n\n"}
{"id": "1120561", "url": "https://cs.wikipedia.org/wiki?curid=1120561", "title": "Římskokatolická farnost Horní Jelení", "text": "Římskokatolická farnost Horní Jelení\n\nŘímskokatolická farnost Horní Jelení je územním společenstvím římských katolíků v pardubickém vikariátu královéhradecké diecéze.\n\nPrvní zmínka o vsi Horní Jelení je z roku 1472. Nynější farní kostel Nejsvětější Trojice byl postaven v letech 1600-1602 a novogoticky upraven v 19. století. Farnost má do dnešních dnů sídelního duchovního správce, který je zároveň administrátorem ex currendo ve farnostech Borohrádek a Radhošť.\n\n"}
{"id": "1120565", "url": "https://cs.wikipedia.org/wiki?curid=1120565", "title": "Šelmberk (přírodní památka)", "text": "Šelmberk (přírodní památka)\n\nŠelmberk je přírodní památka evidenční číslo 5680 v okrese Tachov. Nachází se v CHKO Český les ve vrcholové části vrchu \"Na Skalkách\" ve výšce 760–769 m n. m. asi šest kilometrů západně od Lesné. Chráněné území s rozlohou 1 ha bylo vyhlášeno 27. prosince 2011. Důvodem jeho zřízení je výskyt skalních výchozů rozvadovského žulového masivu s populací submediteránního mechu Metaneckera menziesii.\n\nPřírodní památka, ve které se zachovaly drobné zbytky hradu Šelmberk, je přístupná z Lesné po zeleně značené turistické trase.\n\n"}
{"id": "1120566", "url": "https://cs.wikipedia.org/wiki?curid=1120566", "title": "Na Kolmu", "text": "Na Kolmu\n\nNa Kolmu je přírodní památka evidenční číslo 5693 v okrese Tachov. Nachází se asi 3 km jižně od obce Lesná poblíž hranice CHKO Český les v nadmořské výšce 600–630 m. Chráněné území s rozlohou 14,23 ha bylo vyhlášeno 15. března 2012. Důvodem jeho zřízení je vodní ekosystém soustavy malých rybníků s výskytem zvláště chráněných živočichů, zejména vzácných druhů obojživelníků a bobra evropského.\n\n"}
{"id": "1120567", "url": "https://cs.wikipedia.org/wiki?curid=1120567", "title": "Kolowratův rybník", "text": "Kolowratův rybník\n\nKolowratův rybník je přírodní památka evidenční číslo 5659 v okrese Tachov. Nachází se v CHKO Český les asi dva kilometry západně od města Přimda v nadmořské výšce 577–580 m. Chráněné území s rozlohou 0,8 ha bylo vyhlášeno 27. dubna 2011. Důvodem jeho zřízení je ochrana litorálního pásma na západním břehu rybníka s populací kriticky ohrožené rostliny rosnatky prostřední.\n\n"}
{"id": "1120568", "url": "https://cs.wikipedia.org/wiki?curid=1120568", "title": "Bonětice (přírodní památka)", "text": "Bonětice (přírodní památka)\n\nBonětice jsou přírodní památka evidenční číslo 5698 v okrese Tachov. Chráněné území s rozlohou 0,31 ha bylo vyhlášeno 29. února 2012. Nachází se západně od silnice II/200 asi jeden kilometr severozápadně od vsi Bonětice v nadmořské výšce 455–457 m. Důvodem jeho vyhlášení je ochrana ohroženého obojživelníka čolka velkého.\n\n"}
{"id": "1120578", "url": "https://cs.wikipedia.org/wiki?curid=1120578", "title": "Harry Entwistle", "text": "Harry Entwistle\n\nMons. Harry Entwistle (* 31. května 1940, Chorley) je anglický, římskokatolický kněz a ordinář osobního ordinariátu Naší Paní Jižního kříže.\n\nNarodil se 31. května 1940 v Chorley. Pokřtěn byl 7. července 1940 v anglikánské farnosti. Navštěvoval St Chad's Theological College Durham University. Dne 20. září 1964 byl vysvěcen na anglikánského kněze. Působil v různých farnostech v Lancashire např. Fleetwood, Hardwick a Cubligton, a poté byl vězeňským kaplanem.\n\nRoku 1988 emigroval do Austrálie a působil ve farnosti a ve své vězeňské činnnosti kaplana diecéze Perth. V letech 1992-1999 působil jako arcijáhen a kněz v Northamu a poté jako farní kněz v Mount Lawley. Roku 2006 vstoupil do Anglikánské katolické církve a stal se členem Tradicionalistické anglikánské komunity. V letech 2006-2012 byl územním biskupem západu.\n\nPo přijetí do Římskokatolické církve a vysvěcení na jáhna byl 15. června 2012 arcibiskupem Timothy Costelloeem vysvěcen v katedrále sv. Marie v Perthu na kněze.\n\nDne 15. června 2012 ho papež Benedikt XVI. jmenoval ordinářem nově vzniklého osobního ordinariátu Naší Paní Jižního kříže.\n\nDne 5. dubna 2013 mu byl udělen titul Apoštolský protonotář.\n\nDne 26. března 2019 přijal papež František jeho rezignaci na post osobního ordináře.\n\n"}
{"id": "1120580", "url": "https://cs.wikipedia.org/wiki?curid=1120580", "title": "Chrti (skupina FCI)", "text": "Chrti (skupina FCI)\n\nChrti jsou skupinou psů dle FCI s pořadovým číslem deset. Chrti byli vyšlechtěni na rychlost a „lov očima“, což znamená, že chrt při lovu zvěře nepoužívá čich, ale oči, které má velmi dobře vyvinuté. Všichni tito psi jsou vysocí, šlachovití, mrštní, štíhlí a velmi dobří běžci. Jedinou výjimkou je italský chrtík, který sice má postavu skutečného chrta, ale s tím rozdílem, že je menší a byl vyšlechtěn jako společenský pes. Většina z nich je stará i tisíc let a více (příkladem je saluka) a jsou příbuznými primitivních plemen, což je skupina psů dle FCI s pořadovým číslem pět – špicové a primitivní plemena. Všechna stará a původní plemena chrtů pocházejí z jihozápadní Asie, přesto je asi nejznámějším zástupcem této skupiny chrt z Anglie; greyhound. Často jsou využívaná při coursingu. Česká republika nemá v této skupině žádného zástupce, ale najdeme zde třeba chrtí plemeno z Polska; polského chrta.\n\nMezi nejstarší plemena chrtů patří saluki a sloughi, dvě psí plemena z jihozápadní Asie. Tato dvě plemena byla pravděpodobně vyšlechtěna již před pěti tisíci lety k lovu gazel. Ve starověké Persii se dokonce saluki chovali v šestnácti různých rázech a barvách, jedna z nich se nazývala tazy a společně s taiganem je jen uznává Ruský kynologický klub. Ty dnes žijí hlavně na území Uzbekistánu, Turkmenistánu a Kazachstánu. Stejně tak se kdysi chovalo několik rázů afghánského chrta, přičemž dnes na území Afghánistánu rozlišujeme varianty dvě; severní a jižní, přičemž jižní varianta se nikdy nerozšířila ani do Evropy. Dalším neznámým chrtem, který se nikdy mimo Asii nerozšířil je taigan, chrt vyskytující se v Kyrgyzstánu, který byl vyšlechtěn a dodnes se využívá pro lov lišek a zajíců.\n\nNěkteré původní typy chrtů byly kříženy s moderními psy; například předky irského vlkodava jsou těžcí mastifové a původní chrti.\n\nV dnešní době se chrti využívají hlavně jako společníci nebo psí sportovci, pro své původní účely se využívají jen někteří a to jen v chudších oblastech Asie.\nSeznam plemen chrtů.\n\n\n\n\n"}
{"id": "1120581", "url": "https://cs.wikipedia.org/wiki?curid=1120581", "title": "Wolf Durian", "text": "Wolf Durian\n\nWolf Durian (vlastním jménem Wolfgang Walter Bechtle) (19. října 1892, Stuttgart – 8. listopadu 1969, Berlín) byl německý spisovatel, překladatel a novinář, autor knih pro děti a mládež.\n\nJiž od mládí toužil odjet do USA. Ve třinácti letech proto utekl z domova, byl ale zadržen v Antverpách a vrácen domů. Jeho se se splnil až po maturitě. V USA pracoval jako umývač nádobí, dřevorubec, zahradník, kovboj a v Mexiku jako poštovní jezdec. Po návratu studoval němčinu a zoologii a pracoval jako novinář a překladatel pro různé noviny. Počátkem dvacátých let byl redaktorem populárně-vědeckého časopisu \"Kosmos\" ve Stuttgartu a roku 1924 se stal šéfredaktorem berlínského čtrnáctideníku pro děti \"Der heitere Fridolin\" (Veselý Fridolín). Zde roku 1924 publikoval na pokračování své první a nejpopulárnější dílo, román pro děti \"Kai aus der Kiste\" (Kai z bedny, česky jako Vojtíšek z bedny). Roku 1926 vyšel tento román knižně, stal se bestsellerem a dočkal se dvou filmových adaptací. V období Třetí říše byl román pro svou proamerickou orientaci zakázán.\n\nPo roce 1945 žil v Sovětské okupační zóně, byl spolupracovníkem novin \"Tägliche Rundschau\" a \"Berliner Zeitung\" a psal fejetony pod pseudonymem Fridolín. Později se stal občanem NDR. Napsal celou řadu knih pro děti a mládež, které byly přeloženy do několika jazyků. Často se odehrávají v cizích zemích a vyznačují se láskou k přírodě a ke zvířatům.\n\nJeho syn z prvního manželství Wolfgang Bechtle (1920-1983) byl spisovatel a přírodní fotograf. Jeho dcera Sibylle (*1946) je autorkou dětských knih a scenáristkou.\n\n"}
{"id": "1120583", "url": "https://cs.wikipedia.org/wiki?curid=1120583", "title": "Eurovision (rozcestník)", "text": "Eurovision (rozcestník)\n\nEurovision může být:\n"}
{"id": "1120589", "url": "https://cs.wikipedia.org/wiki?curid=1120589", "title": "Kačkar (hora)", "text": "Kačkar (hora)\n\nKačkar (), je s nadmořskou výškou 3937 nejvyšší horou pohoří Kačkar (), v Pontských horách na východě Turecka.\n\nJe vzdálen asi 40 km od Černého moře a 70 km od státní hranice s Gruzií a přístavního města Batumi.\nNedaleko vrcholu se nachází ledovcové jezero.\n\nVýstup na horu vede po severozápadním svahu od vesnice \"Yukarı Kavrun\".\n\n"}
{"id": "1120596", "url": "https://cs.wikipedia.org/wiki?curid=1120596", "title": "Tholin", "text": "Tholin\n\nTholiny jsou skupina heteropolymerních organických sloučenin vznikajících při ozařování směsi dusíku a jednoduchých organických sloučenin (methan, ethan atp.) slunečním ultrafialovým zářením. Jejich přirozený vznik na Zemi není v současnosti pozorován, protože by docházelo k jejich oxidaci díky kyslíku v atmosféře. Výskyt tholinů však byl zjištěn na některých tělesech vnější Sluneční soustavy – např. na měsíci Titanu nebo trpasličí planetě Plutu.\n\nVznik tholinů popsal astronom Carl Sagan při provádění experimentu, který simuloval možné reakce v atmosféře Saturnova měsíce Titanu. Při experimentu vznikala obtížně definovatelná směs organických sloučenin, kterou pojmenoval tholiny. Tholin tak není jedna konkrétní sloučenina, ale směs žlutých, okrových či načervenalých organických látek, často polymerní povahy, jejichž složení (a následně i barva) je závislé na vstupních látkách, úrovni radiace, tlaku a dalších podmínkách. Jak je vidět na schématu, vznik tholinů je iniciován disociací a ionizací molekulárního dusíku a methanu slunečním zářením a energetickými částicemi. Tím vznikají prekurzory jako kyselina kyanovodíková, ethan, acetylen, ethylen a další malé molekuly a ionty. Další reakce vedou ke vzniku benzenu a dalších těžších a polymerních látek vedoucích ke tvorbě aerosolu, který v atmosféře koaguluje a následně se deponuje na povrchu tělesa.\nJak je uvedeno výše, tvorba tholinů byla poprvé potvrzena při výzkumu atmosféry Titanu. Jejich výskyt je pravděpodobný i na Neptunově měsíci Tritonu, který v atmosféře vedle dusíku obsahuje i stopy methanu.\nTholiny jsou pravděpodobně zodpovědné i za načervenalé zbarvení Pluta a jeho měsíce Charonu (zde hlavně v oblasti pólu). \n\nAstronomové pozorovali organické molekuly také v červeném protoplanetárním disku u hvězdy HR 4796A vzdálené od Země cca 220 světelných let. Ze spektrálních analýz určili, že červené zbarvení disku způsobují pravděpodobně tholiny a nikoliv jiné látky jako např. oxid železitý.\n"}
{"id": "1120597", "url": "https://cs.wikipedia.org/wiki?curid=1120597", "title": "FK Senica 2015/16", "text": "FK Senica 2015/16\n\nTento článek se podrobně zabývá sestavou a zápasy týmu FK Senica v sezoně 2015 - 2016. V této sezoně FK Senica neobhajuje žádnou trofej z předchozí sezony, ve které skončila ve Fortuna lize na 5. místě.\n\n (zástupce kapitána)\n\nPoznámky:  —  = nezveřejněno (dohoda mezi kluby),  †  = odhadovaná cena,  +  = opce na prodloužení smlouvy\n\nPoslední úprava: 27. února 2016 (po 20. kole)\nVysvětlivky: † = \"odehrál pouze podzimní část\"\n\nPoslední úprava: 20. ledna 2016 (po 19. kole)\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nJednozápasová kola\n\n"}
{"id": "1120598", "url": "https://cs.wikipedia.org/wiki?curid=1120598", "title": "Benjamín Száraz", "text": "Benjamín Száraz\n\nBenjamín Száraz (* 9. března 1998) je slovenský fotbalový brankář, od června 2015 působící v A-týmu FK Senica. Je slovenským mládežnickým reprezentantem.\n\nSvoji fotbalovou kariéru začal v klubu FC Veľký Kýr, odkud v průběhu mládeže zamířil nejprve do celkuŠK Šurany a poté se stal posilou mužstva FK Senica.\n\nPřed sezonou 2015/16 se propracoval do prvního týmu mužstva, kde podepsal s mužstvem kontrakt do léta 2018. V květnu 2015 absolvoval stáž v italském týmu A.C. Cesena.\n\nV roce 2014 se fotbalista zúčastnil mezinárodního turnaje Frenz International Cup, který se konal v Malajsii, a slovenský výběr do 16 let získal zlaté medaile, když ve finále porazil reprezentaci Íránu 2ː0 po prodloužení.\n\n"}
{"id": "1120599", "url": "https://cs.wikipedia.org/wiki?curid=1120599", "title": "Emil Sax", "text": "Emil Sax\n\nEmil Sax (8. dubna 1845 Javorník – 25. března 1927 Volosko) byl rakouský a český národohospodář, vysokoškolský pedagog a politik německé národnosti ze Slezska, v 2. polovině 19. století poslanec Říšské rady a rektor Německé univerzity v Praze.\n\nByl univerzitním profesorem v Praze.\n\nByl synem soudního rady. V letech 1862–1866 studoval právo na Vídeňské univerzitě. V roce 1868 byl promován na doktora práv. Nastoupil jako tajemník do rakouské komise pro Světovou výstavu v Paříži. V letech 1870–1873 působil jako koncipista v kanceláři vídeňské obchodní a živnostenské komory. V letech 1874–1879 pracoval na pozici tajemníka v Severní dráze císaře Ferdinanda. V roce 1874 se stal soukromým docentem pro národohospodářství a finanční vědy na Vídeňské univerzitě. Roku 1879 byl jmenován mimořádným a roku 1880 řádným profesorem na Karlo-Ferdinandově univerzitě v Praze, po jejímž následném rozdělení přešel na pražskou Německou univerzitu. V roce 1888/1889 byl děkanem její právnické fakulty a v roce 1892/1893 rektorem Německé univerzity v Praze. Roku 1893 odešel ze zdravotních důvodů do penze.\n\nByl aktivní i politicky. Z titulu své funkce rektora pražské německé univerzity zasedal v letech 1892–1893 coby virilista mezi poslanci Českého zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1879 za kurii městskou a obchodních a živnostenských komor v Slezsku, obvod Opava. Ve volebním období 1879–1885 se uvádí jako Dr. Emil Sax, c. k. univerzitní profesor, bytem Praha.\n\nPo volbách 1879 je uváděn jako ústavověrný poslanec (stoupenec liberální, centralistické a provídeňské Ústavní strany). Byl orientován jako německý liberál. Na Říšské radě se v říjnu 1879 uvádí jako člen staroněmeckého Klubu liberálů (\"Club der Liberalen\").\n\nPatřil mezi významné představitele vídeňské národohodpodářské školy. Měl vliv na výzkum v oblasti dopravní a finanční vědy. Chápal význam dopravní infrastruktury pro rozvoj ekonomiky. Kriticky hodnotil teorii úroků z kapitálů prosazovanou Eugenen von Böhm-Bawerkem.\n\nZemřel v březnu 1927.\n"}
{"id": "1120600", "url": "https://cs.wikipedia.org/wiki?curid=1120600", "title": "Rudolf Schmuk", "text": "Rudolf Schmuk\n\nRudolf Schmuk, též Rudolf Schmuck (18. února 1841 Děrné – 10. prosince 1888 Děrné), byl rakouský a český politik německé národnosti ze Slezska, v 2. polovině 19. století poslanec Říšské rady.\n\nPatřil mezi představitele slezských Moravců, tedy lidí slovanského (českého) původu, kteří se ale hlásili k německé kultuře a národnosti. Byl aktivní politicky. Zastával funkci starosty vesnice Děrné u Fulneku.\n\nOd doplňovacích voleb roku 1873 zasedal jako poslanec Slezského zemského sněmu. Mandát obhájil v zemských volbách roku 1878 i zemských volbách roku 1884. Zemským poslancem byl až do své smrti.\n\nPůsobil taky jako poslanec Říšské rady (celostátního parlamentu Předlitavska), kam usedl ve volbách roku 1879 za kurii venkovských obcí v Slezsku, obvod Opava, Bílovec bez moravských enkláv atd. Ve volebním období 1879–1885 se uvádí jako Rudolf Schmuk, majitel dědičné rychty a starosta, bytem Děrné. Patřil mezi ústavověrné poslance (stoupenec liberální, centralistické a provídeňské Ústavní strany). Ve volbách roku 1885 nekandidoval a dobrovolně tak umožnil, aby v jeho obvodě mandát získal Karl Türk.\n\nZemřel v prosinci 1888 ve věku 48 let.\n"}
{"id": "1120603", "url": "https://cs.wikipedia.org/wiki?curid=1120603", "title": "Tereza Mrdežová", "text": "Tereza Mrdežová\n\nTereza Mrdežová, rodným jménem Tereza Mrdeža, (* 14. listopadu 1990 Pula) je chorvatská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do srpna 2015 tři tituly ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v dubnu 2013 na 151. místě a ve čtyřhře pak v říjnu 2012 na 237. místě. Na juniorském kombinovaném žebříčku ITF dosáhla maxima v září 2006, když jí patřila 28. příčka. Trénuje ji Juraj Dusparić.\n\nV chorvatském fedcupovém týmu debutovala v roce 2012 základním blokem 1. skupiny zóny Evropy a Afriky proti Lucembursku, v němž dopomohla k výhře 2:1 na zápasy bodem ze čtyřhry, kterou odehrála s Aniou Mijačikovou. Do roku 2016 v soutěži nastoupila k sedmi mezistátním utkáním s bilancí 1–3 ve dvouhře a 4–1 ve čtyřhře.\n\nPrvní ženský turnaj na okruhu ITF odehrála jako patnáctiletá na přelomu června a července 2006 v rakouském Anifu. Po zvládnuté kvalifikaci vypadla v úvodním kole hlavní soutěže. V říjnu téhož roku obdržela divokou kartu od pořadatelů na akci v Dubrovníku, kde se probojovala do semififnále. Ve finále se premiérově objevila v květnu 2007 na bolském turnaji, z něhož odešla poražena od Švédky Johanny Larssonové. Debutovou trofej dobyla v Sarajevu, události probíhající v červnu 2008 na antuce. V boji o titul hladce zdolala Slovinku Jasminu Kajtazovićovou.\n\nPremiérový start na okruhu WTA Tour zaznamenala v červencové kvalifikaci Internazionali Femminili di Palermo 2012, do níž nastoupila v roli osmé nasazené. Po výhře nad Beatriz Garcíaovou Vidaganyou však skončila na raketě Maďarky Katalin Marosiové, když o postupující rozhodl až tiebreak závěrečné sady.\n\nNejvyšší grandslamvé úrovně se poprvé zúčastnila v srpnové kvalifikaci US Open 2012, kde ji na úvod vyřadila Američanka Jessica Pegulaová po dvousetovém průběhu. Prvně se do hlavní soutěže WTA probojovala na únorovém Copa Colsanitas 2013 v Bogotě. V úvodním kole přehrála sedmou nasazenou Francouzku Pauline Parmentierou, aby ji následně stopku vystavila rumunská hráčka Alexandra Cadanțuová.\n\n"}
{"id": "1120605", "url": "https://cs.wikipedia.org/wiki?curid=1120605", "title": "Oswald Bartmański", "text": "Oswald Bartmański\n\nOswald Bartmański (\"cca 1826\" Tarnów – 9. nebo 11. února 1887 Žuravnyky) byl rakouský politik polské národnosti z Haliče, v 2. polovině 19. století poslanec Říšské rady.\n\nPůsobil jako politik. Zastával funkci viceprezidenta haličského místodržitelství.\n\nPůsobil taky jako poslanec Říšské rady (celostátního parlamentu Předlitavska), kam usedl ve volbách roku 1879 za kurii velkostatkářskou v Haliči. Rezignaci oznámil na schůzi 4. prosince 1884. Ve volebním období 1879–1885 se uvádí jako Oswald Bartmański, penzionovaný c. k. místodržitelský viceprezident, bytem Žuravnyky. Patřil mezi polské národní poslance (parlamentní Polský klub).\n\nZemřel náhle v únoru 1887 na srdeční mrtvici.\n"}
{"id": "1120606", "url": "https://cs.wikipedia.org/wiki?curid=1120606", "title": "Katakomby v Jablonném v Podještědí", "text": "Katakomby v Jablonném v Podještědí\n\nKatakomby v Jablonném v Podještědí jsou systémem chodeb a krypt pod bazilikou minor sv. Vavřince a sv. Zdislavy v Jablonném v Podještědí na Liberecku. Podzemní prostory mají celkem tři patra, do dvou spodních však již neexistuje normální přístupová cesta. Vstup do vrchního patra katakomb je z lodi baziliky. Druhý historický vstup, vedoucí z vedlejšího dominikánského kláštera je dnes zazděn. Prostory katakomb jsou veřejnosti přístupné jen při mimořádných příležitostech. \n\nSystém podzemních prostor byl vystavěn v 18. století architektem Janem Lukášem Hildebrandtem, který projektoval barokní výstavbu celé baziliky. Podzemí má symetrický půdorys, který narušuje pouze původně gotická hrobka svaté Zdislavy, jejíž polohu architekt při výstavbě katakomb respektoval a pouze její prostor barokně upravil. Vedle této hrobky obsahují katakomby kryptu rodu Pachtů z Rájova, kryptu dominikánských řeholníků (do které se dodnes občas pohřbívá, zatím posledním zde pohřbeným byl v roce 2007 P. Ambrož Svatoš, OP) a kryptu Františka Antonína Berky z Dubé. \n\nPrůhledem z jedné z krypt lze nahlédnout do níže položeného prostoru, kde je pohřben tzv. \"Dráteníček\". Šlo o mladého chlapce, který prý ze zvědavosti vlezl do podzemí baziliky, nemohl se však již dostat zpět a zemřel zde. Jeho mrtvolu objevili až při náhodném otevření katakomb po několika letech. \n\nV letech 1983–1984 uskutečnila XIV. správa StB v Jablonném v Podještědí tzv. \"Akci Kostel\". Šlo o průzkum podzemí jablonské baziliky a zámku Lemberk pro podezření, že zde nacisté koncem války ukryli důležité materiály. StB akci zdůvodňovala \"„zachycením signálů o ukrytí německého válečného archivu“\" ze \"„vzpomínek pamětníků“\". Zřejmě však šlo pouze o to, že nějaký důvěrník StB zaslechl neprůkazné tradované zvěsti od místních obyvatel. \n\nK součinnosti byly přizvány orgány SNB a další složky StB z Ústí nad Labem a dokonce psychotronik. V souvislosti s „Akcí Kostel“ byl prověřován také tehdejší jablonský duchovní správce, P. Zdeněk Fleiberk. Orgánům se totiž zdálo podezřelé, že se často zdržuje v kostele a StB jej navíc evidovala jako nepřátelskou osobu. Výsledkem akce bylo pouze poškození podzemních prostor, mimo jiné 22 průzkumnými vrty o hloubce až 18 metrů. Akce byla na zásah tehdejšího náčelníka XIV. správy ke dni 9. prosince 1983 zastavena. „Průzkum“ byl obnoven v květnu 1984, koncem téhož měsíce byl však definitivně ukončen bez očekávaného výsledku. Na obnovení akce měl poněkud paradoxně podíl také P. Fleiberk, který příslušníkům sdělil, že zaopatřoval jakéhosi umírajícího, který mu měl svěřit, že v roce 1944 jej příslušníci Wehrmachtu odvedli do podzemí kostela a on že zde musel něco zazdívat. Faktem zůstává, že v kostelním podzemí nebylo nalezeno vůbec nic.\n\n"}
{"id": "1120637", "url": "https://cs.wikipedia.org/wiki?curid=1120637", "title": "Juha Sipilä", "text": "Juha Sipilä\n\nJuha Petri Sipilä, výslovnost: , (* 25. dubna 1961 Veteli) je finský politik, předseda Strany středu a v letech 2015–2019 předseda vlády Finska, když v roli volebního lídra dovedl stranu k vítězství v dubnových parlamentních volbách 2015.\n\nVe firmě Lauri Kuokkanen Ltd. pracoval jako manažer v oddělení vývoje výrobků. Od roku 1992 byl výkonným ředitelem společnosti Solitra Oy, jejímž většinovým vlastníkem se stal o dva roky později. Americké společnosti ADC Telecommunications ji odprodal v roce 1996.\n\nV roce 1998 založil vlastní firmu Fortel Invest Oy a mezi lety 2002–2005 působil jako výkonný ředitel Elektrobit Oyj.\n\nBěhem studentských let pracoval na částečný úvazek pro Stranu středu. Do zvolení poslancem v parlamentních volbách 2011, počtem 5 543 hlasů, neměl žádnou politickou praxi. Předsedou finského parlamentu se stal 28. dubna 2015 na jednoměsíční – povolební – období.\n\nV dubnu 2012 oznámil úmysl kandidovat na předsedu strany, kterým se stal na volebním kongresu 9. června téhož roku. Ve druhém kole porazil Tuoma Puumalu poměrem 1251–872 hlasů delegátů.\n\nZ pozice lídra vedl stranu do dubnových parlamentních voleb 2015, v nichž si Strana středu polepšila o 14 křesel s celkovým ziskem 40 mandátů. Výsledek znamenal volební vítězství. Sipilä obdržel 30 758 hlasů, nejvyšší počet ze všech kandidujících. Následně se ujal rozhovorů o sestavení nové vlády.\n\nPrezident republiky Sauli Niinistö jmenoval jím vedený centropravicový kabinet 29. května 2015, na němž participovaly tři koaliční subjekty. Strana středu obsadila šest křesel a Praví Finové i Národní koaliční strana získaly po čtyřech ministerstvech. Pravicoví populisté Praví Finové tak poprvé v historii usedli do vlády. Ve 200členném jednokomorovém parlamentu koalice disponovala většinou 124 křesel.\n\nNarodil se roku 1961 v obci Veteli, ležící v provincii Střední Pohjanmaa. V roce 1980 složil maturitu (\"ylioppilastutkinto\"). O šest let později získal inženýrský titul na Univerzitě v Oulu.\n\nDo manželství s Minnou-Maariou Sipiläovou se narodilo pět dětí. Nejmladší syn Tuomo Sipilä (nar. 1993) zemřel 18. února 2015 na pooperační komplikace. V důsledku úmrtí přerušil Sipilä kampaň před nadcházejícími dubnovými parlamentními volbami.\n\nV soukromém životě jezdí v automobilech na dřevoplyn. Tato preference vyústila do založení společnosti Volter Oy na výrobu dřevoplynu z dřevěné štěpky, spalovaného v kogenerační jednotce.\n\nŘadí se ke členům laestadianismu na obrodu luteránství, ačkoli se sám za laestadiana nepovažuje.\n"}
{"id": "1120640", "url": "https://cs.wikipedia.org/wiki?curid=1120640", "title": "Achaia (regionální jednotka)", "text": "Achaia (regionální jednotka)\n\nAchaia (novořecky: Αχαΐα) je moderní řecká regionální jednotka, nacházející se na severozápadě poloostrova Peloponés a náležející ke kraji Západní Řecko. Je vymezena podobně jako stejnojmenné historické území. Má rozlohu 3272 km². V roce 2011 v Achaii žilo 309 694 obyvatel. Ve 20. století se mnozí obyvatelé Achaie vystěhovali za lepším životem do nedalekých Atén. Hlavním městem je Patra. Druhým největším městem je Aigio. Z přímořského města Rio vede most Charilaos Trikoupisa, který spojuje Peloponés s městem Antirio v Akarnánií.\n\nRegionální jednotka Achaia se od 1. ledna 2011 člení na 5 obcí:\n\n"}
{"id": "1120641", "url": "https://cs.wikipedia.org/wiki?curid=1120641", "title": "Gustáv Bánovec", "text": "Gustáv Bánovec\n\nGustáv Bánovec (5. srpna 1926 – 17. února 2010) byl slovenský fotbalista, útočník a záložník.\nV československé lize hrál za Slovenu Žilina a ATK Praha. Dal 3 ligové góly.\n\n\n"}
{"id": "1120643", "url": "https://cs.wikipedia.org/wiki?curid=1120643", "title": "Kačkar", "text": "Kačkar\n\nKačkar může být :\n\n"}
{"id": "1120644", "url": "https://cs.wikipedia.org/wiki?curid=1120644", "title": "Élie Cartan", "text": "Élie Cartan\n\nÉlie Joseph Cartan (9. duben 1869, Dolomieu – 6. květen 1951, Paříž) byl francouzský matematik. Od roku 1912 profesor matematiky na Sorbonně, od roku 1945 člen Francouzské akademie věd. Věnoval se komplexní projektivní geometrii, teorii invariantů transformačních grup a budování aparátu diferenciální geometrie (vnějších diferenciálních systémů, metodě pohyblivého repéru aj). Od 20. let se soustředil na bádání v oblasti topologie. Vypracoval významnou a klíčovou klasifikaci pro Lieovy grupy. Rozvíjel i matematickou fyziku, zejména teorii relativity. Jeho syn Henri Cartan se stal rovněž významným matematikem a nositelem Wolfovy ceny.\n\n"}
{"id": "1120645", "url": "https://cs.wikipedia.org/wiki?curid=1120645", "title": "Chrám svatého Lukáše Evangelisty (Brežany)", "text": "Chrám svatého Lukáše Evangelisty (Brežany)\n\nChrám svatého Lukáše Evangelisty z roku 1727 v obci Brežany, okres Prešov je řeckokatolický dřevěný chrám na Slovensku. Je zařazen do seznamu národních kulturních památek.\n\nBrežany jsou filiálkou starobylé řeckokatolické farnosti Klenov, o čemž svědčí i záznam v soupisu z Mukačevské řeckokatolické eparchie z roku 1788. Ve vesnici je dřevěný řeckokatolický chrám z roku 1727, který je jediný v okrese Prešov a také jediný v celé Šarišské vrchovině. Na Slovensku je zařazen mezi národní kulturní památky. Patronem cerkvi je sv. Lukáš Evangelista. Obnova cerkvi byla provedena v druhé polovině 18. století.\n\nZ architektonického pohledu jde o atypickou trojdílnou srubovou stavbu s výraznými vlivy gotické římskokatolické sakrální architektury. Okénka jsou vytvořeny hlubokými zářezy ve dvou sousedních trámech srubu. Zasklený otvor je opatřen jednoduchou železnou mřížkou. Barokní ikonostas pochází z roku 1773. Kompozice chrámu je ovlivněna dřevěným kostelem v Hervartove. Typická je samostatně stojící věž, která není spojena se střešní konstrukcí lodě. Má otevřenou podezdívku, sloužící jako předsíň chrámu. Nad vchodem, řešeným na gotický způsob, je uvedena datace stavby chrámu z roku 1727. Představěná věž je obita deskami a má jehlanovou střechu.\n\nDřevěná roubená stavba tohoto chrámu se skládá ze tří částí – ze svatyně (presbytáře) s rovným uzávěrem, podélné lodě a zmiňované přestavěné věže, pod kterou je otevřená předsíň. Svatyně tvoří s lodí jednotný celek. Má lomený strop, zatímco v lodi je rovný. V interiéru je trámová konstrukce vymazána hlínou. Vysoká sedlová střecha je pokryta šindelem.\n\nHlavní oltář je barokní z roku 1782. Na zděné menze je obraz Korunování Panny Marie od Františka Ferdynandyho ukončen v roce 1782. Je vložen do sloupové oltářní barokní architektury. Výše zmíněný ikonostas je víceřadý, částečně obnoven malbami. Členěný je točenými sloupy s vinnou révou.\n\nIkonostas zachovává tradiční byzantské schéma rozmístění ikon. Na ikonostasu pod centrální ikonou Krista je dedikační nápis latinkou: \"Fundator Cerkvi Svätej i Calej Roboty toj P.S oltys Teodor Demeteri i vospol z manželku Svoju Mariannu. Ano Dni 1733\". Carské dveře jsou sekundárně přemístěny za hlavní oltář, podobně i jáhenské dveře. Chrámová ikona sv. Lukáše evangelisty ho zobrazuje plného elánu a v činnosti, při zapisování evangelijních událostí. Ve spodní části orámování ikony jsou vyobrazeni klečící zakladatelé nadace modlící se na kolenou k ukřižovanému Kristu. V řadě není ikona Tajná večeře, ale Mandylion (Spas nerukotvornyj). V třetí řadě je ikona Krista Velekněze (archijereje) s Bohorodičkou a Janem Křtitelem, kteří se modlí a jsou se dvěma anděly. Apoštolové jsou zobrazení na pozadí horské krajiny. Na vrchní části orámování ikon jsou uvedeny jejich jména, třebaže ne vždy totožné s jejich vyobrazením (Andrej a Bartoloměj). V řadě proroků ve středu je další ikona Mandylion, a ne Ukřižování. Byla přenesena ze staršího ikonostasu a pochází z druhé poloviny 17. století.\n\nBoční oltář Piety je malovaný na dřevě a vložený do rámu se sloupky po stranách. Další boční oltář Krista s Knihou života je z druhé poloviny 18. století. Chór je z poloviny 18. století. Na jeho parapetu jsou malované scény Utrpení Páně (strasti) s cyrilskými nápisy, oddělené iluzivními barokními sloupy s vinnou révou. I zde jsou vyobrazeni zakladatele nadace, jak se vroucně modlí na kolenou k ukřižovanému Kristu.\n\n\n"}
{"id": "1120647", "url": "https://cs.wikipedia.org/wiki?curid=1120647", "title": "Chrám Narození Přesvaté Bohorodičky (Jarabina)", "text": "Chrám Narození Přesvaté Bohorodičky (Jarabina)\n\nChrám Narození Přesvaté Bohorodičky v Jarabině je barokní řeckokatolická cerkev. Chrám byl původně pravoslavný, ale po sametové revolucí byl převeden do vlastnictví řeckokatolické církve.\n\nChrám byl postaven za vlády rakouského a uherského krále Františka I. Výstavba začala roku 1803 na místě bývalého dřevěného chrámu a byla dokončena italskými zednickými mistry roce 1809. Roku 1894 byla střecha pokryta plechem, v chrámu přibyla sakristie a podlaha se vyložila dlaždicemi, přibyla i vnitřní malba chrámu a na věži hodiny. Roku 1905 se zakoupily dva zvony, největší z nich byl pojmenován Nikolaj. Později byly v chrámu čtyři zvony. V roce 1917 byly tři zvony použity k výrobě kanónů.\n\nOkolí chrámu zdobí vysázené duby, jejichž věk dosahuje přibližně 200 let. V chrámu se nachází mnoho kulturních památek, oltář, čtyři svícny, ikonostas.\n"}
{"id": "1120649", "url": "https://cs.wikipedia.org/wiki?curid=1120649", "title": "Atanazy Benoé", "text": "Atanazy Benoé\n\nAtanazy Benoé (1827 Niegowice u Gdówa – 9. března 1894 Vídeň) byl rakouský šlechtic a politik polské národnosti z Haliče, v 2. polovině 19. století poslanec Říšské rady.\n\nVystudoval gymnázium a pak vysokou školu v Krakově, kde studoval zemědělství. Následně se věnoval správě svého statku. Působil jako politik. V letech 1861 až 1863 byl poslancem Haličského zemského sněmu.\n\nPůsobil též jako poslanec Říšské rady (celostátního parlamentu Předlitavska), kde usedl v doplňovacích volbách roku 1882 (poté co zemřel poslanec Ladislaus Pęgowski) za kurii velkostatkářskou v Haliči. Slib složil 14. března 1882. Mandát obhájil v řádných volbách roku 1885, slib složil 2. října 1885. Opětovně byl zvolen i ve volbách roku 1891. Poslancem byl do své smrti roku 1894. Ve volebním období 1879–1885 se uvádí jako rytíř Athanasius Benoe, statkář, bytem Niegowice. Patřil mezi polské národní poslance a zasedal v parlamentním Polském klubu, jehož předsedou se stal v únoru 1893.\n\nZemřel v městském hotelu ve Vídni v březnu 1894 ve věku 67 let. Dlouhodobě trpěl plicními a srdečními obtížemi. Po několik dnů předtím již byl těžce nemocen a vedení Polského klubu v Říšské radě po něm převzal Filip Zaleski. Den před smrtí se pak k bolestem přidal zápal plic. Poslední rozloučení se konalo za účasti špiček nejen polské politické reprezentace ve Vídni. Tělo pak mělo být převezeno ho haličského Kłaje, podle jiného zdroje do domovských Niegowic.\n\nByl posledním příslušníkem svého rodu.\n"}
{"id": "1120654", "url": "https://cs.wikipedia.org/wiki?curid=1120654", "title": "Josef Samuel Bloch", "text": "Josef Samuel Bloch\n\nJosef Samuel Bloch (20. listopadu 1850 Dukla – 1. října 1923 Vídeň) byl rakouský rabín, novinář, spisovatel a politik z Haliče, v 2. polovině 19. století poslanec Říšské rady.\n\nUž v mládí byl nadaným studentem Talmudu, absolvoval rabínská a všeobecná studia na Curyšské univerzitě a Mnichovské univerzitě. V roce 1875 byl v Curychu promován na doktora filozofie. Působil pak jako duchovní v Rendsburgu, rabín v Kobylinu a českém Mostu. V letech 1877–1883 byl rabínem na vídeňském předměstí Floridsdorf. Trvale se usadil ve Vídni. Založil týdeník \"Österreichische Wochenschrift\", který vycházel v letech 1884–1921 a který měl být protiváhou k listu \"Deutsche Wochenschrift\" Heinricha Friedjunga. V roce 1885 založil Rakousko-israelitský svaz. Snažil se informovat nežidovskou veřejnost o dění v židovské komunitě a vyvracet antisemitské teze, které šířili německonacionální a křesťansko-sociální kruhy. Hlásil se k židovskému uvědomění a odmítal asimilační tendence některých rakouských židů, kteří se identifikovali s německým nacionalismem. Zároveň odmítal i politický sionismus. V roce 1922 vydal své hlavní dílo, \"Israel und die Völker\", ve kterém obhajoval židy před dobovými předsudky.\n\nPůsobil též jako poslanec Říšské rady (celostátního parlamentu Předlitavska), kde usedl v doplňovacích volbách roku 1884 za kurii městskou v Haliči, obvod Kolomyja, Sňatyn, Bučač. Slib složil 4. prosince 1884. Mandát zde obhájil v řádných volbách roku 1885 a volbách roku 1891. Rezignaci oznámil na schůzi 22. října 1895. Ve volebním období 1879–1885 se uvádí jako Dr. Josef Samuel Bloch, okresní rabín, bytem Floridsdorf.\n\nDo parlamentu byl zvolen za obvod s židovskou většinou, ale na Říšské radě vstoupil do poslaneckého Polského klubu a podporoval státoprávní polské nároky a koncepci haličské autonomie. Polštinu ovšem příliš dobře neovládal. Byl malé postavy a nevynikal jako řečník, byl ovšem zdatným polemikem. Ostře se opakovaně střetával s vulgárním antisemitským poslancem Ernestem Schneiderem. Proslulá byla taky jeho polemika s Augustem Rohlingem, který tvrdil, že v Talmudu jsou výzvy k rituální vraždě a že na toto své tvrzení může přísahat. Bloch ho pak nazval lhářem a Rohling Blocha zažaloval. Později Rohling žalobu vzal zpět. Bloch seděl v parlamentu poblíž českých poslanců a měl s nimi přátelské vztahy. Podporoval české školské požadavky. V roce 1919 přijel na návštěvu do Prahy a z galerie sledoval jednu z prvních schůzí československého Revolučního národního shromáždění. V této době odjel na kratší dobu s bratrem do USA. Uvažoval, že tam trvale zůstane, ale pak se vrátil do Vídně.\n\nZemřel po krátké nemoci v říjnu 1923.\n"}
{"id": "1120658", "url": "https://cs.wikipedia.org/wiki?curid=1120658", "title": "Sipilä", "text": "Sipilä\n\nSipilä je příjmení finského původu, které nosí více osobností:\n\n"}
{"id": "1120666", "url": "https://cs.wikipedia.org/wiki?curid=1120666", "title": "Elektrostal", "text": "Elektrostal\n\nElektrostal () je město v Moskevské oblasti v Ruské federaci. Při sčítání lidu v roce 2010 mělo 155 tisíc obyvatel.\n\nSoučasné město vzniklo v roce 1916 s jménem Zatišje () s výstavbou průmyslu, zejména hutě „Elektrostal“ významného průmyslníka Nikolaje Alexandroviče Vtorova. V roce 1928 bylo Zatišje přejmenováno na Elektrostal a v roce 1938 se stalo městem.\n\n\nVe městě sídlí hokejový klub Kristall Elektrostal, který hraje Vyšší hokejovou ligu.\n"}
{"id": "1120669", "url": "https://cs.wikipedia.org/wiki?curid=1120669", "title": "Ján Polgár", "text": "Ján Polgár\n\nJán Polgár (* 31. května 1929, Čop) je bývalý slovenský fotbalista, útočník.\n\nV československé lize hrál za Dynamo ČSD Košice, Křídla vlasti Olomouc, Spartak Košice VSS a Tatran Prešov. Dal 48 ligových gólů.\n\n\n"}
{"id": "1120672", "url": "https://cs.wikipedia.org/wiki?curid=1120672", "title": "Stade Bollaert-Delelis", "text": "Stade Bollaert-Delelis\n\nStade Bollaert-Delelis je stadión sloužící zejména pro fotbal ve francouzském městě Lens. Ke svým domácím utkáním tu nastupuje francouzský celek Racing Lens. Stadión má kapacitu přes 41 tisíc diváků, což je paradoxně více než má celé město Lens obyvatel. Na stadion si ale nachází cestu i diváci z hustě osídleného okolí města. Stadión byl vystavěn v roce 1933 a pojmenován po Félixi Bollaertovi. Člen \"Compagnie des mines de Lens\" (Těžební společnost z Lensu) se výrazně zasloužil o rozvoj sportu v regionu a i nechal vystavět tento stadión. V roce 2012 se do názvu dostal i André Delelis, starosta Lensu a ministr ve vládě Pierra Mauroye, který se vydatně zasloužil o záchranu klubu a stadiónu po ukončení těžby v okolí města.\n\nStadión hostil dva zápasy Mistrovství Evropy ve fotbale 1984, čtyři zápasy Mistrovství světa ve fotbale 1998 a stejný počet utkání by se zde měl odehrát i při EURU 2016. V letech 1999 a 2007 se zde konaly některé zápasy světových šampionátů v rugby.\n\nStade Bollaert-Delelis je postavěno v anglickém stylu se čtyřmi oddělenými tribunami, kde každá nese svůj název a je věnována památce určitých lidí spjatým s klubem. Mezi ně patří Henri Trannin (ikona klubu, po 18 let brankář Lensu), Tony Marek (bývalý hráč a trenér, který nastoupil i za reprezentaci), Élie Delacourt (bývalý prezident fanklubu) a Max Lepagnot (významný činovník v klubu, vedl i místní regionální soutěž).\n\n"}
{"id": "1120675", "url": "https://cs.wikipedia.org/wiki?curid=1120675", "title": "Špicové a plemena primitivní", "text": "Špicové a plemena primitivní\n\nŠpicové a plemena primitivní jsou skupinou psů s pořadovým číslem pět dle FCI. Tato skupina má celkem osm sekcí: \"Severští sáňoví psi, Severští lovečtí psi, Severští hlídací a ovčáčtí psi, Evropští špicové, Asijští špicové a příbuzná plemena, Primitivní plemena, Primitivní lovecká plemena\" a \"Primitivní lovecká plemena s protisměrně rostoucí srstí na hřbetě (ridgem)\". Tito psi jsou různorodí, jsou různé velcí, mají jiné barvy i stavbu těla. Nejznámějšími zástupci této skupiny jsou němečtí špicové. Ze sekce primitivních plemen to je basenži. Česká republika němá v této skupině žádné zástupce, na rozdíl od Německa. Zvláštní zmínku si zaslouží poslední sekce, tedy primitivní lovecká plemena s ridgem na hřbetě. Jedná se o tmavší pruh srsti, která roste opačným směrem. V této sekci je pouze jeden zástupce; thajský ridgeback (rhodéský ridgeback je oficiálně uznán jako honič).\n\nŠpicové jsou stará plemena, i když ne tak jako primitivní plemena. Většina z nich je z arktických a subarktických oblastí, evropští špicové jsou jen dva (německý špic, italský volpino) . Předci špiců jsou neznámí, žádný archeolog zatím nenašel nález, který by představoval přechod těchto psů z mohutných vlků do svalnatých psů. Prapředky evropských špiců je dle všeho pes bažinný. Za domestikaci vlků na dnešní špice mohou severští indiáni, kteří hledali pomocníka na tahání těžkých nákladů . To bylo také původní využití většiny špiců; tahání těžkých nákladů a jejich hlídání. Ale třeba německý špic byl společenský pes již od počátků chovu. Dnes jsou všichni špicové jen společenští psi nebo psí sportovci (mushing).\n\nPřestože označení \"primitivní plemena\", se může zdát hanlivé, v této sekci psů je několik plemen, která se řadí jako jedna z nejinteligentnějších. \"Primitivní\" jsou proto, že jsou to velmi stará a původní plemena. Například basenži se dostal s Féničany do Afriky před více než pěti tisíci lety. U mnohých z nich je pravděpodobnost, že jejich předkem je původní dingo. Většina z nich vznikala přirozeným křížením bez zásahu člověka . Nejvíce primitivních plemen pochází z jižní Evropy, pak tu máme faraonského psa z Afriky a thajského ridgebacka z Thajska. Primitivní plemena v Austrálii nepotkal příliš šťastný osud; ti, kteří přijeli s kupci z Austrálie byli většinou předkládáni bohům jako oběti, proto se dodnes nedochovali . Jedním z dochovaných je novoguinejský zpívající pes, ten je ale považován za divoké zvíře.\n\n\n\n\n\n\n\n\n"}
{"id": "1120676", "url": "https://cs.wikipedia.org/wiki?curid=1120676", "title": "Jozef Hrebíček", "text": "Jozef Hrebíček\n\nJozef Hrebíček (1933 - 7. února 2003) byl slovenský fotbalista, obránce.\n\nV československé lize hrál za Spartak Trnava. Gól nedal. Další dva roky hrál ve druhé lize za Považskou Bystricu.\n\n\n"}
{"id": "1120682", "url": "https://cs.wikipedia.org/wiki?curid=1120682", "title": "Josef Antonín Brousil", "text": "Josef Antonín Brousil\n\nJosef Antonín Brousil (7. srpna 1871 Praha-Smíchov – 27. září 1892 Praha-Smíchov) byl český malíř, krajinář, žák prof. Julia Mařáka na pražské malířské Akademii.\n\nJosef Antonín Brousil se narodil 7. srpna 1871 na Smíchově do rodiny zedníka Josefa Brousila. Po absolvování základního vzdělání nastoupil mladý Brousil ke studiu na uměleckoprůmyslovou školu v Praze. Od roku 1888 odešel studovat na pražskou malířskou Akademii k profesoru Pirnerovi a po dvou letech pokračoval ve studiu u prof. Julia Mařáka. V roce 1892 studium na Akademii dokončil. Žil ve stálém nedostatku a zemřel mlád 27. září 1892 na Smíchově.\n\n"}
{"id": "1120686", "url": "https://cs.wikipedia.org/wiki?curid=1120686", "title": "Volodyslav Fedorovyč", "text": "Volodyslav Fedorovyč\n\nVolodyslav Fedorovyč, cyrilicí Володислав Федорович, polsky Wołodysław Fedorowycz, v českých pramenech i Ladislav Fedorovič (26. května 1845 Bilynivka – 22. prosince 1917 Kyjev nebo leden 1918 Vikno), byl rakouský politik ukrajinského (rusínského) původu (ovšem římskokatolického vyznání) z Haliče, v 2. polovině 19. století poslanec Říšské rady.\n\nJeho otcem byl Ivan Fedorovyč (1811–1870), politik a spisovatel, během revolučního roku 1848 poslanec Říšského sněmu. Volodyslav byl rusínského etnického původu, ale římskokatolického vyznání. Působil jako statkář ve Vikně. Ve Vikně mu patřil velký statek. Byl mecenášem umění a sám byl vlastníkem rozsáhlé umělecké sbírky. Angažoval se ve veřejném a politickém životě. V letech 1873–1876 byl prezidentem rusínského národního spolku Prosvita, kterému věnoval 12 000 zlatých, když zemský sněm odňal spolku svůj příspěvěk. V roce 1887 organizoval rusínskou národopisnou výstavu v Ternopilu. Byl vedoucím rusínské delegace na slavnost otevření Národního divadla v Praze.\n\nPůsobil též jako poslanec Říšské rady (celostátního parlamentu Předlitavska), kde usedl ve volbách roku 1879 za kurii venkovských obcí v Haliči, obvod Žovkva, Sokal, Rava atd. Rezignaci oznámil na schůzi 5. prosince 1882. Ve volebním období 1879–1885 se uvádí jako rytíř Ladislaus von Fedorowicz, statkář, bytem Vikno. V roce 1879 je řazen mezi polské národní poslance (parlamentní Polský klub). Patřil ovšem mezi Rusíny a byl členem mladorusínského proudu. Byl nicméně do voleb navržen propolským táborem. Proti jeho volbě podali protest někteří rusínští voliči a protestovala rovněž haličská Ruská rada. Věc posoudil legitimační výbor Říšské rady, který v únoru 1882 regulérnost volby potvrdil.\n\nRoku 1902 byl jmenován členem Panské sněmovny (nevolená horní komora Říšské rady). Šlo tehdy o vůbec prvního etnického Rusína jmenovaného do Panské sněmovny (kromě lvovského řeckokatolického metropolity Šeptického).\n\nJeho statek včetně uměleckých sbírek byl v červenci 1917 vypálen ruskou armádou při jejím ústupu z Haliče. Sám Fedorovyč byl vzat do zajetí.\n\nZemřel v prosinci 1917 v Kyjevě, nebo v lednu 1918 na svém statku ve Vikně.\n"}
{"id": "1120690", "url": "https://cs.wikipedia.org/wiki?curid=1120690", "title": "Olivová (rozcestník)", "text": "Olivová (rozcestník)\n\nSlovo olivová má více významů:\n"}
{"id": "1120691", "url": "https://cs.wikipedia.org/wiki?curid=1120691", "title": "Honiči a barváři", "text": "Honiči a barváři\n\nHoniči a barváři jsou skupina psů dle FCI s pořadovým číslem šest. Jedná se o skupinu psů vyšlechtěných pro stopování a pronásledování zvěře. Barváři mají trochu jiný úkol a to zvíře vystopovat a usmrtit (nejčastěji prokousnutím hrdla). Slovo \"barvář\" má původ v myslivecké mluvě, kde \"barva\" značí krev. Honiči a barváři používají při stopování zvěře na rozdíl od chrtů pouze čich, což z nich dělá dobré stopaře, které je vhodné využívat i při hledání raněných po zemětřesení nebo jiných katastrofách. Mají různé barvy, velikosti i typy srsti, nemají společné vzhledové prvky. Tato skupina má tři sekce: \"Honiči, Barváři\" a \"Příbuzná plemena\". Sekce Honiči má tři podsekce: \"Velcí honiči, Střední honiči\" a \"Malí honiči\". Příbuzná plemena je sekce se dvěma psími plemeny, dalmatinem a rhodéským ridgebackem. Česká republika v této skupině svého zástupce nemá, ale je zde slovenské psí plemeno: slovenský kopov.\nNejvíce honičů a barvářů bylo vyšlechtěno ve středověké Francii. Tamější bohatí šlechticové a králové často pořádali parforsní hony, k čemuž používali širokou škálu psů, které mezi sebou křížili aby dosahovali lepších a lepších výsledků. Hrubosrstí honiči se tehdy obecně nazývali griffoni a některým plemenům toto označení zůstalo dodnes. Přesto nejsou tato francouzská plemena příliš známá a oblíbená, mnohem větší popularity dosáhli angličtí bíglové. Významné honiče má i Německo, které dalo vzniknout brakýřům . Přesto asi nejznámějším zástupcem této skupiny je bloodhound, který se již sice nevyužívá jako pes pro parforsní hony, ale je skvělým vyhledávačem obětí přírodních katastrof nebo ztracených lidí, dokáže jít i po stopě staré dva týdny . Mnoho honičů a barvářů se stále využívá ke stopování a pronásledování zvěře, ne všichni jsou totiž dobrými společníky do rodiny.\nOficiální dělení plemen:\n\n\n\n"}
{"id": "1120692", "url": "https://cs.wikipedia.org/wiki?curid=1120692", "title": "Občina Dolenjske Toplice", "text": "Občina Dolenjske Toplice\n\nObčina Dolenjske Toplice je jednou z 212 občin ve Slovinsku. Rozkládá se v Jihovýchodním slovinském regionu a je jednou z 21 občin tohoto regionu. Její rozloha je 110,2 km² a v lednu 2014 zde žilo 3385 lidí. Správním centrem občiny je vesnice Dolenjske Toplice. V občině je celkem 29 vesnic.\n\nPři severním okraji území protéké řeka Krka. Do ní se zprava, tj. z jihu, vlévají dvě říčky - Radeščica a Sušica. Nadmořská výška je zde zhruba od 160 do 250 m. Směrem k západu a jihozápadu krajina stoupá do hor, kde nadmořská výška dosahuje téměř 1000 m.\n\nSousedními občinami jsou: Žužemberk na severu, Straža na severovýchodě, Novo mesto na východě, Semič na jihu, Kočevje na západě.\n\nBušinec, Cerovec, Dobindol, Dolenje Gradišče, Dolenje Polje, Dolenje Sušice, Dolenjske Toplice, Drenje, Gabrje pri Soteski, Gorenje Gradišče, Gorenje Polje, Gorenje Sušice, Kočevske Poljane, Loška vas, Mali Rigelj, Meniška vas, Nova Gora, Občice, Obrh, Podhosta, Podstenice, Podturn pri Dolenjskih Toplicah, Sela pri Dolenjskih Toplicah, Selišče, Soteska, Stare Žage, Suhor pri Dolenjskih Toplicah, Veliki Rigelj, Verdun pri Uršnih selih.\n\n"}
{"id": "1120695", "url": "https://cs.wikipedia.org/wiki?curid=1120695", "title": "Bojótie", "text": "Bojótie\n\nBojótie, Boiótie nebo Boeotie může znamenat:\n\n"}
{"id": "1120698", "url": "https://cs.wikipedia.org/wiki?curid=1120698", "title": "Ucuro-bune", "text": "Ucuro-bune\n\nUcuro-bune (虚舟, doslova \"dutá loď\") je příběh ze starých japonských kronik, vyprávějící o záhadné ženě, která se vynořila z moře.\n\nPrimárním zdrojem informací je kniha \"Příběhy z králičí zahrady\", kterou vydal roku 1825 Kjókutei Bakin, a anonymní spis \"Příběh o ztroskotání\" z roku 1835. Podle jejich podání byli v únoru nebo březnu 1803 rybáři na pobřeží provincie Hitači svědky toho, jak k břehu připlulo podivné plavidlo. Mělo tvar nádoby na pálení vonných látek (spodní část ve tvaru obráceného kužele a horní polovina vypouklá), měřilo přes pět metrů v průměru a přes tři metry na výšku a bylo zhotoveno ze santalového dřeva a kovu, se skleněnými okýnky. Z něho vystoupila mladá žena s bílou pletí a světlými vlasy, která hovořila neznámým jazykem. Držela skříňku asi půl metru dlouhou, kterou nechtěla dát z ruky ani do ní nikoho nenechala nahlédnout. Uvnitř lodi byly nalezeny zásoby jídla a pití, rohože z neznámé látky a nápisy, které nikdo nedokázal rozluštit. Když domorodci viděli, že se s návštěvnicí nemohou nijak domluvit, posadili ji zpátky do lodi a odstrčili od břehu.\n\nVysvětlení události je nejasné. Mohlo jít o čistý výplod fantazie nebo o zkomolenou verzi staršího příběhu (historik Kunio Janakita zmiňuje, že motiv dívky, která přišla z moře, se objevuje v japonských legendách už od 8. století). Kjókutei Bakin uvádí domněnku, že žena v lodi byla princeznou z cizí země, která navázala milostný poměr s poddaným. Za trest byl mladík popraven a dívka vypovězena ze země. Ve schránce pak s sebou nosila právě hlavu mrtvého milence. Vzhledem k tomu, že Japonsko bylo v období Edo zcela izolováno od zbytku světa, případné setkání s cizinkou, patrně zachráněnou ze ztroskotané lodi (žena podle popisu patřila k europoidní rase, ačkoli na dobových ilustracích je vzhledem ke konvenci zobrazována jako Japonka) mohlo na venkovany silně zapůsobit a dát prostor k různým spekulacím a vymýšlení barvitých podrobností. Není ani vyloučeno, že se rybáři stali nedobrovolnými svědky zkoušky nového plavidla: první funkční ponorku spustil na vodu Robert Fulton roku 1800. Záhadologové poukazují na podobnost ucuro-bune s létajícím talířem a tvrdí, že osoba popisovaná v legendě byla návštěvnicí z jiné planety nebo že šlo o případ cestování časem. Existují také spekulace o USO (Unidentified submerged object, neidentifikovaný podmořský předmět), podle nichž létající talíře neřídí mimozemšťané, ale příslušníci dosud neobjevené podmořské civilizace. V této souvislosti se poukazuje na to, že oblast jihovýchodně od ostrova Honšú bývá nazývána Ďáblovo moře nebo Dračí moře a váže se k ní řada strašidelných pověstí, takže je v populární literatuře srovnávána s Bermudským trojúhelníkem. \n\nUcuro-bune je dosud populárním námětem sešitů manga, na místě údajného přistání byla jako turistická atrakce vybudována replika duté lodi.\n\n"}
{"id": "1120699", "url": "https://cs.wikipedia.org/wiki?curid=1120699", "title": "Ernst Öpik", "text": "Ernst Öpik\n\nErnst Julius Öpik (22. října 1893, Kunda, Estonsko – 10. září 1985, Bangor, Severní Irsko) byl estonský astronom a astrofyzik. Věnoval se především studiu meteorů a komet. V letech 1948 až 1981 působil na Armaghské observatoři v Severním Irsku.\n\nNarodil se ve městě Kunda v Estonské gubernii 22. října 1893. Studoval na Imperátorské moskevské univerzitě (dnes Lomonosovova univerzita). Zde se věnoval studiu menších objektů jako jsou asteroidy, komety a meteory. Doktorská studia absolvoval na Univerzitě v Tartu.\n\nV roce 1916 publikoval článek ve vědeckém časopise \"The Astrophysical Journal\". V článku se zabýval tématem odhadu hustoty optických dvojhvězd. Ve své práci si vzal za příklad bílého trpaslíka ο Eridani B. Jeho hustotu stanovil jako 25000 krát větší než je hustota Slunce, ale dospěl k závěru že konečný výsledek není možný.\n\nV roce 1922 publikoval článek, ve kterém odhadl vzdálenost galaxie Andromeda na 450 kiloparseků (přibližně 1,5 milionu světelných let). Při výpočtu využil nových astrofyzikálních metod založených na pozorování rotační křivky galaxie, která závisí na celkové hmotě, kolem které se hvězdy otáčejí a na předpokladu, že svítivost na jednotku hmotnosti byla stejná jako u galaxie Mléčné dráhy. Jeho metoda je stále široce používána. Ve stejném roce také správně předpověděl existenci a rozmístění kráterů na Marsu mnoho let předtím, než je detekovali vesmírné sondy.\n\nV roce 1932 postuloval teorii o původu komet ve Sluneční soustavě. Domníval se, že pochází z oblaku obíhajícím daleko za oběžnou dráhou Pluta. Tento oblak byl pojmenován jako Oortův oblak (méně často se používá označení Öpik-Oortův oblak).\n\nOd října 1931 do konce července 1933 vedl Öpik spolu s Harlowem Shapleyem a Samuelem L. Boothroydem expedici v Arizoně, která detekovala přibližně 22000 meteoritů.\n\nV roce 1951 publikoval článek o 3-alfa reakci, probíhající v jádrech červených obrů, kdy dochází ke spalování helia -4 (He) na uhlík-12 (C). Ve stejném roce však byl publikován i článek Edwina Salpetera zabývající se stejným tématem, a tak je tato Öpikova práce v anglofonním světě často opomíjena.\n\nÖpik ze strachu před postupující Rudou armádou opustil v roce 1944 Estonsko. Poté žil jako uprchlík v Německu. Zde se stal estonským rektorem na Baltské univerzitě v exilu, která fungovala v uprchlických táborech v Německu a po druhé světové válce sloužila ke vzdělávání lidí pocházejících z Estonska, Litvy a Lotyšska. V roce 1948 mu byla nabídnuta pracovní pozice v Armaghu, kde poté zůstával i přes lukrativní nabídky ze Spojených států. Od 60. let 20. století do poloviny 70. let 20. století vyučoval také na Marylandské univerzitě, kterou každoročně navštěvoval. S rozvojem letecké dopravy se pro něho stalo cestování mezi Spojeným královstvím a USA složitější, protože kvůli svému strachu z létání odmítl cestovat letecky. Nakonec od každoročního pobytu ve Spojených státech upustil.\n\nV roce 1960 získal od Národní akademie věd Spojených států amerických Medaili J. Lawrence Smitha. V roce 1975 mu byla udělena Zlatá medaile Královské astronomické společnosti a v roce 1976 pak Medaile Catherine Bruceové.\n\nNa jeho počet byl pojmenován asteroid 2099 Öpik. Byl po něm pojmenován i kráter na měsíci Phobos.\n"}
{"id": "1120704", "url": "https://cs.wikipedia.org/wiki?curid=1120704", "title": "Bojótský spolek", "text": "Bojótský spolek\n\nBojótský spolek – konfederace měst starověké Bojótie, která vznikla v 6. století př. n. l. z důvodu ohrožení Bojótie ze strany Thesálie. Do spolku se k Thébám, které disponovaly 2/5 rozlohy Bojótie, přidala města Tanagra, Haliartos, Koroneja, Tespie a Akraifnia. Později se přidalo město Orchomenos a kolem roku 500 př. n. l. už v něm byla všechna bojótská města s výjimkou Platají, které byly spojencem Athén. Spolek byl několikrát rozbit ať už vinou nepřátel nebo vnitřními spory souvisejícími s vedoucí úlohou Théb ve spolku. V zimě 379/378 př. n. l. se Théby pod vedením Pelopida zbavili spartské nadvlády a z důvodu války obnovily spolek, ale bez Orchomenu, jež zůstal spojencem Sparty. V té době se všichni obyvatelé spolku shromažďovali v Thébách. V roce 371 př. n. l. bojótský spolek pod vedením Epameinónda porazil Spartu v bitvě u Leukter a poté vstoupil na Peloponés, kde oslabil moc Sparty. V roce 371 př. n. l. se do spolku vrátil Orchomenos. V roce 364 př. n. l. Théby obsadily Thesálii, ale zaplatil to smrtí Pelopidas. V témže roce Théby zničily Orchomenos pod záminkou protidemokratického spiknutí. Hegemonie Théb skončila v roce 362 př. n. l. smrtí Epameinónda v bitvě u Mantineie\n"}
{"id": "1120705", "url": "https://cs.wikipedia.org/wiki?curid=1120705", "title": "Hirshhorn Museum and Sculpture Garden", "text": "Hirshhorn Museum and Sculpture Garden\n\nHirshhornovo muzeum a jeho sochařský park je jedním z pěti největších sbírek moderního umění v USA. Patří do sítě národních muzeí spravovaných Smithsonian Institution. Budova je umístěna v parku National Mall, který spojuje Kapitol a Washingtonův monument.\nSbírku moderního umění založil Joseph Herman Hirshhorn, který se narodil v početné židovské rodině v Litvě a jako osmiletý emigroval do Spojených států se svou ovdovělou matkou. Ve 13 letech opustil školu a stal se prodavačem novin a v 15 letech pracoval jako poslíček na Wall Street ve firmě, která později založila burzu. Jako šestnáctiletý investoval 255 $, které si našetřil, o tři roky později už jako burzovní makléř vydělal 168 000 $. V osmnácti letech si koupil své dva první grafické listy – mědiryty Albrechta Dürera. Těsně před krachem burzy prodal svá aktiva za 4 miliony $.\n\nPozději investoval do těžby zlata a uranu a soustavnými nákupy moderního umění vybudoval jednu z nejvýznamnějších soukromých sbírek na světě. Jeho sbírka se stala známou až roku 1962, kdy zapůjčil některá vybraná díla pro výstavu v Guggenheimově muzeu. V roce 1966 věnoval sbírku čítající 6 000 obrazů a soch z 19. a 20. století spolu s nadačním darem 2 mil. $ lidu USA. Joseph Hirshorn při otevření muzea roku 1974 ve své řeči poděkoval Spojeným státům, že jemu i dalším imigrantům umožnily dosáhnout v životě naplnění životních cílů, které nebylo možné v žádné jiné zemi na světě a dar své sbírky národu považuje za malou splátku toho, co pro něj tato země udělala. Hirshorn sbíral umění po celý život a když v roce 1981 zemřel, odkázal muzeu další umělecká díla, která zdvojnásobila počet sbírkových předmětů muzea.\n\nSmithsonian Institution ve Washingtonu pro sbírku postavilo moderní galerii navrženou v 60. letech architektem Gordonem Bunshaftem. Investor žádal, aby se svým vzhledem výrazně lišila od ostatních staveb ve městě. Výsledkem je cylindrická budova se třemi patry výstavních galerií pro obrazy, zdvižená nad terén na čtyřech masivních \"nohách\", s centrálním dvorem a fontánou. Pro instalaci soch slouží centrální dvůr a okolní sochařský park. Hirshhorn Museum and Sculpture Garden bylo dokončeno roku 1974 a je státním muzeem moderního umění USA, které shromažďuje především díla vzniklá po II. světové válce v posledních 50 letech.\n\nSbírka malby obsahuje některé nejvýznamnější umělce 20. století: Pablo Picasso, Henri Matisse, Mary Cassatt, Thomas Eakins, Henry Moore, Jackson Pollock, Mark Rothko, Franz Kline, Hans Hofmann, Morris Louis, Kenneth Noland, John Chamberlain, Francis Bacon, Willem de Kooning, Milton Avery, Ellsworth Kelly, Louise Nevelson, Arshile Gorky, Edward Hopper, Larry Rivers, Raphael Soyer a další.\n\nV sochařském parku jsou instalovány sochy Auguste Rodina, Davida Smitha, Alexandera Caldera, Jeff Koonse a dalších.\n\n"}
{"id": "1120706", "url": "https://cs.wikipedia.org/wiki?curid=1120706", "title": "Občina Mirna", "text": "Občina Mirna\n\nObčina Mirna je jednou z 212 občin ve Slovinsku. Rozkládá se v Jihovýchodním slovinském regionu a je jednou z 21 občin tohoto regionu. Její rozloha je 31,3 km² a v lednu 2014 zde žilo 2554 lidí. Správním centrem občiny je vesnice Mirna. V občině je celkem 22 vesnic.\n\nSousedními občinam jsou: Litija na severu, Šentrupert na severovýchodě, Mokronog-Trebelno na východě, Trebnje na jihu a na západě. \n\nBrezovica pri Mirni, Cirnik, Debenec, Glinek, Gomila, Gorenja vas pri Mirni, Migolica, Migolska Gora, Mirna, Praprotnica, Ravne, Sajenice, Selo pri Mirni, Selska Gora, Stan, Stara Gora, Ševnica, Škrjanče, Trbinc, Volčje Njive, Zabrdje, Zagorica.\n\n"}
{"id": "1120707", "url": "https://cs.wikipedia.org/wiki?curid=1120707", "title": "Honda VT 500 E", "text": "Honda VT 500 E\n\nHonda VT 500 E je motocykl kategorie naked bike, vyvinutý firmou Honda, vyráběný v letech 1983–1987.\n\nVidlicový motor má úhel válců 52°, takže je motor lehký a kompaktní. Stejný motor používal i chopper Honda VT 500 C Shadow a pro severoamerický trh vyráběný VT 500 FT Ascot.\n\n\n"}
{"id": "1120708", "url": "https://cs.wikipedia.org/wiki?curid=1120708", "title": "Kostel Všech svatých (Újezd u Černé Hory)", "text": "Kostel Všech svatých (Újezd u Černé Hory)\n\nKostel Všech svatých je římskokatolický chrám v obci Újezd u Černé Hory v okrese Blansko. Je chráněn jako kulturní památka České republiky. Je farním kostelem farnosti Újezd u Černé Hory.\n\nKostel byl postaven na počátku 13. století jako šlechtická svatyně v románském slohu. Dokládá to vstupní portál na jižní straně. Nejstarší dochovanou zprávou o kostele je zápis z roku 1308 o faráři Jakubu z Újezda.\n\nV roce 1744 kostel spolu s farou a téměř celou vsí vyhořel a zůstal v ruinách. V roce 1750 byl zhotoven zednickým mistrem Františkem Josefem Stachou z Černé Hory plán na obnovu kostela v barokním slohu. Přestože měla farnost šest vrchností, nikdo z nich nechtěl opravu financovat. Kostel byl v letech 1750 – 1754 obnoven díky tomu, že tehdejší farář Jakub Želivský věnoval na opravu svoje úspory. Zbytek dodali farníci – nevolníci. Náklad na obnovu činil 905 zlatých, vnitřní vybavení 300 zlatých.\n\nOpravy kostela znamenaly citelné zásahy do jeho původní podoby. Plochý trámový strop nahradila valená klenba s výsečemi. Navíc byly odstraněny všechny románské prvky a zachován jen vstupní portál. V přízemí věže na západní straně byly prolomeny dva otvory, jeden z nich na dvoukřídlé dveře. \nJde o románský kostel z počátku 13. století, radikálně přestavěný v polovině 18. století, a upravený roku 1804. Je to orientovaná podélná jednolodní stavba s věžní emporou, sakristií přilehlou k severní straně lodi a kněžištěm s půlkruhovým závěrem.\n"}
{"id": "1120713", "url": "https://cs.wikipedia.org/wiki?curid=1120713", "title": "Masakr v Baze 2015", "text": "Masakr v Baze 2015\n\nJako masakr v Baze je označována série masových vražd spáchaných salafistickou džihádstickou skupinou Boko Haram v nigerijském městě Baga mezi 3. a 7. lednem 2015. \n\nÚtok začal 3. ledna, když Boko Haram obsadila základnu, která byla sídlem mezinárodních sil z Čadu, Nigeru a Nigérie. Ozbrojenci poté vyhnali tisíce místních obyvatel a spáchali masakry, které vyvrcholily 7. ledna.\n\nBylo nahlášeno mnoho obětí, ale rozsah masakru je nejasný. Místní úředníci a prchající obyvatelé citovaní medii oznamovali, že „nejméně 2 000“ bylo zabito nebo jsou nezvěstní, další zprávy hovořily o „neméně stovce“ mrtvých, zatímco nigerijské ministerstvo obrany vydalo prohlášení že počet obětí, včetně ozbrojenců, nepřekročil 150. Někteří vládní činitelé popřeli že by počet obětí v regionu byl tak vysoký, jak ho uváděla média. Někteří dokonce tvrdili, že k masakru nedošlo a nigerijská armáda ozbrojence z oblasti vypudila. Tato tvrzení byla vyvrácena místními úředníky, přeživšími a mezinárodními médii. \n\nBaga a nejméně šestnáct dalších měst bylo zničeno. 35 000 lidí opustilo své domovy, někteří se na útěku utopili v Čadském jezeře a část z nich uvázla na jeho ostrovech. V důsledku útoku získala Boko Haram kontrolu nad 70 % nigerijského státu Borno. Vůdce skupiny Boko Haram Abubakar Shekau se na videonahrávce přihlásil k odpovědnosti za útok.\n\n\n"}
{"id": "1120721", "url": "https://cs.wikipedia.org/wiki?curid=1120721", "title": "Evropští Američané", "text": "Evropští Američané\n\nEvropští Američané (Euro-Američané) jsou Američané rodově pocházející z Evropy.\n\nPrvní Evropané, kteří trvale žili na území, které je nyní Spojenými státy americkými, byli Španělé. Jmenovitě, první známý Evropan žijící v dnešních USA, byl Martin de Argüelles, narozený v roce 1566 z Floridy a prvním známým Evropanem, který se narodil na území Třinácti kolonií, byla Virginia Dare z dnešní Severní Karolíny, která se narodila rodičům z Anglie roku 1587.\n\nDle \"American Community Survey\" byly v USA v roce 2013 tyto největší menšiny dle původní národnosti:\ndohromady tvořící 38,2 % populace.\nNicméně, Američané s kořeny pocházející z Anglie nebo Spojeného království obecně se identifikují jednoduše jako Američané (a tak čísla u této skupiny mohou být vyšší) nebo dokonce jako původní obyvatelé.\n\nEvropští Američané jsou ve sčítání obyvatel zahrnuti do kategorie běloši, která je definována jako „lidé s předky v Evropě, Blízkém východě a Severní Africe“.\n"}
{"id": "1120726", "url": "https://cs.wikipedia.org/wiki?curid=1120726", "title": "Občina Straža", "text": "Občina Straža\n\nObčina Straža je jednou z 212 občin ve Slovinsku. Rozkládá se v Jihovýchodním slovinském regionu a je jednou ze 21 občin tohoto regionu. Její rozloha je 28,5 km² a v lednu 2016 zde žilo 3821 lidí. Správním centrem občiny je vesnice Straža. V občině je celkem 11 vesnic.\n\nObčinou protéká řeka Krka, v jejímž údolí je nadmořská výška zhruba od 160 do 200 m. \n\nSousedními občinami jsou: Mirna Peč na severu, Novo mesto na východě, Dolenjske Toplice na jihozápadě, Žužemberk na severozápadě.\n\nDolnje Mraševo, Drganja sela, Jurka vas, Loke, Podgora, Potok, Prapreče pri Straži, Rumanja vas, Straža, Vavta vas in Zalog.\n"}
{"id": "1120729", "url": "https://cs.wikipedia.org/wiki?curid=1120729", "title": "Kryštof Seckel", "text": "Kryštof Seckel\n\nKryštof (Krištof Norbert) Seckel (Sökl, Säckl) (* 1725, Nová Ves u Plzně - po 1811, Praha) byl malíř architektur, doložený v Praze od roku 1771.\n\nByl komorním malířem hraběte Františka Václava z Kolowrat. Bližší informace o životě malíře chybí. Je znám především jako malíř vedut pozdního baroka a začínajícího klasicismu. V jeho díle se objevují prvky, které později uplatnil ve svém díle Ludwig Kohl.\n\n"}
{"id": "1120730", "url": "https://cs.wikipedia.org/wiki?curid=1120730", "title": "Knihovna pražské metropolitní kapituly", "text": "Knihovna pražské metropolitní kapituly\n\nKnihovna pražské metropolitní kapituly (KPMK, v některých citacích jen KK, tedy kapitulní knihovna s dodatkem, že se jedná o pražskou) je knihovna, která vznikla činností Metropolitní kapituly u sv. Víta v Praze.\n\nV současnosti je spravována jako historický knižní fond, který je studován prakticky výhradně vědeckými badateli, přičemž část rukopisná a část hudebnin není přímo ve správně kapituly, ale spravuje je od roku 1957 Archiv Pražského hradu.\n\n\n"}
{"id": "1120742", "url": "https://cs.wikipedia.org/wiki?curid=1120742", "title": "Monacká fotbalová reprezentace", "text": "Monacká fotbalová reprezentace\n\nMonacká fotbalová reprezentace (v jazyce Monégasque \"La Seleciun de Munegu\") je národní reprezentace Monaka ve fotbale. Své domácí utkání hraje na stadionu Stade Louis II. Není členem FIFA ani UEFA a proto nemůže hrát žádné oficiální zápasy.\n"}
{"id": "1120747", "url": "https://cs.wikipedia.org/wiki?curid=1120747", "title": "Gose", "text": "Gose\n\nGose je starobylý německý druh piva. Vyrábí se svrchním kvašením ze sladu s nejméně polovičním podílem pšenice, do kterého se přidává kuchyňská sůl a mletý koriandr. Protože pivo dokváší ještě v lahvích, plní se do speciálních baňatých lahví ze silného skla s dlouhým hrdlem. Nápoj je kalný a má nažloutlou barvu, chuť je pikantní s ovocnými tóny a jen mírnou hořkostí. Obsah etanolu se pohybuje mezi čtyřmi a pěti procenty.\n\nTento styl piva vznikl v Goslaru, podle kterého byl také pojmenován. Nejstarší písemná zmínka o něm pochází z roku 1332 (i když podle legendy si na gose pochutnával už císař Ota III.). V roce 1738 se toto pivo poprvé dostalo do Lipska, které se brzy stalo jeho hlavním producentem. Zpočátku se vyrábělo spontánním kvašením. Výroba i ošetřování tohoto živého piva byly vždy dosti náročné, což se odráželo na jeho vysoké ceně, přesto bylo oblíbenou specialitou pro návštěvníky známého lipského veletrhu. Po druhé světové válce produkce gose upadla. Pivovar v Döllnitzu ukončil činnost poté, co bylo jeho zařízení odvezeno do Sovětského svazu jako součást reparací. Přímo v Lipsku ještě vařil gose sládek Friedrich Wurzler, po jeho smrti v roce 1966 výroba ustala. \n\nTradici obnovil v roce 1986 Lothar Goldhahn v pivnici \"Ohne Bedenken\" na severním lipském předměstí Gohlis (název hospody údajně pochází z toho, že když hosté upadli do rozpaků nad nezvykle kalným pivem a ptali se, jestli se to dá pít, číšník jim bodře odpověděl „Ohne Bedenken“ – „Bez obav“). Po pádu komunistického režimu vznikla řada dalších podniků čepujících gose v Lipsku i mimo ně, největším je pivovarská restaurace na bývalém nádraží \"Bayerische Bahnhof\". Gose vyrábí také některé minipivovary v severní Americe.\n\nPopulárním míchaným nápojem v Lipsku je \"Regenschirm\" (deštník), který vznikne smícháním gose s další místní specialitou, kmínovým likérem allaš. \n\n"}
{"id": "1120750", "url": "https://cs.wikipedia.org/wiki?curid=1120750", "title": "I Am a Bird Now", "text": "I Am a Bird Now\n\nI Am a Bird Now je druhé studiové album americké skupiny Antony and the Johnsons. Bylo vydáno 1. února 2005 a 6. září 2005 získalo cenu Mercury Prize.\n\nAutorem všech skladeb je Antony Hegarty.\n\n"}
{"id": "1120754", "url": "https://cs.wikipedia.org/wiki?curid=1120754", "title": "Chrám svatých Kosmy a Damiána (Cigeľka)", "text": "Chrám svatých Kosmy a Damiána (Cigeľka)\n\nChrám svatých Kosmy a Damiána je řeckokatolický chrám v rusínské obci Cigeľka v okrese Bardejov, který se nachází na západní straně hlavní silnice přes Cigeľku, přibližně ve středu obce u kulturního střediska. Obklopuje ho hřbitov.\n\nChrám byl postaven v roce 1816 na místě starší dřevěné stavby. Při výstavbě byly nejprve vybudovány obvodové zdi kolem dřevěného chrámu, pak byla položena střecha a až potom věřící rozebrali dřevěný chrám, ve kterém se během výstavby nerušeně konaly bohoslužby. Chrám byl vysvěcen 17. listopadu 1816 děkanem Janem Zavadským.\n\nV chrámu sloužil svou primiční mši liturgii pozdější prešovský biskup Pavel Peter Gojdič. Až do roku 2004 šlo o farní chrám, i když v některých obdobích nebyl ustaven farář a duchovní správu dělal administrátor excurrendo (například v roce 2000 z Kurova).\n\nOd roku 2004 jde o filiální chrám spadající nejprve pod farnost v Kurove a od roku 2008 dosud pod farnost v Petrové.\n\n\n"}
{"id": "1120757", "url": "https://cs.wikipedia.org/wiki?curid=1120757", "title": "Chrám svatého Michala Archanděla (Inovce)", "text": "Chrám svatého Michala Archanděla (Inovce)\n\nChrám svatého Michala Archanděla v Inovci je dřevěný řeckokatolický chrám v obci Inovce v nejvýchodnější části Slovenska v okrese Sobrance. Je to jedna z nejmenších dřevěných cerkví na Slovensku.\nByl postaven v první třetině 19. století (někdy se uvádí rok 1836) a svými rozměry postačil potřebám málo lidnaté obce. Součástí areálu je dřevěná zvonice s jednoduchou, v horní části otevřenou sloupkovou konstrukcí, na svahu za chrámem leží hřbitov a celý areál dotvářejí mohutné lípy.\n\nZ hlediska půdorysu jde o tříprostorový srubový objekt na nízké podezdívce s hrotitě ukončenou svatyní. Loď je postavena na čtvercovém půdorysu, podobně i babinec, nad kterým se vypíná západní věž situovaná do přečnívající střechy a podchycená dřevěnými krakorci. Srub je překrytý velkou valbovou střechou, která sestupuje tak nízko, že okénka na jižní straně musela být vsazena do hluboké niky. Na kovové konstrukci nad svatyní byla osazena menší střešní věžička. Obě věže jsou zakončeny cibulovitými báněmi s tříramennými kovanými kříži. Hlavní vstup vede přes babinec do chrámové lodi, kterou prosvětluje dvojice okének. Interiér svatyně prosvětlují také dvě okénka (na jižní a severovýchodní stěně).\n\nZ důvodu malé výšky i šířky východní stěny lodi, nebylo možné osadit ikonostas s plným ikonografických programem, který je díky tomu neúplný a asymetrický. Vyřezávaná konstrukce ikonostasu s bílo-zlatými carskými dveřmi s medailony Zvěstování a čtyř evangelistů pochází z období vzniku celého chrámu a vyznačuje se netradičním řešením řezbářské dekorace jeho sloupků, jakož i rámů hlavních ikon. Všechny ikony jsou poznamenány vlivem západní malby, podobný charakter má i prestol ve svatyni s ikonou Piety a výjev Ukřižování na stole žertveníku. Při obnově chrámu v 90. letech 20. století došlo k výměně narušených trámů srubu a šindelů valbové střechy.\n\n\n"}
{"id": "1120758", "url": "https://cs.wikipedia.org/wiki?curid=1120758", "title": "Fylosilikát", "text": "Fylosilikát\n\nFylosilikáty nebo vrstevnaté silikáty jsou skupinou silikátových minerálů tvořených plochými vrstvami sdílených tří- nebo čtyřatomových molekul SiO tetraedrického tvaru. Atom křemíku bývá obklopen 4 atomy kyslíku v rozích tetraedru (někdy mohou obsahovat namísto kyslíku OH skupinu). Kyslíky po okrajích jsou sdíleny se sousedními tetraedry. V chemickém složení fylosilikátů lze vždy pozorovat řetězec [SiO]. Patří mezi ně například slídy, jílové minerály nebo mastek.\n\nNázev fylosilikáty pochází z řeckého slova \"phyllum\" – list.\n\nTetraedry SiO sdílejí obyčejně 3 ze svých kyslíků s okolními tetraedry, přičemž dva sousední tetraedry nemají společné nikdy více než 2 atomy. Každý čtyřstěn je spojen s třemi dalšími. Křemík v této rozvrstvené struktuře tvoří vrcholy šestiúhelníků. Nesdílené atomy kyslíku (obvykle 1 v každém tetraedru) se nachází nejčastěji na jedné straně rozvrstvené struktury. Tyto atomy mají volné chemické vazby schopné spojení s atomy kovů. Tato vlastnost fylosilikátů umožňuje zabudovat do jejich struktury různé atomy kovů a dalších prvků. Vrstvičky tetraedrů se tímto způsobem mohou navzájem spojovat a tvořit tak vrstevnaté struktury. Součástí struktur mohou být i oktaedry, jejichž centrálním atomem jsou často kovy. Mezi jednotlivými vrstvami jsou slabší vazby než mezi jednotlivými atomy ve vrstvách. Fylosilikáty je proto možné snadno štípat podél těchto vrstev, která je často jejich jedinou přednostní rovinou štěpnosti. Tyto minerály mají proto často tabulkovitý nebo destičkovitý habitus, nízkou hustotu a poměrně malou tvrdost. Jejich destičkovité krystaly jsou obyčejně ohebné a pružné.\n\nDle Strunzovy klasifikace tvoří fylosilikáty třídu VIII / H. Patří mezi ně tyto minerální skupiny:\n"}
{"id": "1120761", "url": "https://cs.wikipedia.org/wiki?curid=1120761", "title": "Chrám Narození přesvaté Bohorodičky (Kežmarok)", "text": "Chrám Narození přesvaté Bohorodičky (Kežmarok)\n\nChrám Narození přesvaté Bohorodičky je řeckokatolická cerkev v Kežmarku. Základní kámen posvětil 10. července 2004 Ján Babjak, prešovský arcibiskup a metropolita, který po dokončení výstavby 21. září 2008 cerkev vysvětil. Nachází se na Hviezdoslavově ulici, naproti dřevěnému artikulárnímu kostelu.\n\nChrám patří do řeckokatolické farnosti Ľubica.\n\nSpolu s Kostelem Nejsvětější Trojice (Dřevěným kostelem) a Novým evangelickým kostelem vytvářejí tzv. \"Soukostelí\".\n\n"}
{"id": "1120762", "url": "https://cs.wikipedia.org/wiki?curid=1120762", "title": "Bedřichovský potok (přírodní památka)", "text": "Bedřichovský potok (přírodní památka)\n\nBedřichovský potok je přírodní památka evidenční číslo 5865 v okrese České Budějovice. Rozkládá se na březích Bedřichovského potoka mezi osadou Meziluží a Filkovým vrchem u města Horní Stropnice v nadmořské výšce 561–605 m. Chráněné území s rozlohou 20,13 ha bylo vyhlášeno 2. ledna 2014. Důvodem jeho zřízení je ochrana evropsky významné lokality vyhlášené k ochraně rostlin a živočichů žijících v prostředí přirozeného oligotrofního toku.\n\n"}
{"id": "1120763", "url": "https://cs.wikipedia.org/wiki?curid=1120763", "title": "Český Superpohár 2015", "text": "Český Superpohár 2015\n\nČeský Superpohár 2015 byl historicky šestý ročník jednozápasové soutěže zvané Český Superpohár, která se hrála v typickém termínu týden před zahájením ligové soutěže. Účastníci Superpoháru byli dva – protagonisté dvou hlavních soutěží pořádaných Fotbalovou asociací ČR. Vítězem 1. české fotbalové ligy za sezonu 2014/15 se stal tým FC Viktoria Plzeň. V českém fotbalovém poháru za sezónu 2014/15 triumfoval FC Slovan Liberec. Souboj obou týmů o Superpohár se odehrál v sobotu 18. července 2015 od 19:15 na městském stadionu v Plzni.\n\nVítězem českého Superpoháru 2015 se stal FC Viktoria Plzeň.\n\nDo utkání sice s větším elánem vstoupil Slovan, Viktoria však rychle přebrala iniciativu a celý první poločas jednoznačně dominovala. Již v šesté minutě nastřelil Jan Kopic tyč liberecké svatyně. Prvního gólu se domácí fanoušci dočkali v 26. minutě, kdy Jan Kovařík zahrával rohový kop – míč nasměroval do pokutového území přesně na hlavu nikým nehlídaného Tomáše Hořavy, který nedal Lukáši Hroššovi v brance Slovanu šanci. O šest minut později vedla Viktoria již 2–0, když po zmatcích v liberecké obraně našel Jan Kopic křížným centrem hlavu Daniela Koláře, který rybičkou nasměroval míč za Hroššova záda. Největší šanci Liberce v prvním poločase měl v 38. minutě Dzon Delarge, který se ocitl sám před Matúšem Kozáčikem, jeho slabá střela podél padajícího brankáře však minula plzeňskou branku.\n\nPrvní velkou šanci druhé půle měla Viktoria, když v 50. minutě Lukáš Hroššo nejprve vyrazil před sebe ránu Jana Kovaříka, následně pak dobíhající Daniel Kolář s Janem Holendou nedokázali zakončit. Vzápětí udeřilo na druhé straně. Za plzeňskou obranu si naběhl Lukáš Bartošák a umístěnou střelou k tyči snížil na rozdíl jediné branky. O čtyři minuty později nebezpečně střílel Jan Kopic, Hroššo ovšem jeho střelu vytěsnil na roh. Slovan se již k další velké šanci nedostal, naopak Viktoria měla několikrát blízko ke třetímu gólu. Milan Petržela, Jan Kovařík ani Daniel Kolář však libereckého brankáře překonat nedokázali. To však Viktorii mrzet nemuselo, těsná výhra znamenala pro Plzeň druhý zisk Superpoháru v klubové historii.\n\n"}
{"id": "1120765", "url": "https://cs.wikipedia.org/wiki?curid=1120765", "title": "Nový evangelický kostel (Kežmarok)", "text": "Nový evangelický kostel (Kežmarok)\n\nNový evangelický kostel v Kežmarku byl postaven v letech 1879–1892 v eklektickém slohu a patří mezi národní kulturní památky Slovenské republiky.\n\nKostel postavil domácí stavitel Viktor Lazar podle projektu vídeňského architekta Theofila von Hansena. V letech 1907–1909 bylo na severní straně vybudováno mauzoleum Imricha Thökölyho. Kostel byl rekonstruován v letech 1969–1972.\n\n"}
{"id": "1120767", "url": "https://cs.wikipedia.org/wiki?curid=1120767", "title": "Skupina chloritu", "text": "Skupina chloritu\n\nSkupina chloritu je minerální skupina triklinických, případně monoklinických vrstevnatých křemičitanů (fylosilikátů) obecného vzorce ATOZ, kde:\n\nChlority jen zřídka vytváří drobné krystalky, nejčastěji se vyskytují ve formě jemně šupinkovité masy, celistvé nebo rozptýlené v horninách. Mají převážně tmavozelenou barvu, perleťový lesk a světle zelený vryp. Vznikají hlavně v přeměněných horninách, vzácněji ve vulkanitech a rudných žilách, jako mandlovité výplně v melafyrech. Častý je jejich výskyt společně s křemenem.\n\nDo této minerální skupiny patří následující minerály:\n\n"}
{"id": "1120770", "url": "https://cs.wikipedia.org/wiki?curid=1120770", "title": "Makak lví", "text": "Makak lví\n\nMakak lví (\"Macaca silenus\") je druh opice, vyskytující se v pohoří Západní Ghát na jihu Indie.\n\nMakak lví má černou srst, s výjimkou jeho bílé hřívy, která lemuje téměř celou hlavu. Na délku měří 42 až 61 cm. S hmotností 2 až 10 kg se řadí mezi menší makaky. Ocas je dlouhý asi 25 cm a na konci má černý chomáč chlupů. Samec má tento chomáč rozvinutější než samice.\nBřezost trvá asi 6 měsíců. Samice dosahují pohlavní dospělosti ve věku 4 let, samci pak v 6 letech. V přírodě se dožívají v průměru 20 let, v zajetí až 30 let.\n\nJedná se o druh s denní aktivitou. Většinu svého života tráví v horních patrech tropických deštných lesů. Žije ve skupinách o 10 až 20 jedincích, kde převládají samice. Jsou velmi teritoriální. Na případné vetřelce křičí, a jestliže se vetřelci nevzdálí, neváhají bojovat.\nŽiví se plody, pupeny, listy i jinými částmi stromů. Ojediněle si může zpestřit jídelníček holuby či jejich vejci. V případě rychlé změny prostředí, například při odlesňování, se dokáže dobře přizpůsobit novým podmínkám.\n\nPodle údajů z roku 2003 se ve volné přírodě vyskytuje 3000 až 3500 těchto makaků. Patří k nejvíce ohroženým primátům. Nejvíce je ohrožuje lidská činnost jako pěstování čaje či stavba vodních nádrží, protože se snaží lidem co nejvíce vyhýbat, což činí jejich areál výskytu ještě menší a tvoří se tak malé oddělené populace. V zoologických zahradách ve světě se v současnosti vyskytuje 338 těchto makaků. V ČR tento druh chová ZOO Ostrava a v ZOO Plzeň.\n\n"}
{"id": "1120775", "url": "https://cs.wikipedia.org/wiki?curid=1120775", "title": "Skupina serpentinu", "text": "Skupina serpentinu\n\nSkupina serpentinu je skupina horninotvorných hydratovaných Fe-Mg fylosilikátových minerálů krystalizujících v monoklinické nebo rombické soustavě. Patří sem především antigorit, chryzotil a lizardit, skupinu ale celkově tvoří přes 20 minerálů. Vznikají alterací bazických a ultrabazických hornin, tzv. serpentinizací. Jde o hydrotermální proces, při kterém se na hořčík bohaté silikáty, hlavně olivín a Mg-pyroxeny, mění na serpentinové minerály. Obecný vzorec těchto minerálů je (Mg, Fe)SiO(OH); kromě zmíněných prvků obsahují i ​​Cr, Mn, Co a Ni.\n\nOznačení serpentin pochází z latinského označení \"serpens\" — had.\n\nAntigorit vzniká při metamorfóze za vyšších teplot, až okolo 600 ° C, v hloubkách až do 60 m. Naopak lizardit a chryzotil většinou při teplotách pod 400 ° C. Chrysotil není na rozdíl od lizarditu a antigoritu stabilní. Tyto minerály vytvářejí horninu serpentinit.\n\nMinerály této skupiny jsou obyčejně tmavozelené nebo žlutozelené až šedé barvy, což závisí zejména na obsahu Fe a Fe, případně od příměsi Ni. Mají mastný nebo hedvábný lesk a mírně na dotek mají zdánlivě namydlený povrch. Jejich tvrdost v Mohsově stupnici kolísá od 2,5 do 3; hustota se pohybuje kolem 2550 kg/m.\n"}
{"id": "1120776", "url": "https://cs.wikipedia.org/wiki?curid=1120776", "title": "Křížová cesta (Červená Voda)", "text": "Křížová cesta (Červená Voda)\n\nZaniklá Křížová cesta v Červené Vodě na Orlickoústecku vedla na Křížovou horu jeden kilometr východně od obce.\n\nKřížová cesta na Křížovou horu vedla ke kapli Proměnění Páně. Tvořilo ji čtrnáct pískovcových křížů, které byly rozmístěny kolem vrcholu hory. Každý kříž měl na čelní straně pověšený obrázek. Roku 1863 byly obrazy křížové cesty nově malovány, dvanáct obrazů věnovala obec Červená Voda a dva darovali dobrodinci.\n\nPrvní zmínka o Křížové hoře je v Gramizově popisu v Zemském archivu v Brně z roku 1653. Jméno pravděpodobně dostala podle kříže, který tu stával. Roku 1833 zde byl postaven malý dřevěný kostelík bez věže. Když později vyhořel, byl vystavěn nový větší s věží a jeho střecha byla pokryta plechem. Zvon do věže byl odlit v Olomouci a přetrval tu asi 100 let, oltářní obraz byl přinesen až z poutního místa Mariazell v Rakousku. Roku 1905 byly zhotoveny lavice a zařízeno větrání.\n\nVedle kaple byla v roce 1923 vybudována dřevěná chata, která sloužila poutníkům k úkrytu před nepohodou. Slavnostního otevření chaty se zúčastnilo přes 2000 lidí. Každým rokem se na hoře konala poutní slavnost 26. června a 6. srpna.\n\n\"Spolek Křížové hory\", který se staral o zvelebení tohoto místa a okolí, založil v roce 1933 místostarosta Červené Vody Robert Illichmann. Od okraje Červené Vody byla vysázena lipová alej k okraji lesa a byly zřízeny lavičky při cestě na horu.\n\nPo roce 1945 byl prostor za Křížovou horou vyčleněn jako armádní cvičiště a sloužil tak do roku 1990. Došlo k devastaci Křížové hory a k likvidaci poutního místa. Křížová cesta byla vytrhána, pískovcové kříže zlámány a pohozeny v lese, chata i kostelík byly poničeny a nakonec po roce 1960 zcela zbourány a odklizeny. Nahoře zůstaly jen kusy kříže s letopočtem 1800 a zbytky základů kostelíka a chaty.\n\n\n"}
{"id": "1120778", "url": "https://cs.wikipedia.org/wiki?curid=1120778", "title": "Hlubocké hráze", "text": "Hlubocké hráze\n\nHlubocké hráze je přírodní památka evidenční číslo 5870 v okrese České Budějovice. Chráněné území v nadmořské výšce 374–432 m s rozlohou 67,2428 ha bylo vyhlášeno 2. ledna 2014. Přírodní památka se rozkládá na území Jihočeského kraje, v katastrálních územích Bavorovice, Hluboká nad Vltavou, Zliv u Českých Budějovic. Nachází se mezi tokem Vltavy a rybníky Naděje, Velký Zvolenov a Munickým rybníkem. \n\nÚzemí přírodní památky Hlubocké hráze včetně jejího ochranného pásma bylo zařazeno nařízením vlády 318/2013 Sb., kterým se stanoví národní seznam evropsky významných lokalit, ve znění pozdějších předpisů, ze dne 21. srpna 2013 mezi evropsky významné lokality ( EVL), tvoří EVL s názvem „Hlubocké hráze“, kód lokality CZ0313099.\n\nÚzemí je rozděleno do dvou oddělených částí se složitým tvarem daným předmětem ochrany, kterým je ochrana evropsky významné lokality tvořené liniovými prvky starých alejí, skupin stromů, porosty zámeckého parku s výskytem chráněných nebo významných živočišných druhů, zejména populace silně ohroženého druhu tesařík obrovský a ohroženého druhu roháč obecný, včetně jejich biotopů.\n\n"}
{"id": "1120779", "url": "https://cs.wikipedia.org/wiki?curid=1120779", "title": "Horninotvorný minerál", "text": "Horninotvorný minerál\n\nHorninotvorných minerál je minerál, který se podstatnou měrou účastní složení hornin (vyvřelých, usazených i přeměněných), jako například křemen, živec, pyroxeny, amfiboly, olivín, slída, grafit, ale i kalcit, aragonit, dolomit a jiné. Jsou to minerály, které jsou významné pro určování hornin a jejich přesné petrografické zařazení.\n\nHorninotvorné minerály tvoří podstatnou část horniny a jsou primární, to znamená, že období jejich vzniku je rovněž obdobím vzniku horniny, kterou tvoří. Platí to zejména pro vyvřelé horniny, kde je věk krystalizace většiny horninotvorných minerálů věkem horniny jako celku, tak i např. u evaporitů, tedy sedimentů, které vznikaly vysrážením z roztoků solanek. Rozdíl však lze pozorovat např. u pískovců nebo jiných klastických usazených hornin, které jsou tvořeny zrny starších hornin, které zvětraly, byly přemístěny a znovu se usadily. Stáří vzniku horniny proto neodpovídá období vzniku původních zrn, nebo oblázků.\n\nV horninách mohou vznikat i sekundární minerály, např. při vyplňování dutin krystalizací z hydrotermálních roztoků (běžné opály z dutin v bazaltu), nebo při druhotných přeměnách, např. v důsledku působení metasomatózy nebo metamorfózy. Sekundární minerály při svém vzniku mohou zničit původní struktury horniny.\n"}
{"id": "1120780", "url": "https://cs.wikipedia.org/wiki?curid=1120780", "title": "František Xaver Procházka", "text": "František Xaver Procházka\n\nFrantišek Xaver Procházka (27. listopadu 1746, Praha – 15. dubna 1815, Praha-Hradčany), byl český malíř, grafik a restaurátor.\n\nProcházka navštěvoval piaristické gymnasium vedené Gelasiem Dobnerem. V letech 1762–1763 se školil v malířské a restaurátorské dílně Jana Kastnera, v dílně Norberta Grunda (1764) a poté 1764–1768 v malířské škole Carla Michoriho v Drážďanech. V letech 1769–1771 doprovázel knížete Schwarzenberga po Německu, Rakousku a Itálii. Mezi léty 1772–1773 se vrátil z cest, usadil se v Praze a v roce 1787 koupil dům na Novém Městě.\n\nProcházka zprvu maloval oltářní obrazy a po ztrátě zakázek se živil restaurováním. Jako restaurátor mimo jiné zachránil roku 1786 Rubensovy obrazy hlavního oltáře malostranského kostela svatého Tomáše (nyní v Národní galerii) a opravil Reinerovu fresku v kapličce sv. Barbory na Hradčanech (1804). \n\nAž po roce 1800, v reakci na měnící se poptávku, se začal věnovat malbě krajin. Navázal na tradici českého rokokového krajinářství a uplatňoval podobné motivy jako Norbert Grund nebo Ignác Raab. V ojedinělých rokokově pojatých figurálních malbách odkazuje na Františka Xavera Palka. V souladu s tehdejší raně romantickou literaturou (Salomon Gessner) si osvojil idylické pojetí krajiny, do které komponoval ruiny nebo fragmenty antických sloupů. Podle přežívajících zvyklostí tvořil komplementární protějškové obrazy poskytující panoramatický pohled. Sentimentálně podbarvené krajiny kde hlavním výtvarným prostředkem byla barva a chvějivé, měkce a iluzivně působící světlo, ovlivnily ještě jeho následovníky z Haushoferovy školy.\n\n\n\n\n\n"}
{"id": "1120783", "url": "https://cs.wikipedia.org/wiki?curid=1120783", "title": "Jízlivě tvůj", "text": "Jízlivě tvůj\n\nJízlivě tvůj (v anglickém originále Vicious) je britský sitcom, který v letech 2013 a 2015 vysílal soukromý televizní kanál ITV. Byly odvysílány dvě řady s celkem 14 díly.\n\nHlavními postavami jsou sedmdesátníci Freddie Thornhill a Stuart Bixby, kteří spolu žijí skoro 50 let v malém bytě v londýnské čtvrti Covent Garden. Když se poznali, Freddie byl začínající nadějný herec a Stuart pracoval v baru. Stuart je nyní důchodce, zatímco Freddie se považuje stále za aktivního herce a hledá možnosti uplatnění. Jejich společný život sestává z péče o přestárlého psa Balthazara a neustálého vzájemného popichování. Jejich nejbližšími a jedinými přáteli je Violet, Penelope a Mason, se kterými se znají již mnoho let. K nim přibude také jejich nový soused, 22letý Ash.\n\n"}
{"id": "1120784", "url": "https://cs.wikipedia.org/wiki?curid=1120784", "title": "Ultrabazická hornina", "text": "Ultrabazická hornina\n\nUltrabazické horniny nebo ultrabazika jsou vyvřelé horniny obsahující méně než 44 % resp. 45% SiO. Jde o uměle určenou hranici, která odráží pouze jejich (geo)chemické složení. Skupina ultrabazických hornin má sice mnoho společného s horninami ultramafickými, s nimiž se i často zaměňuje, ale takové zjednodušení může být někdy zavádějící. Ultramafity jsou klasifikovány na základě mineralogického zastoupení mafických minerálů (jejichž obsah je 90 - 100 %). Podstatný rozdíl spočívá zejména v okrajových členech ultramafitů, které nemusí mít dostatečně nízký obsah SiO a nejsou proto ultrabazickými. Jde zejména o některé hornblendity a anortozity, které mohou mít obsah SiO vyšší než 50 %, přičemž však stále spadají mezi ultramafické horniny.\n\nUltrabazickým horninám dominuje složením olivín a pyroxen, mohou také obsahovat bazické plagioklasy, spinel, granát, amfiboly a slídy. Ultrabazickými horniny se nachází hlavně ve svrchním plášti ale mohou vznikat jako kumuláty i z bazického magmatu nebo krystalizací magmatu při parciálním tavení pláště.\n"}
{"id": "1120789", "url": "https://cs.wikipedia.org/wiki?curid=1120789", "title": "Bazická hornina", "text": "Bazická hornina\n\nBazické horniny jsou vyvřelé horniny, které neobsahují křemen, mají vysoký obsah živců (hlavně vápnitých) a mohou obsahovat také pyroxeny a olivín av malém množství i amfiboly a biotit. Horniny jako takové křemen buď neobsahují, nebo je přítomen pouze jako akcesorie. SiO je však zastoupen v mnoha jiných minerálech a tvoří 52-44 % objemu horniny. Typickým představitelem bazických hornin jsou bazalt (výlevná hornina), gabro (plutonická hornina) a dolerit (subvulkanická hornina).\n\nPři zvýšeném obsahu sodíku v živcích lze pozorovat přechod do intermediárních hornin, které mají i celkově vyšší obsah SiO. Při poklesu obsahu živců a převládajícím obsahu mafických minerálů jako jsou olivín a pyroxeny (kde je obsah SiO nižší než 44 %) se takové horniny nazývají ultrabazické.\n\nPřesto, že termín lze považovat za zastaralý, v geologické terminologii se nadále běžně používá. Termín bazický není totožný s termínem mafický, i když jsou významově velmi blízké.\n\nV počátcích petrologie se vědci domnívali, že křemík se v magmatu spojuje s vodou a vytváří kyselinu křemičitou a proto byly horniny bohaté na křemen označovány jako kyselé, zatímco horniny bohaté na MgO a FeO měly vytvářet zásady (báze) a horniny, které vytvářely, se označovaly jako bazické.\n"}
{"id": "1120791", "url": "https://cs.wikipedia.org/wiki?curid=1120791", "title": "Johanna Salm-Reifferscheidt", "text": "Johanna Salm-Reifferscheidt\n\nJohanna (Jenny) Salm-Reifferscheidt, rozená hraběnka Pachtová (1780–1857) byla česká malířka.\n\nHraběnka Pachtová byla manželkou starohraběte Franze Vincenta Salm-Reifferscheidta (1774–1842), majitele severočeského panství Lipová. Se svým manželem zde podporovali školy, kostely, výstavbu silnic a další rozvoj. Roku 1803 byla v Lipové založena obora pojmenovaná na hraběnčinu počest „Jeanneberg“. Manželství zůstalo bezdětné.\n\nSoukromě se školila v malbě v rodině Mánesů a její malba krajin a zátiší je podobná dílům Amalie Mánesové. \"Zátiší s ještěrkou a ovocem\" (Národní galerie v Praze) kombinuje ovoce, které neuzrává ve stejnou dobu a obsahuje symboly zmaru a obnovení jako alegorii věčného cyklu života.\n\n"}
{"id": "1120795", "url": "https://cs.wikipedia.org/wiki?curid=1120795", "title": "Intermediální hornina", "text": "Intermediální hornina\n\nIntermediální hornina je magmatická hornina, jejíž chemické složení odpovídá rozhraní mezi kyselými (felsickými) a bazickými horninami. Tavenina (magma) odpovídajícího složení je obyčejně označována jako andezitická. \n\nIntermediální horniny obsahují 52 až 65 % SiO. Křemen jako takový tvoří méně než 20 % jejich minerálů, významné jsou také živce, hlavně plagioklasy s obsahem anortitové složky 10-50 % nebo alkalické živce. Mezi typické intermediální horniny patří vulkanické andezity, a jejich hlubinné ekvivalenty, diority. Mezi další intermediální horniny patří trachyt a syenit. V diagramu QAPF jsou intermediální horniny zobrazovány spolu s bazickými v pravém rohu diagramu u vrcholu P, protože obsahují hlavně plagioklasy.\n\nIntermediální horniny vznikají hlavně v oblastech vulkanických ostrovních oblouků. Jejich původ v tomto prostředí se dovozuje od parciálního tavení kůry a pláště nad subdukčními zónami, kde unikající fluida z nořících se desek natavují své nadloží. Takové magma se označuje jako vápenato-alkalické. Ke vzniku intermediálních hornin však nedochází pouze ve vulkanických obloucích ale i v jiných geotektonických prostředích mimo okraje kontinentů, například v středooceánských hřbetech nebo v riftových oblastech. Usuzuje se proto, že menší množství magmatu intermediálního složení mohou vznikat i mícháním magmatu čedičového a granitického složení; frakční krystalizací z minerálů bohatých železo nebo komplexními reakcemi mezi krystalizující fází a koexistující taveninou.\n"}
{"id": "1120800", "url": "https://cs.wikipedia.org/wiki?curid=1120800", "title": "Grace a Frankie", "text": "Grace a Frankie\n\nGrace a Frankie (v anglickém originále Grace and Frankie) je americký komediální televizní seriál, který od roku 2015 vysílá televizní kanál Netflix. Titulní role ztvárnily Jane Fondová a Lily Tomlin. Dne 15. února 2018 bylo oznámeno, že seriál získal pátou řadu, která měla premiéru 18. ledna 2019. Objednání šesté řady proběhlo 15. ledna 2019.\n\nGrace Hanson a Frankie Bergstein, jichž manželé jsou oba právníci a dlouholetí přátelé, se nikdy neměly příliš v lásce a raději se sobě navzájem vyhýbaly. Osud je však svede dohromady, když jim jejich manželé oznámí, že se s nimi po 40 letech manželství rozvedou. Udržují spolu už 20 let milostný poměr a nyní by se chtěli vzít. Grace a Frankie jsou nuceny bydlet v jednom domě na pláži, který si obě rodiny koupily na půl, a ani jedna se domu nechce vzdát. Šokující překvapení je to také pro Hansonovy syny a Bergsteinovy dcery. Ale i oba muži pozvolna zjišťují, že společné bydlení a přípravy na jejich svatbu nejsou prosty problémů. Navíc oba ke svým manželkám mají stále citový vztah.\n"}
{"id": "1120804", "url": "https://cs.wikipedia.org/wiki?curid=1120804", "title": "Občina Šentjernej", "text": "Občina Šentjernej\n\nObčina Šentjernej je jednou z 212 občin ve Slovinsku. Rozkládá se v Jihovýchodním slovinském regionu a je jednou z 21 občin tohoto regionu. Její rozloha je 96,0 km² a v lednu 2014 zde žilo 6946 lidí. Správním centrem občiny je vesnice Šentjernej. V občině je celkem 58 vesnic.\nSousedními občinami jsou: Šmarješke Toplice a Krško na severu, Kostanjevica na Krki na východě, Novo mesto na západě. Na jižním okraji sousedí s Chorvatskem.\nApnenik, Breška vas, Brezje pri Šentjerneju, Cerov Log, Čadraže, Čisti Breg, Dobravica, Dolenja Brezovica, Dolenja Stara vas, Dolenje Gradišče pri Šentjerneju, Dolenje Mokro Polje, Dolenje Vrhpolje, Dolenji Maharovec, Drama, Drča, Gorenja Brezovica, Gorenja Gomila, Gorenja Stara vas, Gorenje Gradišče pri Šentjerneju, Gorenje Mokro Polje, Gorenje Vrhpolje, Gorenji Maharovec, Groblje pri Prekopi, Gruča, Hrastje, Hrvaški Brod, Imenje, Javorovica, Ledeča vas, Loka, Mali Ban, Mihovica, Mihovo, Mršeča vas, Orehovica, Ostrog, Polhovica, Prapreče pri Šentjerneju, Pristava pri Šentjerneju, Pristavica, Rakovnik, Razdrto, Roje, Sela pri Šentjerneju, Šentjakob, Šentjernej, Šmalčja vas, Šmarje, Tolsti Vrh, Veliki Ban, Volčkova vas, Vratno, Vrbovce, Vrh pri Šentjerneju, Zameško, Zapuže, Žerjavin, Žvabovo.\n"}
{"id": "1120808", "url": "https://cs.wikipedia.org/wiki?curid=1120808", "title": "Ostrovní oblouk", "text": "Ostrovní oblouk\n\nOstrovní oblouk nebo vulkanický ostrovní oblouk je typ souostroví, nebo obecně rozsáhlé pásmo tvořené sopkami, které vznikalo v důsledku vulkanické aktivity nad subdukční zónou. Vyznačují se obvykle andezitovým vulkanismem. Většinou oddělují okrajové moře od oceánu. Vulkány, které se vyvinuly na okrajích kontinentů, nad subdukční zónou (např. Andy) jsou označovány jako vulkanické oblouky, principiálně se však od ostrovních oblouků výrazně neliší. Významným znakem ostrovních oblouků jsou geofyzikálně zjištěné gravitační a magnetické anomálie, seismická aktivita a hluboká zemětřesení.\n\nObloukovitý tvar linie sopečných ostrovů je způsoben tvarem subdukční zóny. Ta má mírně zahnutý obloukovitý tvar kvůli zakřivení Země (jako například proláklina na pingpongovém míčku, která nebude nikdy rovná).\n\nNa straně ostrovního oblouku, kde probíhá subdukce, vzniká hlubokomořský příkop nebo trenč, jež je povrchovým projevem podsouvání desek. Důvodem vzniku hlubokomořského příkopu je ohyb nořící se desky, který způsobuje gravitační tah těžké oceánské kůry, jejíž okraj na povrchu je ohýbán směrem dolů. V oblasti subdukce dochází v hloubce k rozpadu nořící se desky, což způsobuje řadu zemětřesení. Ve směru ponořování desky od hlubokomořského příkopu vzrůstá hloubka hypocenter zemětřesení, které lemují stále hlouběji se nořící desku. Tato oblast je nazývána Wadati-Benioffova zóna.\n\nOceánské pánve, které se v důsledku pokračující subdukce postupně zmenšují a jsou podsouvány pod okolní desky. Takové zbytky oceánů se označují jako zbytkové pánve, jejich velikost se bude postupně zmenšovat až zcela zaniknou a na jejich místě dojde k srážce kontinentů a vzniku pásmového pohoří. Tento proces se v geologické historii Země neustále opakuje.\n\nV oblasti subdukční zóny dochází k ponořování oceánské kůry do zemského pláště. Nořící se deska je vystavena vysokým tlakům a zvýšené teplotě. Vodou prosycená oceánská kůra v hloubce asi 60–130 km ztrácí fluida. Ta stoupají k povrchu přes plášť, způsobují jeho natavování a vznik vápenato-alkalického magmatu (nejčastěji andezitového (OIA), bazaltového (OIT) nebo jejich směsi).\n\nToto magma stoupá k povrchu a intruduje nadloží litosféry nebo proniká až na povrch, kde způsobuje výlevy lávy a vznik sopek. Magma oceánských oblouků lze na základě obsahů alkálií dělit na 3 typy:\n\nNázory na původ magmatu způsobujícího vulkanismus na ostrovních obloucích se s postupem času měnily. Dříve se předpokládal původ z Benioffovy zóny, ale tyto předpoklady se nepotvrdily. Teprve později se začalo uvažovat o původu z astenosféry, tedy z plášťového klínu nad subdukční zónou, který byl obohacen o fluida a došlo v něm k parciálnímu tavení. Tavení subdukované oceánské litosféry bylo potvrzeno pouze ve zvláštních případech, když šlo o mladou, horkou litosféru.\nVelké množství unikajících fluid také způsobuje přeměnu ultrabazických hornin pláště nad subdukční zónou na serpentinit. Tavení kontinentální kůry způsobené průnikem fluid ze subdukční zóny bylo pozorováno ve složení batolitů v Andách.\n\nJsou rozeznávána dvě stádia vývoje ostrovních oblouků:\n"}
{"id": "1120810", "url": "https://cs.wikipedia.org/wiki?curid=1120810", "title": "Myslavský potok", "text": "Myslavský potok\n\nMyslavský potok je vodní tok na východním Slovensku, v regionu Abov, protéká územím okresů Košice-okolí, Košice II a Košice IV. Je to pravostranný přítok řeky Hornád, měří 19,5 km a je tokem V. řádu.\n\nPramení ve Volovských vrších na jihojihovýchodním svahu Predného holiska 948.6 m n. m. v lokalitě Panský les, v nadmořské výšce přibližně 760 m n. m.\n\nNa horním toku teče jihovýchodním směrem, severně od obce Hýľov se přechodně stáčí na východ, pak teče do obce Nižný Klátov znovu na jihovýchod. Po přibrání Nižnoklátovského potoka v obci pokračuje východním směrem, nad soutokem z přítoků z oblasti Girbeša se znovu stáčí a teče na jihovýchod přes městskou část Myslava. Jižně od \"Všešportového areálu\" v košické městské části Juh mění směr toku na východ, přičemž k Barci výrazně meandruje a dále již pokračuje napřímeným korytem. Jižně od křižovatky ulic \"Nižné kapustníky\" - \"Slanecká\" se stáčí na východojihovýchod a teče v podzemí pod městskou část Nad jazerom.\n\n\n\nDo Hornádu se vlévá na území města Košice, na východním okraji městské části Nad jazerom (v prostoru severně od Náměstí košických mučedníků), v nadmořské výšce cca 190 m n. m. \n\n\nMyslavský potok je domovem pstruha potočního, díky čemuž je i lovná revírem \"Městské organizace Slovenského rybářského svazu Košice\". Úsek od pramene po silniční most košické autostrády z Košic do Šace je pstruhový revír a od mostu po ústí je potok kaprovým revírem. Při Barci se vyskytuje i jelec, menší hrouzek a mřenka. Potok je v současnosti silně znečištěný komunálním odpadem. \n"}
{"id": "1120812", "url": "https://cs.wikipedia.org/wiki?curid=1120812", "title": "Křížová cesta (Dívčí Hrad)", "text": "Křížová cesta (Dívčí Hrad)\n\nZaniklá Křížová cesta u Dívčího Hradu na Bruntálsku se nacházela na návrší severně od obce.\n\nKřížová cesta vedla z obce ke kapli zasvěcené svatému Hubertovi a Panně Marii. Tato kaple je středně velká, cihlová, neomítaná, se štítovým zvonovým nástavcem. Je opravená.\n\nPůvodně byla kaplička zasvěcena Panně Marii - ochránkyni chudých. 28. července 2001 byla po opravě znovu vysvěcena Panně Marii a svatému Hubertovi.\n\n\n"}
{"id": "1120813", "url": "https://cs.wikipedia.org/wiki?curid=1120813", "title": "Lužnice (přírodní památka)", "text": "Lužnice (přírodní památka)\n\nLužnice je přírodní památka evidenční číslo 5873 v okresech České Budějovice a Tábor. Chráněné území s rozlohou 432,24 ha bylo vyhlášeno 2. ledna 2014 a tvoří ho koryto řeky Lužnice od města Veselí nad Lužnicí až k soutoku s Vltavou. Ve Veselí nad Lužnicí zahrnuje také krátký úsek řeky Nežárky. Důvodem jeho zřízení je ochrana vzácných a ohrožených druhů rostlin a živočichů a jejich biotopů. Vyskytuje se zde např. velevrub tupý, piskoř pruhovaný nebo vydra říční.\n\n"}
{"id": "1120815", "url": "https://cs.wikipedia.org/wiki?curid=1120815", "title": "Sokolí hnízdo a bažantnice", "text": "Sokolí hnízdo a bažantnice\n\nSokolí hnízdo a bažantnice je přírodní památka evidenční číslo 5881 v okrese České Budějovice. Nachází se v Třeboňské pánvi severozápadně od města Nové Hrady na levém břehu řeky Stropnice. Chráněné území s rozlohou 47,47 ha bylo vyhlášeno 2. ledna 2014. Důvodem jeho zřízení je ochrana evropsky významné lokality s porosty listnatých dřevin a na ně vázané biotopy vzácných a významných živočichů. Vyskytuje se zde např. páchník hnědý.\n\nChráněné území je přístupné po modře značené turistické trase z Nových Hradů.\n\n"}
{"id": "1120816", "url": "https://cs.wikipedia.org/wiki?curid=1120816", "title": "Chrám svaté Paraskevy (Nová Polianka)", "text": "Chrám svaté Paraskevy (Nová Polianka)\n\nChrám svaté Paraskevy je dřevěná sakrální stavba, která původně stála v Nové Poliance, v současnosti se nachází ve skanzenu ve Svidníku. Je zasvěcena svaté Paraskevě a byla postavena v roce 1766.\n\nV listopadu 1944 při vojenských operacích druhé světové války v prostoru Karpatsko-dukelské operace byla poškozena. Bezprostředně po skončení války byla zrekonstruována obyvateli obce. V roce 1961 byla demontována. Do skanzenu ve Svidníku byla instalována v roce 1986. Její převezení do skanzemu umožnilo vybudování zděné cerkvi sv. Petra a Pavla (v roce 1937).\n\nPůdorys cerkvi tvoří tři podélné uspořádány objekty, včleňující se v pořadí: presbytář, loď a babinec. V tomto uspořádání je zvýrazněn princip Svaté Trojice. Orientace ve směru východ - západ vychází z bohoslužebného aktu. Ikonostas je dílem mistrů z 18. století a pochází z jiného sakrálního objektu.\n\nHmota stavby je srubová z jehličnanů a je osazena na jednoduchou kamennou podezdívku. Vazba srubových trámů a hranolů byla zajišťována tesařskými zámky pomocí čepů, rozčapov a zadlabávání. Na spoje tesařských vazeb se použily zpravidla dubové kolíky, které zatloukaly do trámových vyvrtaných otvorů. Na celé stavbě nebyly používány kovové hřeby. Okna jsou osazeny na jižní straně. Dvoustupňová střecha je pokryta šindelem a na jejím začátku je dekorativně zkrášlena krajkovým lemem. Západní věž je nejvyšší a svou formou se odlišuje od lodi a presbytáře.\n\nV cerkvi jsou od roku 1993 prováděny bohoslužebné obřady.\n\n\n"}
{"id": "1120818", "url": "https://cs.wikipedia.org/wiki?curid=1120818", "title": "Staryj Oskol", "text": "Staryj Oskol\n\nStaryj Oskol () je město v Bělgorodské oblasti v Ruské federaci. Při sčítání lidu v roce 2010 měl 221 tisíc obyvatel.\n\nStaryj Oskol leží při ústí říčky Oskolce do Oskolu, pár kilometrů severně od ústí Ublji do Oskolu. Od Bělgorodu, správního střediska oblasti, je vzdálen 153 kilometrů na severovýchod, směrem k hranici s Kurskou oblastí. Od Charkova na Ukrajině je vzdálen 180 kilometrů na severovýchod a od Moskvy přibližně 500 kilometrů na jih.\n\nZ geologického hlediska se Staryj Oskol nachází na kraji Kurské magnetické anomálie, tedy v oblasti velmi bohaté na železnou rudu.\n\nStaryj Oskol byl založen v roce 1593, původně pod jménem \"Oskol\".\n\nV roce 1655 bylo město přejmenováno na \"Staryj Oskol\" v souvislosti s přejmenováním města \"Carjov-Aleksejev\" na Novyj Oskol.\n"}
{"id": "1120819", "url": "https://cs.wikipedia.org/wiki?curid=1120819", "title": "Veveřský potok (přírodní památka)", "text": "Veveřský potok (přírodní památka)\n\nVeveřský potok (též Veverský potok) je přírodní památka evidenční číslo 5884 v okrese České Budějovice. Nachází se na rozhraní Novohradského podhůří a Novohradských hor přibližně 1 km směrem na jih od Nových Hradů. Přírodní památka je v péči Krajského úřadu Jihočeského kraje.\n\nChráněné území s rozlohou 34,47 ha, které bylo vyhlášeno nařízením Jihočeského kraje č. 26/2013 ze dne 14. listopadu 2013, se rozkládá v údolí Veveřského potoka na katastrálním území Mýtiny a Veveří u Nových Hradů a chrání jeho tok v délce necelých pěti kilometrů. Důvodem jeho zřízení je ochrana evropsky významné lokality s výskytem vzácných a ohrožených živočišných druhů, především kriticky ohroženého druhu mihule potoční a jejího biotopu.\n\nPřírodní památka zahrnuje horní tok Veveřského potoka na území Přírodního parku Novohradské hory. Na severu hraničí s územím krajinné památkové zóny Novohradsko, na jihu končí v nadmořské výšce kolem 700 metrů poblíž Ivanova pramene, který vyvěrá jižně od zaniklé vsi Jedlice, zlikvidované při budování tzv.železné opony. Studánka se nachází nad jímacími studnami zdejších pramenů, které již od roku 1639 jsou zdrojem pitné vody pro sedm kilometrů vzdálené město Nové Hrady. Toto prameniště je vzdáleno pouze zhruba 200 metrů od česko-rakouské státní hranice. Východně od někdejší vsi (později jen samoty) Veveří leží přírodní památka Přesličkový rybník.\n\nPřímo chráněným územím podél Veveřského potoka neprochází žádná cesta - jedinou výjimku představuje v severní části údolí zhruba devítisetmetrový úsek místní komunikace, která vede z Nových Hradů do Veveří. Po této komunikaci také vede Evropská dálková cyklotrasa EV13 neboli \"Trasa po železné oponě\", která pak pokračuje směrem k jihu územím na levém břehu Veveřského potoka. V horní (jižní) části pak potok přetíná cyklostezka č. 1048 \"Pamětí Novohradska\", která směřuje z Dobré Vody na hraniční přechod Nové Hrady úpatím Vysoké a Mandelsteinu.\n\n\n"}
{"id": "1120820", "url": "https://cs.wikipedia.org/wiki?curid=1120820", "title": "Chrám svatého Jana Křtitele (Prešov)", "text": "Chrám svatého Jana Křtitele (Prešov)\n\nKatedrální Chrám svatého Jana Křtitele v Prešově je řeckokatolickou metropolitní katedrálou.\n\nUž v 14. století stála v Prešově kaple, sloužící pro potřeby sousedního špitálu. V 14. století byla přebudována na chrám zasvěcený Panně Marii. V r. 1603 se chrám stal majetkem minoritů. Z jejich působení byl v letech 1753–1754 přebudován do dnešní zbarokizováné podoby. Hlavním stavitelem byl Gašpar Urlespacher. V roce 1865 byla zvýšena věž. K lodi byly připojeny dvě boční kaple. V novém vstupu do chrámu byla přistavěna třetí kaple (farní).\n\nPo vytvoření Prešovské eparchie v roce 1818 se chrám stal katedrálou. Biskup Jozef Gaganec v r. 1846-1848 chrám přizpůsobil východnímu obřadu.\n\nV chrámu se nacházejí relikvie blažených Pavla Petra Gojdiče a Vasila Hopka, věrná kopie Turínského plátna, a relikvie svatého Kříže.\n\nPři povýšení Prešovské eparchie na arcibiskupství v roce 2008 se katedrála stala metropolitní.\n"}
{"id": "1120822", "url": "https://cs.wikipedia.org/wiki?curid=1120822", "title": "Vltava u Blanského lesa", "text": "Vltava u Blanského lesa\n\nVltava u Blanského lesa je přírodní památka evidenční číslo 5890 v okresech Český Krumlov a České Budějovice. Chráněné území s rozlohou 478,3482 ha bylo vyhlášeno 30. ledna 2014. Tvoří ho koryto a přilehlé břehy Vltavy mezi východním okrajem města Český Krumlov a Boršovem nad Vltavou. Důvodem jeho zřízení je ochrana populací vzácných a ohrožených živočišných a rostlinných druhů jako jsou hořeček mnohotvarý český, mihule potoční, modrásek bahenní, modrásek očkovaný, netopýr velký, přástevník kostivalový, rys ostrovid, vranka obecná nebo vrkoč útlý.\n\n"}
{"id": "1120826", "url": "https://cs.wikipedia.org/wiki?curid=1120826", "title": "Džihádismus", "text": "Džihádismus\n\nDžihádismus je termín odkazující k současnému džihádu mečem (tzv. svaté válce) v islámském fundamentalismu. Termín „džihádismus“ (džihádistické hnutí) byl zaveden na začátku prvního desetiletí 21. století a většinou byl používán k označení islámského odboje a terorismu v této době. Později byl rozšířen, aby pokryl mudžáhidský partyzánský boj a islámský terorismus s mezinárodním rozměrem, který se objevil po roce 1980. Na přelomu století začala tento rozměr reprezentovat především teroristická organizace Al-Káida, později také Boko Haram nebo Islámský stát.\n\nSoučasný džihádismus má svoje kořeny v ideologických hnutích Islámského obrození z přelomu 19. a 20. století, která se rozvinula v qutbismus (podle Sajjida Qutba) a v podobných ideologiích z poloviny dvacátého století. Vzestup džihádismu byl posílen během sovětské invaze v Afghánistánu v roce 1979 a šířil se během dalších ozbrojených konfliktů po roce 1990 a 2000. Specificky salafistický džihádismus byl v salafistickém hnutí v devadesátých letech diagnostikován Gillesem Kepelem.\n\nDžihádismus s mezinárodním panislamistickým rozměrem je také znám jako Globální džihádismus. Obvykle se termínem \"džihádismus\" označuje sunnitský islamistický ozbrojený boj.\n"}
{"id": "1120827", "url": "https://cs.wikipedia.org/wiki?curid=1120827", "title": "Oskolec", "text": "Oskolec\n\nOskolec může být:\n\n"}
{"id": "1120830", "url": "https://cs.wikipedia.org/wiki?curid=1120830", "title": "Teriéři", "text": "Teriéři\n\nTeriéři jsou skupina psů dle FCI s pořadovým číslem tři. Má celkem čtyři sekce: \"Velcí a střední teriéři, Malí teriéři, Teriéři typu bull\" a \"Toy teriéři\". Je to nesourodá skupina psů různých velikostí a barevných rázů, z nichž nejrozšířenější jsou malí teriéři, jako je jack Russell teriér nebo jorkšírský teriér. V této skupině má svého zástupce i Česká republika a je to český teriér, zařazený v sekci \"Malí teriéři\". Český teriér je jedním ze dvou uznaných českých plemen. Většina teriérů byla vyšlechtěna pro lov krys a jiných hlodavců, zbytek jsou společníci. Speciální sekcí jsou i \"Teriéři typu bull\", kteří byli vyšlechtěni v Anglii a Americe pro psí zápasy.\n\nTeriéři se dnes mnohdy využívají i ke svým původním účelům; k lovu krys a potkanů, k psím zápasům, k norování. Všichni tito psi se vyznačují sebejistou a odvážnou povahou, přesto se ke svému majiteli a jeho rodině chovají láskyplně. Mají sklony ke kousání a hryzání a mnohdy není lehké je vycvičit k poslušnosti a získat si u nich loajalitu. Jejich dalším charakteristickým znakem je i to, že se ne vždy dobře snášejí s jinými psy. Vzhledově se liší, jde o různé velikostí i barvené rázy, stejně tak někteří mají srst hladkou, jiní dlouhou nebo drsnou. Není pravdou, že všichni teriéři mají společný původ, ale největší počet teriérů pochází z Velké Británie , jedná se o jorkšírského teriéra, lakeland teriéra, foxteriéry, stafordšírské bulteriéry, bedlingtonské teriéry... Svého zástupce v této skupině má ale třeba i Japonsko, které má japonského teriéra. Nebo Německo; to má jagd teriéra.\n\n\n\n\n\n\n"}
{"id": "1120836", "url": "https://cs.wikipedia.org/wiki?curid=1120836", "title": "Jakabovi", "text": "Jakabovi\n\nJakabovi byla významná rodina košických architektů a stavitelů. \n\nNarodil se 1. září 1834 v Košicích. V šťastném manželství s Josefou, rod. Hanserovou, prožil 44 let. Vychovali spolu tři syny – Árpáda, Gejzu a Vojtěcha. V roce 1860 založil v Košicích stavební firmu, která několik desetiletí prosperovala v oblasti stavebního podnikání a architektury. Roku 1876 se stal majitelem obchodu se stavebninami. Od roku 1878 vlastnil v Košicích cihelnu. Na zemské výstavě v Budapešti roce 1885 získal za expozici, kterou prezentoval výsledky svého více jak dvacetiletého úspěšného stavebního podnikání, zlatou medaili. V roce 1889 byl jedním z zakládajících členů zednářské lóže Resurrexit v Košicích. Cihelnu, vlajkovou loď rodinné firmy, roku 1898 s důvěrou svěřil svému nejmladšímu synovi Vojtěchovi – šikovnému podnikateli. Zemřel 20. dubna 1903. S významným architektem se 23. dubna 1903 na hřbitov Rozália v Košicích přišlo kromě blízké rodiny rozloučit množství truchlících. Pohřební vůz byl v čele plně naložený věnci a za ním šlo v nedohlednu množství lidí a kočárů.\n\nNarodil se 4. března 1861 v Košicích jako prvorozený syn Pétera Jakab. V 70. – 80. letech 19. století studoval na reálce v Košicích, později na technice ve Vídni. Od roku 1894 spolu s bratrem Gejzou zůstali věrni rodinné tradici a založili si vlastní stavební podnik. Po smrti otce vedli jeho stavební firmu. V roce 1908 odešel do Budapešti. Dobový tisk konstatoval, že Košice přišly o šikovného architekta. Zemřel v září 1927 v Košicích.\n\nNarodil se 13. prosince 1863 v Košicích. Od roku 1894 spolu s bratrem Árpádem realizovali v Košicích množství budov – Vyšší dívčí školu, školu pro porodní asistentky, muzeum, kasárna, banky, Jakabov palác. Od roku 1908 vedl stavební firmu v Košicích. Zemřel 2. prosince 1915 v Košicích.\n\nNarodil se 17. října 1870 v Košicích jako nejmladší syn manželů Jakabovců. Mezi sourozenci měl největší podnikatelské schopnosti. Od roku 1898 vedl rodinnou cihelnu v Košicích. Na postu ředitele cihelny setrval i po sloučení s hornouherskou stavební společností v roce 1918. Zemřel roku 1952 v Košicích ve věku 82 let. \n\nČlenové rodiny architektů a stavebních podnikatelů Jakabovců jsou pohřbeni v rodinné hrobce na hřbitově Rozália v Košicích.\n\nNejznámější Jakab je Josef Jakab stavitel který má ženu Alenu Jakabovou který mají děti Alenu Jakabovou(kuncovou) a Josefa Jakaba který už mají také svoje rodiny.\n\nPůsobení rodiny architektů a stavitelů Jakabovců od 70. let 19. století tvořilo neodmyslitelnou součást sílícího stavebního podnikání v Košicích. Péter Jakab, nejstarší z rodu, položil základy rodinné firmy. Kromě podnikání v oblasti stavebnictví aktivně působil v městském zastupitelstvu, byl členem Živnostenského společenství, presbyterstva evangelické církve a zednářské lóže. Aby se prosadil na poli stavebnictví, vložil investice do koupě cihelny. Věděl, že dobrá architektura, to není jen dobrý projekt od architekta, ale že kvalita architektonického díla závisí i na použitých stavebních materiálech, progresivních stavebních postupech a technologiích. Jeho parní cihelna a obchod se stavebním materiálem patřily k nejvyhledávanějším v širokém okolí. V oblibě byly zejména keramické výrobky. Od roku 1895 jeho cihelna vyráběla i keramické stavební prefabrikáty. O kvalitě nabízeného sortimentu vypovídá i fakt, že firma Jakabovců patřila k hlavním dodavatelům stavebního materiálu na rekonstrukci katedrály svaté Alžběty v Košicích. Na zemské výstavě v Budapešti roce 1885 Péter Jakab vystavoval výsledky a produkty svého podnikání na 46 tisících m výstavní plochy. Jeho tři synové Árpád, Gejza a Vojtech pokračovali v rodinné tradici. Je zajímavé, že pouze Árpád, který se projevil i jako literát – psal básně, měl architektonické vzdělání. Vystudoval na technice ve Vídni. Působil v Olomouci a v Budapešti. Od roku 1894 začal podnikat spolu s bratrem Gejzou. Věnovali se projekci a realizaci staveb a vedle rodiny Répászkých patřili k nejproduktivnějším stavebním podnikatelům v Košicích. Nejmladší syn Pétera Jakab Vojtech úspěšně přebral po otci stavební podnikání a stal se ředitelem košické cihelny. Na začátku zmíněných podnikatelských úspěchů dvou generaci stál však nejstarší z rodu Jakabových – Péter. Za celoživotní přínos v oblasti stavebnictví získal zlatý záslužný kříž Františka Josefa. \n\nKdyž roce 1860 Péter Jakab založil stavební firmu, ještě netušil, že položil základy jednoho z nejvíce prosperujících stavebních podniků na východě Slovenska. Pro tento druh podnikání dokázal nadchnout i své tři syny Árpáda, Gejzy a Vojtěcha. Základem rodinného podnikání se stala parní cihelna, kterou Jakabovi vlastnili od roku 1878. Cihelna Jakabovců na \"Moldavskej ceste\" spolu s cihelnou \"Hornouhorskej stavebnej spoločnosti\" podnítily stavební konjunkturu v Košicích a okolí. Roku 1895 cihelnu modernizovali a rozšířili její sortiment o speciální cihly terakota. Ředitelem cihelny se roku 1898 stal Vojtech Jakab, který nasbíral zkušenosti z tohoto odvětví i v zahraničí a úspěšně se věnoval podnikání na poli stavebnictví. \n\nDne 14. srpna 1873 košický velkopodnikatel s vínem Leopold Schalkház otevřel hotel Schalkház, který patřil k nejluxusnějším objektům v Košicích. Předurčovala ho k tomu nejen výhodná poloha na Hlavní ulici, ale i jeho architektura, která mu v souvislosti se známým jménem majitele přinesla prosperitu. Stavbu realizovala firma Pétera Jakaba podle plánů L. Freya, košického architekta působícího v Budapešti. Mimořádná kvalita stavebních prací a dokonalé řemeslné vypracování interiérů vypovídaly o vzájemném dialogu architekta a stavitele, jehož výsledkem bylo pozoruhodné architektonické dílo. V současnosti na jeho místě stojí hotel Slovan. Součástí hotelu v eklektickém slohu byl koncertní sál, ve které vystupovali mnozí proslulí umělci té doby, např. světoznámý italský zpěvák Enrico Caruso. Po smrti zakladatele hotel zdědil jeho syn Leopold Schalkház ml. \n\nStavební aktivity rodiny Jakabovců v Košicích a okolí přinášeli spolupráci s významnými architekty. Podle projektu budapešťského architekta V. Czieglera postavili Jakabovi roce 1898 Andrássyho palác na Hlavní ulici v Košicích. Árpád a Gejza Jakabovi navrhli a spolu s architektem a stavebním podnikatelem M. Répászkym postavili i budovu košického muzea. Stavební firma Jakabových se podílela i na výborné architektonické úrovni secesní Vyšší dívčí školy od J. Partose. Roku 1899 podle plánů A. Langa a A. Steinhardta Jakabovi opět spolu s M. Répászkym postavili košické městské divadlo a pro architekta J. Huberta realizovali filiálku Rakousko-uherské banky v Košicích. \n\nVliv regotizace košického dómu, na jehož obnovu firma Jakabových dodávala stavební materiál, se projevil i při návrhu tzv. Jakabova paláce. Postavili ho v roce 1899 podle projektu Árpáda a Gejzy Jakabových. V romantickém konceptu rodinného sídla, které sloužilo potřebám bydlení i podnikatelským aktivitám, nacházíme několik tendencí – gotickou a orientální inspiraci, secesní motivy a prvky britské obrody řemesel a umění. Uplatnily se na fasádě, v hmotové skladbě i prostorovém konceptu. Požadavky na komfort bydlení a reprezentaci prosperující firmy se naplnily, forma a funkce architektonického díla se ocitly ve vzájemném souladu. Romantický dojem umocňovala i samotná poloha objektu v blízkosti městského parku na břehu Mlynského potoka.\n\n"}
{"id": "1120840", "url": "https://cs.wikipedia.org/wiki?curid=1120840", "title": "Bitva o Čchang-ša (1939)", "text": "Bitva o Čchang-ša (1939)\n\nBitva o Čchang-ša v září a říjnu 1939 byla první ze čtyř pokusů japonské císařské armády o dobytí čínského města Čchang-ša v rámci druhé čínsko-japonské války.\n\nBoje mezi stranami začaly v polovině září a skončily na začátku října roku 1939. Při bojích v ulicích města byly použity jedovaté plyny, což ženevský protokol po první světové válce zakázal. Japonci se postupem času dostávali do města, ale jejich zásobovací systém, neustálé obkličování japonských jednotek ve městě a neobvykle velké ztráty je donutily ustoupit. Japonci ztratili přes 40 000 mrtvých, zraněných a nezvěstných vojáků, na druhé straně byly ztráty podobně velké. Japonci nedokázali Čchang-šu ani jezero Tung-ting dobýt. Toto vítězství pozvedlo morálku čínských nacionalistů. Byl to první ze čtyř japonských útoků na město. Další útoky následovaly v roce 1941, v roce 1942 a ve Čtvrté bitvě o Čchang-ša (1944) už dokázali Japonci obsadit oblast města.\n\n"}
{"id": "1120855", "url": "https://cs.wikipedia.org/wiki?curid=1120855", "title": "Medzevská pahorkatina", "text": "Medzevská pahorkatina\n\nMedzevská pahorkatina představuje v rámci geomorfologického členění Slovenska plošně poměrně rozsáhlý podcelek geomorfologického celku Košická kotlina. Rozprostírá se jižně od Volovských vrchů mezi Košicemi, Medzevem, resp. Moldavou nad Bodvou.\n\nZvlněný, měkký, málo rozčleněný reliéf protkán menšími toky SJ směru se zde vytvořil na předkvartérních a kvartérních pokryvných útvarech. Zajímavou část Medzevskej pahorkatiny tvoří relativně ploché, jen několik desítek metrů nad aluvium vyzvednuté a málo rozčleněné území západně od řeky Bodva mezi Jasovem a Moldavou nad Bodvou v Košické kotlině. Jeho jižní část od Jasovské planiny geomorfologicky odděluje potok Sór. Geologicky pahorkatinu v těchto částech buduje střednětriasový wettersteinský vápenec. V nadloží ho však překrývají pestré jíly, štěrky a písky poltárskeho souvrství neogénního věku a pleistocénní deluviální sedimenty würmského stáří (srovnej J. Mello et al, 1996), a proto se na jeho povrch prakticky neinterpretuje pestrý svět endokrasu, který se ukrývá v útrobách. V masivu této části pahorkatiny dnes známe přes 50 jeskyní různých morfologických typů, které prodělaly různý speleogenetický vývoj (jeskynní soustava Jasovské jeskyně, Moldavská jeskyně, Mnichova díra, Helena, Matějova jeskyně, Jezevčí hrad). Východní stráně, sklánějící se do doliny Bodvy, kterou kontroluje významná geologická struktura SJ směru, pokrývají listnaté lesy se zastoupením dubu, habru, lípy a borovice. V jižní a severní části ve svazích vystupuje geologické podloží (vápence), centrální část svahů je překryta svahovinami. Plošina pahorkatiny západně od Bodvy se vzhledem k přítomnému geologickému podkladu zemědělsky intenzivně využívá. V okrajové části v severní a SV části tohoto území se nacházejí ponory (např. Sellyedés, Gazka), které komunikují s rozlehlými jeskynními soustavami.\n\n"}
{"id": "1120857", "url": "https://cs.wikipedia.org/wiki?curid=1120857", "title": "Skills in Pills", "text": "Skills in Pills\n\nAlbum Skills in Pills je první společné studiové album frontmana kapely Rammstein Tilla Lindemanna a Petera Tägtgrena, které vyšlo 19. června 2015.\n\n"}
{"id": "1120865", "url": "https://cs.wikipedia.org/wiki?curid=1120865", "title": "Heřman III. Bádenský", "text": "Heřman III. Bádenský\n\nHeřman III. Bádenský řečený \"Veliký\" ( \"Hermann III. von Baden\", 1100-1105−16. ledna 1160) byl bádenský a veronský markrabě, účastník druhé křížové výpravy.\n\nNarodil se jako syn Heřmana II. Bádenského a Judity, dcery Hessa z Backnangu. Byl dvakrát ženatý, jeho druhou ženou byla Marie, dcera českého knížete Soběslava I. V roce 1154 Heřman bojoval v Lombardii a doprovázel císaře Fridricha Barbarossu během války proti Milánu, zúčastnil se druhé křížové výpravy. Zemřel v lednu 1160 a byl pohřben v rodovém pohřebišti v augustiniánském klášteře Backnang.\n\n"}
{"id": "1120867", "url": "https://cs.wikipedia.org/wiki?curid=1120867", "title": "Arzamas", "text": "Arzamas\n\nArzamas () je město v Nižněnovgorodské oblasti v Ruské federaci. Při sčítání lidu v roce 2010 měl 106 tisíc obyvatel.\n\nArzamas leží na Ťoše, přítoku Oky, ve vzdálenosti 112 kilometrů na jih od Nižného Novgorodu, správního střediska celé oblasti. Nejbližší města jsou Perevoz přibližně padesát kilometrů na severovýchod, Lukojanov přibližně padesát kilometrů na jihovýchod a Sarov přibližně padesát kilometrů na jihozápad.\n\nPrvní zmínka o městě je z druhé poloviny šestnáctého století, kdy zde byla pevnost.\n\nV roce 1719 získává Arzamas městská práva a v roce 1779 se stává okresním městem.\n\nV roce 1988 dne 4. června vybuchl v Arzamasu vlak naložený hexogenem. Výbuch zabil 91 lidí, patnáct set jich zranil a zničil 151 budov.\n\n\n"}
{"id": "1120870", "url": "https://cs.wikipedia.org/wiki?curid=1120870", "title": "Indigovník pravý", "text": "Indigovník pravý\n\nIndigovník pravý (\"Indigofera tinctoria\") je subtropická kulturní rostlina, jeden z mnoha druhů velmi rozsáhlého rodu indigovník. Je lidmi pěstován již více než 2000 let, získává se z něj jasně modré barvivo „indigo“ pro barvení textilií a výrobu inkoustu.\n\nRostlina pochází ze západní Afriky odkud se dostala téměř do všech tropických a subtropických oblastí. Největšího rozšíření se jí dostalo v 18. století, kdy začala být ve velké míře pěstována hlavně v Indii, odkud se dostala do Jihovýchodní Asie, Arábie, většiny Afriky, Austrálie i tropické Ameriky. Byla vysazována i na jihu Evropy, do Střední Evropy k vůli chladnému klimatu nedoputovala.\n\nV současnosti je přírodní indigo při průmyslovém barvení látek vytlačeno chemickými barvivy a rostliny se pěstují jen řídce.\n\nVyskytuje se v sezóně zaplavovaných travnatých oblastech jen rozptýleně porostlých vzrostlými stromy. Obvykle roste v nadmořské výšce do 1000 m a v místech, kde je průměrná roční teplota nad 22 °C a úhrn srážek za rok se pohybuje od 500 do 1500 mm. Dlouhotrvající deště a záplavy, stejně jako nadměrné teplo a suché větry způsobují vadnutí rostlin.\n\nPorost indigovníku pravého pro technické účely se získává výsevem skarifikovaných, nebo předem namáčených semen do sponu 30 × 30 cm, semena klíčí do týdne; lze také vysazovat semenáče vypěstované ve školce. Po vyrašení již nepotřebuje mnoho péče, roste rychle a pleje se pouze výjimečně. Protože dokáže kořenovými bakteriemi fixovat vzdušný dusík, dá se úspěšně pěstovat i na nevyhnojených půdách.\n\nPolokeřovitá, vytrvalá rostlina s bylinnými, hodně rozvětvenými prýty dorůstající do výše 1 až 2 m. Stonky jsou porostlé krátkými, štětinovými palisty a spirálovitě uspořádanými, lichozpeřenými, řapíkatými listy dlouhými 4 až 8 cm (které se podobají známému trnovku akátu). Oválné až obvejčité lístky, vyrůstající ve čtyřech až sedmi párech, bývají dlouhé 1,5 až 3 cm a široké 1 až 1,5 cm. Na bázi u krátkého řapíčku jsou čepele lístků tupé nebo špičaté, na vrcholu zaoblené neb hrotité a spodní stranu mají jemně chlupatou.\n\nDrobné bílé, červenavě žluté nebo lososově růžové květy vyrůstají v 8 až 16 cm dlouhých hroznech. Oboupohlavné květy mají srostlý, stříbřitě pýřitý kalich asi 2 mm dlouhý. Koruna, dlouhá do 5 mm, má tři plátky volné a dva srostlé v člunek. V květu je deset dvoubratrých tyčinek, jedna horní je volná. Vrchní jednodílný semeník nese dlouhou čnělku.\n\nPlody jsou tenké, válcovité lusky 2 až 4 cm dlouhé, které obsahují průměrně 10 kulovitých, asi 2 mm velkých semen s pevným osemením.\n\nIndigovník pravý se pěstuje pro modré barvivo, které je považováno za jedno z nejkvalitnějších. Vyrábí se z nadrcených stonků keřů pokosených ve výši 10 až 20 cm nad zemí, obvykle ve stáří 4 až 5 měsíců a v počátku kvetení. Drť se asi 10 hodin fermentuje ve studené vodě, kde následkem enzymové hydrolýzy vzniká žlutý indoxyl. Výluh se přefiltruje a za stálého míchání se indoxyl působením vzdušného kyslíku vysráží v modré indigo usazující se ve formě kalu na dně. Roztok se přečistí a pevný zbytek, nerozpustný pigment indigo, se usuší a slisuje. V Indii se z hektaru sklidí asi 10 tun rostlin, pro kilogram barviva je zapotřebí asi 250 kg rostlin.\n\nPokosené keře brzy obrůstají, sklizeň se opakuje dvakrát až třikrát, pak se zaorají. Barvivo nesprávně nazývané „indigo“ se vyrábí také z borytu barvířského, je však méně kvalitní. Od objevu syntetických barviv používání indiga silně pokleslo, v současnosti slouží hlavně k barvení domácích textilií u původních afro-asijských obyvatel a v restaurátorství.\n"}
{"id": "1120872", "url": "https://cs.wikipedia.org/wiki?curid=1120872", "title": "František Pečinka", "text": "František Pečinka\n\nFrantišek Pečinka (27. prosince 1869 Nový Bydžov – 14. května 1917 Brno) byl český malíř a básník, žák profesora Julia Mařáka na pražské malířské Akademii.\n\nFrantišek Pečinka se narodil 27. prosince 1869 v Novém Bydžově do rodiny sedláře Antonína Pečinky. Studoval na pražské malířské Akademii v letech 1889–1892 u profesora Julia Mařáka. V roce 1894 odešel za dalším studiem na malířskou Akademii do Vídně k profesoru \"Eduardu Peithner von Lichtenfelsovi (1833–1913)\". Po návratu z Vídně žil delší dobu na Moravě, zejména pak v Luhačovicích. Kromě malování se věnoval skládání básní. Jako básník se přihlásil ke generaci devadesátých let lyrickými verši. Je autorem tří básnických sbírek: \"Sešit veršů\" (1894), \"Dojmy z Paky\" (1897) a \"Vlčí mák\" (posmrtně, 1917). Zemřel v Brně 14. května 1917.\n\n"}
{"id": "1120874", "url": "https://cs.wikipedia.org/wiki?curid=1120874", "title": "Kostel svatého Jiří (Bořitov)", "text": "Kostel svatého Jiří (Bořitov)\n\nKostel svatého Jiří je římskokatolický chrám v obci Bořitov v okrese Blansko. Je chráněn jako kulturní památka České republiky. Je farním kostelem farnosti Bořitov.\n\nKostel zasvěcený svatému Jiří je pozdně románská stavba z doby kolem roku 1200. Nejstarší částí je loď kostela (1173). Věž byla přistavěna roku 1305. Při opravách byla zvyšována a její dnešní podoba pochází z roku 1840. V době husitských válek byl bořitovský kostel pobořen a čekaly ho rozsáhlé opravy. V roce 1480 byla přistavěna kaple svaté Anny. Dále byl tehdy omítnut vnitřek i vnějšek kostela. Některé křídové kvádry nosných zdí musely být vyměněny.\n\nJedná se o významnou stavbu původně tribunového kostela z doby kolem roku 1173, přestavovanou v pozdní gotice i v 19.století. V současnosti je to orientovaná podélná jednolodní stavba s pětiboce uzavřeným presbytářem a s věží v ose západního průčelí. K presbytáři přiléhá sakristie a na opačné straně kaple.\nInteriér je vyzdoben gotickými nástěnnými malbami, přestavujícími zápas svatého Jiří s drakem a výjevy ze života Kristova a svatých. Nejcennější dochovanou románskou malbou je zde vyobrazení svatého Kryštofa z 2. čtvrtiny 13. století, jedna z nejstarších fresek v českých zemích. Z roku 1514 pochází stříbrná skvěle vypracovaná monstrance s věžovitou gotickou konstrukcí a jemně vypracovanými ornamenty. Váží 4,115 kg, vysoká je 80 cm.\nV roce 2018 byly restaurovány venkovní kamenné prvky na věži kostela (sochy sv. Cyrila a Metoděje, kamenný reliéf nad hlavním vstupem, ostění oken na věži a kamenná románská okna ve zvonovém patře věže. Nahrazen byl poškozený kamenný stupeň před hlavními vchodovými dveřmi. Všechny kamenné prvky byly očištěny, byla na nich provedena biosanace, následně byly provedeny barevné retuše na bázi vápna.\n"}
{"id": "1120876", "url": "https://cs.wikipedia.org/wiki?curid=1120876", "title": "Komando v sukních", "text": "Komando v sukních\n\nKomando v sukních (v anglickém originále \"All the Queen's Men\", tj. \"Všichni královnini muži\") je americký hraný film z roku 2001, který režíroval Stefan Ruzowitzky. Film popisuje snahu čtyřčlenného britského komanda získat německý šifrovací stroj Enigmu.\n\nV roce 1944 americký poručík O'Rourke v italské Perugii ukořistí šifrovací stroj Enigmu. V uniformě německého majora je však zajat britskými vojáky, Enigma je z rozkazu jejich velitele zničena a O'Rourke zajat. Dostane však možnost odjet se speciálním komandem do továrny v Berlíně, aby zde přístroj získal. Spolu s ním vyrazí travestie umělec Tony Parker, odborník na šifry Johnno a úředník Archie. Protože v továrně pracují výhradně ženy, musí se členové oblékat a chovat jako ženy. Po výsadku se spojí s Romy, která pomáhá spojencům. Tony se v Berlíně setká se svým bývalým milencem Franzem, který jim rovněž pomůže dostat se do továrny. Po mnoha peripetiích se jim podaří vrátit se i s přístrojem do Británie.\n"}
{"id": "1120877", "url": "https://cs.wikipedia.org/wiki?curid=1120877", "title": "Plošinovka", "text": "Plošinovka\n\nPlošinovka (někdy též skákačka, hopsačka nebo platformovka; ) je žánr videohry. Úkolem hráče je dostat se z jednoho místa na druhé. Cestu mu většinou znepříjemňují různé pasti a protivníci. V některých hrách tohoto typu se musí hráč protivníkům vyhýbat nebo naopak s nimi bojovat. Cestou hráč sbírá různé předměty, které mu mohou pomoci. Hry jsou většinou arkády – obtížnost se postupně stupňuje a zvyšuje se počet pastí. Plošinovky prověřují postřeh a hbitost hráče.\n\nPlošinovky se poprvé objevily v roce 1980. Tehdy ještě nebyly herní konzole, schopné zobrazit trojrozměrný obraz, byly omezeny statickým herním světem a hrdina byl viděn pouze z profilu.\n\nVe hře Pitfall! z roku 1982 se poprvé objevila technologie na sebe navazujících obrazovek.\n\nV roce 1985, společnost Nintendo vydala pro konzoli Nintendo Entertainment System revoluční plošinovku Super Mario. Hra byla naplněna velkými a složitými úrovněmi. Stala se se příkladem pro budoucí tvůrce hry, a dokonce i dnes ji mnozí lidé považují za jednu z nejlepších videoher. Hra měla fantastickou popularitu. Prodalo se 40 milionů kusů, čímž se hra zapsala do Guinessovy knihy rekordů. Hlavní postava Mario se díky tomu stal symbolem firmy Nintendo.\n\n"}
{"id": "1120884", "url": "https://cs.wikipedia.org/wiki?curid=1120884", "title": "Fort Jesus", "text": "Fort Jesus\n\nFort Jesus (port. \"Forte Jesus\"), česky \"Pevnost Jesus\" je bývalá portugalská pevnost v keňské Mombase. Dal ji postavit v roce 1591 král Filip I. Portugalský, tehdejší vládce sjednoceného portugalského a španělského království, na ochranu starého města. Při pohledu ze vzduchu má tvar člověka a bylo jí dáno jméno Jesus (Ježíš). V roce 2011 byla pevnost zařazena do Světového kulturního dědictví Unesco jako výborně zachovaný příklad portugalské vojenské architektury 16.století.\n\nŠlo o první pevnost mimo Evropu, postavenou tak, aby odolala střelbě z děl. Je to dodnes jeden z nejlepších příkladů portugalské koloniální a pevnostní architektury, byť lety změněný zásahy pozdějších držitelů. Architektura kombinuje portugalské, arabské (ománské) a britské prvky, což byly národy, které ji mezi 16. a 19. stoletím ovládaly.\n\nNázev pevnosti je často mylně odvozován od Ježíše Krista, vznikl však špatným překladem jména Ománského šejka Isa bin Tarifa, který pevnost obléhal v roce 1837 (Isa je také pojmenování Ježíše v Koránu – jako prorok Isa), do angličtiny vinou tehdejších britských obránců pevnosti.\n\nFort Jesus je dnes populární destinace pro domácí i zahraniční turisty. Kromě samotného účelu turisticky vyhledávaného cíle slouží pevnost i pro četné výzkumné programy, konzervační laboratoř, výzkumné oddělení a pro kanceláře ochrany starého města.\n"}
{"id": "1120887", "url": "https://cs.wikipedia.org/wiki?curid=1120887", "title": "Kostel archandělů Michaela a Gabriela (Șurdești)", "text": "Kostel archandělů Michaela a Gabriela (Șurdești)\n\nKostel archandělů Michaela a Gabriela je řeckokatolický dřevěný kostel v rumunské obci Șurdești, asi 60 km jihovýchodně od Satu Mare. S celkovou výškou věže 72 metrů je nejvyšším dřevěným kostelem na světě. Byl postaven v roce 1721. Spolu s dalšími sedmi kostely v oblasti Maramureš je zapsán na seznamu světového dědictví UNESCO.\n\n"}
{"id": "1120889", "url": "https://cs.wikipedia.org/wiki?curid=1120889", "title": "Markraběcí operní dům v Bayreuthu", "text": "Markraběcí operní dům v Bayreuthu\n\nMarkraběcí operní dům (německy \"Markgräfliches Opernhaus\") v bavorském městě Bayreuth je barokní operní budova z poloviny 18. století. 30. června 2012 byl zapsán na UNESCO.\n\nDivadlo dala postavit v letech 1744-1748 princezna Vilemína Pruská, skladatelka a manželka markraběte Frederika z Bayreuthu, která divadelní provoz až do své smrti řídila. Bayreuthské divadlo je jednou z mála historických divadelních budov z této doby, která se zachovala v původním stavu.\n\nBudovu navrhl Joseph Saint-Pierre, interiéry italští architekti Giuseppe Galli da Bibiena a Carlo Galli da Bibiena ve stylu italského pozdního baroka. Divadlo má výšku 26,2 m, délku 71,5 m a šířku 30,8 m. Sál pro 500 diváků má dřevěné lóže ve třech patrech nad sebou, jak to odpovídalo společenskému postavení diváků. Knížecí lóži však markraběcí pár téměř vůbec nepoužíval, sedával uprostřed první řady ve zlatých křeslech. Po smrti knížete roku 1763 byl provoz divadla zastaven a budova se dlouho nepoužívala. Možná také proto nevyhořela jako většina barokních divadel s dřevěným vnitřním zařízením.\n\nV roce 1870 se o divadle náhodou dozvěděl skladatel Richard Wagner a zaujalo ho svojí velikostí. Když si je však prohlédl, usoudil, že se pro jeho záměr nehodí. Nicméně Bayreuth se mu zalíbil a dal postavit na okraji města vlastní divadlo, kde se dodnes konají Wagnerovy festivaly.\n\nPo druhé světové válce, do června 1947, budovu využívala americká armáda. V srpnu toho roku proběhly \"Mozartovy slavnosti\". Od roku 1948 se zde odehrávají \"Fränkische Festwoche\" mnichovských divadel.\n\nV roce 1994 zde byla natáčena část filmu \"Farinelli\" o životě italského barokního zpěváka Farinelliho.\nOd září 2012 je budova minimálně do roku 2018 uzavřena a důkladně renovována.\n\n\n"}
{"id": "1120890", "url": "https://cs.wikipedia.org/wiki?curid=1120890", "title": "Opatství Lorsch", "text": "Opatství Lorsch\n\nOpatství Lorsch (; , nazývané také \"Laurissa\" a \"Lauresham\") je bývalé benediktinské opatství v německém městě Lorsch, přibližně 10 km východně od města Worms. Patřilo mezi slavné kláštery z doby Karlovské dynastie ve Franské říši. Ačkoli se z něho zachovala jen vstupní brána, je to nejzachovalejší předrománská architektonická památka v Německu, od roku 1991 na seznamu Světového dědictví UNESCO.\n\nOpatství bylo založeno v roce 764, od roku 771 podléhalo přímo císaři a až do pozdního středověku bylo střediskem moci, humanitních věd a kultury. Mezi významné dokumenty vytvořené v opatství patří Loršský evangeliář (\"Codex aureus\") z doby kolem roku 810, Loršský kodex (\"Codex laureshamensis\"), soupis klášterního majetku, nebo jeden z nejstarších veršovaných textů v němčině, krátké zaříkávání včel (\"Lorscher Bienensegen\"). Roku 1232 připadlo opatství arcibiskupovi v Mohuči, který se je pokusil reformovat a uvedl sem cisterciáky. Roku 1461 byl klášter zastaven Falckému kurfiřtství, které jej po reformaci roku 1564 zrušilo. Roku 1621 byl vypálen a zříceniny sloužily jako zdroj stavebního kamene. Jen vstupní brána (\"Torhalle, Königstor\") zůstala zachována, nicméně také chátrala a dočkala se důkladné opravy až ve 20. století.\n\n"}
{"id": "1120919", "url": "https://cs.wikipedia.org/wiki?curid=1120919", "title": "Herculis 2015", "text": "Herculis 2015\n\nHerculis 2015 byl lehkoatletický mítink, který se konal 17. července 2015 v Monaku. Byl součástí série mítinků Diamantová liga.\n"}
{"id": "1120926", "url": "https://cs.wikipedia.org/wiki?curid=1120926", "title": "Pochybek", "text": "Pochybek\n\nPochybek (\"Androsace\") je rod dvouděložných rostlin z čeledi prvosenkovité. Jsou to drobné, jednoleté až vytrvalé byliny s pravidelnými květy a listy nejčastěji v přízemní růžici. Některé zejména vysokohorské druhy vytvářejí husté polštáře. Pochybky se vyskytují téměř výhradně na severní polokouli, nejvíce druhů roste v horách Číny. V České republice se vyskytují 2 druhy, nejběžnější je pochybek prodloužený. Některé vytrvalé druhy pochybků jsou pěstovány jako skalničky.\n\nPochybky jsou drobné, jednoleté, dvouleté nebo vytrvalé byliny s přímou nebo poléhavou lodyhou. Mnohé zejména vysokohorské druhy rostou trsovitě nebo v hustých polštářích. Listy jsou řapíkaté až přisedlé, zubaté nebo celokrajné, uspořádané v přízemní růžici nebo přeslenité, výjimečně střídavé. Květy jsou pětičetné, uspořádané v koncových okolících nebo jednotlivé, podepřené listeny. Kalich je zvonkovitý až téměř kulovitý, složený z 5 částečně srostlých kališních lístků. Koruna je nálevkovitá nebo řepicovitá, s krátkou a většinou baňkovitě rozšířenou korunní trubkou a celokrajnými nebo na vrcholu vykrojenými cípy. Květy jsou nejčastěji bílé, růžové, purpurové nebo červené, výjimečně žluté. Ústí korunní trubky je uzavřeno 5 šupinami. Tyčinek je 5, mají krátké nitky a jsou uzavřeny v korunní trubce. Čnělka je krátká, zakončená hlavatou bliznou. Plodem je kulovitá tobolka pukající ve spodní části. Obsahuje několik až mnoho semen.\n\nRod pochybek zahrnuje asi 100 druhů. Je rozšířen na severní polokouli, izolovaný výskyt je v Argentině a jižním Chile (\"Androsace salasii\"). Centrum druhového bohatství je v horách střední Asie a Číny. V samotné Číně se vyskytuje přes 70 původních druhů. Druh \"A. umbellata\" zasahuje až na Filipíny a Novou Guineu.\n\nV České republice se v současnosti vyskytují 2 druhy pochybků. Náležejí mezi jednoleté (či ozimé) druhy. Pochybek prodloužený (\"Androsace elongata\") je dosti hojně až roztroušeně rozšířen v nižších a středních polohách. Pochybek severní (\"Androsace septentrionalis\") se vyskytuje vzácně v teplých oblastech Čech a Moravy. Pochybek největší se vyskytoval na jižní Moravě a v současnosti je považován za vyhynulý. Poslední doklady o jeho výskytu jsou z roku 1948. V Krkonoších se na polské straně v oblasti Malé sněžné jámy vyskytuje pochybek tupolistý (\"Androsace obtusifolia\"). Tento druh je rozšířen i na Slovensku ve Vysokých a Nízkých Tatrách. Na Slovensku se dále vyskytují horské druhy pochybek mléčný (\"A. lactaea\") a pochybek nízký (\"A. chamaejasme\"), na jediné lokalitě v oblasti Velké Fatry se jako relikt vyskytuje pochybek huňatý (\"A. villosa\").\n\nV Evropě se vyskytuje celkem 20 druhů pochybků. Převážná většina jsou horské až vysokohorské druhy, rozšířené zejména v oblasti Alp a Pyrenejí, v menší míře i v Karpatech a Balkánských pohořích. Mnohé druhy jsou evropské endemity. Ze Severní Ameriky je uváděno 5 druhů, přičemž jediný (\"A. occidentalis\") je ryze severoamerický a ostatní druhy jsou rozšířeny i v Evropě.\n\nDo rodu \"Androsace\" byl v minulosti řazen i druh \"Androsace vitaliana\", řazený v současné taxonomii do samostatného monotypického rodu \"Vitaliana\" jako \"Vitaliana primuliflora\". Je to žlutě kvetoucí druh, rozšířený v Evropě v oblasti Alp a Pyrenejí.\n\nV České republice jsou na seznamu chráněných rostlin, vydaném vyhláškou ministerstva životního prostředí, pochybek severní a pochybek největší vedeny jako kriticky ohrožené druhy (kategorie C1). Pochybek prodloužený je zařazen v kategorii C3 (zranitelný druh). Na Slovensku je předmětem ochrany zejména pochybek huňatý, jenž zde má jedinou lokalitu na kótě Tlstá v oblasti Velké Fatry.\n\nV mezinárodním Červeném seznamu ohrožených druhů IUCN není žádný druh pochybku zařazen v kategoriích silnějšího ohrožení.\n\nNěkteré vytrvalé druhy pochybků jsou pěstovány jako skalničky, mezi jinými např. himálajský druh pochybek netřeskovitý (\"A. sempervivoides\"), dále pochybek nízký (\"A. chamaejasme\"), pochybek mléčný (\"A. lactea\"), pochybek huňatý (\"A villosa\") a druh \"Androsace sarmentosa\".\n\n"}
{"id": "1120928", "url": "https://cs.wikipedia.org/wiki?curid=1120928", "title": "Kajman černý", "text": "Kajman černý\n\nKajman černý (\"Melanosuchus niger\") je velkým druhem krokodýla a společně s aligátorem severoamerickým jeden z největších zástupců čeledi aligátorovití. Dorůstá velikosti mezi pěti a šesti metry, což z něj také dělá společně s krokodýlem orinockým jednoho z největších plazů neotropické oblasti. Je to masožravý plaz, který žije podél pomalu tekoucích řek, jezer, sezónně zaplavovaných oblastí v povodí Amazonky a dalších sladkovodních stanovišť v Jižní Americe. Jak již jméno naznačuje, kajman černý má tmavé zbarvení, které u některých jedinců může být skutečně černé. Na dolní čelisti má tento druh šedé a hnědé proužkování. Mladí kajmani jsou zbarvení pestřeji než dospělci, s bílými až světle žlutými pruhy na bocích, které jim přetrvávají až do dospělosti. Stavbou těla se tento druh od ostatních kajmanů silně odlišuje, ale kostnatý hřbet se jako u dalších druhů vyvinul. Hlava je velká a těžká, proto může tento predátor chytit i velkou kořist.\n\nKajman černý je největším dravcem v amazonském ekosystému. Živí se řadou ryb, plazů, ptáků a savců. Jedna se o vrcholového predátora, který je schopen zabít jakékoli zvíře a to včetně jiných predátorů. V rámci druhu bylo provedeno několik ekologických studií, ale kajman černý obývá ekosystém bez velké konkurence ze stran jiných predátorů. Coby vrcholný predátor také může být klíčovým druhem, který hraje důležitou roli při skladbě ekosystému. Rozmnožování nastává v období sucha. Samice si stavějí hnízda, do nichž nakladou vejce, která chrání před predátory.\n\nKdyž byl kajman černý běžným druhem, hojně se lovil pro svou komerčně cennou kůži. Tyto aktivity jej však dovedly až na pokraj vyhuení. Druh až do 80. let 20. století, kdy se obchod s kůží na jeho populaci projevil, nebyl podrobněji zkoumán. Nyní se do přírody opět navrací, avšak je závislý na ochranných opatřeních. Jedná se o krokodýla nebezpečného pro člověka a bylo zaznamenáno několik útoků.\n\n"}
{"id": "1120930", "url": "https://cs.wikipedia.org/wiki?curid=1120930", "title": "Dimitrovgrad", "text": "Dimitrovgrad\n\nDimitrovgrad může být:\n\n"}
{"id": "1120931", "url": "https://cs.wikipedia.org/wiki?curid=1120931", "title": "Křížová cesta (Prameny)", "text": "Křížová cesta (Prameny)\n\nKřížová cesta v Pramenech na Chebsku se nachází v západní části této obce na úbočí.\n\nKřížová cesta vede z obce ke kapli Panny Marie. Kamenné sloupky byly postaveny okolo roku 1850. Po roce 1977 bylo osm z nich odcizeno a použito jako sloupky do plotu u domu čp. 8 v obci.\n\nRoku 2016 sloupky noví majitelé domu vrátili a křížová cesta byla obnovena. Malířka Lenka Rochovanská zhotovila pro zastavení olejomalby na dřevěných deskách.\n\nKaple byla postavena kolem roku 1750. Po devastaci ve 20. století zůstala bez střechy a krovů, klenbu má prolomenu. Obvodové zdivo vpředu je do výše 1 - 2,5 m po celém obvodu. Interiér kaple je vyčištěn. Původně byla kaple i se střechou vysoká téměř 6 metrů. Uvnitř kaple byla dřevěná soška Piety z doby kolem roku 1800.\n\n"}
{"id": "1120932", "url": "https://cs.wikipedia.org/wiki?curid=1120932", "title": "Dimitrovgrad (Rusko)", "text": "Dimitrovgrad (Rusko)\n\nDimitrovgrad () je město v Uljanovské oblasti v Ruské federaci. Při sčítání lidu v roce 2010 měl 122 tisíc obyvatel.\n\nDimitrovgrad leží severně od ústí Velkého Čeremšanu do Kujbyševské přehrady na Volze, na jejím levém břehu. Od Uljanovska, správního střediska celé oblasti, je vzdálen osmdesát kilometrů na východ, od Samary přibližně 120 kilometrů na sever. Nejbližší město je Sengilej přibližně 60 kilometrů na jihozápad na druhém břehu přehrady.\n\nOsídlení se zde vyvinulo z čuvašské osady rusky nazývané \"Melekess\" ().\n\nV roce 1919 byl Melekess povýšen na město.\n\nDne 15. července 1972 bylo město přejmenováno k poctě bulharského komunisty Georgiho Michajloviče Dimitrova u příležitosti jeho nedožitých 90. narozenin.\n"}
{"id": "1120933", "url": "https://cs.wikipedia.org/wiki?curid=1120933", "title": "Katastrofa na dole Döllinger", "text": "Katastrofa na dole Döllinger\n\nKatastrofa na dole Döllinger u Duchcova byla tragická událost z 10. února roku 1879.\n\nDůl Döllinger byl zaražen v roce 1871 při severozápadním okraji Duchcova. Při založení dolu byly ale přehlédnuty poměrně složité geologické podmínky v místě. Důl byl postižen celou řadou tektonických poruch a v důsledku blízkosti teplických termálních pramenů trpěl velkou vlhkostí, která mohla horníkům za směnu zničit i jinak velice dobré boty. V prostoru dolu byla navíc jednotlivá místa těžby propojena jen úzkými chodbičkami se žebříky, což v případě akutního nebezpečí mohlo velice ztížit evakuaci horníků z rizikových míst.\n\nPrvním signálem, že něco není v pořádku, bylo náhlé zmizení tzv. \"Obřího pramene\" u Lahoště koncem června roku 1878. Tato skutečnost však byla zcela ignorována a na Döllingeru se pokračovalo v poměrně bezohledném odtěžování uhelné sloje. V průběhu odpolední směny 10. února 1879 se náhle utrhla uhelná stěna a do dolu začala proudit horká voda. Blízko stěny pracující horníci Kovanda a Hellebrand se stačili zachránit, snažili se varovat své spolupracovníky, ovšem bez valného úspěchu. Téměř všichni zde pracující se utopili.\n\nVoda z Döllingeru se postupně rozšířila i do jiných důlních děl v blízkosti (\"Viktorin\", \"Nelson\", \"Fortschritt\", \"Gisela\"). Na Döllingeru samotném se utopilo 20 horníků a jeden hornický učeň, na blízkém Nelsonu se utopili dva horníci. Katastrofa postihla i teplické lázně, neboť v jejím důsledku se ztratil pramen \"Pravřídlo\". Teplická městská rada si proto vyžádala z Vídně odborníky na geologii, kterým se podařilo pramen pomocí vrtu znovu nalézt. Ti zároveň řídili odvodnění dolů, aby opět bylo možné těžit.\n\nOběti katastrofy byly objeveny až po delší době a pohřbeny 29. května 1881 do společného hrobu na duchcovském hřbitově. \n\n\n"}
{"id": "1120934", "url": "https://cs.wikipedia.org/wiki?curid=1120934", "title": "Intro (počítačové hry)", "text": "Intro (počítačové hry)\n\nIntro je anglismus a český slangový výraz pro úvodní část počítačové hry. Má za úkol hráče uvést do hry, představit mu jí nebo ho seznámit se základními souvislostmi hry. Nejprve šlo obvykle o počítačovou animaci, s rozvojem výpočetního výkonu počítačů ale některé hry přešly na scény renderované přímo pomocí herního enginu.\n\nOpakem je outro (uzavírací pasáž).\n"}
{"id": "1120935", "url": "https://cs.wikipedia.org/wiki?curid=1120935", "title": "Intro", "text": "Intro\n\nIntro může znamenat:\n\n\n"}
{"id": "1120937", "url": "https://cs.wikipedia.org/wiki?curid=1120937", "title": "Intro (hudba)", "text": "Intro (hudba)\n\nIntro je anglismus a český slangový výraz hudební terminologie. Výraz \"intro\" je zkráceninou výrazu původního (hudební) introdukci ( \"introduzione\"), obvykle kratší instrumentální skladba nebo pasáž. \n\nV původním smyslu výraz označoval několikavětou zahajovací skladbu začínající samostatnou částí nebo větou, která má původ v hudbě italského baroka, nazývané \"introduzione\"; jde konkrétně o druh moteta pro sólový hlas, který se obvykle zpívá před sborovou částí liturgického textu. Významná jsou zejména Introduzioni Antonia Vivaldiho (RV 635–642). \n\nPokud některá věta sonátové formy začíná introdukční částí, nebývá zpravidla tato introdukce chápána jako provedení věty.\n\nV přeneseném a dnes obvyklejším užití v oblasti populární hudby se jedná o úvodní skladu otevírající hudební album nebo koncert. Může, ale nemusí předznamenávat náladu (melodii, rytmus, harmonii) alba. Opakem \"intra\" je outro (uzavírací pasáž).\n"}
{"id": "1120939", "url": "https://cs.wikipedia.org/wiki?curid=1120939", "title": "Lenka Šindelářová", "text": "Lenka Šindelářová\n\nLenka Šindelářová (* 27. června 1955 Plzeň) je česká herečka a zpěvačka. Byla první manželkou zesnulého baskytaristy a spoluzakladatele rockové skupiny Katapult Jiřího Šindeláře, se kterým má syna Michala (* 1982). Hrála v seriálech \"Sanitka\" či \"Pojišťovna štěstí\". Dále účinkovala v pořadech Ivana Mládka \"Čundrcountryshow\", \"Country estráda\", \"Panoptikum Ivana Mládka\", \"Cyránův ostrov\". Objevila se i zábavném pořadu \"Možná přijde i kouzelník\". Kromě seriálů hrála také ve filmech \"Den, kdy nevyšlo slunce\" nebo \"Dvanáct měsíčků\". Je členkou skupiny Banjo Band Ivana Mládka.\n\n"}
{"id": "1120941", "url": "https://cs.wikipedia.org/wiki?curid=1120941", "title": "Jezevčíci", "text": "Jezevčíci\n\nJezevčíci jsou malá skupina psů dle FCI s pořadovým číslem čtyři. Ze všech deseti skupin je nejméně početná: má jen několik zástupců, přičemž se dá říct, že se jedná o jednoho psa na více způsobů. Všichni jezevčíci si jsou povahově velice podobní; tvrdohlaví, ale oddaní svému majiteli, na kterém jsou závislí. Také jsou vhodní k dětem. Vyskytují se ve dvou velikostních rázech a je možnost vybrat si ze tří typů srsti. Velikostní rázy jsou trpasličí/králičí a standardní, typy srsti jsou: dlouhosrstá, drsnosrstá a krátkosrstá. Všichni tito jezevčíci jsou z Německa. Tato skupina nemá žádné sekce.\n\nJezevčíci byli vyšlechtěni pro norování, k čemuž se využívají i dodnes. Krom toho jsou to ale i společníci do rodiny. Původní typ jezevčíka byl standardní krátkosrstý . Z tohoto typu byla později vyšlechtěna dnes poměrně známá plemena, např. baset. Asi v 16. století byl hladkosrstý standardní jezevčík křížen se španělem a díky tomuto křížení vznikli jezevčíci dlouhosrstí standardní. A přestože drsnosrstí jezevčíci standardní byli známí již od 14. století, oficiálně je to až v 18. století, kdy se typ podařilo trochu ustálit, díky přikřížení kníračů malých a dandie dinmont teriérů . Miniaturní verze vznikaly postupně v 19. století a od roku 1908 jsou zapisovány do plemenné knihy.\nJezevčíci\n\n\n"}
{"id": "1120942", "url": "https://cs.wikipedia.org/wiki?curid=1120942", "title": "A. C. Nor", "text": "A. C. Nor\n\nA. C. Nor, vlastním jménem Josef Kaván (19. září 1903, Kylešovice – 29. července 1986, Praha) byl český publicista, spisovatel a editor.\n\nA. C. Nor, vlastním jménem Josef Kaván, se narodil 19. září 1903 v Kylešovicích (dnes Opava-Kylešovice), v rodině mlynářského tovaryše Raimunda Kavána. Po dětství v Hlavnici vystudoval gymnázium v Opavě. Pseudonym A. C. Nor si zvolil již během gymnazijních studií.. Kromě tohoto nejčastějšího pseudonymu ovšem paralelně užíval několik dalších pseudonymů: Bolemír Hlavnický, Josef Dvorský, Josef Matýsek, Silesiacus, K. Slezák, také Alfa X, Bělin, Bělinskij, Bethlen Gabor, Ero, Ferry, Petr Kýr, F. Majakov, F. Majakovskij, J. Úder, Karla Horká, Omar Paša, Prof. Dr. Bělin, Tóma Bojar, Zdenin, a také několik redakčních šifer.\n\nPo maturitě na klasickém gymnáziu v Opavě studoval v Praze v letech 1924–1929 dějiny moderní filologie na Filozofické fakultě Karlovy univerzity. Doktorát získal až v roce 1946 prací \"Jiří Wolker a jeho generace\". Od studentských let přispíval do mnoha deníků i časopisů, byl také redaktorem nakladatelství Aloise Hynka, v němž redigoval edice \"Ilustrovaný český román\", \"Český humor\" a \"Aktuality a dokumenty\". Od roku 1932 byl spisovatelem z povolání.\n\nV roce 1924 vystoupil z římskokatolické církve a v roce 1926 si úředně změnil příjmení na Kaván-Nor. Byl dvakrát ženatý. Z druhého manželství měl syna Jiřího a dceru Danielu. Po druhé světové válce byl A. C. Nor některými členy \"Spolku českých spisovatelů beletristů Máj\" obviňován z kolaborace s nacisty. V roce 1948 byl vyloučen ze Syndikátu českých spisovatelů, roku 1952 musel nastoupit do výroby, ale již roku 1953 našel zaměstnání jako jazykový korektor Státního nakladatelství technické literatury v Praze. Znovu publikovat směl od roku 1956 (reedice jeho Bürkentalu); nová díla byla vydávána až od poloviny šedesátých let (\"Zmučená zem\" v roce 1964 a \"Vichřice\" v roce 1965). Literární kritika jeho románům vytýkala konvenčnost.\n\nA. C. Nor zemřel 29. července 1986 v Praze.\n\nNa jeho počest se do roku 2014 každoročně konala literární soutěž pro autory do 35 let \"Hlavnice A. C. Nora\".\n\nA. C. Nor byl též autorem velkého množství článků v denících (Právo lidu, Lidová demokracie aj.) a obrázkových časopisech (Jas, Pestrý týden aj.) a redaktorem knižnic.\n\n\n\n"}
{"id": "1120948", "url": "https://cs.wikipedia.org/wiki?curid=1120948", "title": "Blessed &amp; Possessed", "text": "Blessed &amp; Possessed\n\nBlessed & Possessed je šesté studiové album německo-rumunské powermetalové kapely Powerwolf, vydané v roce 2015.\n\n\n\n"}
{"id": "1120949", "url": "https://cs.wikipedia.org/wiki?curid=1120949", "title": "Temný rytíř", "text": "Temný rytíř\n\nTemný rytíř může být:\n"}
{"id": "1120955", "url": "https://cs.wikipedia.org/wiki?curid=1120955", "title": "Občina Šentrupert", "text": "Občina Šentrupert\n\nObčina Šentrupert je jednou z 212 občin ve Slovinsku. Rozkládá se v Jihovýchodním slovinském regionu a je jednou ze 21 občin tohoto regionu. Její rozloha je 49,1 km² a v lednu 2014 zde žilo 2890 lidí. Správním centrem občiny je vesnice Šentrupert. V občině je celkem 25 vesnic.\nPři jižním okraji občiny protéká říčka Mirna. Téměř souběžně s ní zde prochází silnice č.215 a také železniční trať. V nížině řeky je nadmořská výška 230 m, která stoupá směrem na sever až téměř na 600 m.\n\nSousedními občinami jsou: Litija na západě a severozápadě , Sevnica na východě, Mokronog-Trebelno na jihovýchodě, Mirna na jihozápadě.\nBistrica, Brinje, Dolenje Jesenice, Draga pri Šentrupertu, Gorenje Jesenice, Hom, Hrastno, Kamnje, Kostanjevica, Mali Cirnik pri Šentjanžu, Okrog, Prelesje, Ravne nad Šentrupertom, Rakovnik pri Šentrupertu, Ravnik, Roženberk, Slovenska vas, Straža, Šentrupert, Škrljevo, Trstenik, Vesela Gora, Vrh, Zabukovje, Zaloka.\n"}
{"id": "1120957", "url": "https://cs.wikipedia.org/wiki?curid=1120957", "title": "Fischerova projekce", "text": "Fischerova projekce\n\nFischerova projekce, navržená Hermannem Emilem Fischerem v roce 1891, je způsob zobrazení čtyřvazného atomu uhlíku do roviny. Fischerova projekce se nejvíce hodí pro znázornění organických molekul s více chirálními centry a byla původně navržena pro zobrazování struktury sacharidů. Její využití pro zobrazení jiných tříd organických látek je možné (často se využívá například u aminokyselin), ale v některých případech je nevhodné a může být i zavádějící. Fischerova projekce je symbolický způsob zobrazení chirálních sloučenin a jako taková jednoduše znázorňuje prostorové uspořádání molekuly a je vhodná pro porovnání stereoisomerů.\n\nZobrazení organické molekuly ve Fischerově projekci spočívá v zakreslení chirálního atomu uhlíku do kříže, kde vodorovné čáry představují vazby vystupující před nákresnu a svislé čáry reprezentují vazby směřující za nákresnu. Hlavní řetězec se vždy zakresluje svisle a skupina s nejvyšší prioritou se nachází nahoře. U aldos se tedy aldehydová skupina nachází zcela nahoře. U ketos, kde karbonylová skupina je obvykle na C-2, zakreslíme hlavní uhlíkatý řetězec tak, aby C-1 byl nahoře.\n\nPři zakreslení monosacharidu do Fischerovy projekce je zapotřebí zorientovat každý chirální uhlík přítomný v řetězci tak, aby vazby směřující k sousedním atomům uhlíku směřovaly za nákresnu, zbývající dva substituenty (vodík a hydroxyl) musí směřovat před nákresnu k pozorovateli.\nProtože Fischerova projekce je symbolické znázornění organické molekuly, při porovnávání stereochemie dvou molekul jsou povoleny pouze některé operace s Fischerovou projekcí:\n\n\n"}
{"id": "1120962", "url": "https://cs.wikipedia.org/wiki?curid=1120962", "title": "Německé volby do říšského sněmu 1924 (prosinec)", "text": "Německé volby do říšského sněmu 1924 (prosinec)\n\nNěmecké federální volby se konaly 7. prosince 1924, protože byl Říšský sněm rozpuštěn 20. října. Vítězem se stala Sociálnědemokratická strana Německa, která posílila oproti minulým volbám. Mírně posílila i volební účast se 78,8 %. Národně socialistické hnutí za svobodu byla aliance krajně pravicových stran, ale po těchto volbách měla NSDAP, jako součást aliance, pouze 3 mandáty. Adolf Hitler byl 20. prosince 1924 propuštěn z Landsberské věznice v Bavorsku, ale odešel z politiky. Svou politickou kampaň začal až 14. února 1926, kdy sjednotil alianci do svojí strany (NSDAP).\n\n"}
{"id": "1120963", "url": "https://cs.wikipedia.org/wiki?curid=1120963", "title": "Státní fotoměřický ústav", "text": "Státní fotoměřický ústav\n\nStátní fotoměřický ústav (1919 - 1953) byl státní ústav, jehož účelem byla evidence historických a uměleckých památek, pořizování jejich měřické, fotogrammetrické a fotografické dokumentace. Jednalo se o památky na území Československé republiky, případně i v zahraničí, pokud šlo o památky, které přímo souvisely s dějinami českého umění. Cílem ústavu bylo vybudovat archiv dokumentárních fotografií, plánů a odlitků památkových objektů. \n\nÚstav byl zřízen ministerstvem školství a národní osvěty ČSR dne 1. ledna 1919 jako \"Státní ústav pro fotografování, měření a odlévání památek\" zásluhou historika umění Zdeňka Wirtha.\n\nPři založení ústavu mu byly přiděleny následující čtyři úkoly:\n\nÚstav sídlil na několika místech v Praze: Lobkovický palác, prostory v Černé a v Kateřinské ulici. V roce 1933 získal ústav prostory v budově Klementina. Ty ale musel na příkaz okupační správy v roce 1940 opustit. Nejprve nouzově sídlil v Toskánském paláci na Hradčanech. Posléze se přestěhoval do budovy v Karmelitské ulici 13.\n\nFotogrammetrická činnost ústavu stejně jako odlévání detailů architektury byla pro nedostatek odborného personálního zajištění prováděna jen v minimální míře.\n\nBěhem druhé světové války v letech 1939 - 1945 se ústav soustředil na dokumentaci památkově cenných staveb a historických měst, ohrožených nálety. Jednalo se o lokality: Kutná Hora, Český Krumlov, Jindřichův Hradec, Pardubice, Plzeň, Kroměříž, Olomouc, Brno. Dále proběhla dokumentace památek: hrad Karlštejn (manželé Miroslav Chalupníček a Věra Chalupníčková), Klášter Porta coeli v Předklášteří, Kostel svatého Mikuláše v Lounech. Dále byly dokumentovány fondy knihoven v Praze, Olomouci, v klášteře Nová Říše a arcibiskupská galerie v Kroměříži.\n\nPo roce 1945 se ústav věnoval především dokumentaci nově vzniklých městských památkových rezervací (30 lokalit) a tzv. památek 1. kategorie (celkem 115 objektů).\n\nV roce 1953 byl Státní fotoměřický ústav spolu se Správou státního kulturního majetku a Státním památkovým ústavem sloučen do Státní památkové správy. Od roku 1958 byl začleněn jako dokumentační útvar do Státního ústavu památkové péče a ochrany přírody v Praze.\n\nNa základě Saintgermainské smlouvy (článek 196) prováděl Antonín Friedl dokumentaci v zahraničních institucích, jako byly:\n\na dále v knihovnách v Berlíně, Vratislavi, Paříži a Stockholmu.\n\nFotografický archiv obsahoval v roce 1939 celkem 20 500 negativů. V roce 1953 již evidoval 57 500 negativů.\n\nArchiv Státního fotoměřického ústavu obsahoval odkazy a dary významných osobností:\n\n\nÚstav vydával časopis Zprávy památkové péče, monografie a popularizační brožury pro veřejnost.\n\n"}
{"id": "1120964", "url": "https://cs.wikipedia.org/wiki?curid=1120964", "title": "Karel Adámek (advokát)", "text": "Karel Adámek (advokát)\n\nKarel Adámek (23. října 1843 Ledeč nad Sázavou – 5. srpna 1914 Praha) byl rakouský a český právník a politik, v 2. polovině 19. století poslanec Říšské rady.\n\nPůsobil jako advokát. V roce 1872 byl promován na doktora práv. Od roku 1878 měl v Praze vlastní advokátní kancelář. Od studentských časů byl veřejně a pak i politicky aktivní. Byl členem staročeské strany. Patřil mezi smířlivé politiky. Odmítal staročeský bojkot Národního divadla v době, kdy jeho správu vedli mladočeši. Odebíral rovněž mladočeské \"Národní listy\".\n\nAngažoval se i ve vysoké politice. Působil jako poslanec Říšské rady (celostátního parlamentu Předlitavska), kam usedl volbách roku 1879 za kurii venkovských obcí v Čechách, obvod Příbram, Hořovice atd. Rezignaci oznámil na schůzi 30. listopadu 1880. Ve volebním období 1879–1885 se uvádí jako Dr. Karl Adámek, advokát, bytem Praha.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Po odchodu z parlamentu se věnoval opět advokacii.\n\nZemřel v srpnu 1914. Pohřeb se konal od kostela svatého Štěpána na Olšanské hřbitovy za účasti veřejnosti a hodnostářů.\n\nJeho bratrem byl obchodník a politik Gustav Adámek (1849–1905).\n"}
{"id": "1120967", "url": "https://cs.wikipedia.org/wiki?curid=1120967", "title": "Chintz", "text": "Chintz\n\nChintz je obchodní označení bavlnářské tkaniny s vysokým leskem získaným impregnováním a kalandrováním tkaniny v plátnové vazbě. \n\nPovrch tkaniny odpuzuje vodu a je odolný proti zašpinění.\nChintz se vyrábí většinou ze směsi bavlny s polyesterem nebo s elastanem.\n\nPoužití: bytové textilie, dámské svrchní oblečení.\nChintz pochází z Indie, kde se původně potiskoval a používal hlavně na pokrývky a závěsy. Do Evropy se začal dovážet kolem roku 1600 jako luxusní zboží (např. Madame de Pompadour měla nosit také šaty z chintze), později byl dovoz na několik desetiletí zakázán. V roce 1759 se ve francouzském Jouy-en-Josas začal vyrábět podle vzoru indického chintze tzv. \"toyle de Jouy\".\n"}
{"id": "1120968", "url": "https://cs.wikipedia.org/wiki?curid=1120968", "title": "Synchronicity", "text": "Synchronicity\n\nSynchronicity může být:\n\n\n"}
{"id": "1120969", "url": "https://cs.wikipedia.org/wiki?curid=1120969", "title": "Synchronicity (album, The Police)", "text": "Synchronicity (album, The Police)\n\nSynchronicity je páté a poslední studiové album anglické rockové skupiny The Police. Vydalo jej v červnu 1983 hudební vydavatelství A&M Records a společně se členy skupiny jej produkoval Hugh Padgham. Nahráno bylo od prosince 1982 do února následujícího roku v AIR Studios na Montserratu a Le Studio v Québecu. Na desce se nachází několik hitových singlů, například „Every Breath You Take a „Synchronicity II“. V mnoha zemích se nahrávka umístila na první příčce hitparád, včetně USA (Billboard 200) a UK (UK Albums Chart).\n\n"}
{"id": "1120971", "url": "https://cs.wikipedia.org/wiki?curid=1120971", "title": "Otago (rozcestník)", "text": "Otago (rozcestník)\n\nPojem Otago je nejednoznačný a může mít následující významy:\n\n\n\n\n"}
{"id": "1120972", "url": "https://cs.wikipedia.org/wiki?curid=1120972", "title": "Občina Škocjan", "text": "Občina Škocjan\n\nObčina Škocjan je jednou z 212 občin ve Slovinsku. Rozkládá se v Jihovýchodním slovinském regionu a je jednou z 21 občin tohoto regionu. Její rozloha je 60,4 km² a v lednu 2014 zde žilo 3221 lidí . Správním centrem občiny je vesnice Škocjan. V občině je celkem 39 vesnic. \n\nSousedními občinami jsou: Sevnica na severu a severovýchodě, Krško na východě, Šentjernej na jihu, Šmarješke Toplice na západě, \n\nBučka, Čučja Mlaka, Dobrava pri Škocjanu, Dobruška vas, Dolenje Dole, Dolenje Radulje, Dolnja Stara vas, Dule, Gabrnik, Gorenje Dole, Gorenje Radulje, Goriška Gora, Goriška vas pri Škocjanu, Gornja Stara vas, Grmovlje, Hrastulje, Hudenje, Jarčji Vrh, Jelendol, Jerman Vrh, Klenovik, Mačkovec pri Škocjanu, Male Poljane, Močvirje, Osrečje, Ruhna vas, Segonje, Stara Bučka, Stopno, Stranje pri Škocjanu, Škocjan, Štrit, Tomažja vas, Velike Poljane, Zaboršt, Zagrad, Zalog pri Škocjanu, Zavinek, Zloganje.\n"}
{"id": "1120976", "url": "https://cs.wikipedia.org/wiki?curid=1120976", "title": "Zen (rozcestník)", "text": "Zen (rozcestník)\n\nZen může být:\n\n\n"}
{"id": "1120977", "url": "https://cs.wikipedia.org/wiki?curid=1120977", "title": "Archimedes (rozcestník)", "text": "Archimedes (rozcestník)\n\nArchimedes může být:\n\n"}
{"id": "1120978", "url": "https://cs.wikipedia.org/wiki?curid=1120978", "title": "Ghost in the Machine", "text": "Ghost in the Machine\n\nGhost in the Machine může být:\n\n"}
{"id": "1120980", "url": "https://cs.wikipedia.org/wiki?curid=1120980", "title": "Express", "text": "Express\n\nExpress může být:\n\n\n"}
{"id": "1120981", "url": "https://cs.wikipedia.org/wiki?curid=1120981", "title": "Sarolta Zalatnayová", "text": "Sarolta Zalatnayová\n\nSarolta Zalatnayová (* 14. prosince 1947 Budapešť jako \"Charlotte Sacherová\") je maďarská zpěvačka, herečka a spisovatelka, která byla na přelomu šedesátých a sedmdesátých let označována za Janis Joplin východního bloku.\n\nPůvodně se věnovala opernímu zpěvu, ale po operaci krčních mandlí jí zhrubl hlas a přeorientovala se na populární hudbu. Od patnácti let vystupovala se skupinami Bergendy együttes a Scampolo, v roce 1967 vyhrála televizní písňovou soutěž Táncdalfesztivál se skladbou „Nem várok holnapig“ (\"Nebudu čekat do rána\"), v níž ji doprovázela skupina Omega. Poté vykonala úspěšné turné po západní Evropě, kdy vystupovala pod jménem \"Red Sarolta\" mimo jiné s členy Bee Gees. V roce 1970 vydala první sólové album \"Ha fiú lehetnék\" (\"Kdybych byla chlapcem\"). V roce 1971 znovu vyhrála Táncdalfesztivál s písní „Fák, virágok, fény“ (\"Stromy, květy, světlo\"). Spolupracovala se skupinami Locomotiv GT a Skorpió, roku 1976 založila vlastní kapelu \"Cini és Tinik\", jejími nástupci byli \"Cinibabák\". \n\nV roce 1972 hrála jednu z hlavních rolí ve filmové komedii Mártona Keletiho \"Běž, aby tě chytili\". Vydala vzpomínkovou knihu nazvanou podle jejího hitu \"Nem vagyok en apaca\" (\"Nejsem jeptiška\"). V devadesátých letech se krátce angažovala v politice, byla také předsedkyní maďarského svazu ochránců zvířat. V roce 2001 pózovala pro časopis \"Playboy\". Se svým třetím manželem Csabou Mártonem založila vlastní televizní stanici CiNN TV, finanční nesrovnalosti kolem jejího provozu vedly k tomu, že Zalatnayová byla v letech 2004 až 2006 vězněna za nelegální krácení daní.\n\n"}
{"id": "1120984", "url": "https://cs.wikipedia.org/wiki?curid=1120984", "title": "Andrew Desjardins", "text": "Andrew Desjardins\n\nAndrew Desjardins (* 27. července 1986, Lively, Ontario, Kanada) je kanadský hokejový útočník hrající v týmu Chicago Blackhawks v severoamerické lize (NHL). Byl součástí týmu, který dokázal v roce 2015 vyhrát Stanley Cup.\n\nJuniorskou kariéru strávil v OHL v týmu Sault Ste. Marie, kde odehrál 4 sezony. Nejlepší byla jeho poslední sezona v OHL 2006-07, ve které si vytvořil osobní maximum v počtu bodů (42), když v 65 zápasech měl bilanci 16+26 a k tomu přidal i 96 trestných minut. Celkem v OHL nasbíral 113 bodů (48+65) a 264 TM v 254 zápasech.\n\nPo konci juniorské kariéry si našel působiště v týmu Laredo v Central Hockey League. Za tým ze státu Texas odehrál 1 sezonu a pak se dohodl na spolupráci s farmou San Jose Worcesterem, kde odehrál 3 sezony.\n\nPřed sezonou 2009-10 byl na zkoušku pozván na přípravný kemp San Jose, místo sice v týmu nevybojoval, ale dál pokračoval ve Worcesteru a jeho výkony mu nakonec 2. března 2010 vynesly smlouvu se San Jose. Do NHL ale poprvé zasáhl až 3. ledna 2011 proti Vancouveru. Svůj první bod a gól v NHL zaznamenal 23. března 2011 proti Calgary, když překonal Kiprusoffa. Celkem v základní části NHL nastoupil k 17 zápasům, ve kterých si připsal 3 bod (1+2) a 4 TM. V playoff nastoupil za Sharks ke 3 zápasům ve finále Západní konference proti Vancouveru, které Sharks prohráli 1:4 na zápasy.\n\nSezona 2011-2012 byla jeho první celá, kterou strávil v NHL. Odehrál v ní 76 zápasů a nasbíral 17 bodů (4+13) a 47 TM. Další 2 celé sezony strávil rovněž v dresu Sharks. V sezoně 2013-2014 si vytvořil osobní maxima v počtu zápasů (81), asistencí (14) a trestných minut (86) a vyrovnal osobní maximum v počtu bodů (17). Byl nejtrestanějším hráčem San Jose.\n\nSezonu 2014-2015 zahájil opět v San Jose, kde do začátku března odehrál 56 zápasů. Pak byl 2. března 2015 vyměněn do Chicaga za útočníka Bena Smitha a podmínečné 7. kolo draftu 2017. Do konce základní části pak stihl za Blackhawks odehrát 13 zápasů se 2 asistencemi a 7 TM. Celkem si tak v základní části připsal 10 bodů (5+5) a 57 TM v 69 zápasech. Kromě prvních 2 zápasů 1. kola playoff odehrál všechna zbylá utkání vyřazovacích bojů a podílel se tak na zisku Stanley Cupu. Po sezoně se stal volným hráčem, ale 3. července 2015 podepsal 2letou smlouvu s Blackhawks s cap hitem 800 tisíc dolarů.\n\n"}
{"id": "1120985", "url": "https://cs.wikipedia.org/wiki?curid=1120985", "title": "Anna Bolavá", "text": "Anna Bolavá\n\nAnna Bolavá, vlastním jménem Bohumila Adamová (* 1981 Strakonice), je česká spisovatelka a básnířka. Je absolventkou Gymnázia Vodňany. Následně vystudovala bohemistiku na Filozofické fakultě Univerzity Karlovy v Praze, poté byla zaměstnána v Ústavu pro jazyk český a nyní vykonává funkci stomické poradkyně. \n\n\n"}
{"id": "1120987", "url": "https://cs.wikipedia.org/wiki?curid=1120987", "title": "Ohaři", "text": "Ohaři\n\nOhaři jsou skupina psů dle FCI s pořadovým číslem sedm. Jedná se o psy vyšlechtěné k lovu zvěře a jejímu aportování, v současné době se ale využívají i jako společníci do rodiny. Skupina ohaři má dvě sekce; \"kontinentální ohaři\" a \"ohaři britských ostrovů\", přičemž \"kontinentální ohaři\" mají ještě tři podsekce: \"Typ brague\" (krátkosrstí), \"typ španěl\" (dlouhosrstí) a \"typ griffon\" (hrubosrstí). Mezi \"kontinentální ohaře\" patří především francouzská a německá plemena, mezi \"ohaře britských ostrovů\" pak samozřejmě patří plemena psů ze Spojeného království. Ale i Česká republika má v této skupině svého zástupce; českého fouska, jedno ze dvou českých psích plemen uznaných FCI. Slovensko zde zase má slovenského hrubosrstého ohaře.\n\nOhaři jsou blízce příbuzní honičům a barvářům. Pravděpodobným předchůdcem všech dnešních ohařů je – již vyhynulý – španělský větřící pes. Toto psí plemeno existovalo v 16. století především na území dnešního Španělska, ale psi podobného typu si lovci rychle oblíbili i v Anglii a Francii. Španělský větřící pes byl charakteristický tím, že sledoval pachovou stopu ve vzduchu (s tzv. „vysokým nosem“) a následně, když našel lovené zvíře, je vystavil. „Stavění“ se nazývá stav, kdy pes ztuhne, narovná ocas, zvedne přední nohu a očima upřeně sleduje kořist (viz obrázek vpravo). Zatímco pes označil kořist, lovci se přibližovali se sítěmi a zvíře polapili. Toto charakteristické chování si zachovali i dnešní ohaři. Tehdejší španělský větřící pes měl dva typy, typ s lehkou konstrukcí (podobný dnešnímu burgoskému perdiqueru) a typ s těžkou konstrukcí (podobný dnešnímu italskému ohařovi).\n\nCo se vzhledu a povahy týče, pak jsou ohaři různorodou skupinou. Mohou mít různé barevné variace, různé typy srsti a různé velikosti, většinu z nich ale spojuje jednoduchý výcvik a výchova a jejich dobrý vztah k dětem.\n\nSeznam plemen ohařů.\n\nTypu brague (krátkosrstí)\n\n\nTypu španěl (dlouhosrstí)\n\nTypu griffon (hrubosrstí)\n\n\n"}
{"id": "1120988", "url": "https://cs.wikipedia.org/wiki?curid=1120988", "title": "Osvěta", "text": "Osvěta\n\nOsvěta byl český kulturní, vědecký a politický měsíčník. který založil Václav Vlček roku 1871 a redigoval ho do své smrti roku 1908. Byl zaměřen vlastenecky a spíše konzervativně. Přinášel beletrii i básně, kritiky a odborné i popularizační články vědecké. Mezi významnější autory patřili například Svatopluk Čech, Adolf Heyduk, Eliška Krásnohorská, Ferdinand Schulz a Ferdinand Zákrejs. Po Vlčkově smrti časopis vedl František Adolf Šubert a v letech 1915-1921 Adolf Srb.\n\n"}
{"id": "1120989", "url": "https://cs.wikipedia.org/wiki?curid=1120989", "title": "Kateřina Nekolná", "text": "Kateřina Nekolná\n\nKateřina Nekolná (* 23. června 1975 Praha) je česká televizní sportovní novinářka a bývalá atletka.\n\nDětství strávila na pražském Jižním Městě. Sportovní návyky získávala zejména od svého otce, veslaře Dukly Praha. Absolvovala Gymnázium Na Vítězné Pláni a vystudovala trenérství na Fakultě tělesné výchovy a sportu UK Praha a žurnalistiku na Fakultě sociálních věd UK.\n\nV atletice se věnovala vícebojům. Závodila za USK Praha pod vedením trenérky Jany Jílkové. Stala se čtyřikrát mistryní republiky v sedmiboji (1995, 1998, 1999 a 2001). V roce 1994 byla 16. na mistrovství světa juniorů. Už od začátku 90. let reprezentovala Českou republiku i v seniorských kategoriích, například v Evropském poháru ve vícebojích startovala celkem sedmkrát.\n\nZúčastnila se mistrovství Evropy 1998 (12. místo) a mistrovství světa 1999 (16. místo).\n\nNejvětšího úspěchu dosáhla na Světové letní univerziádě 1999, kde výkonem 5900 bodů obsadila druhé místo, prohrála jen o 59 bodů s Američankou Tiffany Lottovou.\n\nJejí osobní rekord z roku 1999 má hodnotu 5997 bodů.\n\nV roce 2002 absolvovala tréninkový pobyt ve Spojených státech amerických, nedlouho poté ale ukončila kariéru.\n\nNejprve působila jako sportovní instruktorka a měla vlastní sportovně-reklamní firmu. Zároveň začala externě spolupracovat se sportovní redakcí České televize, kde později získala zaměstnání. V letech 2000 až 2005 moderovala sportovní zpravodajství v pořadu \"Dobré ráno\". V roce 2009 se stala moderátorkou \"Branek, bodů, vteřin\" a zůstala jí až do roku 2012. Od roku 2013 moderuje \"Sportovní zprávy\" na programu ČT sport. Souběžně se věnovala také práci komentátorky a reportérky sportovních, především atletických přenosů a záznamů.\n\nModeruje také různé sportovní a společenské akce. Se Štěpánem Škorpilem a Jackem Přibáněm např. působila jako hlasatelka v O areně při halovém mistrovství Evropy 2015.\n\nMá dva syny, Tomase Mikaela, který nosí příjmení po otci Järvinen, a Filipa.\n"}
{"id": "1120992", "url": "https://cs.wikipedia.org/wiki?curid=1120992", "title": "Bazilika Gößweinstein", "text": "Bazilika Gößweinstein\n\nBazilika Gößweinstein zasvěcená Nejsvětější Trojici je bazilikou minor stojící ve městě Gößweinstein. Bazilika je druhým největším poutním místem v bamberské arcidiecézi a největším trinitárním poutním místem v Německu. Ročně do baziliky Gößweinstein přichází na 140 větších poutních skupin. Gößweinstein je duchovním a náboženským centrem Franckého Švýcarska. Bazilika zůstává dodnes oblíbeným franským poutním místem a je uváděna jako bavorská památka v seznamu památek v Gößweinsteinu pod č. E-4-74-129-1.\n\nJiž v roce 1071 se uvádí, že na náměstí v Gößweinsteinu stála bazilikální kaple. V roce 1240 dal \"Konrád I. ze Schlüsselbergu\" se svou manželkou Kunhutou (\"Kunigunde\") přestavět původní kapli na prostorný kostel, který byl zasvěcen Nejsvětější Trojici. Nejstarší zmínka o tomto kostele se nachází v roce 1308 v závěti \"Gottfrida II. ze Schlüsselbergu\". Schlüsselbergové jsou tak považováni za zakladatele prvního kostela, a jsou také zakladateli kláštera ve Schlüsselau, který byl také zasvěcen Nejsvětější Trojici. Roku 1461 Gößweinstein získal jeho nezávislost. Dříve byl inkorporován do Arcijáhenství v Hollfeldu. Je možné si všimnout, že v této době byla také rodina povýšena do šlechtického stavu s přídomkem \"von Groß zu Trockau\". V roce 1511 byly kostelu uděleny první odpustky pro poutníky. Mezi odpustkové dny však v té době ještě nepatřila slavnost Nejsvětější Trojice v neděli po letnicích.\nStředověká stavba se již brzy musela vyrovnávat s návalem poutníků. V letech 1593-1594 byla tedy rozšířena o tři metry. Ani toto rozšíření však nebylo dostatečné. Nedostatek prostoru vedl k tomu, že v roce 1630 byla ke kostelu přistavěna dřevěná kaple zasvěcená Panně Marii. Také zpovědnice a kazatelna musely být ve venkovním prostoru.\n\nNová stavba se stala naléhavou a v roce 1683 to byla nepřehlénutelná postava bamberského biskupa, který navrhl, aby stavba nového kostela byla zahájena v nejbližší době. Ve stejném roce věnovala \"Margaretha Gerstackerin z Allersdorfu\" částku 20 \"fl.\" na kostel. Ke stavbě však bylo možné přikročit až po dlouhých jednáních. Základní kámen byl položen 3. června 1730. V předchozích desetiletích faráři z Gößweinsteinu opakovaně žádali v Bamberku o povolení k zahájení stavby. Obzvláštní houževnatostí v tomto ohledu vynikal farář \"Dippolds\", díky níž nebyla výstavba nadále již odkládána. V dopise bamberskému biskupovi Lotharu Franzi von Schönborn píše zcela upřímně: „Kníže může ve své pozemské velkoleposti překrásný chrám ke cti Nejsvětější Trojice postavit.“ Již předem se objevily plány různých stavitelů, včetně dvorního architekta Johanna Leonharda Dientzenhofera z roku 1715, který zamýšlel centrální klenutou budovu se třemi věžemi a devíti kapličkami, jako odkaz na patrocinium Nejsvětější Trojice. Nicméně tento plán byl odmítnut jako příliš nákladný.\n\nPo smrti Lothara Franze von Schönborns v roce 1729 a zvolení jeho synovce Friedricha Carla von Schönborn bamberským arcibiskupem, byl stavbou pověřen slavný Balthasar Neumann, podle jehož návrhu byla stavba postavena. Nejdříve stavba probíhala pod jeho vedením, později pokračovala pod vedením Johanna Jakoba Michaela Küchelse. Když byl v roce 1739, za přítomnosti knížete-biskup kostel svěcen, jeho výstavba zdaleka nebyla u konce. Dokonce ani hlavní oltář a kazatelna nebyly ještě dokončeny, a na ostatních oltářích práce ještě ani nezačaly.\n\nPráce na vybavení kostela byly dokončeny až roku 1769 (jak dosvědčuje ve stavebním protokolu farář \"Adam Peter Vogl\"). Velkou ránu i tak nepravidelnému financování dovybavení kostela zasadil požár města v roce 1746, při kterém byl kostel, fara, farní dům, budova školy a asi 60 měšťanských domů těžce poškozeno. Vzhledem k potřebným opravám na církevních zařízení, byly investice na vybavení kostela odloženy. Odstraněný následků škod způsobených ohně stálo farnost Gößweinstein asi asi 12.000 zlatých (\"fl.\"), nepočítaje farní, kostelní a školní budovu. Stavební náklady před požárem činily asi 70 300 zlatých. Získat finanční prostředky na opravu kostela, který měl už velkou kapacitu, se ukázalo být velkým problémem. Farář Vogl si již v roce 1748 stěžoval, že bez peněz je obtížné budovat Boží dům.\n\nV roce 1948 papež Pius XII. povýši kostel na baziliku minor. V rozmezí let 1999-2005 se konala rekonstrukce barokního interiéru. Od roku 2009 je bazilika v Gößweinstein také místem, přes které vede svatojakubská poutní cesta.\n\nSousoší skupiny postav z lipového dřeva pravděpodobně pochází z období kolem roku 1510 a bylo původně umístěno v poutním kostele Hüll u Betzensteinu. Tento dílo, dříve velmi uctíváné, bylo po zavedení protestantismu prodáno. Nicméně i po reformaci byl Hüll s milostnou Madonou velmi oblíbeným mariánským poutním místem. Sousoší ukazuje korunovaci Panny Marie Nejsvětější Trojicí. Tři zobrazené postavy: Panna Maria, Bůh Otec a Bůh Syn, které jsou těsně propojeny a po rekonstrukci v roce 1960 znovu nabyly původní jasnosti. Zobrazení Ducha Svatého jako holubice bylo doplněno až v roce 1600.\n\nLegenda o zázračném sousoší dává zvláštní důraz na posvátnost milostného místa. Když bylo sousoší v období reformace odstraněno z 15 kilometrů vzdáleného Hüllu u Betzensteinu, bylo podle legendy opakovaně ochráněno před fanatickými obrazoborci. Spletitými cestami se dostalo do Gößweinsteinu. Odtud mělo být přemístěno do Bamberku, ale při jeho zamýšleném převozu s ním nemohlo pohnout ani spřežení čtyř volů. To bylo interpretováno jako znamení, že vyobrazení má trvale zůstat v Gößweinsteinu a má zde být uctíváno. V této legendě je překvapující, že výběr milostného místo je určen Božím vyvolením a jakým způsobem legenda řeší vztah protestantů a katolíků. Jak „možnost nenásilného přemístění“, tak i zázračná záchrana kultovního předmětu z rukou nevěřících s jeho zdánlivě nemožným přenesením na jiné místo, jsou běžné v podobných pouťotvorných legendách.\n\nPočátky pouti v Gößweinstein nejsou zcela jasné, protože všechny dokumenty byly ztraceny v průběhu třicetileté války. Kromě toho, v Gößweinsteinu se neodehrála významná historicky datovatelná událost, jako tomu bylo například ve Vierzehnheiligenu, která by vedla k zahájení pouti. Existuje sice účetní doklad faráře Ludovici z roku 1684, svědčící o čtyřsetleté poutní tradici, jak uvádí Helldorfer, ale jedná se o nejasný poklad naznačující rok 1305; a ze souvislosti vyplývá, že se jedná o chybu při čtení a doklad se může vztahovat nejdříve k roku 1505.\n\nJe velmi pravděpodobné, že poutě dostaly regulérní charakter až ke konci 16. století. Z tohoto období totiž již existují písemnosti dosvědčující finanční náklady jednotlivých poutnických skupin.\n\n"}
{"id": "1120998", "url": "https://cs.wikipedia.org/wiki?curid=1120998", "title": "Občina Mirna Peč", "text": "Občina Mirna Peč\n\nObčina Mirna Peč je jednou z 212 občin ve Slovinsku. Nachází se v Jihovýchodním slovinském regionu (slovinsky \"Jugovzhodna Slovenija\") na území historického Kraňska. Občinu tvoří 28 sídel, její rozloha je 48,0 km² a v roce 2015 zde žilo 2897 obyvatel. Správním střediskem občiny je sídlo Mirna Peč.\n\nSousedními občinami jsou: Trebnje na západě a na severu, Mokronog-Trebelno na severovýchodě, Novo mesto na východě, Straža na jihu a Žužemberk na jihozápadě.<br>Severní částí občiny prochází druhá nejstarší slovinská dálnice A2. Jižně od ní protíná občinu železniční trať Lublaň – Metlika státní hranice – Karlovac. Nejvýznamnějším vodním tokem je řeka Temenica.\n\nObčinu tvoří sídla: Biška vas, Čemše, Dolenja vas pri Mirni Peči, Dolenji Globodol, Dolenji Podboršt, Globočdol, Golobinjek, Gorenji Globodol, Gorenji Podboršt, Goriška vas, Grč Vrh, Hmeljčič, Hrastje pri Mirni Peči, Jablan, Jelše, Jordankal, Malenska vas, Mali Kal, Mali Vrh, Mirna Peč, Orkljevec, Poljane pri Mirni Peči, Selo pri Zagorici, Srednji Globodol, Šentjurij na Dolenjskem, Veliki Kal, Vrhovo pri Mirni Peči, Vrhpeč.\n\n\n"}
{"id": "1121001", "url": "https://cs.wikipedia.org/wiki?curid=1121001", "title": "Josef Záruba", "text": "Josef Záruba\n\nJosef Záruba (* 24. listopadu 1995) je český automobilový závodník, reprezentant České republiky v roce 2018. Několikanásobný mistr České republiky v automobilovém sportu. V současné době pilot Lamborghini Huracán Super Trofeo Evo v týmu Mičánek Motorsport, v minulosti pilot Formule Renault 2.0 NEC. Pod vedením dalšího úspěšného českého závodníka Jiřího Mičánka absolvoval Northern European Cup u španělského týmu v letech 2014 a 2015.\n\n\n\n\n\n\n"}
{"id": "1121002", "url": "https://cs.wikipedia.org/wiki?curid=1121002", "title": "Akvadukt otce Tembleque", "text": "Akvadukt otce Tembleque\n\nAkvadukt otce Tembleque je jednou z nejvýznamnějších vodohospodářských staveb, které vznikly na mexickém území v koloniálním období, kdy se zde rozkládalo španělské místokrálovství Nové Španělsko. Byl vystavěn mezi roky 1553 a 1570, stavbu plánoval a vedl františkánský kněz Francisco de Tembleque. Akvadukt sloužil jako přivaděč vody mezi městy Otumba a Zempoala (v 16. století \"Congregación de Todos los Santos\") v mexickém státě Hidalgo a odbíraly z něj vodu i okolní vesnice a osady podél trasy akvaduktu. Od roku 2015 figuruje na seznamu světového kulturního dědictví UNESCO. \n\nAkvadukt je dlouhý 48 kilometrů. Přibližně 95 % trasy je vedeno pod zemí (v proměnlivé hloubce od několika centimetrů až po 2 metry), zbývajících 5 % je vedeno nad zemí v 6 oddělených arkádových úsecích. Nejznámější z nich je překlenutí údolí řeky Papalote na pomezí států Hidalgo a México, známé pod názvem \"Arquería Mayor\". V nejvyšším místě je výška akvaduktu 38,75 metrů. Akvadukt je unikátním spojením evropského principu akvaduktů a mezoamerických stavebních technik (např. nepálených cihel adobe).\n"}
{"id": "1121004", "url": "https://cs.wikipedia.org/wiki?curid=1121004", "title": "Občina Mokronog-Trebelno", "text": "Občina Mokronog-Trebelno\n\nObčina Mokronog-Trebelno je jednou z 212 občin ve Slovinsku. Nachází se v Jihovýchodním slovinském regionu na území historického Kraňska. Občinu tvoří 43 sídel, její rozloha je 73,4 km² a v roce 2015 zde žilo 3024 obyvatel. Správním střediskem občiny je sídlo Mokronog. Občina vznikla 1. března 2006 oddělením od občiny Trebnje.\n\nObčinu tvoří 43 sídel: Beli Grič, Bitnja vas, Bogneča vas, Brezje pri Trebelnem, Brezovica pri Trebelnem, Bruna vas, Cerovec pri Trebelnem, Cikava, Dolenje Laknice, Dolenje Zabukovje, Drečji Vrh, Češnjice pri Trebelnem, Čilpah, Čužnja vas, Gorenja vas pri Mokronogu, Gorenje Laknice, Gorenje Zabukovje, Gorenji Mokronog, Hrastovica, Jagodnik, Jelševec, Križni Vrh, Log, Maline, Martinja vas pri Mokronogu, Mirna vas, Mokronog, Most, Ornuška vas, Ostrožnik, Podturn, Pugled pri Mokronogu, Puščava, Radna vas, Ribjek, Roje pri Trebelnem, Slepšek, Srednje Laknice, Sveti Vrh, Štatenberk, Trebelno, Velika Strmica, Vrh pri Trebelnem.\n\nObčina Mokronog-Trebelno sousedí s 8 občinami: Šentrupert na severozápadě, Sevnica na severovýchodě, Škocjan a Šmarješke Toplice na východě, Novo mesto na jihu, Mirna Peč na jihozápadě, Trebnje a Mirna na západě.\n\n\n"}
{"id": "1121006", "url": "https://cs.wikipedia.org/wiki?curid=1121006", "title": "Anna Jagellonská (rozcestník)", "text": "Anna Jagellonská (rozcestník)\n\nJméno Anna Jagellonská používalo v historii více žen:\n"}
{"id": "1121007", "url": "https://cs.wikipedia.org/wiki?curid=1121007", "title": "Notting Hill Carnival", "text": "Notting Hill Carnival\n\nNotting Hill Carnival je každoroční pouliční festival, který se koná v Londýně již od roku 1964 .\n\nJedná se o největší pouliční festival v Evropě , a druhý největší světový karneval . Akce vznikla v roce 1964 jako oslava kultury a tradic afro-karibských komunit. Karneval se koná každoročně o posledním srpnovém svátku (Late Summer Bank Holiday, August Bank Holiday), v neděli a v pondělí. Místem konání jsou ulice městské části London W11 a okolí , zvláště oblast Notting Hill se svými ulicemi Portobello Road a Ladbroke Grove. Průvod začíná a končí na Canal way, Ladbroke Grove W14.\n\nPrvní – nedělní – den karnevalu je věnován dětem a průvodu dětí, druhým dnem (v pondělí) pak karneval vrcholí – pondělní průvod zahrnuje desítky hudebních systémů na vozech a orchestry, které jsou doprovázeny tanečníky v karnevalových úborech, maskách a krojích . Souběžně s průvodem jsou ve čtvrti rozmístěny také stabilní hudební systémy a celá čtvrť je plná stánků s jídlem a občerstvením, kde lze ochutnat pokrmy a nápoje z karibských oblastí.\n\n\n"}
{"id": "1121008", "url": "https://cs.wikipedia.org/wiki?curid=1121008", "title": "Veselská blata", "text": "Veselská blata\n\nVeselská blata jsou přírodní památka ev. č. 5671 v okrese Tábor. Nachází se asi 8 km severozápadně od Veselí nad Lužnicí u obce Mažice v nadmořské výšce 413–427 m. Je rozdělena do tří oddělených částí, z nichž některé těsně sousedí s přírodními rezervacemi Borkovická blata a Kozohlůdky. Chráněné území s rozlohou 453,82 ha bylo vyhlášeno 16. srpna 2011. Důvodem jeho zřízení je ochrana ekosystému pánevního rašeliniště přechodového typu se zbytky blatkových borů a se systémem zatopených ploch, podmáčených luk a mokřadů.\n\n"}
{"id": "1121013", "url": "https://cs.wikipedia.org/wiki?curid=1121013", "title": "Chodská Úhlava (přírodní památka)", "text": "Chodská Úhlava (přírodní památka)\n\nChodská Úhlava je přírodní památka evidenční číslo 5816 v okrese Klatovy. Nachází se asi půl kilometru východně od obce Chudenín v nadmořské výšce 460–465 m. Chráněné území s rozlohou 13,26 ha bylo vyhlášeno 10. prosince 2013 k ochraně vlhkomilných biotopů důležitých pro hnízdění a tahové zastávky ptáků. Ze vzácných a chráněných druhů zde žije tchoř tmavý, bekasina otavní, chřástal polní, chřástal vodní, čáp černý, konipas luční, krahujec obecný, křepelka polní, ledňáček říční nebo slavík modráček středoevropský.\n\n"}
{"id": "1121018", "url": "https://cs.wikipedia.org/wiki?curid=1121018", "title": "Message in a Bottle", "text": "Message in a Bottle\n\n„Message in a Bottle“ je píseň anglické rockové skupiny The Police. Autorem je frontman kapely, zpěvák a baskytarista Sting. Vydána byla dne 21. září 1979 jako singl (na druhé straně desky byla píseň „Landlord“) a počátkem října pak vyšla také na albu \"Reggatta de Blanc\" (jde o první singl z alba). Singl se umístil na první příčce britského žebříčku UK Singles Chart, stejně jako v několika dalších zemích. V americkém Billboard Hot 100 dosáhl 74. místa.\n"}
{"id": "1121024", "url": "https://cs.wikipedia.org/wiki?curid=1121024", "title": "Milena Ivšínová", "text": "Milena Ivšínová\n\nMilena (též Emilie) Ivšínová, rozená Emilie Frkalová (16. května 1893, Zlámanka (dnes Kroměříž) – 10. května 1976, Praha) byla česká spisovatelka.\n\nMilena Ivšínová se narodila 16. května 1893 ve vsi Zlámanka, dnes část města Kroměříž. Některé zdroje uvádějí její příjmení ve verzi \"„Ivšinová“\", bývá též uváděn pseudonym \"„Agata“\".\n\nByla provdána za bývalého důstojníka československých legií v Rusku, plukovníka čsl. armády Konstantina N. Ivšina (1887 Kyjev – 1962 Praha).\n\nNejznámější knihou Mileny Ivšínové je \"Chudá Janinka\", příběh děvčátka ze vsi poblíž Kroměříže. V období 1940–1945 přispívala svými fejetony pravidelně do deníků Národní politika a Lidové noviny.\nJe též uvedena jako autorka posudku filmového scénáře. Po roce 1946 již záznamy o publikační činnosti Mileny Ivšínové nebyly nalezeny.\nŽila v Praze, kde také zemřela.\n\n"}
{"id": "1121025", "url": "https://cs.wikipedia.org/wiki?curid=1121025", "title": "Horst Blume", "text": "Horst Blume\n\nHorst Blume (* 2. června 1920, Magdeburg) je německý (NDR) spisovatel, redaktor, učitel a školní rada.\n\nOd roku 1958 byl členem Svazu spisovatelů Německé demokratické republiky. Pracoval pro televizi, psal divadelní hry, básně a krátké prózy pro děti a mládež. Od roku 1977 žije v Neubrandenburgu.\n\n"}
{"id": "1121027", "url": "https://cs.wikipedia.org/wiki?curid=1121027", "title": "Hochfeiler", "text": "Hochfeiler\n\nHochfeiler ( , 3509 m n. m.) je hora v Zillertalských Alpách na rakousko-italské státní hranici. Nachází se asi 22 km severozápadně od města Bruneck a 18 km jihozápadně od městečka Mayrhofen. Rakouská část leží na území spolkové země Tyrolsko, italská na území oblasti Tridentsko-Horní Adiže (provincie Jižní Tyrolsko). Na severních svazích hory se rozkládá ledovec Schlegeiskees, na jižních ledovec Gliderferner a na západních ledovec Weißkarferner. Jako první vystoupili na vrchol 24. července 1865 Paul Grohmann, Georg Samer a Peter Fuchs. Hochfeiler je nejvyšší horou Zillertalských Alp.\n\nNa vrchol lze nejsnáze vystoupit po značených turistických trasách 1A či 1B od chaty Hochfeilerhütte (2710 m n. m.).\n\n"}
{"id": "1121031", "url": "https://cs.wikipedia.org/wiki?curid=1121031", "title": "Milan Svoboda (rozcestník)", "text": "Milan Svoboda (rozcestník)\n\nJméno a příjmení Milan Svoboda nese více známých osobností:\n\n\n"}
{"id": "1121033", "url": "https://cs.wikipedia.org/wiki?curid=1121033", "title": "Občina Šmarješke Toplice", "text": "Občina Šmarješke Toplice\n\nObčina Šmarješke Toplice je jednou z 212 občin ve Slovinsku. Nachází se v Jihovýchodním slovinském regionu na území historického Kraňska. Občinu tvoří 24 sídel, její rozloha je 34,2 km² a v roce 2015 zde žilo 3277 obyvatel. Občina nese jméno po sídle Šmarješke Toplice, které je známé svými lázněmi, radnice je však umístěna v sídle Šmarjeta. Občina vznikla 1. března 2006 oddělením od městské občiny Novo město.\n\nObčinu tvoří 24 sídel: Bela Cerkev, Brezovica, Čelevec, Dol pri Šmarjeti, Dolenje Kronovo, Draga, Družinska vas, Gorenja vas pri Šmarjeti, Gradenje, Grič pri Klevevžu, Hrib, Koglo, Mala Strmica, Orešje, Radovlja, Sela pri Zburah, Sela, Strelac, Šmarješke Toplice, Šmarjeta, Vinica pri Šmarjeti, Vinji Vrh, Zbure, Žaloviče.\n\nObčina Šmarješke Toplice sousedí se 4 občinami: Mokronog-Trebelno na západě, Škocjan na severovýchodě a východě, Šentjernej na jihovýchodě a Novo mesto na jihozápadě.\n\n\n"}
{"id": "1121034", "url": "https://cs.wikipedia.org/wiki?curid=1121034", "title": "Steve Janaszak", "text": "Steve Janaszak\n\nSteven James Janaszak (* 7. ledna 1957 v Saint Paul, Minnesota, Spojené státy americké) je bývalý americký hokejový brankář. Je znám především jako náhradní brankář Spojených států při Zázraku na ledě.\n\nByl vybrán do reprezentace pro olympijský turnaj v Lake Placid 1980, kde získal zlatou medaili. V rámci přípravy odchytal 17 utkání, na samotných olympijských hrách se do branky nedostal.\n\nNa mistrovství světa 1982 ve Finsku nastoupil z pozice náhradního brankáře ke třem utkáním, ve kterých měl průměr inkasovaných branek na utkání 5,66. Spojené státy na tomto turnaji sestoupili do B-skupiny.\n\nDo roku 1975 chytal středoškolskou ligu za Hill-Murray School. V letech 1975-79 hájil branku minnesotské univerzity (mistrovský titul 1976 a 1979), kde jej vedl Herb Brooks (trenér USA na hrách v Lake Placid). V roce 1979 byl zařazen do All star týmu univerzitní soutěže NCAA a nejužitečnějším hráčem. V úvodu ročníku 1979/80 se připravoval na olympijské hry (viz výše).\n\nPo hrách odchytal jedno utkání NHL za klub Minnesota North Stars (inkasoval dvě branky), kromě toho nastoupil v nižších soutěžích i za Oklahoma City Stars (CHL - 1 utkání), Tulsa Oilers (CHL - 1 utkání) a Baltimore Clippers (EHL - 4 utkání). V sezoně 1980/81 odchytal 42 zápasů v IHL za Fort Wayne Komets (získal Ken McKenzie Trophy pro nejlepšího v USA narozeného nováčka soutěže) a 6 za klub CHL Fort Worth Texans. Za Forth Worth odchytal i 37 utkání v následující sezoně. V té se dočkal i šance v NHL, za klub Colorado Rockies. Za Rockies nastoupil do dvou utkání, ve kterých odchytal 100 minut a inkasoval 13, což činí průměr 7,8 branky na zápas. V součtu s utkáním za Minnesotu tak v NHL odchytal ve třech zápasech 160 minut, inkasoval 15x a má tak průměr 5.63 branek na utkání - později se již v NHL neobjevil, přestože od Colorada získal v září 1982 práva na hráče celek Calgary Flames. Svojí poslední sezonu 1982/83 působil v soutěži CHL v klubu Wichita Wind (35 utkání).\n\nO olympijském triumfu v Lake Placid 1980 byl v roce 2004 natočen film, ve kterém Janaszaka hrál Sam Skoryna. Jeho jméno bývá někdy uváděno i v podobě Janaszek.\n\n"}
{"id": "1121039", "url": "https://cs.wikipedia.org/wiki?curid=1121039", "title": "Karel Otavský", "text": "Karel Otavský\n\nKarel Otavský (11. červen 1938 Praha) je český historik umění - medievalista, se specializací na dějiny textilu a zlatnictví, bývalý vysokoškolský pedagog.\n\nNarodil se v Praze jako vnuk rektora Univerzity Karlovy v Praze, právníka JUDr. Karla Hermanna-Otavského. Nejprve studoval dva roky na Pražské konzervatoři. V letech 1955–1958 vystudoval Malostranské gymnázium Jana Nerudy v Praze v Hellichově ulici. Z politických důvodů nebyl hned přijat k vysokoškolskému studiu. Základní vojenskou službu absolvoval v letech 1958-1960 v Olomouci. V letech 1960-1966 dálkově vystudoval dějiny umění na Filozofické fakultě Univerzity Karlovy; absolvoval u profesora Jaroslava Pešiny diplomovou prací \"Malířská výzdoba Klementinského sborníku Tomáše ze Štítného\". Současně byl zaměstnán jako pomocný asistent Grafické sbírky Národní galerie v Praze a později v její sochařské sbírce pod vedením Oldřicha J. Blažíčka.\n\nDále pracoval v letech 1967-1968 v Muzeu hl. města Prahy jako odborný pracovník. Pět dní po srpnové invazi vojsk Varšavské smlouvy emigroval do Švýcarska. V letech 1968-2001 pracoval v prestižním nadačním ústavu a muzeu Abegg-Stiftung v Riggisbergu v kantonu Bern, nejdříve jako vědecký asistent, později jako konzervátor. Prováděl výběr nabídek artefaktů pro akvizice muzea, inventarizoval a zpracovával sbírky uměleckého řemesla, plastiky a malířství. Od roku 1982 se soustředil zvláště na sbírky středověkého historického textilu, evropského i orientálního původu.\n\nRoku 1991 obhájil na filozoficko-historické fakultě university v Bernu dizertační práci na téma Svatováclavská koruna v pokladu Svatovítského dómu v Praze (tiskem vyšla pod titulem \"Die Sankt Wenzelskrone im Prager Domschatz und die Frage der Kunstauffassung am Hofe Kaiser Karls IV., Bern 1992\"). V Abegg Stiftung se seznámil se svou manželkou, restaurátorkou textilu Vendulkou Sudkovou.\n\nV roce 2001 se vrátil do České republiky, v letech 2004-2015 přednášel dějiny středověkého uměleckého řemesla liturgické funkce v Ústavu dějin křesťanského umění Katolické teologické fakulty Univerzity Karlovy. Publikoval na toto téma řadu statí a dvojdílný katalog sbírky středověkého textilu z Abegg Stiftung. Žije a pracuje v Černošicích.\n\n\n"}
{"id": "1121040", "url": "https://cs.wikipedia.org/wiki?curid=1121040", "title": "Václav Březina", "text": "Václav Březina\n\nVáclav Březina (15. září 1862 Pátek nad Ohří – 9. září 1906 Jindřichův Hradec), byl český malíř, žák prof.J. Mařáka na pražské Akademii výtvarných umění.\n\nVáclav Březina se narodil 15. září 1862 v obci Pátek. Jeho otec Jan Březina byl ředitelem školy a zamýšlel, že se syn Václav rovněž stane učitelem. Václav projevoval malířské nadání a po absolvování akademického gymnázia se v roce 1880 přihlásil na malířskou Akademii v Praze. V letech 1880–1882 absolvoval elementární školu a přípravku u prof. Františka Čermáka a spřátelil se s Antonínem Slavíčkem. V roce 1883 pražskou Akademii opustil a stal se žákem soukromé krajinářské školy Leopolda Stephana \"(1826–1890)\". V následujícím roce odešel do Vídně, aby se zdokonalil v malbě u Jana Václava Kautského \"(1827–1896)\". U Kautského se seznámil s J. Mařákem. Spolu s ním se vrátil do Prahy a v letech 1887–1891 se stal jedním z prvních žáků speciální krajinářské školy prof. Julia Mařáka na pražské malířské Akademii. Roku 1888 byl Březina jedním ze zakládajících členů S.V.U. Mánes.\n\nPo ukončení studia žil v Lenešicích. Pravidelně se zúčastňoval výročních výstav Krasoumné jednoty v Praze, jejímž členem byl od roku 1899. V polovině 90.let 19.století cestuje po Slovensku. V letech 1899–1902 žil v Náchodě. Po roce 1902 se odstěhoval do Mladé Boleslavi, kde si otevřel krajinářskou školu. Mistr Březina na sklonku života často pobýval v Jindřichově Hradci, kde 9. září 1906 nečekaně zemřel. Na přání rodiny byl pohřben v Lázních Bělohrad, ale po čase byly jeho, ostatky převezeny do Prahy na Vyšehradský hřbitov. Je uložen v hrobě společně s J. Mařákem.\nBřezina patřil k nejstarším Mařákovým žákům a převzal jeho lyrický romantismus, malířskou techniku i rukopis. Nastupující impresionismus ho příliš neovlivnil. Oblíbil si i podobná témata - lesní interiéry, břehy řek a zrcadlení stromů na vodní hladině, okraje lesa, březové háje nebo podzimní cesty. Zachytil krajiny ve všech ročních obdobích, při rozbřesku i večerním stmívání. V okolí Mladé Boleslavi, Ratibořic a v Jižních Čechách maloval lesní skalky, potoky, bažiny, vřesoviště, louky a pastviny. Většinu Březinova díla tvoří oleje a kresby uhlem.\n\nV době, kdy už byl Mařák vážně nemocen, se podílel spolu s Bohuslavem Dvořákem a Pepou Mařákovou na realizaci výzdoby ochozu a schodiště Národního muzea.\n\n"}
{"id": "1121043", "url": "https://cs.wikipedia.org/wiki?curid=1121043", "title": "Mlékárna", "text": "Mlékárna\n\nMlékárna je podnik zabývající se zpracováním nejčastěji kravského mléka, existují však i mlékárny zpracovávající ovčí, kozí, buvolí či velbloudí mléko. Dříve se mlékárnami nazývaly též obchody specializované na prodej mléka rozlévaného z konví do bandasek.\n\nNa farmách jsou v pro dojení stanoveny velmi přísné hygienické standardy. Mléko nesmí pocházet od dojnic do pěti dnů po otelení (nesmí být přítomno mlezivo) ani od krav dojících méně než dva litry denně (jedna kráva denně vyprodukuje průměrně 22 litrů mléka). Zvířata musí být samozřejmě zdravá a bez viditelného poškození vemene. Všechno mléko vyprodukované kravami musí být ihned zbaveno nečistot pocházejících většinou ze vzduchu, steliva, krmiva nebo těla zvířat. Obvykle se provádí filtrace, u menšího množství je možné také mléko scedit. Mléko má ihned po dojení teplotu přibližně 33 °C, je ho tedy nutno zchladit v tancích na mléko na teplotu 8 °C při každodenní přepravě do mlékárny nebo na 6 °C při nepravidelném odvozu. Tanky jsou umístěny v mléčnici.\nCisternami se přiveze ochlazené mléko z přilehlých farem do samotné mlékárny, kde probíhá jeho další zpracování. Kontroluje se teplota, kyselost i smyslové vlastnosti mléka, již před smícháním je produkt testován na přítomnost reziduí inhibičních a pesticidních látek. Cisterny musí být řádně označeny a jejich objem bývá od 8 000 do 22 000 litrů.\nAčkoli je mléko čištěno již na farmách, v mlékárně se provádí jeho další filtrování od nečistot, a to hned dvakrát. Nejprve při samotném příjmu a pak během odstřeďování na odstřeďujících přístrojích (odstředivky). Odstředivky jsou běžně součástí pastéru, neboť ideální teplota k tomuto procesu činí 40 – 50 °C a mléko se musí tedy nechat předehřát. Odstředivou silou je z kapaliny odděleno těžší odstředěné mléko a lehčí mléčný tuk se ve formě smetany soustřeďuje ve středu bubnu (obsah tuku přibližně 40 %). Nejtěžšími látkami jsou nečistoty, které zůstávají na stěně bubnu jako kal. <br>\nOd této chvíle se zpracovává mléko a smetana odděleně.\n\nMléko následně podlehne pasteraci – vystavení zvýšené teplotě zneškodní veškeré patogenní mikroorganismy (u mléka nejčastěji zahřátí minimálně na teplotu 72 °C po dobu 15 s). Častá je také vysokoteplotní úprava (UHT) – vystavení teplotě 135 °C po dobu 1 – 2 sekundy, mléko má poté delší dobu trvanlivosti. Pasterace nejčastěji probíhá v deskovém výměníku, který využívá k ohřívání i chlazení vzájemnou tepelnou výměnu.<br>\nU smetany je potřeba dosáhnout při pasteraci o něco vyšší teploty zejména kvůli horšímu vedení tepla v tuku a častým kumulacím mikroorganismů na povrchu tukových kuliček. (90-110 °C po dobu 2-10 s).\nMléko i smetana se dále nechá deaerovat. Rozstříkne se do komory s vakuem, čímž se odstraní značná část rozpuštěného vzduchu. Dojde taktéž k redukci rizika oxidace tuku. Vypaří se také část vody a těkavých zapáchajících látek, což je dalším přínosem této metody. \nOdstředěnému mléku má výrobce možnost v této části výroby dodat část tuku ze smetany, aby upravil jeho požadovaný podíl ve výsledném produktu.\nAž homogenizace dodá mléku potřebnou barvu a konzistenci. Z původně nestejnorodé látky (částečky tuku ve vodě) se rozbitím tukových kapiček vytvoří nasáváním vysokou rychlostí přes úzký otvor konzistentně stálá kapalina.\nZ mléka nebo smetany je dále možno zpracovávat velké množství dalších produktů. Mezi ně patří:\nPřidáním bakterií mléčného kvašení vznikají\n\nA mnohé další finální produkty.\n\nMlékárny vznikaly v 19. století při hromadné migraci venkovského obyvatelstva za prací do měst a navázaly tak na provoz již dříve zakládaných sýráren. Dříve byla výroba těchto pochutin pouze domácí záležitostí. Významným krokem k hromadnému zpracovávání mléka bylo vynalezení odstředivky A. Lavalem. První parní mlékárna v Českých zemích vznikla v Hostivici u Prahy v 70. letech 19. století, první družstevní mlékárnu založili o pár let později občané v Brně.Kolem roku 1900 již existovalo přes 85 mlékárenských družstev. Mléko se rozlévalo do jednotlivých domácností z konví, až objev tepelné sterilizace Louisem Pasteurem přinesl rozvoj mléka ve skleněných lahvích. Velkou ranou pro mlékárny se stala 1. světová válka, během níž trpělo mnoho zvířat podvýživou, nebo onemocnělo slintavkou či kulhavkou. Přes 140 mlékáren ukončilo během válčení svou činnost. Další šok představovala 2. světová válka, po jejíž trvání měli veškerou zemědělskou výrobu v rukách němečtí okupanti. Tehdejší výrobky se vyznačovaly velmi nízkým obsahem tuku a sušiny. Po únorovém převratu došlo k nucené kolektivizaci mlékáren. Podniky byly koncentrovány do větších zařízení a mlékárenství mělo jednotnou organizační základnu. Zejména na ochranu kvalitu sýrů byly vydány nové normy a z této doby pochází i mnohé jejich české názvy. V roce 1958 bylo ustanoveno 17 krajských podniků, z nichž si např. pražský Pragolaktos nebo olomoucká Olma udržely své postavení dodnes. Po revoluci roku 1989 se většina podniků roztříštila na menší části (výjimku tvořily Jihočeské mlékárny – dnes Madeta a.s.). Novou kapitolu pro většinu mlékáren započalo Česko vstupem do EU roku 2004. Mlékárenská výroba musela splňovat přísnější hygienické podmínky a uspět v konkurenci jiných evropských zpracovávatelů mléka. \nNejvětšími mlékárnami podle obratu za rok 2014 jsou:\n\nV České republice je mlékárenská výroba rozmístěna rovnoměrně na celém území. Pouze v Libereckém kraji chybí od roku 2011 větší podnik, mléko se tak musí vyvážet do sousedních krajů či do zahraničí.\n\n"}
{"id": "1121045", "url": "https://cs.wikipedia.org/wiki?curid=1121045", "title": "Jan Rechner", "text": "Jan Rechner\n\nJan Rechner starší (27. března 1835 Hainspach – 5. března 1892 Praha) – byl pražský zlatník, stříbrník, klenotník a hodinář doby historismu.\n\nNení známo, kde se vyučil, v Praze se usadil s manželkou a synem po té, co přišel ze Šluknovského výběžku v severních Čechách. Roku 1861 si založil vlastní dílnu na Starém Městě. Zhotovoval šperky, příbory, nádobí, pouzdra hodinek a čestné dary, jimiž bývaly stříbrné věnce či ratolesti (vavřínové nebo lipové), poháry s víkem nebo číše. \n\nV rodném Hanšpachu mu byl 5. srpna 1860 vystaven domovský list- S Emanuelou Homolkovou (1837-1878) z Velvar se oženil v Praze roku 1861. Vychovali 4 děti, z nich v otcově živnosti úspěšně pokračovali synové Jan (* 1861), klenotník na Novém Městě, a Rudolf (* 1869), zlatník; Emanuel zemřel jako tovaryš (1869-1889) a dcera Hermína žila z otcova odkazu. \nJe pohřben na Olšanských hřbitovech.\n\nZanechal rozsáhlé dílo, v němž často není možno rozlišit jeho vlastní práci od jeho synů. Značil puncovní značkou s iniciálami J.R v pravoúhlém štítku se zaoblenými rohy. Svými pracemi je zastoupen například ve sbírkách Uměleckprůmyslového muzea v Praze, Národního muzea a v mnoha soukromých sbírkách.\n\n"}
{"id": "1121047", "url": "https://cs.wikipedia.org/wiki?curid=1121047", "title": "Interpolační vyhledávání", "text": "Interpolační vyhledávání\n\nInterpolační vyhledávání je vyhledávací algoritmus pro nalezení zadané hodnoty v uspořádaném seznamu hodnot. Algoritmus je vylepšením binárního vyhledávání pro případy, kdy jsou hodnoty v seznamu nejen seřazené, ale zároveň rovnoměrně rozložené.\n\nInterpolační vyhledávání se zakládá na myšlence, že u rovnoměrně rozložených hodnot v seznamu můžeme odhadnout umístění a tím snížit počet nutných kroků k nalezení prvku. Jako příklad budeme uvažovat seznam čísel 1, 2, 3 ... až 1000. Pokusíme se najít prvek 125. Pokud bychom hledali pomoci binárního vyhledávání, prvním testovaným prvkem by bylo číslo 500, poté číslo 250 a nakonec námi hledané číslo 125. Interpolační vyhledávací algoritmus odhadne pozici a přímo přejde na prvek 125.\n\nSložitost tohoto algoritmu pro rovnoměrně rozložená data je O(log log n). V nejhorším případě ovšem může být složitost až O(n).\n\nUkázka implementace v jazyce C++.\n"}
{"id": "1121049", "url": "https://cs.wikipedia.org/wiki?curid=1121049", "title": "Adam &amp; Steve", "text": "Adam &amp; Steve\n\nAdam & Steve je americký hraný film z roku 2005, který režíroval Craig Chester podle vlastního scénáře.\n\nPříběh začíná v roce 1987, kdy do newyorského klubu \"Danceateria\" přijdou 21letý Adam a jeho kamarádka Rhonda. Oba jsou vyznavači gotického hnutí a v tanečním klubu se seznámí se Stevem, který zde vystupuje jako tanečník ve skupině \"Dazzle Dancers\". Adam a Steve spolu chtějí strávit noc, ale situace se jim vinou požitého kokainu vymkne katastrofálně z rukou. Po 17 letech se opět náhodou potkávají. Adam pracuje v Central Parku jako ornitologický průvodce a léčí se z drogové závislosti. Steve je psycholog. Po tak dlouhé době se již nepoznávají a vyvine se mezi nimi vztah. Navzájem se představí svým rodičům a začnou plánovat svatbu. Když jdou na vyhlídku na Brooklynský most, Adamovi se vybaví jeho dávný nepříjemný zážitek.\n\n"}
{"id": "1121052", "url": "https://cs.wikipedia.org/wiki?curid=1121052", "title": "Pierre Franckh", "text": "Pierre Franckh\n\nPierre Franckh (* 1. května 1953, Heilbronn) je divadelní i filmový herec, moderátor a spisovatel. \n\nOd roku 1996 se zaměřuje na psaní motivačních knih – zejména na téma přání, štěstí, lásky a úspěchu. Je např. autorem knih \"Jak si správně přát, Přejte si jednoduše, ale úspěšně!\" či \"Pravidla pro šťastnou lásku\".\n\nPierre Franckh začínal již v šesti letech jako divadelní herec. Ve filmu debutoval v jedenácti letech ve filmu Lausbubengeschiten režiséra Helmuta Käutnera. Od té doby hrál v mnoha dalších filmech a více než 350 televizních inscenacích. V divadle působí dosud, např. v inscenacích mnichovského Residenztheater nebo Renaissancetheater v Berlíně, Stuttgartu či ve Frankfurtu.\n\nJako režisér natočil snímek \"…a to je teprve začátek\", jeden reklamní spot a videoklip k CD své manželky Michaely s názvem Ich. Od 70. let je v Německu známý jako moderátor televizních a rozhlasových pořadů zaměřených zejména na německou populární hudbu. Začátky jeho rozhlasové kariéry se pojí zejména s pořady pro mladé.\n\nVe vydavatelství Bizbooks vyšly v roce 2014 populární Franckhovy příručky \"6 minutový kouč: Najdi pravou lásku\" a \"6 minutový kouč: Najdi znovu sám sebe\". Jeho knihy vydává olomoucké nakladatelství Anag. \n"}
{"id": "1121068", "url": "https://cs.wikipedia.org/wiki?curid=1121068", "title": "Oleksandr Nedověsov", "text": "Oleksandr Nedověsov\n\nOleksandr Nedověsov, ukrajinsky: Олександр Сергійович Недовєсов, \"Oleksandr Serhijovyč Nedověsov\", (* 15. února 1987 Alušta) je původně ukrajinský profesionální tenista, který od ledna 2014 reprezentuje Kazachstán. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do srpna 2015 devět titulů ve dvouhře a devatenáct ve čtyřhře.\n\nNa žebříčku ATP byl ve dvouhře nejvýše klasifikován v dubnu 2014 na 72. místě a ve čtyřhře pak v únoru téhož roku na 115. místě. Trénuje ho Numrid Muhatasov.\n\nV ukrajinském daviscupovém týmu debutoval v roce 2005 čtvrtfinálem 2. skupiny zóny Evropy a Afriky proti Maďarsku, v němž za rozhodnutého stavu prohrál dvouhru se Sebem Kissem. Ukrajinci postoupili po výhře 3:2 na zápasy. Od roku 2014 reprezentuje Kazachstán. Do roku 2016 v soutěži nastoupil ke čtyřem mezistátním utkáním s bilancí 2–2 ve dvouhře a 1–2 ve čtyřhře.\n\nNa Asijských hrách 2014 v jihokorejském Inčchonu získal spolu s Andrejem Golubjevem a Michailem Kukuškinem zlatou medaili v soutěži týmů, jakožto člen vítězného kazašského družstva.\n\nPremiérovou singlovou trofej na challengerech ATP vybojoval na štvanickém Prague Open 2013, když ve finále deklasoval Španěla Javiera Martího výsledkem 6–0 a 6–1. Po měsíci přidal druhý triumf. Na zářijovém Pekao Szczecin Open 2013 ve Štětíně přehrál v boji o titul dalšího španělského hráče Pera Ribu a třetí vítězství si odvezl z Kazan Kremlin Cupu 2013 po výhře nad Andrejem Golubjevem.\n\nDostatečným bodovým ziskem se kvalifikoval na závěrečnou událost roku – ATP Challenger Tour Finals 2013, konanou v São Paulu. Po postupu ze základní skupiny dohrál v semifinále po porážce od Kolumbijce Alejandra Gonzáleze.\n\nV rámci okruhu ATP World Tour odehrál první turnaj na říjnovém Kremlin Cupu 2013 v Moskvě, kde postoupil do hlavní soutěže zvládnutou tříkolovou kvalifikací. V úvodní fázi dvouhry však podlehl kazašskému kvalifikantu Andreji Golubjevovi.\n\nNa nejvyšší grandslamové úrovni v hlavní soutěži debutoval na Australian Open 2014, kde na úvod podlehl hráči elitní světové desítky Tomáši Berdychovi po třísetovém průběhu. První vítězný zápas dosáhl na French Open 2014, na němž vyřadil Inda Somdeva Devvarmana, aby jej následně opět zastavil Berdych výsledkem 3–1 na sety.\n\nNarodil se roku 1987 v Aluště – ležící v tehdejší ukrajinské republice Sovětského svazu –, do rodiny Sergeje a Natalije Nedověsových. Má dvě sestry. Tenis začal hrát v osmi letech.\n\nV letech 2007–2011 studoval na Oklahoma State University. V roce 2009 se stal nejlepším ukrajinským tenistou.\n\n"}
{"id": "1121075", "url": "https://cs.wikipedia.org/wiki?curid=1121075", "title": "Liberecká žula", "text": "Liberecká žula\n\nLiberecká žula je hornina řadící se do skupiny hlubinných vyvřelin (žul). Její zrnitost se pohybuje mezi 3,3 – 1,0 mm, a je tedy středně zrnitá. Barvu má šedorůžovou a texturu porfyrickou. Získává se v kamenolomech v okrese Liberec na severu České republiky v katastrech Ruprechtice (na svazích Žulového vrchu), Rochlice a Hraničná.\n\nHornina je hrubozrnná až velkozrnná. Obsahuje vyrostlice ortoklasů, které jsou zbarvené do růžova či světle červena. Tyto ortoklasy bývají lemovány plagioklasem bílé barvy. Vedle ortoklasů jsou součástí liberecké žuly též našedlé křemeny spolu s biotitem tmavého zbarvení. Nachází se s řídce se vyskytujícím, ale pravidelným rozpukáním, takže ji lze získávat i v objemných blocích. Využívá se proto coby sochařský nebo dekorativní materiál. Byla použita například na obklady ve stanicích pražského metra, na kašnu v Mariánských Lázních, na dlažbu u pražského Národního divadla či na podezdívku již zbořeného Stalinova pomníku nebo na pomník mrtvému letci ze sestřeleného bombardéru ve Vísce ve Frýdlantském výběžku. Z liberecké žuly je též vytesán pomník Jana Žižky z Trocnova od Josefa Malejovského, který stojí od roku 1960 u Trocnova poblíž Borovan.\n\n"}
{"id": "1121090", "url": "https://cs.wikipedia.org/wiki?curid=1121090", "title": "Karel van Mander", "text": "Karel van Mander\n\nKarel van Mander (také Carel; květen 1548, Meulebeke - 2. září 1606, Amsterdam) byl nizozemský malíř narozený na území dnešní Belgie (tehdy Španělské Nizozemsko). Přinesl patrně do severní Evropy italský manýrismus a sepsal cenný slovník malířů až do své doby. Byl též spisovatelem a překladatelem, psal divadelní hry, básně i písně.\n\nMalířství se vyučil u Lukáše de Heere v Gentu. Poté, v letech 1573–1577, působil v Itálii, ve Florencii a v Římě. Pak se přes Vídeň vrátil do vlasti, ale jako mennonita (novokřtěnec) musel z katolické oblasti roku 1583 odejít do holandského Haarlemu, kde spolu s Hendrikem Goltziusem a Corneliem Corneliszem založili malířskou školu. Mander své početné žáky, mezi nimiž byl i Frans Hals, seznamoval s italským manýrismem, který se možná i touto cestou dostal ke dvoru Rudolfa II. v Praze. Od roku 1604 žil Mander v Amsterdamu. Většina jeho obrazů je dnes uložena v Říšském amsterdamském muzeu (Rijksmuseum Amsterdam), Národní galerie v Praze má jeho obraz \"Klanění pastýřů\" z roku 1596.\n\nJeho nejoceňovanějším dílem je ovšem kniha \"Het schilder-boeck\" (\"Malířská kniha\"), inspirovaná \"Životy umělců\" Giorgio Vasariho a vydaná roku 1604. Pro dějiny umění má význam především část \"Het leven der doorluchtige Nederlandsche en Hoogduitsche schilders\" (\"Životopisy slavných nizozemských a hornoněmeckých malířů\"), která je dodnes důležitým pramenem pro studium starého nizozemského a německého malířství. Van Mander svůj výklad začíná u bratrů van Eyckových a celkem předkládá 175 portrétů holandských, vlámských a německých malířů z 15. a 16. století. G. A. Bredero připojil k vydání \"Schilder-boecku\" z roku 1618 i biografii van Manderovu.\n\nVětšina jeho divadelních her jsou biblické tragédie (\"Dat hooge Liedt Salomo\", \"Olijfbergh ofte Poema van den laetsten Dagh\", \"Bethlehem d. i. Broothnys inhoudende den Kersnacht en de Klaeglieden Jeremiae\", \"Schriftuerlijcke Liedekens\" aj.) Psal také nábožné písně a překládal (z francouzštiny) antické klasiky, například Vergilovy básně \"Bucolica\" a \"Georgica\", prvních 12 knih Iliady a knihu \"Proměny\" Publia Ovidia Naso.\n"}
{"id": "1121091", "url": "https://cs.wikipedia.org/wiki?curid=1121091", "title": "Walking on the Moon", "text": "Walking on the Moon\n\n„Walking on the Moon“ je píseň anglické rockové skupiny The Police. Autorem je frontman kapely, zpěvák a baskytarista Sting. Vydána byla dne 4. listopadu 1979 jako singl (na druhé straně desky byla píseň „Visions of the Night“), již počátkem října vyšla také na albu \"Reggatta de Blanc\" (jde o druhý singl z alba). Singl se umístil na první příčce britského žebříčku UK Singles Chart. Svou vlastní verzi písně později nahrál například William Shatner (na albu \"Seeking Major Tom\", 2011), německá elektronická skupina Scooter použila sampl písně ve své skladbě „Privileged to Witness“ (\"Who's Got the Last Laugh Now?\", 2005).\n"}
{"id": "1121095", "url": "https://cs.wikipedia.org/wiki?curid=1121095", "title": "So Lonely", "text": "So Lonely\n\n„So Lonely“ je píseň anglické rockové skupiny The Police. Autorem je frontman kapely, zpěvák a baskytarista Sting. Vydána byla dne 3. listopadu 1978 jako singl (na druhé straně desky byla píseň „No Time This Time“) jako třetí a poslední singl z alba \"Outlandos d'Amour\". Singl se umístil na šesté příčce britského žebříčku UK Singles Chart. Vedle Stinga, který zde zpívá hlavní i doprovodné vokály a hraje na baskytaru a harmoniku, se v původní nahrávce písně představili také bubeník Stewart Copeland a kytarista Andy Summers.\n"}
{"id": "1121096", "url": "https://cs.wikipedia.org/wiki?curid=1121096", "title": "Modern Day Jazz Stories", "text": "Modern Day Jazz Stories\n\nModern Day Jazz Stories je studiové album anglického saxofonisty Courtneyho Pinea. Bylo vydáno v roce 1995. V roce 1996 bylo nominováno na Mercury Music Prize.\n\nAutorem všech skladeb je Courtney Pine, pokud není uvedeno jinak.\n"}
{"id": "1121110", "url": "https://cs.wikipedia.org/wiki?curid=1121110", "title": "Tržní scény", "text": "Tržní scény\n\nPojem „tržní scény“ označuje velmi specifický způsob vyobrazování aktu směny zboží, nacházející se v některých staroegyptských, převážně úřednických hrobkách. Tržní scény se v hrobech vyskytují výlučně v druhé polovině 5. dynastie a na začátku 6. dynastie (tj. 24. – 23. stol. př. Kr.). Podle M. Bárty je možné jednak rozeznat tzv. prodejce a kupce a zároveň tři skupiny obyvatel, kteří na scénách vystupují. Jedná se o zemědělce a rybáře (v případě rybářství výlučně mužské postavy – rybolov byl vyhrazen pouze mužům), kteří přinášejí na trh své plodiny, druhou skupinu představují lokální drobní řemeslníci, kteří přinášejí jako platidlo svoje výrobky (např. sandály nebo vějíře), třetí skupinou jsou státem placení řemeslníci, kněží a nižší státní úředníci, kteří byli vyplácení v naturáliích (např. pivo a chléb).\nV roce 2003, bylo známo 11 hrobek obsahujících tyto scény. Všechny se, až na jednu výjimku kterou je pohřebiště v Gíze, nacházejí v hrobkách na pohřebištích v Abúsíru a v Sakkáře. Převážná část z nich se nenachází v hrobkách královských, ale v hrobkách nižších státních úředníků. \n\nNa scénách je nejčastěji zobrazována směna tohoto zboží (produkty nabízené na trhu):\n\nJako platidlo se vyskytují tyto předměty:\n\n"}
{"id": "1121111", "url": "https://cs.wikipedia.org/wiki?curid=1121111", "title": "Merel Bechtold", "text": "Merel Bechtold\n\nMerel Bechtold (* 27. února 1992) je nizozemská kytaristka. Narodila se ve městě Blaricum. Na kytaru začala hrát v roce 2007 ve svých patnácti letech. O půl roku později založila kapelu Purest of Pain. Během následujících dvou let začala hrát na větších, mezinárodních akcích a festivalech s kapelami Suicide Silence, Unearth, MaYaN, Grave, All Shall Perish, Delain a dalšími. V roce 2013 vydala singl Momentum a v roce 2014 hrála na největším metalovém festivalu Wacken Open Air.\n\nNa konci roku 2012 Merel odehrála první vystoupení se skupinou Delain. V roce 2013 poprvé nahradila Tima Somerse (původní kytarista). Během téhož období odehrála několik koncertů se skupinou Purest of Pain. V říjnu 2013 ji kontaktoval Isaac Delahaye (Epica, ex-MaYaN), který z kapely MaYaN musel odejít kvůli jiným prioritám. Odehrála se skupinou dva koncerty v lednu 2014 jako náhrada. Na druhém koncertu ji kapela vyzvala ke stálému členství, s čímž souhlasila.\n\nV létě 2014 se stala součástí skupiny The Gentle Storm, kterou založila Anneke van Giersbergen se svým manželem Robem Snijdersem. Následně odehrála několik koncertů s Delain po boku Tima Somerse. V roce 2015 opět doprovází Delain na dalších koncertech v roli předskokanů Sabaton. Od října 2015 se Merel oficiálně stává permanentní členkou Delain.\n\nMerel používá kytary nizozemského výrobce Bo~El. Používá šesti i sedmistrunné kytary v různých barvách. Snímače na kytaře nemá měněné. Jako zesilovač používá Engl 650, Ritchie Blackmore Signature. Z efektů používá pouze digitální páskové echo Strymon El Capistan a octaver polské značky Taurus. Používá struny Ernie Ball a trsátka Dunlop Jazz.\n\n"}
{"id": "1121112", "url": "https://cs.wikipedia.org/wiki?curid=1121112", "title": "Rejskovec pancéřový", "text": "Rejskovec pancéřový\n\nRejskovec pancéřový (\"Scutisorex somereni\") je drobný hmyzožravec z čeledi rejskovití (\"Soricidae\").\nTento druh můžeme nalézt pouze v pralesích Afriky.\n\nRejskovec měří bez ocasu kolem 10–15 cm, hmotnost se odhaduje na 40 g. Jeho páteř je speciálně vyztužena a odolá velkému tlaku. Nepraskne dokonce ani pod vahou dospělého člověka. Místními obyvateli je proto rejskovec nazýván „rejsek hrdina“, v angličtině „hero shrew“.\n\nDruh se živí převážně hmyzem a jinými bezobratlými živočichy. Zajímavostí je, že rejskové musí potravu přijímat velice často, jinak uhynou.\n\n"}
{"id": "1121118", "url": "https://cs.wikipedia.org/wiki?curid=1121118", "title": "Projekt 11711", "text": "Projekt 11711\n\nProjekt 11711 (jinak též třída Ivan Gren) je třída výsadkových lodí ruského námořnictva. Celkem byly postaveny dvě jednotky této třídy. Ta je však považována za neúspěšnou a další plavidla nebudou objednána.\n\nPůvodně byla plánována stavba šesti jednotek této třídy. Kýl prototypu byl založen v prosinci 2004, kvůli změnám požadavků námořnictva však byla konstrukce během stavby vícekrát upravována, což vedlo ke zdržením a na vodu byla loď spuštěna v květnu 2012. Zkoušky začaly roku 2016, tedy plných 12 let od začátku stavby.\n\nV roce 2015 byly zveřejněny informace, že ruské námořnictvo sníží počet objednaných plavidel na dvě, aby ušetřené prostředky využilo na nákup výkonnějších plavidel třídy \"Lavina\", která mají být postavena náhradou za nedodaná plavidla třídy \"Mistral\". Na sklonku roku 2015 bylo oznámeno, že prototypová jednotka bude do služby přijata počátkem roku 2016. To se však nepodařilo dodržet. V březnu 2018 bylo potvrzeno, že stavba třídy skončí po dokončení druhé jednotky.\n\nPrototypová jednotka byla do služby přijata v červnu 2018, tedy po 14 letech od zahájení stavby.\n\nJednotky projektu 11711:\nTrup a nástavby jsou postaveny z oceli. Pro manipulaci s vozidly a nákladem slouží příďová a záďová rampa. Plavidlo unese 300-380 vojáků a až 1500 tun dalšího nákladu včetně 36 obrněných vozidel, nebo 13 tanků. Na zádi se nachází přistávací plocha a hangár až dva vrtulníky Kamov Ka-29. Operovat z nich mohou rovněž bitevní vrtulníky Kamov Ka-52K. Plánovanou výzbroj tvoří 100mm kanón A-190 ve věži na přídi (starší prameny uváděly slabší 76mm kanón AK-176), dva 30mm kanónové komplety AK-630M a dva čtyřicetinásobné 122mm raketomety A-215 pro neřízené střely MS-73 Grad-M. Nejvyšší rychlost dosahuje 18 uzlů. Plavidlo má autonomii 30 dní.\n"}
{"id": "1121127", "url": "https://cs.wikipedia.org/wiki?curid=1121127", "title": "Císařské putování", "text": "Císařské putování\n\nCísařské putování je pojmenování nevelké turistické akce, pochodů a jízdy na kole, která je pořádána v Zákupech a okolí na Českolipsku. Tras je vždy několik a každým rokem se mění. Hlavním pořadatelem je spolek Kultura Zákupy. \n\nObčanské sdružení (nyní zapsaný spolek) Kultura Zákupy uspořádalo v létě 2012 turistickou akci jako doplněk své činnosti, převážně zaměřené na pořádání kulturních akcí ve městě. Partnerem bylo od počátku zákupské Eduard Held muzeum, od druhého ročníku i KČT Česká Lípa. V prvních třech ročnících byla kontrolní stanoviště v Restauraci U šerifa v Kamenici a motorkářský areál Pekelné Doly mezi obcemi Velenice a Svitava na Českolipsku.\n\nStart i cíl všech tras byl 14. července na náměstí Svobody před budovou muzea Eduarda Helda. Trasy byly čtyři, dvě pěší, 2 cykloturistické. Zúčastnilo se 33 turistů, pořadatelé byli tři. \n\nI druhý ročník 20. července 2013 měl start i cíl na zákupském náměstí a stejná byla i skladba tras. Účast po nočním dešti jen 15 turistů, pořadatelé byli čtyři.\n\nTřetí ročník byl 19. července 2014 s řadou změn a ve velkém vedru. Starty byly jak v České Lípě, u sídla KČT Česká Lípa, tak na náměstí Svobody v Zákupech. Cíl byl tentokrát v Novozákupské restauraci, Nové Zákupy. Tras bylo vypsáno šest, tři cyklo, tři pěší. Po jedné pěší (18 km)a jedné cyklotrase (50 km) byly z České Lípy přes Pekelné doly (kontrolní stanoviště) a Velenice, ze Zákup byly trasy pěší 6 a 18 km, cyklo 21 či 47 km. Druhé kontrolní stanoviště bylo v Kamenici, areál Restaurace U šerifa. Účast 38 turistů (z toho 15 cyklo) a 5 psů, šest bylo pořadatelů.\n\nStart všech tras byl 18. 7. 2015 na zákupském Náměstí Svobody, cíl na místním koupališti. I přes dobrou propagaci, velké vedro, předpověď tvrdící silné bouřky a tiskem inzerovaný zákaz koupání ovlivnily účast, na startu bylo jen 33 turistů, u nich 16 jelo na kole jednu ze dvou tras směřovaných na Mimoň (kontrola byla v tamním muzeu), naprostá většina pěšáků volila místní okruh 8 km kolem Kamenického vrchu a zámek Zákupy. \n\n"}
{"id": "1121128", "url": "https://cs.wikipedia.org/wiki?curid=1121128", "title": "Juliana Bendová", "text": "Juliana Bendová\n\nJuliana Bendová, roz. Trojánková (19. listopadu 1898 Roztoky u Prahy – 29. listopadu 1986 Praha) byla česká esperantistka a bahaistka, propagující toto učení s Vukem Echtnerem, za což byli oba pronásledováni.\n\nS účením bahá'í se seznámili počátkem roku 1926, když do Prahy přijela Martha Root ze San Franciska, aby zde toto učení propagovala. Když se ukázalo, že tlumočník nerozumí jejímu sanfranciskému nářečí a výslovnosti, rozhodla se Martha Root přednášet v esperantu a Juliana Bendová její slova přeložila. Vuk Echtner pak vydal tiskem esperantskou přednášku Marthy Root o bahajských vědeckých důkazech života po smrti, kterou si připravila pro světový kongres esperanta v roce 1927 v Danzigu (dnešní Gdaňsk), kterou tam také osobně přednesla.\n\nPo druhé světové válce s Vukem Echtnerem pokračovala v propagaci bahá'í, které chápala jako mírové hnutí, snažící se sjednotit lidi různého smýšlení. Když požádali o registraci své činnosti, byli oba zatčeni a materiály jim byly zabaveny jako nepřátelské socialismu, Sovětského svazu a marxismu-leninismu a tedy podvracející republiku. \n\nV dochovaných zápiscích psaných střídavě česky a esperantsky J. Bendová líčí své zatčení a převážení z jedné vazební věznice do druhé, ponižování, setkání s dalšími nešťastníky. Nakonec byla zavřena do blázince, odkud ji teprve lékař propustil domů. Od 9. července do 27. září 1958 strávila ve vězení 11 týdnů. Vuk Echtner, který byl považován za hlavního viníka, se vrátil až po 22 měsících. \n\nOba pokračovali v práci pro esperanto a pro nevidomé, ale činnost pro bahá'í ukončili. Dnes je mezinárodní společenství bahá'í považuje za průkopníky tohoto učení v Československu a shromažďuje informace o jejich práci. \n"}
{"id": "1121130", "url": "https://cs.wikipedia.org/wiki?curid=1121130", "title": "Občina Trebnje", "text": "Občina Trebnje\n\nObčina Trebnje je jednou z 212 občin ve Slovinsku. Rozkládá se v Jihovýchodním slovinském regionu a je jednou z 21 občin tohoto regionu. Její rozloha je 163,3 km² a v lednu 2014 zde žilo 12 063 obyvatel. Správním centrem občiny je město Trebnje. V občině je celkem 131 sídel..\n\nObčina Trebnje je podle počtu obyvatel čtvrtou největší občinou v regionu, podle rozlohy pak pátou největší občinou regionu.\n\nSousedními občinami jsou: Šmartno pri Litiji a Litija na severu, Mirna na severovýchodě, Mokronog-Trebelno na východě, Mirna Peč na jihovýchodě, Žužemberk na jihu, Ivančna Gorica na západě.\n\nÚzemím občiny prochází ve směru od západu na východ dálnice A2. V občině jsou na dálnici tři výjezdy - č.22, 23 a 24. Občinou také prochází železniční trať z Ivančne Gorice do Novo mesta. V Trebnje je odbočka do Sevnice a odtud do města Krško nebo Celje.\n\nArčelca, Artmanja vas, Babna Gora, Belšinja vas, Benečija, Bič, Blato, Breza, Cesta, Dečja vas, Dobrava, Dobravica pri Velikem Gabru, Dobrnič, Dol pri Trebnjem, Dolenja Dobrava, Dolenja Nemška vas, Dolenja vas pri Čatežu, Dolenje Kamenje pri Dobrniču, Dolenje Medvedje Selo, Dolenje Ponikve, Dolenje Selce, Dolenji Podboršt pri Trebnjem, Dolenji Podšumberk, Dolenji Vrh, Dolga Njiva pri Šentlovrencu, Dolnje Prapreče, Čatež, Češnjevek, Goljek, Gombišče, Gorenja Dobrava, Gorenja Nemška vas, Gorenja vas pri Čatežu, Gorenja vas, Gorenje Kamenje pri Dobrniču, Gorenje Medvedje selo, Gorenje Ponikve, Gorenje Selce, Gorenji Podboršt pri Veliki Loki, Gorenji Podšumberk, Gorenji Vrh pri Dobrniču, Gorica na Medvedjeku, Gornje Prapreče, Gradišče pri Trebnjem, Grič pri Trebnjem, Grm, Grmada, Hudeje, Iglenik pri Veliki Loki, Jezero, Kamni Potok, Knežja vas, Korenitka, Korita, Kriška Reber, Križ, Krtina, Krušni Vrh, Kukenberk, Lipnik, Lisec, Log pri Žužemberku, Lokve pri Dobrniču, Lukovek, Luža, Mačji Dol, Mačkovec, Mala Loka, Mala Ševnica, Male Dole pri Stehanji vasi, Mali Gaber, Mali Videm, Martinja vas, Medvedjek, Meglenik, Mrzla Luža, Muhabran, Občine, Odrga, Orlaka, Pekel, Pluska, Podlisec, Potok, Preska pri Dobrniču, Primštal, Pristavica pri Velikem Gabru, Račje selo, Razbore, Rdeči Kal, Repče, Replje, Reva, Rihpovec, Rodine pri Trebnjem, Roje pri Čatežu, Roženpelj, Rožni Vrh, Sejenice, Sela pri Šumberku, Stehanja vas, Stranje pri Dobrniču, Stranje pri Velikem Gabru, Studenec, Svetinja, Šahovec, Šentlovrenc, Škovec, Šmaver, Štefan pri Trebnjem, Trebanjski Vrh, Trebnje, Trnje, Vavpča vas pri Dobrniču, Vejar, Velika Loka, Velika Ševnica, Velike Dole, Veliki Gaber, Veliki Videm, Volčja Jama, Vrbovec, Vrhovo pri Šentlovrencu, Vrhtrebnje, Vrtače, Zagorica pri Dobrniču, Zagorica pri Čatežu, Zagorica pri Velikem Gabru, Zavrh, Zidani Most, Žabjek, Železno, Žubina.\n"}
{"id": "1121132", "url": "https://cs.wikipedia.org/wiki?curid=1121132", "title": "Wanda Landowska", "text": "Wanda Landowska\n\nWanda Alexandra Landowska (5. července 1879, Varšava – 16. srpna 1959, Lakeville, Connecticut) byla cembalistka polského původu. Byla odbornicí na hudbu 17. a 18. století a velkou propagátorkou cembala, která významně přispěla k návratu tohoto nástroje na koncertní pódia v první polovině 20. století.\n\nWanda Landowska se narodila ve Varšavě, její otec byl právník a matka překladatelka a lingvistka. Od čtyř let hrála na klavír, učil ji nejprve Jan Kleczyński, a posléze na varšavské konzervatoři Aleksander Michałowski. Po dokončení konzervatoře odjela do Berlína, kde studovala hru na klavír u Moritze Moszkowského a skladbu u Heinricha Urbana. \n\nV roce 1900 se přestěhovala do Paříže, provdala se za folkloristu Henryho Lewa a začala se naplno věnovat studiu hudby 17. a 18. století. Vyučovala klavír na pařížské hudební škole Schola Cantorum, a zpočátku také hrála na klavír Bachovy koncerty, ale byla čím dál víc přesvědčená, že pro barokní hudbu je cembalo vhodnějším nástrojem než klavír. V roce 1903 na cembalo poprvé veřejně hrála a poté s ním začala vystupovat po celé Evropě včetně Ruska, kde svou hrou zaujala mimo jiné i Lva Nikolajeviče Tolstého. \n\nKromě vlastního hraní psala odborné články o hře na cembalo, kde také nástroj obhajovala vůči tehdejší kritice. Cembalo bylo považováno za překonaný nástroj, který se nehodí ke koncertování zejména kvůli svému slabému zvuku. Landowska ukazovala, že cembalo má na koncertních pódiích stále své místo. Studovala a sbírala staré nástroje a také pro ni také firma Pleyel vyrobila podle jejích vlastních návrhů několik nových nástrojů, které používala na koncertech. Jedná se o robustní typy s šestnáctistopým rejstříkem, které se stavbou podobají klavíru.\n\nOd roku 1913 vyučovala cembalo na berlínkské Hochschule für Musik. Po válce se vrátila do Paříže a pokračovala v koncertování na klavír i cembalo. Vedle barokní hudby hrála také nové skladby, které pro ni napsali soudobí skladatelé – koncerty pro cembalo jí věnovali například Francis Poulenc (Concert champêtre) nebo Manuel de Falla. V roce 1925 se usadila v pařížském severním předměstí Saint-Leu-la-Fôret a založila zde svou hudební školu \"École de Musique Ancienne\", do které se sjížděli studenti z celého světa. \n\nPo německé invazi do Francie v roce 1940 emigrovala do Spojených států, kde nakonec zůstala i po skončení války. I v poměrně vysokém věku byla stále aktivní, s velkým ohlasem vystupovala a vyučovala. V průběhu několika let pořídila nahrávky všech skladeb Dobře temperovaného klavíru Johanna Sebastiana Bacha. Toto dílo dokončila v roce 1954 ve věku 75 let.\n\nWanda Landowska byla velmi výraznou a respektovanou hudební osobností, která měla zásadní vliv na obnovení zájmu o cembalo na počátku 20. století. Položila základy moderní cembalové techniky. Její vlastní hra se vyznačovala ohromnou živostí a barvitostí, přitom ale zároveň prosazovala analytický přístup a historicky poučenou interpretaci barokní hudby.\n\nVedle koncertování a nahrávání celý život hudbu vyučovala a dále šířila své ideje prostřednictvím odborných článků; část z nich byla později společně vydána v knize \"Landowska on Music\" (New York, 1965).\n"}
{"id": "1121133", "url": "https://cs.wikipedia.org/wiki?curid=1121133", "title": "Nuwara Eliya", "text": "Nuwara Eliya\n\nNuwara Eliya (výslovnost [nuwərə ɛlijə], sinhálsky නුවර එළිය, tamilsky நுவரேலியா, doslova \"Město světla\") je okresní město v Centrální provincii na Srí Lance. Leží v horách nedaleko nejvyššího vrcholu země Pidurutalagala. Žije v něm 27 500 obyvatel.\n\nNeobydlenou oblast objevil v roce 1819 britský cestovatel John Davy. Začali zde jezdit na rekreaci a později se i trvale usazovat koloniální úředníci vzhledem k mírnému vysokohorskému podnebí připomínajícím britské ostrovy: průměrná roční teplota je 16,3 °C, roční srážky činí 2050 mm. V roce 1846 založil město důstojník a dobrodruh Samuel Baker, který zavedl v oblasti pěstování zeleniny, ovoce a kávovníku. Koncem 19. století vyhubila kávovník plíseň Hemileia vastatrix a majitelé zdejších plantáží se zaměřili na čajovník čínský, kterému klima okolo Nuwara Eliya mimořádně svědčí a zdejší typ čaje Orange pekoe patří k nejkvalitnějším na světě. Kromě toho se v okolí města pěstují brambory, mrkev a růže, kterým vyhovuje mírné klima.\n\nMěsto leží v sinhálsky mluvící části ostrova, žijí zde však téměř čtyři tisíce Tamilů z Indie, kteří přišli za prací na místní čajové plantáže. Bývají nazýváni plantážní nebo horští Tamilové pro odlišení od Tamilů obývajících severní část Cejlonu. Tamilové v Nuwara Eliya využívají hinduistický chrám Sita Amman, který je zmiňován v eposu Rámájana.\n\nMěsto bývá nazýváno \"Malá Anglie\". Nachází se zde jediné dostihové závodiště na Srí Lance, golfové hřiště, množství klubů a dalších budov z koloniálního období. Nedaleko leží botanická zahrada Hakgala, národní park Horton Plains a jezero Lake Gregory, kde přistávají hydroplány spojující město s Kolombem.\n\n\n"}
{"id": "1121135", "url": "https://cs.wikipedia.org/wiki?curid=1121135", "title": "Žabinka", "text": "Žabinka\n\nŽabinka (bělorusky \"Жабінка\", rusky \"Жабинка\", místní obyvatelé městu posměšně přezdívají \"Квакенбург\") je město v Brestské oblasti v Bělorusku, centrum Žabinkaŭského rajónu na soutoku řek Žabinka a Muchavec.\n\nLeží 30 km severovýchodně od Brestu. Městem prochází železniční trať směrem na Brest, Bjarozu, Kobryn a silniční spojení na Brest, Kobryn, Kamjaněc. Počet obyvatel v roce 2006 dosahoval čísla 12 800. Jméno města je převzato od stejnojmenné řeky.\n\nNa znaku města se nachází v modrém poli stylizovaný obraz soutoku dvou řek, Žabinky a Muchavce, vedle kterého se rozkládají 3 květy voďanky žabí, vodní rostliny typické pro rajón.\n\nBěhem 16. až 20. století se na území současného města rozkládaly osady Abramavičy (Абрамавічы), Halinova (Галінова), Kupina (Купіна), Malaja Žabinka (Малая Жабінка) a Myščycy Pakroŭskija (Мышчыцы Пакроўскія). Město Žabinka bylo založeno ke konci 18. století. V roce 1816 město patřilo rodině Haleckým a na jeho území se nacházely 3 domy, kde žilo 10 rolníků. V letech 1830—1939 bylo město ve vlastnictví rodiny Trembických.\n\nOd roku 1871 je město stanicí na trati Moskva — Brest. Prvními obyvateli byli rolníci z okolních vesnic. Po vybudování Žabinsko-Pinské větve Poleských železnic je město železničním uzelem. V roce 1892 zde bylo 30 domů a žilo zde 282 obyvatel, stálo tu 6 obchodů, hotel, pošta, 3 restaurace, 2 řemeslnické dílny a od roku 1885 i kostel v sousedním Myščycy Pakroŭskija. V roce 1902 zde žila silná židovská komunita, o čemž svědčí i to, že více než 40 % populace podle náboženství, byli Židé.\n\nV roce 1897 zde stálo celkem 45 domů a populace vzrostla na 332. V roce 1901 byl ve městě postaven sklad pro prodej petroleje a v roce 1902 i parní mlýn spolu s průmyslovými podniky – prodejnou tkanin a pilou. V roce 1905 byla dokončena pro zajištění ekonomické a vojenské potřeb dálnice Fjedźkavičy — Žabinka — Kamjaněc. V roce 1907 začalo ve městě působit úvěrové a spotřební družstvo, které tvořilo 47 nejbohatších obyvatel rajónu. Každého 15. v měsíci (dle usnesení hrodenského guvernéra ze dne 9. 10. 1908) se ve městě konal veletrh.\n\nBěhem 1. světové války bylo město zabráno německými vojsky (1915—1918), město vyhořelo a mnozí obyvatelé se přestěhovali do okolních vesnic. Od roku 1919 se nacházelo na území Brestkého okresu v Polsku. V důsledku Rižské smlouvy z roku 1921 bylo území předáno Polsku, 2. dubna 1921 bylo město připojeno ke Zbirožské gmině Kobrynského povětu Poleského vojvoství. Dne 3. března 1928 byla vytvořena samostatná Žabinkaŭská gmina. Byl otevřen kostel. V roce 1933 se pod vedením Komunistické strany Západního Běloruska konala stávka pracovníků pily. Když se Žabinka stala městysem, žilo v ní 368 obyvatel.\n\nV září 1939 se město stalo součástí Běloruské SSR. Dne 15. ledna 1940 se obec stala centrem Žabinkaŭského rajónu a vesnické rady (selsovětu), který přetrval až do roku 1952 a byl následně obnoven až v roce 1998. Během 2. světové války, v rozmezí od 23. června 1941 do 21. červnce 1944, bylo město okupováno německými vosky. V podzemí pracovala mezirajónní Komunistická strana Běloruska Brestského a Žabinkaŭského rajónu, rajónní výbor Komsomolu. V období od července do srpna 1943 probíhala aktivní partyzánská činnost na nádraží, v blízkosti nádraží explodovalo 10 náloží. V letech 1941—1945 přišlo o život celkem 249 obyvatel města.\n\nOd 16. dubna 1952 bylo sídlem městského typu. V roce 1959 v něm žilo 2,9 tisíc obyvatel. V srpnu 1959 byl Žabinkaŭský rajón zrušen. V roce 1959 bylo území rajónu předáno Kamjaněckému rajónu, v letech 1962—1966 bylo pod správou Kobrynského rajónu. Dne 30. července 1966 byl rajón obnoven, v roce 1969 čítal na 24 200 obyvatel, z čehož 6 700 bydlelo v městě Žabinka. Po vybudování žabinkaŭského cukrovaru v roce 1963 se město začalo rychle rozrůstat a začalo pohlcovat okolní sousední vesnice, což vyvolalo dramatické zvýšení počet obyvatel, 23. prosince 1970 si Žabinka získala statut města. Podle sčítání lidu z roku 1989 v něm žilo na 11 500 obyvatel a v roce 1998 již 12 500 obyvatel.\n\nV roce 2017 bylo do správy začleněny sousední vesnice Zdzitava (Здзітава), Kurpičy (Курпічы), Scjabrova (Сцяброва) a Ščehliki (Шчэглікі)\n\n\n"}
{"id": "1121136", "url": "https://cs.wikipedia.org/wiki?curid=1121136", "title": "Parlamentní volby v Albánii 1991", "text": "Parlamentní volby v Albánii 1991\n\nParlamentní volby se konaly 31. března 1991. Už v roce 1945 při „demokratických“ volbách získala Demokratická fronta všech 82 křesel. Tyto volby bývají kritizovány z důvodu nástupu komunistů. Občané mohli zvolit pouze frontu nebo nestraníky, tak poslední jistě demokratické volby proběhly před Italskou invazí do Albánie (1939) v roce 1928.\n\nAlbánie se v tento rok přetvářela na demokratický a kapitalistický stát. Členové parlamentu se nedokázali domlouvat. Nakonec se PPSH v červnu 1991 rozpustila, ale mnoho bývalých člennů vstoupilo do nově vzniklé Socialistické strany Albánie, která má sociálně demokratické postoje. V březnu roku 1992 téměř rok po prvních nově-demokratických volbách byly kvůli rozhádanému parlamentu vyhlášeny nové volby. Albánie se od této chvíle stala demokratickou zemí.\n\n"}
{"id": "1121137", "url": "https://cs.wikipedia.org/wiki?curid=1121137", "title": "Německé alpské spolky v českých zemích", "text": "Německé alpské spolky v českých zemích\n\nNěmecké alpské spolky v českých zemích rozšiřovaly na základě svých stanov vědecké poznatky a všeobecné znalosti o Alpách, snažily se o usnadnění cestování v nich a podporovaly lásku k alpskému pohoří. Nejprve vznikl ve Vídni v roce 1862 Rakouský alpský spolek/Oesterreichischer Alpenverein (ÖAV) a po vzniku Německého alpského spolku inicioval pražský obchodník Johann Stüdl i založení Pražské sekce/Prager Sektion. Po vzoru Prahy pak přibývaly sekce i v dalších městech s převážně německým obyvatelstvem. Do první světové války působilo v Čechách, na Moravě a ve Slezsku celkem 12 sekcí Německého a rakouského alpského spolku/Deutscher und Österreichischer Alpenverein (DuÖAV), které mimo nadšené propagace alpské myšlenky organizovaly přednášky, plesy a výlety, stavěly rozhledny, horské chaty a spolupracovaly s německými turistickými spolky.\n\nMezi členy alpských spolků patřilo výhradně dobře situované měšťanstvo. Jednotlivé sekce fungovaly jako samostatné právní subjekty a zemské místodržitelství jejich činnost povolovalo. Centrálně byly řízeny zastřešující organizací a výborem DuÖAV, kam také odváděly členské příspěvky. Nejvýznamnější činnost se odvíjela v Alpách, kde se sekce snažily vybudovat horské chaty a v okolí turistickou síť. Zde také provozovaly horolezectví a vysokohorskou turistiku. Významným přínosem byla pro chudé horské obyvatelstvo jejich ekonomicko-sociální podpora a rozvoj cestovního ruchu v dané oblasti. Sekce v oblasti svého působení zakládaly vůdcovské spolky a budovaly systém horské záchranné služby.\n\nV meziválečném období se staly pionýry v zakládání lyžařských oddílů, více se soustředily na domácí horskou turistiku a vybudovaly tři turistické chaty. I když se snažily pěstovat čilé vztahy s německými turistickými organizacemi a zimními sportovními spolky, kontakty k turnerským nebo politickým spolkům neudržovaly. Nové poválečné rozdělení Evropy způsobilo spolkům velké movité ztráty, kdy chaty na území Itálie připadly bez náhrady italským alpským klubům. V roce 1938 se staly německé alpské spolky součástí říšského DAV.\n\nFilosofické směry osvícenství a romantismus 18. století se zasloužily o značně odlišné vnímaní přírody a potažmo horstev, která probouzela zájem o jejich vědecké zkoumání (přírodovědná bádání Johna Locka, návrat k přírodě Jeana-Jacquese Rousseaua, výstup na Mont Blanc Benedikta de Saussura, začátkem 19. století výzkumné cesty Alexandra Humboldta, nekonvenční životní styl básníka Percy Bysshe Shelleyho a George Gordona Byrona, výstupy horolezců Edwarda Whympera a Edmunda Hillaryho). K rozvoji volnočasových aktivit přispěl vznik nové společenské vrstvy buržoazie a následně masové využívání volného času v přírodě.\n\nRoku 1800 byl zdolán Grossglockner (dále vrcholy v Andách a na Kavkaze). V druhé polovině 19. století došlo v Habsburské monarchii k politicko-ekonomickým změnám. Nejprve společenské změny podnítil spolkový zákon říšského zákoníku č. 253 z 26. listopadu 1852, následoval pád Bachova absolutismu v roce 1859, roku 1867 zákon o právu spolčovacím a nakonec vydání únorové ústavy v roce 1861. Rozvoj spolkové činnosti zasáhl přirozeně i oblast sportu. V roce 1862 vznikl ve Vídni pod heslem „Mit Herz und Hand für’s Alpenland“ Österreichischer Alpenverein/Rakouský alpský spolek (ÖAV).\n\nV Mnichově a v Lipsku rostlo nadšení pro alpinismus již od roku 1866. Ustavující shromáždění Německého alpského spolku/Deutscher Alpenverein (DAV) se za velké iniciativy Johanna Stüdla, Paula Grohmanna a Franze Senna konalo v Mnichově 9. května 1869, kdy byla založena i první sekce Mnichov. V létě 19. srpna (1869) následovalo založení sekce Vídeň DAV a rok po založení spolku v roce 1870 se pod Pražskou sekcí organizovali i němečtí alpinisté na území českých zemí. Vzájemná spolupráce mezi rakouskými a německými alpinisty nakonec vyústila na valné hromadě v Bludenzi 23. srpna 1873 v nově vzniklém Německém a rakouském alpském spolku/Deutscher und Österreichischer Alpenverein (DuOAV).\n\nArcibiskup Friedrich Schwarzenberg (v té době i významný vysokohorský turista) navštívil v roce 1849 Prahu, seznámil se s Johannem Stüdlem a v pozdějších letech podporoval jeho zpřístupňování Alp, budování chat a turistických cest. Ustanovující shromáždění 6. sekce DAV (před tím v Berchtesgadenu, Bolzanu, Innsbrucku, Vídni a Řezně) se konalo 19. května v knihkupectví Ehrlich a stanovy schválilo ministerstvo vnitra 24. června 1870. Prvním předsedou spolku zvolili přítomní jednohlasně Johanna Stüdla a členy výboru: M. Umlaufta, H. Marbacha, V. Hechta a W. Weigela. Počet členů a zájemců o alpinismus stoupal a Pražská sekce se stala ještě před první světovou válkou jednou z nejmajetnějších sekcí DuÖAV. Johann Stüdl zastával post předsedy až do roku 1920 (50 let) a po něm až do začátku druhé světové války August Gessner.\n\nVelká válka těžce zasáhla alpské spolky, aktivita členské základny sestávala z občasných setkání, velmi stručných výročních zpráv a z dobročinných sbírek. Ještě hůře se jevila poválečná situace.\n\nPo vzniku nového Československa se na základě vládního nařízení musela Pražská sekce distancovat od své organizace DuÖAV a pod pohrůžkou zrušení ze strany nového státu založila nový spolek DAV Praha/DAV Prag (Deutscher Alpenverein Prag), jehož stanovy byly schváleny 26. října 1920. Nové uspořádání Evropy a tím pádem i nová hranice s Itálií přivodily sekci citelné ztráty. DAV Praha přišel o dvě chaty a nepomohla ani mezinárodní vyjednávání. Chaty se staly majetkem italského alpinistického spolku Club alpino Italiano.\n\nČlenská základna DAV Praha v polovině 30. let 20. století dosáhla počtu 1 500 osob, spolek opravil a znovu otevřel všechny své chaty a nakonec se vrhl do budování Sudetendeutsche Hütte. Při pražském spolku vznikl také lyžařský oddíl, takže DAV Praha nakoupil a rekonstruoval další 3 lyžařské chaty, pořádal horolezecké kurzy a školení první pomoci. I když se Evropská hospodářská krize spolku přímo nedotkla, přeci jenom opatření německé vlády tzv. Tausend-Mark-Sperre mělo na finanční situaci DAV Praha podstatný vliv. Němečtí horolezci a turisté totiž tvořili významnou část návštěvníků alpských chat a jejich pokles v roce 1933 byl oproti roku 1932 skoro poloviční. Což sekci logicky způsobilo snížení pravidelných příjmů z turistického ubytování a z nájmů. O činnosti spolku se mohli alpinisté dočíst nejprve v rubrice „Alpine Zeitung“ v periodiku „Deutsche Zeitung Bohemia“ a od roku 1930 vycházel čtyřikrát ročně časopis „Nachrichten des Deutschen Alpenvereins Prag“.\n\nVývoj v Německu po roce 1933 přinesl tlak ze strany centrálního výboru DuÖAV. Vídeňská sekce Austria požadovala po Svazu německých alpských spolků/Verband der deutschen Alpenvereine (VDAV) v Československu úpravu stanov. Jednalo se o vyškrtnutí věty „spolek je apolitický“ a přidání znění, že „členy mohou býti pouze Němci (Árijci).“ Pro alpské spolky v Československu nebylo lehké aplikovat přijetí árijského paragrafu. Každé shromáždění německých spolků se muselo ohlašovat, zástupci československých úřadů měli na něj přístup, což mohlo vést, ze strany úředníka, pokud se domníval, že jde o nepřátelskou činnost, k jeho rozpuštění a následně tak ze strany ministerstva vnitra k zrušení celého spolku.\n\nPo začlenění Sudet pod Třetí říši byl VDAV v listopadu 1938 rozpuštěn a všechny Německé alpské spolky se staly sekcemi DAV. Zástupcem všech sudetských sekcí byl v centrálním výboru zvolen ing. August Gessner (předseda Pražské sekce).\n\nJednou ročně se konala valná hromada, na které se schvalovala nejdůležitější ustanovení, dále na ní probíhala volba nového výboru a přijímání nových členů. Na měsíčních shromážděních seznamovali přednášející své členy, ale i ostatní veřejnost, s alpskou, turistickou a geografickou tematikou, docházelo při nich k výměně zkušeností a informací. Každý čtvrtek pořádala sekce v restauraci „Petzold” (později v hotelu „U zlatého anděla“ a po první světové válce v Německém domě) společenská setkávání. V roce 1874 otevřela v prostorách knihkupectví Ehrlich vlastní knihovnu. Mimo toho pořádala různé slavnosti. I když valnou část publikací darovali sekci její členové, vydávala také své vlastní průvodce. Od 20. února 1924 poskytovala v novém „Alpském informačním centru” jednou týdně ve středu pro plánované tůry do Alp mapy, průvodce, publikace, jízdní řády a seznamy chat. Zájem o informační centrum byl tak obrovský, že ho sekce v roce 1933 přemístila do větších prostor v paláci Pražského lidovýchovného spolku Urania/Prager Volksbildungsverein Urania architekta Josefa Zasche v Klimentské ulici a služby poskytovalo informační centrum nadále dvakrát týdně.\n\nStruktura členské základny se nijak od ostatních alpských spolků nelišila. Zakládajícími členy Pražské sekce bylo 6 obchodníků, 5 právníků, 5 továrníků, 4 sekretáři, 3 prodavači, 2 lékárníci a 2 doktoři a jeden profesor, inženýr, školní rada, ředitel, a fotograf. Úředníci a obchodníci tvořili nejsilnější sociální vrstvu (v roce 1889 téměř 20 % obchodníků). V roce 1889 měla sekce již 39 žen. Například Maria Eckhert nebo Hermine Gross-Kmoch, která se stala členkou podle svého lezeckého partnera Victora Hechta v listopadu 1870 a v roce 1872 založila vlastní pobočku na dolnorakouském zámku Dietach. V roce 1914 čítala Pražská sekce 772 členů a v rámci celého DuOAV byla pátou nejpočetnější sekcí. Mírný pokles nastal utvářením nových sekcí a zrušením 33 % slevy na alpských železnicích (zavedeno v 80. letech).\n\nV roce 1931 platili členové A členské roční příspěvky v hodnotě 60 Kč. Členové B (rodinní příslušníci členů A a studenti) platili polovinu. Platící získali odznak Alpenvereinu za 5 Kč, dostávali noviny „Nachrichten” zdarma, noviny „Mitteilungen” zdarma, časopis „Zeitschrift des DuÖAV” se slevou, časopis „Bergsteiger” za 85 Kč, dále se členů týkaly slevy na chatách DuÖAV, možnost zapůjčení klíče alpských spolků, využívání i dalších ubytoven, pojištění, používání sekční knihovny, možnost návštěvy DAV muzea v Mnichově, vstup do oddílu zimních sportů za 18 Kč, návštěvy přednášek, možnost účastnit se horolezeckých kurzů, možnost účastnit se výletu s průvodcem, slevy na rakouských dráhách a alpské poradenství.\n\nPražská sekce v oblastech svého působení podporovala nejen horolezectví a turismus, ale pomáhala zlepšit i životní situaci chudých obyvatel v alpských údolích a zvýšením cestovního ruchu zaměstnanost v daných oblastech. Podařilo se jí tak vybudovat systém horské záchranné služby, organizovala vůdcovské spolky, v kterých vyškolovala horské vůdce, podporovala jejich rodiny a zajišťovala potřebný horolezecký materiál. Vzdělávala místní obyvatelstvo, pro které zřídila knihovny s aktuální alpskou literaturou. Pražská sekce spravovala na konci 19. století největší území ze všech sekcí DuÖAV.\n\n\nNa přelomu 19. a 20. století se stala výstavba chat a cest pro alpinistické spolky vyloženě prestižní záležitostí. DuÖAV vybudoval do roku 1914 ve Východních Alpách celkem 345 chat v majetku 154 sekcí, čímž napomohl k novým pracovním příležitostem v oblasti cestovního ruchu. Zpočátku si každá sekce vyhledala stavební parcelu s přístupovou cestou, chatu vystavěla a následně spravovala. Již v roce 1877 musela být zřízena pro stavbu chat speciální komise DuÖAV, která zamezila živelnému stavění a udělováním subvencí se snažila výstavbu korigovat. Komise dbala, aby chaty skutečně sloužily alpinistickým zájmům a jejich další provoz byl dlouhodobě udržitelný. Z poloviny si sekce platily výstavbu ze svých úspor a skrze podílové listy se staly dalšími podílníky soukromé osoby, města nebo jiné spolky. Dalším finančním zdrojem byly sbírky. Pro údržbu si sekce najímaly místní horské vůdce, učitele a jiné obyvatele, kteří chatu kontrolovali nebo si ji pronajímali a po zimě místní řemeslníky, kteří opravovali poškozené střechy, její vybavení, doplňovali topivo, petrolej atd.\n\nSe stavbou chat souviselo i budování přístupových cest. Nejprve se jednalo o cesty k vyhlídkám, později k chatám a vrcholem úpravy přístupu se staly traverzové cesty překlenující celé turistické oblasti a výstupy na nejvyšší vrcholy. DuÖAV budoval jednoduše cesty, které nestavěli místní soukromníci, obce, země nebo spolky a které měly význam z hlediska turistického využití. Pražská sekce vystavěla do roku 1930 97 cest. S přístupovými cestami započala v oblasti Kalsu a v oblasti Venedigeru. Pro méně zkušené horolezce realizovala nápad Johanna Stüdla výstup pro méně zdatné horolezce od chaty přes jižní hřeben na Grossglockner a cesta proto nese dodnes název „Stüdlgrat”. Celá zajištěná cesta se zajištěným hřebenem byla otevřena 5. srpna 1869 pod názvem „Neue Kalser Weg“ (přes Stüdlgrat na vrchol Großglockneru). I když byla cesta velmi oblíbená, nikdo ji pro náročnou údržbu neopravoval. Proto se po druhé světové válce jevilo zrušení výstupu jako nejreálnější. Sekce „Donauland” hodlala lana odkoupit a cestu znovu opravit, nakonec DAV Praha stáhl lana z dolní části a použil je k jištění cesty v horní těžší polovině.\n\nOproti Švýcarsku bylo vůdcovství ve Východních Alpách v první polovině 19. století značně pozadu. Prvním horolezcům pomáhali nevyškolení lovci, pašeráci, pastýři nebo horalové a najmutí zařizovali hospodští. Zřizování vůdcovské živnosti je ve Východních Alpách spojeno se sekcí Praha DuÖAV a především s Johannem Stüdlem.\n\nStüdl založil v Kalsu spolek horských vůdců „Führerverein“ a vypracoval pro něj stanovy, vůdcovská pravidla a rozdal vůdcovské knížky. Jeho prvořadá motivace ke sjednocení všech vůdců sestávala jednak ve zlepšení existenčních prostředků obyvatel v údolí a v poskytování podpory rodinám zahynulých nebo poraněných nosičů a vůdců. Předsedou spolku v Kaslu byl zvolen místní farář Andreas Lercher a v roce 1870 zaregistrováni vůdci: Thomas Groder, Josef Schnell, Michael Groder, Ruppert Groder, Peter Groder, Joseph Kerer, Andrä Kerer, Peter Hutter, Johan Gräfler, Gregor Huter. Stüdl zavedl místo krosen batohy, lepší svítilny, nový cepín místo sekery do ledu, používání slunečních brýlí, maček, buzol a map. Klienti se přiřazovali podle sestaveného pořadníku a zájem o ně stoupl zejména po proškolení nových mladých horských vůdců.\n\nV Kalsu zřídil Stüdl za finančního přispění Rakouského alpského spolku, K. Hofmanna, faráře A. Lercha a svého také spolkovou knihovnu s průvodci a mapami. Část příjmu si vůdci střádali ve společné pokladně, z které pak nakupovali horolezecký materiál, nové průvodce, mapy, udržovali zajištěné cesty a samozřejmě svou pýchu - Stüdlhütte. Na vlastní žádost vůdců z Heiligenblutu byl založen „Führerverein“ také v této obci, což pomohlo k snížení a sjednocení tarifů za služby. Předsedou spolku byl zvolen Anton Granögger a další členskou základnu tvořili Christoph Pichler, Joseph Rtibusser, Georg Bäuerle, Anton Wallner, Matthias Aßlaber. V Hofmannshütte přispívali ubytovaní turisté 50 krejcarů na potřebnou opravu nejen nevyhovující chaty, ale také i přístupových cest. Nové vůdcovské spolky následovaly ve Fuchsu (Pinzgau), v Prägertenu, v Zillertalu a Ortleru. Podle švýcarského vzoru začala v Kalsu a v Matrei v roce 1877 fungovat první „vůdcovská kancelář”, dále pak v Zillertalu (roku 1900 předána sekci Berlín), v oblasti Loferu se zorganizovali vůdci v roce 1881 (v roce 1888 přešla na sekci Passau) a vůdce z Ötztalských Alp postrádala sekce po první světové válce.\n\nV roce 1870 byla zřízena pod DAV „centrální komise pro vůdcovství” a jejími členy z Pražské sekce se stali J. Stüdl a Franz Senn. Státní místodržitelství v Innsbrucku schválilo pro celé Tyrolsko 4. září 1871 „Vůdcovský řád” (Führerordnung). V roce 1878 inicioval Stüdl založení pokladny na podporu zraněných vůdců a pozůstalých, v roce 1880 se rozběhl systém vzdělávacích vůdcovských kurzů, od roku 1883 úrazově pojištěni a každému zaregistrovanému vůdci byla vydána vůdcovská knížka. Pražská sekce zasílala každý rok dětem do rodin vůdců také vánoční dárky. V průběhu první světové války rukovali horští vůdci k „k.k. Bergführerkompanie”, která operovala na jižní frontě. Z Pražské sekce zemřelo ve válce 18 vůdců, jejichž rodiny v poválečné době sekce podporovala.\n\nHorolezectví prošlo do druhé světové války značným vývojem, zlepšila se bezpečnost jak klientů tak i vůdců. Vůdcovství se stalo uznávaným autorizovaným povoláním, s důchodem, nemocenským a úrazovým pojištěním.\n\nPražská sekce rozvinula na základě iniciativy J. Stüdla jako první záchranářství ve Východních Alpách. Pro sponzorování zvonů v Kalsu získal Stüdl habsburského arcivévodu Ferdinanda a pražského arcibiskupa Schwarzenberga.\n\nOd počátku organizovaného horolezectví se záchranná družstva skládala z místních horských vůdců. Pražská sekce v roce 1881 rozeslala do všech chat záchranná lana a v roce 1882 „Pravidla pro vůdce a pravidla chování při nehodě v horách.” Později se stal nákup a rozesílání zdravotnického materiálu její další kompetencí. Vzhledem k tomu, že si někteří turisté nemohli z finančních důvodů vůdce zaplatit, riskovali a počet nehod na horách stoupal. Po Velké válce DAV Praha zřídila v okolí Kalsu, Matrei, Prägartenu a St. Jakobu 29 ohlašoven. Později měl spolek i speciální komisi pro záchranářství, v jejímž čele stál vždy lékař, který záchranáře také vzdělával. Předseda záchranářské komise Walther Koerting zavedl nejen zapisování v místě se nacházejících lékařů na přihlašovací tabuli, ale vydal v Alpenvereinu velmi populární brožovanou metodiku „Verhalten bei Unfällen im Hochgebirge“ (Chování při nehodách v horách). Do budoucna spolek plánoval kvůli aktuální předpovědi počasí chaty vybavit rozhlasovými přijímači.\n\nV roce 1884 byl v Liberci založen spolek Deutscher Gebirgsverein für das Jeschken und Isergebirge/Německý horský spolek pro Ještědské a Jizerské hory (DGVJI). O vznik spolku se zasloužil zhořelecký podnikatel Adolf Hoffmann. V oblasti Jizerských a Lužických hor fungovaly mimo Liberecké sekce také spolek Přátel turistiky a horolezectví Vrblíky/Wander - und Kletterfreunde die Wirbelsteiner (W. K. F. W.), spolek Empor a sdružení Přátelé přírody/Naturfreunde. Na přelomu 19. a 20. století se Jablonecká a Varnsdorfská sekce společně s Libereckou na daném území etablovaly do pozice druhého nejvýznamnějšího centra německého horolezectví v Čechách. Jednou z nejvýznamnějších osobností německých alpských spolků v Čechách, objevitelem a průkopníkem horolezectví v Jizerských horách byl Rudolf Kauschka.\n\nLiberecká sekce DuÖAV (200. sekce DuÖAV a 8. v Čechách) byla založena 3. ledna 1893 v libereckém „Viertler Rathause” a státní místodržitelství ji povolilo výnosem z 18. března 1893 (č. 27269). Na ustavující schůzi dne 6. dubna 1893 v „Centralhotelu” zvolili členové prvním předsedou Josefa A. Kahla. Členové spolku se zasloužili o vysokohorské výstupy v Alpách, dále o rozvoj horolezectví v Jizerských horách a pro nováčky nebo méně zdatné kolegy pořádali několikrát ročně výlety do okolních hor a lezeckých oblastí. Jednou ročně se scházeli na zimních slavnostech, několikrát ročně na přednáškách, kam zvali významné hosty a promítali diapozitivy. Od roku 1894 využívali pro své cesty do Alp knihovnu.\n\nNa výroční členské schůzi volili výbor a předsedu sekce, předčítali zprávy o činnosti a fungování Liberecké chaty. Úzce spolupracovali s Varnsdorfskou sekcí DuÖAV. Liberecká sekce se stala členem Alpské záchranářské společnosti/Alpine Rettungsgesellschaft, Spolku na ochranu alpských rostlin/Verein zum Schutz der Alpenpflanzen a Sedmihradského karpatského spolku/Siebenburgische Karpatenverein. Po smrti J. A. Kahla byl zvolen novým předsedou Frerdinand Kotter (až do roku 1933).\n\nBěhem první světové války narukovali mladší členové spolku na frontu a sekce provozovala hlavně dobročinnou činnost pro vdovy a sirotky, pro zajatce v táboře v Krasnojarsku na Sibiři a pro vojáky na jižní frontě u Bolzana. Ve válce zemřelo 8 členů spolku. Po rozpadu monarchie se musela oddělit od DuÖAV a fungovala pak pod novým názvem Deutscher Alpenverein Reichenberg/Německý alpský spolek Liberec (DAV Liberec). V roce 1931 měla 827 členů. Liberecká chata na Croda di Lago připadla Itálii a tak po vystavění „Nové liberecké chaty” na území Rakouska se 26. července 1926 konalo její slavnostní otevření.\n\nZde také mohla sekce rozvinout mnohé vysokohorské výstupy a horolezecké túry. V roce 1919 založila mládežnickou skupinu „Jugendgruppe“. Začínajícím horolezcům dala příležitost ke zdokonalení díky pořádaným teoretickým kurzům a následně při praktických cvičeních na Štolpišských vodopádech nebo na skalách v Sasku a u Turnova. Jinak jim přispívala na cesty do Alp (Adolf-Gahler-Wanderfond a Rudolf-Tham-Fond). Místní členové založili také oddíl zimních sportů (sáňkování, lyžování a bruslení). Od roku 1933 vedl sekci předsedA Rudolf Turnwald. Po celé své funkční období, ale ani v třicátých letech 20. století, se spolek neprofiloval politicky ani nacionálně. Po připojení Rakouska k Německu byl na jaře 1938 původní „Deutscher und österreichischer Alpenverein“ připojen pod Deutscher Alpenverein.\n\nV podhůří Jizerských hor vznikla Sekce Jablonec DuÖAV až 1. července 1903 (289. sekce DuÖAV). Jejím předsedou se stal Rudolf Poduschka (zástupcem učitel Nitsche). Spolkový život obohatil v roce 1906 zakoupený promítací aparát pro projekci na přednáškách, knihovna a v roce 1909 založený stavební fond pro výstavbu chaty a přístupových cest a samozřejmě od roku 1910 množství vysokohorských výstupů. Po první světové válce nesl spolek název Deutsche Alpenverein Gablonz/DAV Jablonec a v roce 1925 se stal (až do roku 1937) předsedou Oskar Redlhammer. Teprve v roce 1932 započala sekce s realizací výstavby chaty na pastvině Zwieselalm u Gosau (okres Gmunden s výhledem na jezero Gosausee a vrchol Dachsteinu). Z chaty se dalo vystoupit na vrcholy Donnerkogeln, Hafner a Kesselwand.\n\nZ iniciativy velkoobchodníka Friedricha Ernsta Bergera z Herwigsdorfu u Zittau se sešlo 28. května 1887 16 obdivovatelů Alp a založili sekci Varnsdorf DuÖAV. Na valné hromadě v hostinci „Endlerschen Gasthaus“ ve Varnsdorfu byl Friedrich Ernst Berger zvolen předsedou (po dobu 52 let). Centry spolkové činnosti se stala města Varnsdorf v Rakousku-Uhersku a Žitava v Německu. Sekce Varnsdorf spolupracovala také s okolními sekcemi DuÖAV a jinými turistickými spolky (setkání v roce 1888 na Luži a v roce 1891 v Oybinu, setkání a pravidelné výlety po okolních skalách se sekcí z Nového Boru, Lausitz/Lužice a Liberce).\n\nJinak zřídila vlastní knihovnu, tak jako všechny sekce organizovala přednášky, společenské večery a pravidelné zimní slavnosti. Centrem aktivit v Alpách byla v červenci 1888 vybrána obec Krimml. I když se zde nacházela známá lokalita Krimmelské vodopády, turistická atrakce a celá oblast byla velmi špatně přístupná. Právě Varnsdorfská sekce nastartovala v oblasti Krimmlu její ekonomický rozvoj (například Anton Richter sponzoroval v obci výstavbu první elektrárny, sekce přidala finanční obnos na telefonické spojení Krimml-Neukirchen-Mittersill, předseda Berger inicioval výstavbu železnice „Pinzgaubahn” z Zell am See). Do první světové války vybudovala sekce v této oblasti celkem 4 chaty.\n\nCestu ke Krimmelským vodopádům z nadmořské výšky 1090 m do výšky 1470 m a dlouhou 4 km projektoval inženýr Pick ze Salzburku. Na začátku cesty sekce umístila pamětní kámen s nápisem „Wassserfallweg, postaven 1900-1901 DuÖAV sekcí Varnsdorf, s pomocí ušlechtilých přátel přírody a spolků“. Po první světové válce byla sekce donucena se odloučit od mateřské organizace DuÖAV a přejmenovala se na Deutscher Alpenverein Warnsdorf/DAV Varnsdorf. Neugersdorfer Hütte připadla Itálii a z italské strany nedošlo nikdy k finančnímu vyrovnání. Zrovna tak byl členům sekce v novém československém státě znemožňován kontakt s původně spolupracujícími spolky v Německu. Znatelně ovlivnilo sekci také vyhlášení tzv. Tausend-Mark–Sperre, kdy nemohli cestovat němečtí turisté do Rakouska a samozřejmě ani alpinisté z Žitavy do Varnsdorfu. V roce 1935 se oddělila Děčínská skupina a založila DAV Tetschen.\n\nUstavující schůze sekce Nový Bor/Sektion Haida DuÖAV se konala 22. října 1887, zakládající valná hromada 15. listopadu 1887 a povolena byla pražským místodržitelstvím 5. prosince 1887 (výnosem č. 101.955). Předsedou zvolila valná hromada Victora Fingera 1887-1894 (Franz Schiffner 1895-1899 a Fr. Fritsch 1900-1917). Spolek tak zaujal pozici 7. sekce DuÖAV v českých zemích. V počátcích svého fungování sekce vybudovala a označila cesty v Lužických horách, spolupracovala na cestě Zell am See – Moserboden (Stausee Mooserboden) a vybudovala přístupovou cestu na vrchol Klíče „Kleißweg” a další cesty v okolí Nového Boru. Nejvíce spolupracovala s okolními alpskými spolky z Liberce a Varnsdorfu. Taktéž si pro svoji potřebu zřídila malou knihovnu. V novém Československu se musela sekce přejmenovat na Deutscher Alpenverein Haida/ DAV Nový Bor.\n\nObchodní rada Reginald Czermack, předseda Teplického horského spolku/Teplitzer Gebirgsverein, vášnivý turista a milovník Alp, po seznámení s Johannem Stüdlem a s Pražskou sekcí (do které okamžitě vstoupil) nakonec inicioval 21. února 1886 založení Teplické sekce/Sektion Teplitz-Nordböhmen (DuÖAV). V restauraci „Wellburg“ se tehdy sešli: Reginald Czermack-Wartek (dlouholetý předseda spolku), velkoprůmyslník Theodor von Grohmann-Hohenwidim (2. místopředseda), Paul Bohlen (účetní spolku), Carl Müller (spolkový jednatel a knihovník), starosta Teplic Adolf Siegmund a August Gessner (správce chat ve výboru spolku). Teplická sekce byla 126. z celého DuÖAV po Praze a Aši a třetí na území Čech. Její speciální charakter odrážela členská základna pocházející z celých severních Čech (například z Litoměřic, České Lípy, Mostu, Chomutova, Kadaně, Sokolova, Kraslic a Chebu). Proto také byly v roce 1910 přijaty nové stanovy, které členy ze vzdálených měst zrovnoprávnily a mohlo docházet k zakládání místních skupin (1912 v Mostě, 1914 v Litoměřicích atd.). V roce 1900 vystřídal Czermacka na postu předsedy Teplické sekce Theodor Grohmann.\n\nTeplická sekce pořádala své pravidelné týdenní schůze v restauraci „Zur Wellburg“, organizovala přednášky, kde informovali členové spolku o svých cestách a výletech (do Západních a Východních Alp, do Francie, Anglie, na Špicberky, do Himálají, ale i do Jižní Ameriky) a profesoři gymnázia vedli vědeckou osvětu. Plesy pořádané alpským spolkem pod speciálním mottem (1892 Kirchtag und Hochzeit in Ridnaun/Křest a svatba v Ridnaun, 1895 Winterfest in Meran/Zimní slavnost v Meráně) se staly významnou součástí teplického společenského života. Jaro a podzim se nesly v duchu společných výletů se sousedními sekcemi do okolních hor (například 17. dubna 1889 setkání saských a severočeských sekcí DuÖAV). Po takovém výletě následovala pravidelně večer oslava se zpěvem a projevy významných spolkových osobností.\n\nDobročinnost pod vedením Marie von Grohmann (manželky Theodora Grohmanna) se zaměřovala na pozůstalé obětí přírodních katastrof v Alpách (například 1889 protržení přehrady v Martelltalu), na podporu chudých obyvatel v obcích ve své pracovní oblasti nebo rodinám zemřelých horských vůdců. Dne 20. října 1890 založila sekce Alpský kuželkářský klub/Alpine Kegelklub a v roce 1899 vstoupila do Alpského záchranného výboru/Alpiner Rettungsausschuss. Alpskou činnost směřovala Teplická sekce do oblasti Ridnaun v Stubaiských Alpách, kde do roku 1890 postavila 4 chaty a do vypuknutí první světové války stihla vybudovat ještě další tři.\n\nBěhem války byly dvě chaty zničeny a čtyři zůstaly na území Itálie. Po první světové válce byla sekce donucena k opuštění „mateřského spolku“ DuÖAV a založila spolek s názvem Deutsche Alpenverein Teplitz-Nordböhmen/Německý alpský spolek Teplice-Severní Čechy (DAV Teplice). Od roku 1914 se do roku 1935 rozrostla členská základna na 740 členů. Poválečným předsedou se stal až do roku 1927 Robert Mitscherlich, po něm Ing. Karl Jirsch. Při výstupu na Langkofel v roce 1937 zahynul Jirsch společně se správcem chaty F. Lindermannem a při výstupu na Matterhorn se zřítil F. Ovesny. Spolku až do roku 1945 předsedal Hermann Löcker. Teplická sekce patřila k nejbohatším v Čechách.\n\nZájemci o cestování a horolezení v Alpách z Ústí nad Labem se nejprve sdružovali pod Teplickou sekcí DuÖAV, při ní v roce 1886 založili místní skupinu a z iniciativy Karla Müllera, profesora na státním gymnáziu v Ústí nad Labem, byla 14. ledna 1904 na zakládající schůzi založena Sekce Ústí nad Labem/Sektion Aussig DuÖAV. Ředitel továrny Albert Behnisch byl zvolen prvním předsedou, zástupcem Karl Müller a pokladníkem Paul Müller. Sekce pod vedením Karla Müllera pořádala přednášky s promítáním fotek, v plesové sezóně věneček a disponovala malou knihovnou s alpskou a horolezeckou tematikou.\n\nV roce 1913 nahradil Karla Müllera nový předseda Otto Fitz, v roce 1916 Konalius a v roce 1921 Walter Maresch. Po první světové válce a po přejmenování na DAV Ústí/DAV Aussig byl spolek členem centrálního svazu VDAV. Sekce se stala také jedním ze zakládajících člennů spolku Sudetoněmecká chata/Sudetendeutsche Hütte. Mezi významné ústecké horolezce patří například Anton Purksch a Karl Hejduk. V roce 1937 se spolek snažil se Saským horolezeckým svazem/Sächsischer Bergsteiger Bund vytvořit společné horské záchranné služby v Labských pískovcích, Tisé a Saském Švýcarsku.\n\nV roce 1886 se na výzvu ze sekce Teplice DuÖAV přihlásili první zájemci o Alpy a turistiku v Alpách. Notář Franz Kurz dokázal nadchnout ještě dalších 20 členů a tak mohlo dojít k založení místní skupiny při sekci Teplice. Reginald Czermak, předseda Teplické sekce zprostředkoval výstavbu chaty v Lienzských Dolomitech u jezera Laserzsee (1888 Leitmeritzer Hütte). Po litoměřické alpské skupině byl také nazván jeden z vrcholů v okolí chaty (Leitmeritzer Spitze). Tísnivá finanční situace v roce 1906 nakonec donutila teplickou sekci chatu prodat Karlovarské sekci. O prvovýstupy v Dubských skalách se zasloužili: Eduard Kittel, Ernst Lange, Picha a dále jejich žáci Hanikirsch, Hönig, Kullich, Stolba.\n\nSlézali pískovcové skály v okolí Blíževedel, Úštěku a údolí Roklice východně od Litoměřic. Mezi průkopníky lyžování v okolí Litoměřic se zařadili: Karl Metzner s kolegou Ernstem Langem učitelem tělocviku na reálné škole. V roce 1931 zahynul litoměřický advokát Dr. Willi Hanikirsch, správce Sudetoněmecké chaty, při slézání jihovýchodního hřebene Kendlspitze. Po válce v roce 1922 byl založen Deutsche Alpenverein Leitmeritz/DAV Litoměřice. Pováleným předsedou sekce se stal Eduard Kittel (až do roku 1940) a sekce vstoupila do centrálního svazu VDAV. V prosinci 1935 při sekci vznikla mládežnická skupina „Jungmannschaft“. Lyžařská skupina alpského spolku byla rovněž součástí HDW a vlastnila útulnu s 25 místy u obce Němčí na Litoměřicku. V roce 1927 vstoupil DAV Litoměřice do spolku Sudetoněmecká chata.\n\nČleny Pražské, Karlovarské a Teplické sekce DuÖAV se snažil sjednotit do samostatné Žatecké sekce už v roce 1905 knihovník Josef Kern. Úspěšným byl až 27. října 1913 drážní doktor Edmund Nohel, kterému se podařilo po ustavující schůzi svolat 9. března 1914 za účasti 22 členů valnou hromadu a následně zvolit výbor Žatecké sekce/Sektion Saaz DuÖAV: Edmund Nohel (1. předseda), Franz Gregor–Schiess (2. předseda) a Franz Kaiser (pokladník). Rozbíhající se spolkovou činnost a výlety zprvu jen do Krušných hor a Českého Středohoří přerušila první světová válka a hned v začátku narukovalo 31 členů. Stejně jako ostatní alpské spolky změnila Žatecká sekce po vzniku Československa stanovy a přejmenovala se na Deutsche Alpenverein Saaz/DAV Žatec. Předsedou spolku byl zvolen v roce 1925 Josef Thiele (až do roku 1939) a členstvo se každou sobotu scházelo v obchodě s lahůdkami Pimpl. Přednášky a plesy se odehrávaly ve společenském domě Schützenhaus (Střelnice).\n\nPrvní alpský spolek v západních Čechách (druhý na území Českých zemí po sekci Praha) byl založen za velkého přispění Christiana Justa dne 20. června 1878 jako Ašská sekce/Sektion Asch DuÖAV s členy: Gustav Holstein, Eduard Klaubert, Adolf Panzer, Gustav Panzer, Ernst Ploss, Gustav Wolfrum a Erdmann Scheithauer. Zakládající valná hromada následovala 11. ledna 1879 a prvním předsedou se stal Christian Just. Až do druhé světové války tvořili členskou základnu především akademici a příslušníci dobře situovaného měšťanstva, právníci, učitelé a obchodníci. Hlavním cílem sekce, tak jako všech spolků DuÖAV, byla spolupráce na objevování a zpřístupnění Alp. Ašská sekce si také předsevzala, že umožní prožitek přírody a turistiku také těm méně majetným obyvatelům, kteří si cestování do Alp dovolit nemohou.\n\nO výstupech na významné Alpské vrcholy (Ortler, Zugspitze, Watzmann atd.) přednášeli členové sekce na svých přednáškách. Předseda chebské sekce Lauterer lezl ve Stubaiských Alpách, v Dolomitech, v Kaisergebirge, ve skupině Ankogelu. Dr. Lederer zdolal vrchol Watzmann v Berchtesgadenských Alpách, Olperer, Dachstein a další. Richard Baumgärtel vystoupil na Monte Rosu, Matterhorn a Mont Blanc. Heinrich Geipel, Richard Baumgärtel, Karl Ludvik a Willy Berthold zdolali v Dolomitech Tre Cime di Lavaredo za pomoci průvodce Seppa Innerkoflera.\n\nNácvik probíhal v domácí oblasti u obce Skalka ve skalním městě nazývaném Rommersreuthské Švýcarsko/Romersreuther Schweiz (také Goethovy skály). Lezecké kurzy zde pořádali ašští alpinisté Heinrich Geipel, Richard Baumgärtel a Willy Berthold. Ašská sekce vybudovala ale i hustou síť značených cest na úplném západě ve výběžku Českého lesa i Krušných hor a značenou cestu po hlavním hřebeni Krušných hor. Zájem místních členů o bruslení a lyžování vedl v roce 1909 k založení Spolku zimních sportů/Wintersportverein, k čemuž se jí podařilo zakoupit pozemek u Hainberghausu. Ještě tentýž rok na něm postavila sáňkařskou dráhu (984 metrů dlouhá a s výškovým rozdílem 117 metrů). Dráhu nevyužívali jen místní sportovci, přijížděli si zasportovat také z Bavorska a Saska.\n\nNa přednáškách se návštěvníci dozvídali o krásách a výstupech ve Skandinávských horách, o Egyptě nebo Alžíru. Například Julius von Payer přednášel o svých polárních expedicích, Ferdinand Penzel upoutal vyprávěním o svém cestování po Jávě, Ceylonu, východní Indii a Himálaji a Gustav Wolfrum seznamoval obecenstvo s výstupem na Etnu. Zrovna tak pořádala sekce oblíbené plesové věnečky (například kostýmní věneček s alpskými dekoracemi a motivy (Dachstein, Tre Cime, Watzmann, Zugspitze). Ašská sekce působila v Tyrolsku v okresu Landeck v oblasti kolem vesnice See. Mimo výstupů, budování chat a přístupových cest spolupracovala také s místním obyvatelstvem. Ašští alpinisté zavedli ve své pracovní oblasti tradici vánočních stromků a až do začátku druhé světové války se na den Tři králů scházeli v místní škole s ozdobeným stromečkem. Spolek také zajistil dárky pro děti (většinou nejnutnější oblečení).\n\nPo první světové válce a rozpadu Habsburské monarchie připadlo Jižní Tyrolsko Itálii, čímž Ašská sekce přišla skoro o celé území své alpské činnosti. V Československu se pod pohrůžkou zrušení musela distancovat od zahraničních centrálních organizací a přejmenovala se na Německý alpský spolek Aš bývalé sekce Aš DuÖAV/Deutscher Alpenverein Asch der ehemaligen Sektion Asch des Deutschen und Österreichischen Alpenvereins a stala se členem VDAV. Poničené chaty dávala několik let do pořádku. K 50. letému výročí existence spolku uspořádali členové 24. listopadu 1928 oslavu a sekce vydala i ročenku.\n\nO založení Chebské sekce se zasloužil továrník ing. Dominik Kreuzinger a jeho přítel advokát JUDr. Eduard Lederer. Z jejich iniciativy byla 10. prosince 1893 svolána do chebského hotelu Neuberger přípravná schůze k založení vlastní Sekce Cheb a Chebsko/Sektion Egger und Eggerland DuÖAV. České místodržitelství v Praze uznalo novou chebskou sekci svým výnosem z 28. března 1894 a na ustavující valné hromadě 13. června 1894 si přítomní členové zvolilil do funkce předsedy Hanse Lauterera. Stanovy alpského spolku zdůrazňovaly mimo činnosti v Alpách také zaměření na turistiku v domácích horách.\n\nSportovní činnost chebského sekce sestávala z pravidelných turistických výletů do okolních hor (například výlet přes Žandov, Židovskou pastvinu, Eberneth, Lobzy, Milíře, Krudum a Sokolov), z horolezecké činnosti v Alpách, z budování a značení turistických cest a cvičné horolezecké činnosti v Čechách (Vysoký kámen/Hoher Stein v Halštrovských horách - styl bouldering). Populárnost zimních sportů na přelomu 19. a 20. století vedla k založení vlastního oddílu pro zimní sporty. Provozovaly se skoky na lyžích, sáňkování, zimní turistika, běžecké a slalomové závody (první lyžařské závody v roce 1892 v Rossbachu). U turistické chaty Tillenberghaus vybudované v roce 1926 nakonec vzniklo lyžařské centrum. Okolí chaty využívala sekce zejména jako cvičný lyžařský prostor a pořádala zde lyžařské kurzy. V roce 1931 se zde konaly lyžařské závody „Okolo Dyleně“ (Rund um den Tillen) a sjezdový závod s překážkami.\n\nPřednášky s alpskou, turistickou a geografickou tematikou pořádali do rozpadu monarchie členové sekce, po první světové válce přednášeli i členové ostatních sekcí alpského spolku (z Československa i z Rakouska). Veřejnost seznamovali hlavně s vysokohorskými a turistickými túrami z oblastí Alp, ale objevily se i přednášky z cest na Sicílii, do Bosny, Dalmácie, Černé Hory, Severní Ameriky, Skandinávie a později i do Himálaje nebo vědecká témata (ledovce, fotografování). Zájem o přednášky byl tak velký, že je sekce musela pořádat velkém sále městské knihovny v Chebu. Od roku 1905 se používalo i promítání diapozitivů. Ve společenském životě nechybělo ani pořádání plesů (například 30. ledna 1932 ples na motiv operety z alpského prostředí Im weissen Rössl am Wolfgangsee/Na bílém běloušovi u Wolfgangsee s krojovaným tanečním souborem krojovaný taneční soubor Rododendron). Turistické chata Egger Hütte připadla po válce Itálii. Sekce podle nových československých poměrů nesla název DAV Cheb/DAV Eger a na konci 30. let 20. století odolávala přicházejícímu nacionalismu z Německa.\n\nKarlovarská sekce/Sektion Karlsbad DuÖAV byla ustanovena 15. září 1901 v hotelu Post a státní místodržitelství v Karlových Varech ji 16. prosince povolilo výnosem č. výnosem 233619. Na valné hromadě 16. února 1902 členové spolku zvolili karlovarského speditéra Karla Schöttnera předsedou (až do roku 1938) a učitel Gusta Kutchera jej zastupoval. Nadšenci alpinismu se do té doby scházeli pod Pražskou sekcí a iniciovali v roce 1883 výstavbu chaty v Matschertalu v Jižním Tyrolsku, která na jejich počest nesla jméno Karlsbader Hütte. V roce 1902 došlo také po vzniku samostatné sekce k přejmenování Karlovarské chaty na Höller Hütte a připadla Pražské sekci.\n\nKarlovarský cyklistický spolek/Karlsbader Radfahrerverein (jehož členové tvořili i členskou základnu Karlovarské sekce) věnoval alpinistům promítací přístroj, takže pořádané spolkové přednášky obohacovala celá řada fotografií z cest a výstupů. Do spolkové kasy putovaly i finance z rozpuštěného Krušnohorského spolku Karlovy Vary/Erzgebirgsverein Karlsbad, po kterém se sekce dále věnovala turistické činnosti v Krušných horách a založila Informační centrum pro túry do dalekého okolí/Auskunftshalle für Touren in die weitere Umgebung. Mimo aktivní turistiky v Krušnohoří vydala také Schöttnerovu publikaci Průvodce do dalekého okolí Karlových Varů/Führer durch die nähere und weitere Umgebung von Karlsbad. V roce 1911 založili alpinisté místní skupiny ve Vejprtech a v Žatci. Po válečné stagnaci a znovu nastartované aktivní činnosti vznikla v roce 1922 další nová místní skupina v Kraslicích.\n\nJiž v novém Československu (1921) jako DAV Karlovy Vary/Deutscher Alpenverein Karlsbad odhalila sekce 12 padlým členů pamětní desku v blízkosti Karlsbader Hütte. Členskou základnu tvořilo v roce 1922 486 členů, v 30. letech měla něco kolem 600 členů a v roce 1933 už to bylo 686 alpinistů. Horolezecká činnost se odehrávala převážně v oblasti Karlsbader Hütte a sekce pořádala i horolezecké školy. Geolog Danzer se zřítil v roce 1922 při sestupu z Großglockneru na hřebeni Stüdlgrat (nazvaný po Johannu Stüdlovi) a Maria Tietz v roce 1935 u Croda di Lago. V roce 1923 založil DAV Karlovy Vary svůj lyžařský oddíl, kterému předsedal Otto Stieff a sdružoval kolem stovky lyžařů. Oddíl pořádal zimní lyžařské výlety, lyžařské kurzy, ale největší zásluhu měl na zakoupení a provozu Bergheimu Gottesgab/Boží Dar. Válka přerušila plány na odlesnění lyžařské trasy z Klínovce do Jáchymova.\n\nKarl Schöttner působil ve funkci prezidenta Zemského svazu pro cestovní ruch v Německých Čechách/Landesverband für Fremdverkehr in Deutschböhmen, v období 1923-1925 předsedal VDAV, v letech 1927-1931 se stal členem centrálního výbor DuÖAV. DAV Karlovy Vary stál při zrodu spolku Verband Sudetendeutsche Hütte a spolupracoval s turnerskými spolky v Karlových Varech. Členové spřátelených spolků tak využívali ubytovací slevu na chatě na vrcholu Božího Daru/Bergheim Gottesgab. Členství DAV Karlovy Vary v HDGW (Hauptverband Deutscher Gebirgs-und Wandervereine) od roku 1923 opravňovalo alpský spolek využívat slev na cestování. Dne 24. ledna 1939 byl spolek zglajchšaltován pod NS-Deutscher Reichsbund für Leibesübungen, pod kterým fungoval jako pobočka DAV Innsbruck pod názvem „Deutscher Alpenverein Zweig Karlsbad“.\n\nZakládající schůze nové sekce Morava /Sektion Moravia DuÖAV (dále Brněnská sekce) se konala 15. února 1882 a do výkonného výboru byli zvoleni: předseda Karl Kandler a dále August Berger, Franz Brenner, Cornelius Hože, Josef Palliardi, P. Ambros Poye, P. Anselm Rambousek, Heinrich Sonneck a Otto Sporner. Podle ročenky byl velký zájem o členství podnícen i slevami na železnici, parnících a chatách. Činnost spolku nevybočovala nijak z běžné alpinistické rutiny. Brněnská sekce povzbuzovala v zájmu o Alpy, pořádala pravidelná setkávání členů a přednášky, na kterých se členská základna prezentovala zážitky z cest. Například v roce 1882 profesor A. Makowský seznámil veřejnost se svou cestou do Švýcarska, C. Hože přednášel o zdolání Triglavu a Bischofsmütze.\n\nAni u Brněnské sekce nechyběla tolik potřebná knihovna. Výlety pořádala sekce hlavně do okolí Brna. Spolek v dalších letech vedli: hlavní stavební rada a docent na Německé technické vysoké škole v Brně Josef Wolfschütz (1913–1922), Wilhelm Innerhuber (1922–1923) a hlavní stavební inspektor v Brně Ferdinand Koza (od roku 1923). Po první světové válce se sekce přeměnila na samostatný Deutscher Alpenverein Moravia (DAV Moravia)/Německý alpský spolek Morava a společně s 12 alpskými spolky v novém Československu tvořila VDAV. Jednalo se samozřejmě o odtržení formální a spolupráce s ostatními německými spolky, i když za ztížených politických podmínek, fungovala dál. V meziválečném období se jejich centrem a společenským setkávacím místem stal brněnský Německý dům, kam spolek směřoval přednášky, alpské literární večery, slavnostní večery a červencovou slavnost. Od roku 1931 si alpinisté mohli posloužit vlastním tiskem „Bergwart“.\n\nV prvních deseti letech se horolezecká činnost soustředila do oblasti Venedigeru, Ortleru, zaznamenány jsou i návštěvy Švýcarských Alp, po zdokonalení přibyly túry do Severních vápencových Alp a Dolomit. Po deseti letech horolezecké aktivity jezdili členové spolku slézat vrcholy ve Vysokých Taurách jako třeba Grossglockner a Hoher Sonnblick. Některé prvovýstupy spadají i do doby první světové války, jelikož členové spolku narukovali do vysokohorských vojenských jednotek. Po válce zdolávali vrcholy kolem Lienzu a ve Vysokých Tatrách. Celkem si Brněnská sekce mohla připočíst 37 prvovýstupů. Josef Palliardi slézal už v 70. letech 20. století vrcholy v oblasti Ötztal, Stubai a Ortleru. Stonawsky zdolal v roce 1886 a 1887 čtyřtisícové vrcholy Monte Rosa, Weisshorn, Jungfrau a Matterhorn. K dalším vynikajícím horolezcům patřili: P. Rambousek, P. Poye, Hože.\n\nV 90. letech si členové spolku objednali první lyže z Norska, ale lyžování nacvičovali podle tzv. alpské lilienfeldské školy Mathiase Zdarskeho, která byla určena především pro alpské terény. Zpočátku používali lyže spíše jako vhodný prostředek pro zimní putování přírodou k jeskyním, kam mířili za nácvikem horolezectví. V roce 1908 si troufli na zimní přechod Jeseníků a od roku 1910 už pořádali pravidelné zimní výlety do oblasti Raxu a Schneebergu, Krkonoš a Radstadtských Taur. V roce 1923 založila sekce i oddíl zimních sportů a lyžaři bravurně zvládali nové lyžařské techniky ve vzpřímeném postoji s dokonalejší výzbrojí (telemarský tvar lyží) a způsoby zatáčení při sjezdu (kristianii a telemark) nebo jízdu se dvěma holemi.\n\nPo vzoru Vídně založila v roce 1913 alpinistická mládež při sekci Moravia mladou Akademickou skupinu. Její členové čerpali pro cesty do Alp stipendia, vysokoškolákům a sociálně slabším členům poskytovala sekce snížené roční příspěvky nebo jim zapůjčovala horolezeckou výzbroj. Akademickému oddílu předsedal jako první Karl Folta. Nácvik probíhal většinou v Moravském krasu (Josefské údolí a Sloupské údolí) nebo na Pálavě. V první světové válce zahynulo z téměř celé mladé generace 6 studentů. Padl i mistr jeskyňářské horolezecké techniky Karl Kubasek. Lyžařskou základnu si zřídili ve Velkém Vrbně u Starého města. Mladí akademici vyjížděli ale také do Jeseníků, do sudetských lyžařských center a Vysokých Tater. Po nácviku v domovině podnikali náročné výstupy ve Vysokých Taurách, v Julských Alpách, Dolomitech a Západních Alpách. I když to byla právě německá mládež, která inklinovala k říšskému nacionalismu, takové tendence nejsou u Akademické skupiny při DAV Brno z dostupných pramenů patrné.\n\nPrvní přípravné shromáždění Opavské sekce/Silesia DuÖAV pro Slezsko a okolní oblasti proběhlo 14. března 1886 v restauraci Adam. Na valné hromadě v Promenádní restauraci 15. května 1886 byl zvolen Johann Roller předsedou, Wladimir Demel zástupcem a účetním, Josef Kurz jednatelem a Karl Richter zastupoval Ostravu. Valnou část členů přivedl do spolku alpinista Alois Steiner z Těšína a v roce 1897 přibyla členská základna z Bílska, takže se členská základna pohybovala kolem stovky osob.\n\nV roce 1888 běžel spolkový společenský život již naplno, konaly se slavnostní večery, společné výlety do přírody (například na vrchol Lysé hory, z Opavy přes obec Hrušová do německého domu v Ostravě nebo z Jeseníku do nejvýše položené slezské obce Rejvíz). Po válce se plesy a přednášky (alpinisté Karl Blodig, Walter Flaig) konaly v největším sále ve městě „Drei Hahnen“, ale také v Ostravě. Úzké vztahy udržovala sekce s Beskydským spolkem z Těšína, který vybudoval útulnu na vrcholu Lysé Hory a beskydskou útulnu na Kamitzer Platte (Polsko). S Moravsko-Slezským sudetským horským spolkem/Mährisch-Schlesischen Sudetengebirgsvereinem organizovala horskou službou v Jeseníkách.\n\nAlpinisté ze Slezska se zaměřovali v letech 1886 – 1911 na výstupy ve Východních Alpách (Dolomity, Vysoké Taury, oblast Dachsteinu a Ortleru). Obtížné vrcholy absolvovali ale v doprovodu horského vůdce. Po první světové válce a vzniku nového československého státu se spolek přejmenoval na DAV Opava. Sekce před válkou vybudovala tři alpské chaty, které byly lavinami zničeny. DAV Opava se proto také stal jedním ze zakládajících členů spolku Verein Sudetendeutsche Hütte. V roce 1925 založila mládežnickou skupinu Jugendwandergruppe.\n\nV roce 1909 přibyl spolek DAV Olmütz-Nordböhmen. V jižních Čechách byl v Krumlově založen v roce 1933 Německý alpský spolek Krumlov/DAV Krummau. Z místní skupiny Teplice se rekrutoval na přelomu let 1935/36 děčínský spolek DAV Tetschen-Bodenbach, který v roce 1937 převzal od Saského horolezeckého svazu/Sächsischer Bergsteigerbund (SBB) dohled nad stanicemi první pomoci v Českosaském Švýcarsku. Nakonec do této kapitoly patří spolek Sudetoněmecká chata/Verein Sudetendeutsche Hütte, který posloužil německým alpským spolkům v nově vzniklém Československu k výstavbě společné horské chaty v Alpách.\n\nPředseda spolku DAV Žatec Josef Thiele rozeslal 7. března 1926 všem sekcím DAV v Československu dopis s přáním výstavby horské chaty s názvem Sudetendeutsche Hütte. Sekce oslovil hlavně z důvodu nového poválečného uspořádání států, čímž jednak mnoho sekcí přišlo o své chaty na území Itálie, ale také pro finanční náročnost výstavby. Na jeho výzvu zareagovaly téměř okamžitě DAV Opava, Ústí, Litoměřice, Karlovy Vary, Teplice a Praha.\n\nPředseda DAV Praha August Gessner navrhl pro výstavbu pozemek v oblasti Granatspitzgruppe u vrcholu Muntanitz ve Vysokých Taurách. Sekce Nový Bor zde sice v roce 1911 plánovala výstavbu vlastní chaty, ale nakonec pozemek koupila v roce 1913 sekce Kiel, která se kvůli válce ke stavbě nedostala. Předseda DAV Karlovy Vary Karl Schöttner obstaral u centrálního výboru DuÖAV v roce 1926 stavební povolení. a 14. července 1927 se vydali August Gessner, Karl Schöttner, Josef Thiele s dalšími 13 významnými alpinisty z Prahy, Žatce, Ústí, Děčína a Litoměřic do Matrei, kde pod vedením horského vůdce Josefa Köllema absolvovali výstup k vyhlédnutému pozemku. S majitelem pozemku Andrä Steinerem se následně domluvili na pronájmu a večer tak mohli společně s předními představiteli obce Matrei in Osttirol uspořádat slavnostní sudetoněmecký večer (Sudetendeutsche Abend).\n\nHorská chata se stavěla podle plánů architekta Ernsta Richtera z Trutnova a stavitelem určili nadšenci pro novou chatu Floriana Kölla. Hrubou stavbu odevzdal stavitel Köll již 28. října 1928 a následující zimu mohl spolek lyžaře ubytovat v hotové samoobslužné ubytovně. Slavnostní otevření chaty 21. července 1929 s dojemnými projevy doprovázely společenské akce v Matrei in Osttirol (koncert a společenský večírek).\n\nZakládající valná hromada spolku Sudetendeutsche Hütte se konala v Praze 7. června 1928. Do spolku vstoupilo 7 sekcí DAV, VDAV a DAV Nordmähren (Olomouc) přispíval jen finančně. Prvním předsedou se stal Josef Thiele. Hlasovací právo sekce se řídilo velikostí jejího finančního příspěvku (rok 1932: VDAV, Žatec, Ústí, Silesia, Teplice, Litoměřice, Praha, Karlovy Vary, Olomouc). Po připojení Sudet k Třetí říši byly podíly VDAV rozděleny mezi všech 17 sudetských sekcí a tím se staly všechny německé alpské spolky v Čechách spoluvlastníky Sudetendeutsche Hütte.\n\nI když ze začátku nebyla návštěvnost příliš vysoká, nakonec se po lyžařském kurzu v roce 1932 a strávených vánocích vídeňské skupiny na chatě rozběhl pravidelný velikonoční provoz. V letech 1929 – 1930 Josef Köll zpřístupnil Sudetoněmeckou cestu do Kals přes Kals-Matreier Törl. Po zavedení Tausend-Mark-Sperre klesl značně počet návštěvníků z Německa. Na slavnosti k pátému výročí existence chaty vzpomenul spolek Karla Schöttnera a na jeho počest otevřel novou cestu Karl-Schöttner-Weg k Velkému Muntanitz. Po druhé světové válce vlastnila chatu až do roku 2013 sekce DAV Sudeten, která po jejím rozpuštění přešla na sekci DAV Schwaben.\n\n\n"}
{"id": "1121142", "url": "https://cs.wikipedia.org/wiki?curid=1121142", "title": "Pink Ribbon", "text": "Pink Ribbon\n\nPink Ribbon je charitativní pro-am turnaj ve snookeru, pořádaný v Gloucesteru.\n\nTurnaj se pořádal poprvé v roce 2010 jako charitativní akce za účelem získat prostředky a zvýšit povědomí o rakovině prsu. Od té doby je pořádán každoročně a zúčastnila se ho řada profesionálů a amatérů. Pro tento turnaj jsou typické růžové vesty anebo polokošile, které hráči oblékají.\n\nPrvní ročník v roce 2010 vyhrál Michael Holt, který porazil Jimmy Whitea 6-5. V roce 2011 se Michael Holt dostal opět do finále, ale prohrál s Markem Joycem 4-0. Třetí ročník vyhrál Stuart Bingham nad Peterem Linesem 4-0. V roce 2013 zvítězil Joe Perry nad Barry Hawkinsem 4-3. V roce 2014 získal trofej Peter Lines, když porazil ve finále Leeho Walkera 4-1. Ronnie O'Sullivan se stal v roce 2015 pátým vítězem, když ve finále porazil Darryna Walkera 4-2.\n"}
{"id": "1121146", "url": "https://cs.wikipedia.org/wiki?curid=1121146", "title": "Úpravy snadné údržby textilií", "text": "Úpravy snadné údržby textilií\n\nÚpravy snadné údržby textilií (angl.: \"easy care of textiles\", něm.: \"Pflegeleichtausrüstung\") jsou způsoby zušlechťování textilií z celulozových nebo živočišných vláken za účelem\n\n\n\n\n\nZušlechťování se provádí s podmínkou minimálního snížení pevnosti v oděru zpracovávané textilie. \n"}
{"id": "1121147", "url": "https://cs.wikipedia.org/wiki?curid=1121147", "title": "Comme un frère", "text": "Comme un frère\n\nComme un frère (tj. \"Jako bratr\") je francouzský hraný film z roku 2005, který režírovali Bernard Alapetite a Cyril Legann podle vlastního scénáře. Film popisuje osudy mladého Sébastiena, který přijíždí z venkova do Paříže, aby zde začal nový život.\n\nSébastien je introvertní a nesmělý 20letý mladík, který se přestěhoval z La Baule-Escoublac do Paříže ke svému otci. Změní si jméno na Zack a rozhodne se také změnit svůj život. Seznámí se s Brunem, ale ve vzpomínkách se stále vrací do minulosti ke svému nejlepšímu příteli Romainovi a k událostem, které se staly před rokem. Když mu Romain zavolá, že je v Paříži na stáži, setkají se spolu v Lucemburské zahradě, ale jejich vztah již není tak vřelý jako dřív.\n"}
{"id": "1121148", "url": "https://cs.wikipedia.org/wiki?curid=1121148", "title": "Lužecký klen", "text": "Lužecký klen\n\nLužecký klen je památkově chráněný jedinec javoru klenu (\"Acer pseudoplatanus\") rostoucí v Lužci, části Raspenavy ve Frýdlantském výběžku na severu České republiky. Stojí jižně od místní železniční zastávky při oplocení zahrad zdejších rodinných domků. Jeho výška dosahuje dvaceti metrů a obvod kmene činí 335 centimetrů. Stáří stromu se odhaduje na 150 až 200 let.\n\nVyhlášen byl na základě rozhodnutí správy Chráněné krajinné oblasti Jizerské hory vydané 14. září 2010, které nebylo účinnosti 16. října 2010. Podle názoru ekologického spolku „Tanvald 21. století“ je ovšem strom poškozován posypovou solí, kterou silničáři používají při zimní údržbě komunikací.\n"}
{"id": "1121150", "url": "https://cs.wikipedia.org/wiki?curid=1121150", "title": "Formaldehyd v textiliích", "text": "Formaldehyd v textiliích\n\nFormaldehyd (CHO) se používá při některých speciálních úpravách textilií. \n\nObsah formaldehydu vyšší než 0,15 % se musí na zboží zvlášť označovat. \n\nPodle Öko-Tex Standard 100 se vyžaduje pro textilie nošené přímo na těle hodnota o 75 ppm pod tento limit a zboží pro kojence nesmí obsah CHO překročit 20 ppm. Přímý styk s formaldehydem může vyvolat kontaktní alergie. \n\nPodle seznamu \"Mezních hraničních hodnot\" (\"TLV\") je formaldehyd na základě pokusů se zvířaty označen jako rakovinotvorná látka. \nVliv formaldehydu v textiliích na onemocnění lidského organizmu rakovinou nebyl sice dosud v žádné z dosavadních epidemiologických studií dokázán, jeho použití při zušlechťování textilií je však značně omezováno. \n\nPři moderních úpravách snadné údržby textilií se např. ke snížení sráživosti a zlepšení tvarové stálosti (namísto formaldehydu) používají heterocyklické umělé pryskyřice. \n"}
{"id": "1121151", "url": "https://cs.wikipedia.org/wiki?curid=1121151", "title": "Čuhel", "text": "Čuhel\n\nPříjmení Čuhel nosí více osob:\n\n"}
{"id": "1121152", "url": "https://cs.wikipedia.org/wiki?curid=1121152", "title": "Mercedes-Benz O 405", "text": "Mercedes-Benz O 405\n\nMercedes-Benz O 405 je městský autobus vyráběný společností Mercedes-Benz v letech 1985–2001 v několika verzích. Zatímco v Německu a některých dalších evropských zemích jsou tyto autobusy velmi rozšířené, v Česku byly do provozu zařazovány pouze dovezené ojeté vozy z Německa. Provozují je například čeští dopravci ZDAR a ICOM transport.\n"}
{"id": "1121153", "url": "https://cs.wikipedia.org/wiki?curid=1121153", "title": "Strelcov", "text": "Strelcov\n\nPříjmení Strelcov nosí více osob:\n\n"}
{"id": "1121156", "url": "https://cs.wikipedia.org/wiki?curid=1121156", "title": "Přívoz Pražská tržnice – Štvanice – Karlín-Rohanský ostrov", "text": "Přívoz Pražská tržnice – Štvanice – Karlín-Rohanský ostrov\n\nPřívoz Pražské integrované dopravy P7 (v databázích kódovaný jako linka 697) v trase Pražská tržnice – Ostrov Štvanice – Rohanský ostrov, tedy překonávající Vltavu s mezizastávkou na ostrově, zahájil provoz 7. srpna 2015 (pravidelný provoz 8. srpna 2015). Provozovatelem je Pražská paroplavební společnost a. s., která se tak stala třetím stálým lodním dopravcem v PID (předtím v PID provozovala jen dočasné linky náhradní dopravy).\n\nNa lince platí běžný tarif Pražské integrované dopravy a obdobné podmínky jako na ostatních přívozech PID, včetně možnosti přepravy jízdních kol a platnosti SMS jízdenek.\n\n\nJe v provozu denně s výjezdy od Pražské tržnice od 8 do 20 hodin (z Rohanského ostrova zpět o pět minut později) v základním intervalu 30 minut ve zkušebním provozu do 1. listopadu 2015. Mimo provozní přestávky (12:10–13:00 a 16:10–17:00) jsou možné plavby i mimo časy uvedené v jízdním řádu, potřeba plavby mimo jízdní řád se signalizuje akusticky nebo požádáním, v případě zvýšené poptávky je v provozu nepřetržitě a stanovené časy odjezdů nemusejí být dodrženy. Doba plavby z přístaviště Pražská tržnice do přístaviště Karlín-Rohanský ostrov je podle jízdního řádu 5 minut (z toho 2 minuty na Štvanici), opačným směrem 4 minuty.\n\nPřívoz není v provozu při 1. a vyšším stupni povodňové aktivity a při jiných nepříznivých přírodních podmínkách.\n\nO náklady na zkušební provoz v roce 2015 vyčíslené na 550 tisíc korun se má rovným dílem po 275 tisících korun podělit město Praha a městská část Praha 7. Plná sezona od dubna do října má stát 1,3 milionu korun, přičemž ujetá vzdálenost za celou sezónu má být přes 5000 kilometrů.\n\nZa první měsíc provozu přívoz vykázal 6965 cestujících a 1015 přepravených psů, čímž se z hlediska přepravy psů stal nejvytíženějším přívozem v Praze, z hlediska přepravy osob je třetí nejvyužívanější. Podle srpnového průzkumu jej jej 78 % pasažérů využívalo v rámci volného času, 15 % při cestě do práce, 6 % při cestě na nákup nebo na jídlo. Nejvyužívanější byl odpoledne od 14 do 18 hodin.\n\nSezóna 2016 byla zahájena 25. března 2016. Přítom byla částečně přejmenována dvě ze tří přístavišť, interval ve špičkách pracovních dnů byl zkrácen ze 30 na 20 minut a začátek provozu byl posunut z 8 hodin na 7 hodin ráno. V období od 14. 5. do 31. 8. je provoz prodloužen až do 21 hodin, v říjnu zkrácen jen do 19 hodin, ve zbývajících částech sezóny zůstává původní ukončení ve 20 hodin.\n\nMá být provozován malým plavidlem o kapacitě 12 osob, umožňujícím přepravu kočárků i jízdních kol. V případě zavedení trvalého provozu plavidlo mělo být nahrazeno bezbariérovým. V jízdním řádu je však bezbariérovost všech spojů vyznačena již od zahájení provozu linky. Provozovatel v den zahájení provozu oznámil, že na přívoz nasadil nejnovější a nejmodernější převozní loď, plně bezbariérovou, a to rychlý a snadno ovladatelný katamarán od nizozemského dodavatele s čalouněnými sedadly. Jeho ponor je 40 centimetrů, což mu umožňuje překonat mělké kamenité rameno Vltavy pod Helmovským jezem, na něž by kýlová loď nebyla vhodná. Loď je vybavena moderním echolotem, na němž převozník i cestující mohou sledovat hloubku dna. Pořizovací cenu společnost nezveřejnila.\n\n16. července 2015 vyzvala Praha 7 ve spolupráci s dalšími organizátory přívozu veřejnost, aby posílala návrhy na jméno převozní lodi. Záměrem bylo, aby se přívoz co nejlépe zapsal do širokého povědomí, k čemuž má přispět, když loď bude snadno zapamatovatelná a pro občany dobře identifikovatelná. Autor vítězného návrhu byl pozván na oficiální zahájení přívozu a obdržel drobné dárky od partnerů. V této veřejné anketě bylo vybráno jméno HolKa (akronym z názvu Holešovice a Karlín), jako jeho autor byl uveden Martin Tomáš.\n\nV oblasti v minulosti jezdilo několik přívozů, jejichž přesná poloha a identita je ne vždy známa:\n\nV letech 1846–1850 byl mezi Holešovicemi a Karlínem přes ostrov Štvanice postaven železniční Negrelliho viadukt. V letech 1908–1911 byl mezi Holešovicemi a západním okrajem Karlína přes střed ostrova Štvanici postaven Hlávkův most, kterým byly nahrazeny původní mosty. Během dvacátého století došlo k radikální přestavbě pobřeží, čímž zanikl Rohanský ostrov, Korunní ostrov i Primátorský ostrov a změnil se tvar ostrova Štvanice i říčních ramen. V roce 1984 byl pod vltavskými rameny a Štvanicí zahájen provoz linky C metra.\n\nV roce 1999 město Praha oznámilo záměr postavit lávky z obou břehů k východnímu konci ostrova Štvanice, tedy přibližně v trase přívozu P7. Obě tyto lávky jsou zaneseny do územního plánu hlavního města Prahy, ale po povodni v roce 2002 byl záměr odložen na neurčito. V roce 2008 městská část Praha 1 navrhla zanést do územního plánu i lávku z Nového Města na západní konec ostrova Štvanice, k elektrárně. Podrobněji v článku Lávky na Štvanici.\n\nSpojení přes východní cíp Štvanice bylo předmětem úvah již dlouho, záměr lávek je i v územním plánu hlavního města Prahy.\n\nV červenci 2015 starosta městské části Praha 7 Jan Čižinský uvedl, že zavedením přívozu chce vedení městské části upozornit na to, že lidem chybí lávka. Městská část na ni chce získat peníze z evropských fondů, přičemž ve zprávě byl jako možný rok zprovoznění lávky uveden rok 2018.\n\nV září 2015 rada městské části Praha 7 vytkla předloženému návrhu revitalizace náplavek mezi Bubenským nábřežím a Libeňským mostem, že „zcela opomíjí a v návrhu nepočítá s uvažovaným mostním propojením Holešovic s Karlínem“. V usnesení zmínila, že dle Ověřovací studie mostu Holešovice Karlín XII/2007, zpracované společností Metroprojekt a.s. pro ÚRM HMP, je jednou z možností umístění mostu spojnice ulic Na Maninách – Šaldova (takové propojení by Štvanici asi o 300 metrů minulo).\n\nPod východní špicí ostrova Štvanice, je plánováno vybudování nízkovodního mostu Holešovice–Karlín pro místní silniční dopravu. Podle územního plánu má stát v ose Komunardů – Thámova, s čímž souhlasí Praha 8, Praha 7 prosazuje posunutí do prodloužení ulice Na Maninách, což je další varianta posuzovaná v Ověřovací studii mostu Holešovice Karlín XII/2007, zpracované společností Metroprojekt a.s. pro ÚRM HMP.\nMezi kurióznější nápady patří například vzdušný přívoz navržený v letech 2010–2011 Martinem Stossem, kdy by cestující přepravovala (i s mezipřistáním na Štvanici) vzducholoď s gondolou kotvená na laně, přičemž výšku přeletu by bylo možno regulovat podle počasí.\n\nMěstská část Praha 7 oznámila zřízení klasického přívozu, jehož provoz byl plánován na sezónu od dubna do září, již v prosinci 2014 (rada městské části záměr schválila 23. prosince 2014), kdy hledala převozníka a plánovala koupi lodě a mol. V budoucnu by přívoz měla nahradit lávka. Propagační zkušební provoz proběhl již v předvolebním období na podzim 2014.\n\nMěsto Praha 10. června 2015 oznámilo, že na léto 2015 chystá společně s městskou částí Praha 7 a organizací ROPID zkušební provoz nového přívozu přes Vltavu v trase Holešovická tržnice – Štvanice – Karlín. Byl plánován denní provoz v rozsahu od 8 do 20 hodin v základním intervalu 30 minut. Měl být provozován malým plavidlem o kapacitě 12 osob, umožňujícím přepravu kočárků i jízdních kol, s tarifem jako na ostatních přívozech PID, přívoz byl prezentován pod označením P7. 29. června 2015 bylo zahájení provozu (s avizovanými parametry) oznámeno na 7. srpna 2015 ve zkušebním provozu do konce října 2015. V případě zavedení trvalého provozu by plavidlo mělo být nahrazeno bezbariérovým. Jako provozovatel byla oznámena Pražská paroplavební společnost. Rada města měla o návrhu rozhodovat 30. června 2015. \n\nSlavnostního otevření v pátek 7. srpna 2015 se zúčastnili mimo jiné primátorka hl. města Prahy Adriana Krnáčová, starosta Prahy 7 Jan Čižinský, místostarosta Prahy 7 Ondřej Mirovský, starosta Prahy 8 Roman Petrus, ředitel organizace ROPID Petr Tomčík, ředitel Povodí Vltavy Jiří Friedel a radní pro kulturu hl. města Prahy Jan Wolf. Křest lodi byl naplánován na 11 hodin, veřejný provoz započal v pátek v 11:30 hodin po slavnostním otevření a ten den byl prodloužen až do 21 hodin, provoz podle jízdního řádu začal od soboty 8. srpna 2015. Na ostrově Štvanice se při té příležitosti konal v pátek od 15 do 18 hodin Říční piknik. Návštěvníci pikniku si mohli zdarma zapůjčit piknikové vybavení (lehátka, stolky, deky, sedací pytle) a sportovní pomůcky (pétanque, speedminton, frisbee) a mohli se zúčastnit námořnických soutěží, jako je hod kruhem na cíl, chytání ryb na magnet, překážková dráha, vázání uzlů atd. V 15:15, 16:15 a 17:15 hodin zahrála námořní kapela Pár mu jich Band a součásti programu byly i ukázky jízdní hlídky městské policie. Na karlínském břehu se do oslav zapojily Přístav 18600 a Vila Štvanice s improvizovaným triatlonovým nezávodem mezi přístavem a vilou a doprovodným kulturním programem, který trval až do večerních hodin.\n\nPražská paroplavební společnost se zavedením tohoto přívozu vrátila k provozování přívozů po 85 letech. Od 30. let 20. století do roku 1944 provozovala přívoz z Císařské louky k Vyšehradu vrtulovým parníčkem Vlasta.\n\nOznačení P7 bylo kolem roku 2010 používáno pro chystané obnovení kazínského přívozu přes Berounku v rámci PID. Z toho však nakonec sešlo a kazínský přívoz byl v roce 2015 obnoven mimo rámec PID.\n\n"}
{"id": "1121158", "url": "https://cs.wikipedia.org/wiki?curid=1121158", "title": "Ansar Dine", "text": "Ansar Dine\n\nAnsar Dine (česky „Obránci víry“) je militantní islamistická skupina podezřelá z vazeb na al-Káidu v islámském Maghrebu. Jejím cílem je zavedení islámského práva na území Mali. Skupina zahájila svou činnost v dubnu 2012 během povstání Tuaregů s cílem ustanovit v severním Mali nezávislý stát Azavad. Do mezinárodního povědomí vstoupila skupina především ničením súfistických svatyní ve městě Timbuktu.\n\n"}
{"id": "1121165", "url": "https://cs.wikipedia.org/wiki?curid=1121165", "title": "Seznam dílů seriálu Americký Drak: Jake Long", "text": "Seznam dílů seriálu Americký Drak: Jake Long\n\nToto je seznam dílů seriálu . Ve Spojených státech se díly vysílaly v letech 2005-2007 na Disney Channel. V České republice však stihla vysílat tento seriál dětská televize Jetix.\nNa Disney XD se ještě normálně, jako ostatní seriály od Jetix, vysílaly. Po tom, co existovala pouze stanice Disney Channel, už se seriál vysílá jenom v ranních hodinách.\n\n<onlyinclude></onlyinclude>\n"}
{"id": "1121173", "url": "https://cs.wikipedia.org/wiki?curid=1121173", "title": "Rodionov", "text": "Rodionov\n\nRuské příjmení Rodionov, Rodionovová nosí více osob:\n\n"}
{"id": "1121174", "url": "https://cs.wikipedia.org/wiki?curid=1121174", "title": "FAC Team für Wien", "text": "FAC Team für Wien\n\nFloridsdorfer Athletiksport-Club Team für Wien (do roku 2007 jen Floridsdorfer Athletiksport-Club) je rakouský fotbalový klub z vídeňské čtvrti Floridsdorf. V sezóně 2015/16 bude hrát druhou nejvyšší soutěž v zemi, která se jmenuje Erste Liga. Klubové barvy jsou modrá a bílá.\n\nFloridsdorfer AC byl založen v roce 1904. V roce 1918 získal svůj jediný mistrovský titul v historii, když při bodové rovnosti s SK Rapid Wien rozhodlo lepší skóre floridsdorfských. Na druhé příčce ligy skončil klub v letech 1916, 1917 a 1944, Vídeňský pohár, předchůdce ÖFB-Cupu, vyhrál v letech 1907, 1915 a 1918. V nejvyšší soutěži působil v letech 1911-23, 1925-38 a 1940-54. V historické tabulce rakouské Bundesligy figuruje na 13. místě. Hrál také Středoevropský pohár 1934, kde vypadl v prvním kole s Ferencvárosem po výsledcích 0:8 a 1:2. V roce 1990 se sloučil s SV Groß Viktoria, v roce 2007 s Polizeisportvereinigung Team für Wien a přijal současný název. Hrál v regionálních soutěžích, až v roce 2014 postoupil do druhé nejvyšší celostátní ligy.\n\nOdchovanci klubu byli Robert Dienst a Ernst Ocwirk, prošli jím také rakouští reprezentanti Peter Platzer a Jürgen Patocka.\n\n"}
{"id": "1121179", "url": "https://cs.wikipedia.org/wiki?curid=1121179", "title": "Hunsrück", "text": "Hunsrück\n\nHunsrück je pohoří v Německu, ve spolkové zemi Porýní-Falc, jižně od Mosely a západně od Rýna. Leží zhruba mezi městy Koblenz, Trevír a Bingen a má délku asi 65 km.\n\nVětšinu plochy tvoří zalesněná planina ve výšce 400–500 m n. m., nejvyšší vrchol je \"Erbeskopf\", 816 m n. m. Pohoří vzniklo během Hercynského vrásnění a jeho horniny pocházejí většinou z devonu.\n"}
{"id": "1121181", "url": "https://cs.wikipedia.org/wiki?curid=1121181", "title": "Suwarrow", "text": "Suwarrow\n\nSuwarrow (někdy též Suvorov, Suvarou, Suvarov) je nízký korálový atol patřící pod Cookovy ostrovy v Tichém oceánu. Nachází se přibližně 930 km severozápadně od ostrova Rarotonga, který je administrativním centrem Cookových ostrovů.\n\nV dávné minulosti byl atol obydlen Polynésany. První lodí \"západní civilizace\" byla ruská Suvorov, vedena ruským admirálem carské flotily Michailem Petrovičem Lazarevem. Do lodního deníku bylo zapsáno datum 17. září 1814, jako den objevu atolu. Posádka lodi ho však našla neobydlený. Loď nesla jméno ruského generála Alexandra Suvorova, který se pod jménem Suwarrow objevil v eposu George Gordona Byrona Don Juan ou la vie de Byron. V průběhu času se název měnil a vyslovoval jako \"Souvorow\", \"Souwaroff\" či \"Souworoff\". Název \"Suwarrow\" je současným oficiálním názvem pod správou Nového Zélandu.\n\nSpisovatel Robert Louis Stevenson byl i s rodinou v dubnu 1890 pasažérem na obchodním parníku \"Janet Nicoll\", který se při plavbě zastavil i na Suwarrowe během obchodní plavby po středním Pacifiku. Stevensonův spolucestovatel a dobrodruh Jack Buckland se později na atol vrátil a později tam i zemřel.\n\nI když Stevensonova manželka Fanny Vandegrift popsala atol jako \"nejromantičtější ostrov na světě\", nestal se modelem pro její knihu \"Ostrov pokladů\" z roku 1883. Ostrovem pokladů však ve skutečnosti být může, protože v polovině 19. století (někdy mezi lety 1848–1855) tam doplula záchranná loď z Tahiti a na ostrově vykopala skříňku obsahující mince v hodnotě tehdejších 15 tisíc NZD. Novozélanďan Henry Mair našel ještě o něco později několik mincí v želvím hnízdě.\n\nAtol byl po druhé světové válce opuštěný, dokud tam nepřišel Novozélanďan Tom Neale. Na atolu nakonec ve třech obdobích mezi lety 1952–1977 dohromady strávil více než 16 let, většinou o samotě. Tento robinsonovský život popsal v knize \"An Island to oneself\". Mezi lety 1965–66 žil sám na ostrově i Michael Swift. Ten ale nedisponoval dostatečnými znalostmi technik přežití v divočině a tak byl jeho pobyt velmi těžký.\n\nV roce 1978 byl atol administrativou Cookových ostrovů kvůli velkému množství vzácných ptáků a mořských živočichů prohlášen za Národní park. Pozdější záměr vybudovat zde perlovou farmu byl zamítnut environmentální společností \"Taporoporo'anga Ipukarea Society\".\n\nKe konci 20. století zde žilo asi 3% všech faeton červenoocasý a asi 9% světové populace Fregata ariel.\n\nVětšina ostrůvků atolu je porostlá nízkou vegetací, případně křovinami z čeledi Kyprejovité, Pemphis acidula a hojně se vyskytující pobřežní heliotropickou Tournefortovi argentea. Větší ostrůvky mají hustou vegetaci stromu Cordia subcordata.\n\nOd přelomu tisíciletí na ostrově žijí (zpravidla dva) správci parku \"Park Rangers\" jako oficiální stráž Národního parku. Na ostrov se dá dostat pouze soukromou jachtou, nebo objednanou expedicí z Rarotonga.\nVzhledem k ochraně fauny a flóry, každá loď, která má v úmyslu vstoupit do vod atolu, musí předem požádat o speciální povolení.\n\nRuský politik Anton Bakov v říjnu 2011 prohlásil, že atol odkoupil a prohlásil ho za hlavní centrum Ruského Impéria. Předseda vlády Cookových ostrovů Henry Puna tento nárok dementoval.\n\n"}
{"id": "1121182", "url": "https://cs.wikipedia.org/wiki?curid=1121182", "title": "Kostel Reformované křesťanské církve (Žíp)", "text": "Kostel Reformované křesťanské církve (Žíp)\n\nKostel Reformované křesťanské církve v obci Žíp je gotická sakrální stavba nacházející se na vyvýšené poloze v této obci v rimavskosobotském okrese v Banskobystrickém kraji.\n\nNevelký, původně římskokatolický kostelík (zasvěcený Panně Marii), patřící dnes místnímu sboru Reformované křesťanské církve na Slovensku, je díky zachované architektuře a nástěnné výmalbě interiéru nejcennější historickou památkou v obci.\n\nObec Žíp leží v údolí řeky Blh východně od okresního města nedaleko hlavní silnice spojující jih středního a východního Slovenska. Území bylo osídleno již v dávných dobách. Vzpomíná se v seznamu papežských desátků pod pojmenováním YSYP, později ISEPH a ISEYD. Předpokládá se, že jméno je odvozeno od jména některého z majitelů zdejších panství.\n\nV archivních dokumentech z let 1332 – 1337 se vzpomíná existence církevní obce zasvěcené Blahoslavené Panně Marii.\n\nNa konci 14. století se obec s okolím stala součástí panství rodu Séčiovcov. V pozdějších dobách vícekrát změnila majitele.\n\nO vzniku kostela nejsou žádné archivní záznamy. Nynější stavba kostelíka není původní. V minulosti na tomto místě stála starší románská stavba, jakých bylo v okolí několik.\n\nPravděpodobně kolem poloviny 14. století zde na jejím místě postavili kostelík v gotickém slohu a po dokončení jej vyzdobili, podle dobových a místních zvyklostí, nástěnnými malbami. Podle výzkumů víme, že v minulosti byl kostel obehnán ohradní zdí.\n\nPo druhé světové válce byl kostel ve velmi špatném stavu a to i po statické stránce. Východní část kostela – presbytář – se od hmoty kostela oddělovala. Otvor vítězného oblouku byl zazděn, protože hrozil zřícením. Zdi nejstarší části – sanktuária – byly na dvou místech prasklé a této části dokonce hrozila zkáza. Před úplným zánikem ho zachránil objev nástěnných maleb, které jsou dodnes nejcennějším artefaktem kostela. Pod novějšími nátěry byly náhodou objeveny malby postav a to nejen ve svatyni ale i na vítězném oblouku či na stěnách lodi. Zejména tato skutečnost podnítila komplexní rekonstrukci objektu\n\nV sanktuáriu se ve spodních partiích zachovaly fresky, které byly paradoxně zachovány v poměrně dobrém stavu.\n\nPůvodně kostel patřil katolíkům, ale během období reformace v 17. století jej převzali kalvinisté, kterým patří do současnosti. Kostel si podle potřeb přizpůsobili svým liturgickým potřebám.\n\nKostel Reformované církve zabírá temeno nevysokého kopečka na severním okraji obce. Je to jednolodní stavba s polygonální apsidou. Zastřešená je sedlovou střechou pokrytou dřevěným šindelem. Hmota stavby je na nárožích západní strany a u severního zdi zesílená opěrnými pilíři.\n\nDo kostelíka se vstupuje přes jižní dřevěnou předsíň zdobenou ve stylu venkovské gotiky.\n\nStrop lodi je pokryt barokním deskovým malovaným stropem zdobeným šablonovou ornamentikou. Tvoří ho osmdesát kazet navzájem oddělených lištami a vyplněných rostlinnými a abstraktními motivy. Střed stropu tvoří velká kazeta, na níž jsou namalované měsíc, slunce a hvězdy.\n\nDřevěná empora je situována na třech stranách na středním parapetu a obsahuje malbu dvou poletujících troubících andělů držících roztažený baldachýn s nápisem. Zajímavým interiérovým doplňkem je baldachýnová stříška, visící nad kazatelnou, tvarem připomínající dřevěný vyřezávaný lustr.\n\nNejvzácnějším historickým artefaktem jsou dnes už jen zbytky výmalby původně větších ploch (podobně jako je tomu v dalších kostelech Gemera). Na vítězném oblouku na straně presbytáře jsou rozeznatelné figury pěti moudrých a pěti nemoudrých panen, ve středu se sedící žehnající postavou Krista. Na ostění vítězného oblouku vlevo se nachází freska svatého Štěpána s atributy moci; na levé straně se malba nedochovala. Vrchní části ostění obsahují malby trojic postav.\n\nNa spodní části zdiva ve svatyni se zachovaly malované závěsy.\n\nNa západní straně kostela stojí barokní dřevěná hranolová zvonice z roku 1750. Zajímavým stavebním doplňkem je dřevěný zastřešený ochoz, kterým je zvonice spojena s kostelem. Zvonice měla původně dvojcibulové zastřešení. Následkem požáru ho odstranili a upravili do dnešní podoby. Do vazby zvonice byly vmontovány dva zvony; starší pochází z roku 1749 a mladší z roku 1922.\n\nKalvínský, dodnes funkční kostel v Žípe patří do souboru vzácných románsko-gotických kostelíků, kterými se region Gemera může pochlubit. Oproti dalším podobným stavbám v regionu je však méně známý a tedy méně vyhledávaný. Přesto patří k pamětihodnostem zasluhujícím si pozornost.\n\n\n"}
{"id": "1121185", "url": "https://cs.wikipedia.org/wiki?curid=1121185", "title": "Kostel Nanebevzetí Panny Marie (Dolné Orešany)", "text": "Kostel Nanebevzetí Panny Marie (Dolné Orešany)\n\nKostel Nanebevzetí Panny Marie v obci Dolné Orešany je gotická, později slohově upravovaná sakrální stavba, nacházející se v centru této obce v okrese Trnava v Trnavském kraji na Slovensku.\n\nNejstarší stavba obce je známá především svým netradičním zakončením kostelní věže.\n\nV obci, někdejším zeměpanské městečku, ležící na jihovýchodním úpatí Malých Karpat a známé svou vinařskou tradicí postavili v první polovině 14. století kostel zasvěcený Nanebevzetí Panny Marie (patrocínium však doloženo až v roce 1543). První písemná zmínka o jeho existenci pochází z roku 1390.\n\nJako jednolodní stavba s polygonálním presbytářem zaklenutým žebrovou klenbou kostelík existoval více než sto let. K dalším stavebním úpravám přišlo ve dvacátých letech 16. století. Tehdy ke kostelu na západní straně přistavěli mohutnou věž na čtvercovém půdorysu. Kostel dostal v exteriéru podobu, v jaké ho známe i dnes.\n\nKostel Nanebevzetí Panny Marie v Dolních Orešany je jednolodní stavba s polygonálním presbytářem a západní představěnou věží. Trojetážová mohutná věž s barokní fasádou byla, podle letopočtů vyrytých na kamenných kvádrech, postavená v letech 1518 - 1521. Je charakteristická netradičním zakončením. Zděnou jehlancovitou střechu místo tradičního kříže završuje symbol královské moci - na podušce s třásněmi položená svatoštěpánská koruna s nakloněným křížem. Velmi netradiční řešení má zřejmě souvislost s faktem, že v kostele byla někdy královská koruna skutečně uložena. V podvěží se nachází hlavní vchod do kostela, který tvoří lomený segmentový portál. Ve středu klenby vstupu v podvěží, kde se sbíhají ozdobné pruty, je kamenný kvádr upravený jako erb. V něm je vyryt rok 1525, hrozen hroznů a vinohradnícký nůž.\n\nDruhý vchod do kostela vede přes portál v přistavěné jižní předsíni. Po jejím obou stranách se nacházejí dvě zajímavé kamenné nádoby na svěcenou vodu - z červeného mramoru s tepanými železnými kryty. Jižní strana kostela obsahuje kapli Panny Marie Lurdské. Zdi kostela jsou z vnější strany na presbytáři a na lodi členěny pultovými opěrnými pilíři.\n\nInteriérovou výzdobu jednolodního kostela představují dva boční oltáře při vítězném oblouku. Levý boční oltář obsahuje sousoší svatého Josefa držícího na rukou Ježíška. Pravý boční oltář je zasvěcen Božskému Srdci Ježíšovu. Na vítězném oblouku, oddělujícím svatyni od lodi, je umístěn výjev Ukřižování z první poloviny 18. století.\n\nZajímavým uměleckým doplňkem interiéru kostela je fragment pozdně nástěnné malby ze začátku 15. století představující vedle sebe sedící apoštoly. Celkový vzhled malby narušila přístavba barokní kazatelny v roce 1745. Na ní tvůrce umístil sochy Krista a čtyř evangelistů.\n\nV interiéru nacházíme ještě architektonicky hodnotné žebrování klenby a na jižní straně lodi a v presbytáři gotické kružbové okna.\n\nKostel stojí v areálu ohrazeném původní renesančním opevňovací zdí členěnou, podobně jako zdivo kostela, pultovými opěrnými pilíři.\n\nOkolí kostela dotváří památník obětí první a druhé světové války a kamenný pranýř z roku 1654.\n\nNedaleko kostela, na jižním konci obce, se v ohrazeném areálu, někdejším hřbitově, nachází barokní Kaple Nejsvětější Trojice z roku 1715. Je součástí zdejší kalvárie.\n\n"}
{"id": "1121186", "url": "https://cs.wikipedia.org/wiki?curid=1121186", "title": "Budova Slovenského národného múzea (Martin)", "text": "Budova Slovenského národného múzea (Martin)\n\nBudova Slovenského národního muzea v Martině (též i Stará budova Slovenského národního muzea) je prvním účelovým zařízením muzea Slováků. Základní kámen její výstavby byl položen 8. srpna 1906, stavba byla financována zpolovice z národní sbírky a byla dokončena v roce 1907 a rok nato byly poprvé zpřístupněny první národní expozice. V současnosti je 1. budova SNM sídlem Muzea Andreje Kmeťa. Od roku 1965 je evidována jako kulturní památka a roku 1995 byla prohlášena za národní kulturní památku. V Ústředním seznamu památkového fondu je pod číslem 576/1.\n\nO založení Slovenského národního muzea v Martině a výstavbu jeho první budovy se zasloužil Andrej Kmeť. Budova byla vystavena podle projektu Milana Michala Harminca, který stavbu i dozoroval. Budova byla vystavěna v novoklasicistním slohu, je dvoupodlažní, má tři trakty do tvaru U. Finanční náklady stavby činily 115.924,87 korun, z čehož byla polovina získána národní sbírkou. V roce 1908 byly v objektu zpřístupněny pro veřejnost první národní expozice a to: historické, archeologické, numismatické, zoologické, botanické, paleontologické a mineralogické. Významnou byla i expozice národopisná a obrazárna.\n\nOd roku 2004 je Muzeum Andreja Kmeťa součástí Slovenského národního muzea v Martině\n\nVýstava věnované živé a neživé přírodě Turce. Z geologických zajímavostí je zejména sbírka opálů, vzorek zlata a stříbra\n\nJe věnována původní výstavě Andreje Kmeťa z roku 1908 i s použitím původních exponátů. V rámci této expozice je i nález mamuta u Beše, jehož osobně vykopal Andrej Kmeť.\n\n\n"}
{"id": "1121187", "url": "https://cs.wikipedia.org/wiki?curid=1121187", "title": "Muzeální slovenská společnost", "text": "Muzeální slovenská společnost\n\nMuzeální slovenská společnost (MSS) byla vědecká společnost založená v roce 1893 v Martině.\n\nV roce 1895, kdy zahájila svou činnost, se prvním předsedou stal katolický kněz Andrej Kmeť, který se zasloužil o její aktivní činnost. Sdružovala zájemce o sbírání, shromažďování, odborné opatrování a zpřístupňování památek materiální a duchovní kultury Slováků. Hlavními cíli společnosti byly založení národního muzea, knihovny a organizování výzkumné vlastivědné a muzeologického činnosti. Nahrazovala také činnost zrušené Matice slovenské.\n\nVydávala periodika Časopis muzejní slovenské společnosti a Sborník muzejní slovenské společnosti, na který navázal pořadím ročníků Sborník Slovenského národního muzea.\n\nPo roce 1918 se její činnost prolínala s činností nově založené Matice slovenské a Slovenského národního muzea. V roce 1960 byla zrušena, přičemž její muzejní sbírkové fondy přešly do fondů Slovenského národního muzea a archivní fondy a sbírky převážně do Státního slovenského ústředního archivu v Bratislavě, menší část do jiných státních archivů.\n\n\n"}
{"id": "1121188", "url": "https://cs.wikipedia.org/wiki?curid=1121188", "title": "Fireball", "text": "Fireball\n\nFireball může být:\n\n"}
{"id": "1121190", "url": "https://cs.wikipedia.org/wiki?curid=1121190", "title": "Burn", "text": "Burn\n\nBurn může být:\n\n"}
{"id": "1121192", "url": "https://cs.wikipedia.org/wiki?curid=1121192", "title": "Stormbringer", "text": "Stormbringer\n\nStormbringer může být:\n\n"}
{"id": "1121193", "url": "https://cs.wikipedia.org/wiki?curid=1121193", "title": "Perfect Strangers", "text": "Perfect Strangers\n\nPerfect Strangers může být:\n\n"}
{"id": "1121194", "url": "https://cs.wikipedia.org/wiki?curid=1121194", "title": "Bananas", "text": "Bananas\n\nBananas může být:\n\n"}
{"id": "1121195", "url": "https://cs.wikipedia.org/wiki?curid=1121195", "title": "Made in Japan", "text": "Made in Japan\n\nMade in Japan může být:\n\n"}
{"id": "1121197", "url": "https://cs.wikipedia.org/wiki?curid=1121197", "title": "Umělá inteligence (počítačové hry)", "text": "Umělá inteligence (počítačové hry)\n\nUmělá inteligence je videoherní pojem, který označuje programovou součást počítačové hry mající za úkol simulovat inteligentní chování nehráčských postav ve hře. Obvykle je simulováno lidské, případně zvířecí chování. Jako umělá inteligence je také označována simulace chování počítačového protivníka hráče ve hře pro jednoho hráče. Čím kvalitnější algoritmy, tím je pro hráče protivník vyrovnatelnější a hra zábavnější.\n"}
{"id": "1121198", "url": "https://cs.wikipedia.org/wiki?curid=1121198", "title": "Bitva o Čchang-ša", "text": "Bitva o Čchang-ša\n\nBitva o Čchang-ša může být:\n"}
{"id": "1121201", "url": "https://cs.wikipedia.org/wiki?curid=1121201", "title": "Spec Ops: The Line", "text": "Spec Ops: The Line\n\nSpec Ops: The Line je third-person shooter videohra vydaná 26. června 2012. Hra vyšla na platformy Microsoft Windows, PlayStation 3 a Xbox 360.\n\nPříběh se odehrává ve troskách zničeného města Dubaj, které se stalo obětí písečných bouří. Zatímco většina lidí utekla dřív, než se písečné bouře stihly přehnat, plukovník americké armády \"John Konrad\" a jeho jednotka zůstala, aby chránila ty, kteří odejít nemohli. Poté, co bouře udeřila, se americká armáda obávala, že plukovník a jeho tým jsou mrtví, dokud se neozval slabý signál a následně začala záchranná operace. Jako kapitán \"Martin Walker\" musíte spolu se svým týmem, proniknout do této oblasti a přivést plukovníka \"Johna Konrada\" zpět domů.\n\n\n"}
{"id": "1121202", "url": "https://cs.wikipedia.org/wiki?curid=1121202", "title": "Polská kuchyně", "text": "Polská kuchyně\n\nPolská kuchyně je rozmanitá a souvisí především s kuchyní východních sousedů Polska, ale také má některé podobnosti k středoevropským a skandinávským kuchyním. Dále je ovlivněna židovskou, francouzskou, tureckou a italskou kuchyní.\n\nMezi tradiční jídla patří \"bigos\", \"pirohy\", různé \"klobásy\" a nakládačky. Jídla jsou vydatná, oblíbenými surovinami jsou maso, brambory, kysané zelí, lesní houby, mléčné výrobky (brynza, smetana) a sladkovodní i mořské ryby.\n\n\n\n\n\n\n\n"}
{"id": "1121204", "url": "https://cs.wikipedia.org/wiki?curid=1121204", "title": "The Breeze: An Appreciation of JJ Cale", "text": "The Breeze: An Appreciation of JJ Cale\n\nThe Breeze: An Appreciation of JJ Cale je studiové album anglického hudebníka Erica Claptona (vyšlo jako „Eric Clapton & Friends“). Vydáno bylo 29. července roku 2014 a jde o poctu hudebníkovi JJ Caleovi, který v předchozím roce zemřel. Deska svůj název dostala podle písně „Call Me the Breeze“ z roku 1972. Spolu s Claptonem nahrávku produkoval Simon Climie. Na albu se podíleli například Mark Knopfler, Tom Petty nebo Willie Nelson.\n\n"}
{"id": "1121205", "url": "https://cs.wikipedia.org/wiki?curid=1121205", "title": "Umělá inteligence (rozcestník)", "text": "Umělá inteligence (rozcestník)\n\nUmělá inteligence může být:\n\n\n\n"}
{"id": "1121206", "url": "https://cs.wikipedia.org/wiki?curid=1121206", "title": "Creedence Clearwater Revival (album)", "text": "Creedence Clearwater Revival (album)\n\nCreedence Clearwater Revival je první studiové album americké rockové skupiny Creedence Clearwater Revival. Vydalo jej 5. července roku 1968 hudební vydavatelství Fantasy Records a jeho producentem byl Saul Zaentz. Nahráváno bylo nejprve v říjnu 1967 a později v lednu a únoru 1968 ve studiu Coast Recorders v San Franciscu.\n\n"}
{"id": "1121207", "url": "https://cs.wikipedia.org/wiki?curid=1121207", "title": "Big Eden", "text": "Big Eden\n\nBig Eden (tj. \"Velký ráj\") je americký hraný film z roku 2000, který režíroval Thomas Bezucha podle vlastního scénáře. Film popisuje citový vztah mezi dvěma muži na americkém venkově, kde jsou místní obyvatelé prosti jakýchkoliv předsudků proti homosexualitě. Film se natáčel v Montaně v oblasti Národního parku Glacier.\n\nHenry Hart je úspěšný umělec, který se prosadil v New Yorku, kde již žije dlouhá léta. Má krátce před novou vernisáží. Když se však dozví, že jeho dědeček prodělal infarkt, vrací se okamžitě do Montany do svého rodného městečka, aby se o něj postaral. Po návratu je konfrontován s nevyřešeným vztahem ke svému bývalému příteli ze střední školy Deanu Stewartovi. Dean je ženatý, má děti, přesto k Henrymi cítí stále náklonnost. Henry se ale současně pozvolna sbližuje s Pikem Dexterem, majitelem zdejšího koloniálu a hospody. Pike je ovšem velmi plachý a uzavřený a bojí se svou náklonnost dát jakkoliv najevo. Navíc je zřejmé, že Henry se vrátil zpět jen dočasně. Pikovi pomáhají překonávat jeho nesmělost nejen dědeček Sam Hart, ale i štamgasti z jeho hospody a členky místního dámského klubu, které by rády, aby se Henry usadil a zůstal natrvalo v městečku.\n\n"}
{"id": "1121208", "url": "https://cs.wikipedia.org/wiki?curid=1121208", "title": "Realtek", "text": "Realtek\n\nRealtek Semiconductor Corp. () je tchajwanská fabless společnost zaměřená na vývoj polovodičových obvodů. Založena byla v říjnu 1987 a sídlí ve městě Sin-ču. Vyrábí nebo vyráběla síťové karty, grafické karty, zvukové karty, čipové sady pro multimediální zařízení a další.\n\n"}
{"id": "1121210", "url": "https://cs.wikipedia.org/wiki?curid=1121210", "title": "Bugulmsko-belebejská vrchovina", "text": "Bugulmsko-belebejská vrchovina\n\nBugulmsko-belebejská vrchovina ( – \"Bugulminsko-Belebejevskaja vozvyšennosť\") je vrchovina ve východní části Východoevropské roviny, v Ruské federaci, kde zasahuje do Tatarstánu. Baškortostánu, Samarské oblasti a Orenburské oblasti. Je vymezena řekami Volhou, Kamou a Belajou. Je pojmenováno po městech Bugulmě a Belebeji, další významná města v ní jsou Almeťjevsk a Leninogorsk v Tatarstánu, Okťabrskij a Tujmazy v Baškortostánu a Buguruslan v Orenburské oblasti.\n\nOd jihu k severu má délku přibližně 350 kilometrů a od východu k západu přibližně 250 kilometrů. Nejvyšší bod má přibližně 420 metrů nad mořem. Vrchovina je tvořena především vápencem, pískovcem a jílovcem.\n\nJe zde řada ropných nalezišť, zejména Tujmazské ropné ložisko, Škapovské ropné ložisko a Romaškinské ropné ložisko.\n\nV Bugulmsko-belebejské vrchovině teče řada přítoků Volhy, Kamy a Belaje, od jihozápadu po směru hodinových ručiček jsou to například: Velký Kiněl (přítok Samary), Sok s Kondurčou, Velký Čeremšan, Šešma, Ik, Sjuň a Ďoma.\n"}
{"id": "1121215", "url": "https://cs.wikipedia.org/wiki?curid=1121215", "title": "Kazítko", "text": "Kazítko\n\nKazítko (lidově, nespisovně, zdánlivě - avšak neúmyslně vulgárně též kurvítko) je součástka nebo specifická vlastnost výrobku, která způsobuje jeho menší časovou využitelnost. U čistě mechanických zařízení se může jednat o součástku, kterou nelze nahradit a jejíž selhání je naplánováno na období krátce po uplynutí záruky. U elektronických zařízení může být selhání přístroje naplánováno elektronicky, jako výsledek splnění algoritmu. Výrobci často existenci kazítek ve svých zařízeních popírají, ale některé státy sahají k legislativním opatřením, aby zamezily poškozování spotřebitelů. Ve Francii definovali montování kazítek (plánované zastarávání) pro využití v trestním právu jako „souhrn technik, s jejichž pomocí výrobce, a to zejména při samotné konstrukci výrobku, záměrně zkracuje jeho životnost nebo použitelnost, aby zákazníky přiměl k častější obměně. Praktiky zahrnují zejména záměrné využití vad, křehkosti, automatického nebo předčasného zastavení funkčnosti, technického omezení, nemožnosti opravy nebo nekompatibility.“\n\n"}
{"id": "1121216", "url": "https://cs.wikipedia.org/wiki?curid=1121216", "title": "Vajnachské jazyky", "text": "Vajnachské jazyky\n\nVajnachské jazyky (v překladu vajnach = náš národ) jsou společným označením dialektů čečenského jazyka a ingušského jazyka, které jsou rozšířeny na území Čečenska, Ingušska a části severozápadního Dagestánu na severním svahu Velkého Kavkazu. Mimo původního území jsou vajnachské jazyky rozšířeny v zahraničních diasporách v Turecku, Jordánsku, Izraeli, Sýrii a Iráku.\n\nSpolu s bacbijštinou tvoří větev nachských jazyků skupiny severovýchodokavkazských jazyků.\n\nVýše uvedené dělení není jednoznačné, poněvadž čečenský a ingušský jazyk jsou mnohými lingvisty považovány za dva dialekty vajnachského jazyka, jelikož se jedná o jazyky vzájemně srozumitelné a úzce související. Rozdělení na Čečence a Inguše bylo kolem roku 1860 zavedeno teprve Ruskem, které začalo rozdělovat Čečence na přátelské Inguše a nepřátelské Čečence poté, co se dva západní (ingušské) tejpy více nezúčastnili bojů proti ruské expanzi.\n\n"}
{"id": "1121218", "url": "https://cs.wikipedia.org/wiki?curid=1121218", "title": "Římskokatolická farnost Srní", "text": "Římskokatolická farnost Srní\n\nŘímskokatolická farnost Srní je územním společenstvím římských katolíků v rámci sušicko-nepomuckého vikariátu českobudějovické diecéze.\n\nRoku 1785 byla v Srní zřízena lokálie, povýšená v roce 1803 na samostatnou farnost. Kostel byl postaven v roce 1788, a začátkem 19. století byla jeho dřevěná stavba nahrazena kamennou ve stylu opožděného baroka. Vysvěcení kostela proběhlo v roce 1807. Po polovině 20. století přestal být do farnosti ustanovován sídelní duchovní správce.\n\nFarnost Srní je dnes součástí kollatury farnosti Sušice, odkud je vykonávána její duchovní správa.\n\n\n"}
{"id": "1121220", "url": "https://cs.wikipedia.org/wiki?curid=1121220", "title": "Římskokatolická farnost Kasejovice", "text": "Římskokatolická farnost Kasejovice\n\nŘímskokatolická farnost Kasejovice je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPlebánie byla v místě zřízena v roce 1356 a v roce 1897 byla místní farnost povýšena na děkanství (titul se v současnosti nepoužívá). Farní kostel pochází v jádru ze 13. století, do dnešní podoby byl upraven v průběhu 18. a 19. století.\n\n\nFarnost Kasejovice je centrem kollatury, do které patří ex currendo spravované farnosti Budislavice a Kotouň ze sušicko-nepomuckého vikariátu a farnost Lnáře ze strakonického vikariátu.\n\n"}
{"id": "1121226", "url": "https://cs.wikipedia.org/wiki?curid=1121226", "title": "Anton Kuchárek", "text": "Anton Kuchárek\n\nAnton Kuchárek (26. ledna 1941 Kittsee – 30. října 2004) byl slovenský fotbalový útočník.\n\nV československé lize hrál za ČH Bratislava a Slovnaft Bratislava. Po odchodu v Interu se vrátil do Petržalky. S Interem vyhrál v roce 1963 Rappanův pohár.\n\n\n"}
{"id": "1121227", "url": "https://cs.wikipedia.org/wiki?curid=1121227", "title": "Churavý", "text": "Churavý\n\nChuravý je příjmení, jež nosí více osobností:\n\n"}
{"id": "1121228", "url": "https://cs.wikipedia.org/wiki?curid=1121228", "title": "Rudolf Šefčík", "text": "Rudolf Šefčík\n\nRudolf Šefčík (* 19. června 1941) je bývalý slovenský fotbalista, útočník.\n\nV československé lize hrál za Jednotu Trenčín a Spartak ZJŠ Brno. Dal 5 ligových gólů. Ve Veletržním poháru nastoupil v sezóně 1966/67 ve 2 utkáních.\n\n\n"}
{"id": "1121229", "url": "https://cs.wikipedia.org/wiki?curid=1121229", "title": "Jozef Schwarz", "text": "Jozef Schwarz\n\nJozef Schwarz (9. listopadu 1933, Spišská Nová Ves – 11. srpen 2012, Košice) byl slovenský fotbalista, útočník.\n\nV československé lize hrál za Křídla vlasti Olomouc a Jednota Košice. Nastoupil ve více než 100 ligových utkáních a dal 21 gólů.\n\n\n"}
{"id": "1121250", "url": "https://cs.wikipedia.org/wiki?curid=1121250", "title": "Americký Drak: Jake Long", "text": "Americký Drak: Jake Long\n\nAmerický Drak: Jake Long (v anglickém originále American Dragon: Jake Long) je americký animovaný seriál z produkce Disney Channel. Ve dvou sezónách mezi lety 2005 a 2007 bylo v americké premiéře odvysíláno 52 epizod. Režíroval je Steve Loter.\n\nPříběh vypráví o mladém chlapci jménem Jake Long, který má nadpřirozenou moc, díky které se může částečně či celkově proměnit v draka.\n\n"}
{"id": "1121252", "url": "https://cs.wikipedia.org/wiki?curid=1121252", "title": "Broadway theatre (divadla)", "text": "Broadway theatre (divadla)\n\nBroadway theatre, běžně zkracováno jen jako Broadway, je termín vztažený na divadelní představení hraná v přibližně čtyřiceti profesionálních divadlech s více než 500 sedadly pro publikum každého z nich, a to v manhattanských oblastech Theater District a Lincoln Center neyworské Broadwaye. Společně s londýnskou sítí scén ve West Endu, je Broadway považovaná za komerčně nejúspěšnější řetězec divadel v anglofonním světě.\n\nBroadway Theater District je atraktivní turistická lokalita New Yorku. Podle obchodní organizace vlastníků a producentů The Broadway League činil za rok 2014 výnos z prodeje vstupenek 1,36 miliardy dolarů, což představovalo meziroční nárůst o 14 %. Návštěvnost daný kalendářní rok dosáhla výše 13,13 milionů diváků, tzn. meziroční růst o 13 %.\n\nVětšina broadwayských projekcí jsou muzikály. Historik Martin Shefter uvedl, že \"„'Broadwayské muzikály,' vrcholící produkcemi Richarda Rodgerse a Oscara Hammersteina, se staly jednou z velmi vlivných forem americké populární kultury\",“ a dopomohly z New Yorku vytvořit hlavní kulturní město celé země.\n\nMuzikál \"Fantom opery\", v New Yorku premiérovaný 26. ledna 1988 v Majestic Theatre, se 9. ledna 2006 stal nejdéle hraným muzikálem na Broadwayi, když s počtem 7 486 představení překonal muzikál \"Cats\" (k červenci 2015 měl přes 11 400 repríz).\n\nNejlepší výkony v broadwayských produkcích jsou od roku 1947 každoročně oceňovány profesními cenami Antoinette Perry Awards, známými jako Tony Awards. Udělují je organizace American Theatre Wing a Broadway League. Představují nejprestižnější muzikálové ocenění, srovnatelné s Oscary za hollywoodské filmové produkce. \n\nSeznam broadwayských divadel a jejich repertoár k roku 2015. \n\n"}
{"id": "1121256", "url": "https://cs.wikipedia.org/wiki?curid=1121256", "title": "Charlotte Wessels", "text": "Charlotte Wessels\n\nJohanna Charlotte Wessels (* 13. května 1987) je nizozemská zpěvačka a skladatelka. Narodila se ve městě Zwolle. Působí jako zpěvačka v nizozemské symphonic metalové skupině Delain.\n"}
{"id": "1121257", "url": "https://cs.wikipedia.org/wiki?curid=1121257", "title": "Tyranny of Souls", "text": "Tyranny of Souls\n\nTyranny of Souls je šesté studiové album anglického zpěváka Bruce Dickinsona. Vydalo jej dne 23. května 2005 hudební vydavatelství Sanctuary Records a jeho producentem byl kytarista Roy Z. Jde o jeho první album od roku 1998, kdy vyšlo \"The Chemical Wedding\". Zároveň jde o první a jedinou desku vydanou po jeho návratu do kapely Iron Maiden. Na obalu alba se nachází malba renesančního umělce Hanse Memlinga.\n\nAutory všech skladeb jsou Bruce Dickinson a Roy Z.\n"}
{"id": "1121258", "url": "https://cs.wikipedia.org/wiki?curid=1121258", "title": "Róbert Fazekas", "text": "Róbert Fazekas\n\nRóbert Fazekas (* 18. srpna 1975, Szombathely) je maďarský atlet, mistr Evropy v hodu diskem z roku 2002.\nMistr Evropy v hodu diskem z roku 2002 a vicemistr světa v následující sezóně. Na olympiádě v Athénách v roce 2004 dosáhl v diskařském finále nejlepší výkon, odmítl však postoupit dopingový test a byl diskvalifikován. Po vypršení dvouletého trestu se vrátil k závodění. V roce 2010 získal bronzovou medaili na mistrovství Evropy. V roce 2012 měl opět pozitivní dopingový test a byl potrestán zákazem startů na dobu osmi let. Jeho osobní rekord 71,70 metru pochází z roku 2002.\n\n"}
{"id": "1121260", "url": "https://cs.wikipedia.org/wiki?curid=1121260", "title": "Martin T. Zikmund", "text": "Martin T. Zikmund\n\nMartin T. Zikmund (* 27. ledna 1966 Vsetín) je český evangelický teolog, farář, novinář a publicista.\n\nEvangelickou teologii studoval v Praze, Bangalore (Jižní Indie), Minnesotě, Lipsku a Heidelberku. Za totality navštěvoval teologické bytové semináře, vedené členy katolického dominikánského řádu. Po dokončení studií působil postupně jako farář na sborech Pržno (1991–2000), Praha-Vinohrady (2000–2007), Libice nad Cidlinou (od 2009) a ve Velenicích (od 2011), od roku 2017 působí v Karlových Varech. Pracoval zároveň jako zahraniční redaktor Katolického týdeníku (2007–2017), nyní jako redaktor jeho přílohy \"Perspektivy\".\n\n\n"}
{"id": "1121261", "url": "https://cs.wikipedia.org/wiki?curid=1121261", "title": "Croz", "text": "Croz\n\nCroz je čtvrté sólové studiové album amerického zpěváka a kytaristy Davida Crosbyho, vydané v lednu 2014 u vydavatelství Blue Castle Records. Jeho producentem byl Daniel Garcia a jde o Crosbyho první sólové album od nahrávky \"Thousand Roads\" z roku 1993. Na albu se podíleli například Mark Knopfler, Wynton Marsalis a Leland Sklar\n"}
{"id": "1121262", "url": "https://cs.wikipedia.org/wiki?curid=1121262", "title": "Zlín Z-22", "text": "Zlín Z-22\n\nZlín Z-22 Junák byl československý celodřevěný jednomotorový dvoumístný sportovní a cvičný letoun s pevným záďovým podvozkem.\n\nPrvní koncepční návrhy Z-22 začaly vznikat ve Zlínských leteckých závodech a. s. v Otrokovicích již během II. světové války. Oficiální práce na letounu byly zahájeny v červnu 1945, prototyp (imatrikulace OK-AOA), poháněný motorem Toma 4 o výkonu 77 kW, zalétal tovární pilot Ladislav Šváb 28. dubna 1946. Během testovacích letů byly několikrát zvětšeny ocasní plochy a křidélka, došlo také k odstranění přechodu mezi trupem a křídlem. První prototyp později sloužil jako vlečný při záletech sériových větroňů LF-109 Pionýr v Kunovicích.\n\nVývoj stroje přeznačeného na Z-122 završil druhý prototyp (OK-AOB) zalétaný 17. září 1946. Od svého předchůdce se odlišoval novým tvarem SOP, inovovaným křídlem o nižší hmotnosti a zesíleným podvozkem. Oba letouny Z-122 byly oproti plánované dvoumístné konfiguraci čtyřmístné a sériově se nevyráběly.\n\nNávratem ing. Tomáše k původní zamýšlené dvoumístné koncepci lehkého sportovního letounu, navazujícího na koncepci Z-122, bylo opět použito označení Z-22, nyní s obchodním názvem Junák. První odlehčený Zlín Z-22 Junák (OK-BOA) vzlétl na otrokovickém letišti 10. dubna 1947, vybavený pro výcvik jako dvousedadlový, pro turistické lety se třetím sedadlem za oběma předními. Pro pohon byl zvolen motor Persy III konstruktéra ing. Š. Šmely o výkonu 46 kW, který roztáčel dřevěnou dvoulistou vrtuli.\n\nV roce 1949 byla vyrobena třicetikusová série se vzduchem chlazenými čtyřválcovými pohonnými jednotkami Praga D o maximálním výkonu 55 kW a produkce poté přešla do závodu Let Kunovice. V období let 1949 až 1952 zde bylo vyrobeno dalších 170 exemplářů, z nichž byla značná část určena na export.\n\n\n\n"}
{"id": "1121265", "url": "https://cs.wikipedia.org/wiki?curid=1121265", "title": "Martijn Westerholt", "text": "Martijn Westerholt\n\nDavid Martijn Westerholt (* 30. března 1979) je nizozemský klávesista, skladatel a zakladatel skupiny Delain (spolu s Charlottou Wesselsovou). Dříve byl členem skupiny Within Temptation.\n"}
{"id": "1121267", "url": "https://cs.wikipedia.org/wiki?curid=1121267", "title": "Strawberry Jam", "text": "Strawberry Jam\n\nStrawberry Jam je studiové album americké hudební skupiny Animal Collective. Vydalo jej v září roku 2007 hudební vydavatelství Domino Records a jako producenti jsou pod ním podepsáni členové kapely Animal Collective. Album bylo nahráno v lednu 2007 ve studiu Wave Lab Studios v Tucsonu ve státě Arizona. V žebříčku Billboard 200 se album umístilo na 72. příčce.\n\nAutory všech skladeb jsou členové skupiny Animal Collective.\n"}
{"id": "1121270", "url": "https://cs.wikipedia.org/wiki?curid=1121270", "title": "Bayou Country", "text": "Bayou Country\n\nBayou Country je druhé studiové album americké rockové skupiny Creedence Clearwater Revival. Vydáno bylo v lednu 1969 hudebním vydavatelstvím Fantasy Records a téhož roku jej následovala ještě dvě další alba, \"Green River\" (srpen) a \"Willy and the Poor Boys\" (listopad). Producentem nahrávky byl frontman kapely John Fogerty. V hitparádě Billboard 200 se album umístilo na sedmé příčce.\n\n"}
{"id": "1121271", "url": "https://cs.wikipedia.org/wiki?curid=1121271", "title": "Giovanni Pisano", "text": "Giovanni Pisano\n\nGiovanni Pisano [\"džovanny pizáno\"] (asi 1250, Pisa – asi 1315, Pisa) byl italský gotický sochař a architekt, podle některých jediný skutečně gotický sochař v Itálii.\n\nByl žákem svého otce Nikoly Pisana, jemuž pomáhal při práci na kazatelně v Sieně a na sochařské výzdobě kašny v Perugii, jinak není o jeho životě mnoho známo. Řadu dalších sochařských děl mu připsali Giorgio Vasari nebo historikové formálním rozborem.\n\nOttův slovník naučný ho hodnotil takto: „Úlohu mnohem více vynikající hraje v sochařství. Jakožto stavitel náleží Pisano k nejdůležitějším zástupcům gotického slohu od konce XIII. století v Italii vládnoucího a v sochařství náleží mu podobné místo jako asi Giottovi v malířství. Vynikl také jako zlatník a medailleur.“\n\n\n"}
{"id": "1121272", "url": "https://cs.wikipedia.org/wiki?curid=1121272", "title": "Nikolaj Patrušev", "text": "Nikolaj Patrušev\n\nNikolaj Platonovič Patrušev (rusky: Никола́й Плато́нович Па́трушев) (* 11. července 1951, Leningrad, Sovětský svaz) je generální tajemník Bezpečnostní rady Ruské federace (od roku 2008), dlouholetý pracovník komunistické tajné služby KGB a v letech 1999 až 2008 ředitel nástupnické ruské tajné služby FSB. V lednu 2016 britský soudce Robert Owen dospěl k závěru, že Petrušev ve své funkci pravděpodobně posvětil operaci FSB s cílem zabít Litviněnka, přičemž za pachatele vraždy označil soud Andreje Lugového a Dmitrije Kovtuna.\n\nPatrušev má hodnost armádního generála, je držitelem doktorátu z práv.\n\nJe ženatý a má dva syny. Starší syn Dimitrij pracuje ve vedení státní Ruské zemědělské banky založené Vladimirem Putinem a mladší Andrej pracuje pro FSB.\n\n"}
{"id": "1121279", "url": "https://cs.wikipedia.org/wiki?curid=1121279", "title": "Sou", "text": "Sou\n\nSou je francouzský výraz pro minci hodnoty 12 denierů, jejíž název je odvozen od solidu. V současné francouzštině se výraz \"sou\" používá pro minci malé hodnoty. Když platila francouzská Livra, její hodnota se rovnala 20 sous.\n\n"}
{"id": "1121281", "url": "https://cs.wikipedia.org/wiki?curid=1121281", "title": "Jiří Fajt", "text": "Jiří Fajt\n\nJiří Fajt (* 11. května 1960, Praha) je český historik umění žijící v Berlíně a v Praze, od července 2014 do dubna 2019 generální ředitel Národní galerie v Praze. Věnuje se především středověkému a raně novověkému umění střední a středovýchodní Evropy, je autorem řady publikací a úspěšných mezinárodních výstav.\n\nJiří Fajt se narodil 11. května 1960 v Praze. V roce 1983 dokončil Vysokou školu zemědělskou v Praze a následujících několik let se živil jako myč oken v pražském podniku Úklid (1984–88). V letech 1987-1993 studoval dějiny umění na Filozofické fakultě Univerzity Karlovy v Praze (prof. J. Homolka, P. Wittlich, J. Kropáček). Absolvoval s titulem Mgr. roku 1993. Zároveň se studiem v letech 1988-1992 pracoval jako kurátor Sbírky českého kamenosochařství 11.–19. století v Lapidáriu Národního muzea v Praze, kde měl kromě jiného na starosti instalaci tří sálů nové expozice od středověké plastiky po po renesanci. Roku 1992 se stal kurátorem středověkého umění v Národní galerii v Praze (NGP) a o dva roky později vyhrál konkurz na ředitele Sbírky starého umění.\n\nV letech 1997–1998 absolvoval studijní pobyt v New Yorku na pozvání Metropolitan Museum of Art, roku 1999 studijní pobyt v Rakousku na pozvání Rakouské akademie věd. V roce 1999 získal doktorát z dějin umění na Karlově univerzitě v Praze. Mezi léty 1998 až 2001 navíc působil jako zakládající ředitel Centra pro středověké umění při Národní galerii v Praze (financováno Volkswagenstiftung). V roce 2000 Národní galerii v Praze dobrovolně opustil jako výraz nesouhlasu s tehdejším vedením Milana Knížáka a těžiště svého působení přesunul do Německa, kam se následně s celou rodinou odstěhoval.\n\nV roce 2010 vyhrál výběrové řízení na pozici generálního ředitele Národní galerie v Praze, v červenci 2013 byl jmenován, do funkce nastoupil v červenci 2014. V dubnu 2019 jej tehdejší ministr kultury Antonín Staněk (ČSSD) odvolal, spolu s Michalem Soukupem, ředitelem Muzea umění Olomouc (MUO).\nJiří Fajt se ke svému odvolání i možným důvodům vyjádřil v rozsáhlém rozhovoru pro Aktuálně.cz a Echo 24.\n\nV první polovině prvního desetiletí 21. století vedl na Společenskovědním institutu pro historii a kulturu středovýchodní Evropy (Geisteswissenschaftliches Zentrum Geschichte und Kultur Ostmitteleuropas – GWZO) při univerzitě v Lipsku internacionálně obsazený vědecko-výzkumný projekt \"Jagellonci – evropská dynastie. Umění a kultura ve střední Evropě 1450–1550\". Celý projekt \"Umění a kultura ve střední Evropě 1450–1550\" byl navržen a publikován Jiřím Fajtem a Wilfriedem Franzenem a je založen na základním výzkumu dějin umění a kultury východní Evropy, který byl realizován na GWZO Projekt financuje Deutsche Forschungsgemeinschaft v Bonnu a spolupracuje na něm Robert Suckale.\n\nVe druhé polovině prvního desetiletí pak na témže institutu působil jako vedoucí vědecko-výzkumného projektu \"Dvorní kultura ve středovýchodní Evropě od 14. do 18. století. Srovnávací studie kulturní komunikace a reprezentace\", v letech 2011–2013 stál v čele vědecko-výzkumného projektu \"Reprezentace a memoria pozdně středověkých panovníků ve střední Evropě: umění – liturgie – historie, 1250–1550\" a od roku 2014 řídí projekt \"Dvory vysokého kléru a magnátů – duchovní a světská knížata na panovnických dvorech: samostatnost – závislost – vztahy,\" oba financované Federálním ministerstvem pro školství a výzkum (Bundesministerium für Bildung und Forschung) v Bonnu.\n\nNa vědecko-výzkumném institutu v Lipsku inicioval založení publikační řady \"Studia Jagellonica Lipsiensia\" (do roku 2015 vyšlo 18 svazků, Thorbecke Verlag Ostfildern) a kritické edice \"Kompass Ostmitteleuropa\" (do roku 2015 vyšly dva svazky, Thorbecke Verlag Ostfildern), koncepčně řídí vydávání devítisvazkové \"Rukověti dějin umění středovýchodní Evropy\" (Handbuch zur Geschichte der Kunst in Ostmitteleuropa), první svazek 2015/16; je vedoucím projektu velkých mezinárodních výstav a iniciátorem infrastrukturního projektu digitální internetové platformy \"Památky středovýchodní Evropy\" (ve spolupráci s Herder-Institut Marburg a Bildarchiv Foto Marburg, financováno Leibniz-Gemeinschaft).\n\nJako hostující profesor působil od roku 2001 na Technické univerzitě Berlín, kde se v roce 2009 habilitoval se spisem na téma \"Der Nürnberger Maler Sebald Weinschröter im Netzwerk von Kaiserhof und Patriziat (1349–1365/70)\" (od roku 2009 s habilitací v oboru dějiny umění – Dr. habil., od roku 2011 privátní docent – PD Dr.). Kromě toho přednášel na Humboldtově univerzitě v Berlíně a na Univerzitě Karlově v Praze. Roku 2012 se habilitoval rovněž na Filozofické fakultě Univerzity Karlovy v Praze se spisem \"Der lange Schatten Karls IV. Zur Rezeption der luxemburgischen Herrschaftsrepräsentation im Heiligen Römischen Reich.\" (2012 – Doc.)\n\nV červnu 2014 docent Jiří Fajt úspěšně zakončil řízení ke jmenování profesorem na Karlově univerzitě v Praze. Udělení titulu doporučila hodnotící komise a obě vědecké rady (fakultní i celouniverzitní). S Fajtovým jmenováním profesorem souhlasila vláda České republiky, přesto však v květnu 2015 odmítl prezident ČR Miloš Zeman podepsat jmenovací dekret Jiřího Fajta, jako, tentokrát, i dekrety fyzika Ivana Ošťádala a politologa Jana Eichlera. Jako důvod uvedl u Fajta jednání o sponzorské smlouvě s Komerční bankou, generálním partnerem NGP, které považoval za úplatek. Jiří Fajt tento výrok prezidenta označil za nepravdivý, absurdní a účelově dehonestující. Některá média v těchto událostech vidí odvetu prezidenta Miloše Zemana za Fajtovu kritiku prezidentské kampaně i za podporu Karla Schwarzenberga. Univerzita Karlova a VŠE se ve věci profesorského jmenování rozhodly v listopadu 2015 podat žalobu na prezidenta ČR.\n\nV roce 2010 vyhrál před mezinárodní komisí jednoznačně výběrové řízení na pozici generálního ředitele Národní galerie v Praze (NGP), 4. července 2013 byl jím jmenován, do funkce nastoupil 1. července 2014.\n\nJiří Fajt Národní galerii otevřel širší veřejnosti, oslovil nové publikum a založil dnes již pravidelné hromadné vernisáže výstav známé jako grand opening. Uspořádal velké výstavy jako Císař Karel IV., pro které získal zápůjčky unikátních uměleckých děl ze zahraničí, nebo přehlídky významných světových autorů jako Gerharda Richtera (první retrospektiva ve střední a východní Evropě), Aj Wej-weje (Zákon cesty), Kathariny Grosse, Henri Rousseaua, Františka Kupky, Josefa Koudelky, Josefa Šímy a Magdaleny Jetelové. Byl kurátorem série výstav ke 100. výročí vzniku Československa.\n\nFajtovi se během jeho působení podařilo ztrojnásobit počet návštěvníků Národní galerie a získat podporu Komerční banky, která umožnila vstup zdarma pro děti a mládež do 18 let a studenty do 26 let.\n\nDne 18. dubna 2019 jej tehdejší ministr kultury ČR Antonín Staněk odvolal z funkce generálního ředitele NGP, spolu s Michalem Soukupem, ředitelem Muzea umění Olomouc (MUO). Zároveň na něj ministr podal dvě trestní oznámení. Ministr kultury odvolání provedl v době, kdy Národní galerie čerstvě vypsala architektonickou soutěž na rekonstrukci Veletržního paláce, jednala o spolupráci s pařížským Centre Georges Pompidou a chystala otevření českého pavilonu na Benátském bienále.\n\nJan Skřivánek, redaktor časopisu \"Art+Antiques\", akt odvolání okomentoval: „Vypadáme jako banánová republika. Odvolat ředitele na hodinu bez předchozí kritiky, bez zveřejnění důvodů, to je zoufalé“. Odvolání si všímají i media v zahraničí.\n\nBývalý ministr kultury Daniel Herman (KDU-ČSL) vidí za odvoláním Jiřího Fajta vliv Hradu. Na sociálních sítích napsal, že prezident Miloš Zeman ho před pěti lety žádal, aby Fajta do funkce neuváděl. Upozornil také na to, že ministr kultury Antonín Staněk (ČSSD), který Fajta odvolal, letí se Zemanem do Číny.\n\nJiřího Fajta podpořili ředitelé předních světových muzeí a ve svém dopise premiéru Andreji Babišovi vyjádřili „údiv a hrůzu“ nad jeho vyhazovem z čela Národní galerie. Vyzdvihují Fajtovu „hlubokou znalost sbírek Národní galerie, nesmírnou vědeckou odbornost a vynikající komunikační schopnosti“, které byly pro spolupráci české instituce se světem „nepostradatelné“. Pod dopisem jsou podepsáni: Marion Ackermann (ředitelka Staatliche Kunstsammlungen Dresden), Maria Balshaw (ředitelka Tate Gallery), Sabine Haag (generální ředitelka Kunsthistorisches Museum Wien), Hartwig Fischer (dřívější ředitel Staatliche Kunstsammlungen Dresden, nynější ředitel The British Museum), Max Hollein (ředitel The Metropolitan Museum of Art, New York City). K dalším signatářům patří ředitelé Josef Helfenstein, Kunstmuseum Basel, Eugene Tan, National Gallery Singapore, Gary Tinterow, Museum of Fine Arts, Houston, Hanna Wróblewska, Zachęta Narodowa Galeria Sztuki ve Varšavě, Pepe Serra, Museu Nacional d'Art de Catalunya, Michel Draguet, Musées royaux des Beaux-Arts de Belgique a Michael Brand, Art Gallery of New South Wales v Sydney. Dopis, ve kterém signatáři hodnotí Jiřího Fajta jako „mimořádného ředitele a excelentního vědce, velmi vysoce oceňovaného a uznávaného na mezinárodní scéně, kde jeho profesionální práce slouží jako vzor a zdroj inspirace“ na svých stránkách zveřejnily Staatliche Kunstsammlungen Dresden.\n\nK protestu se následně připojili také Christoph Becker, Kunsthaus Zürich, Gabriella Belli, Fondazione Musei Civici di Venezia, Manuel Borja-Villel, The Museo Reina Sofía, Laurence des Cars, Musée d'Orsay et de l'Orangerie v Paříži, Emmanuel Coquery, Réunion des musées nationaux et du Grand Palais des Champs-Élysées v Paříži, Miguel Falomir Faus, Museo Nacional del Prado, Madrid, Miguel Fernandez Felix, Museo del Palacio de Bellas Artes, Mexico, Gabriele Finaldi, The National Gallery, London, Anne-Birgitte Fonsmark, Ordrupgaard, Kodaň, Fabrice Hergott, Musée d'art moderne de la Ville de Paris, Tristram Hunt, Victoria and Albert Museum v Londýně, Stephan Jost, Art Gallery of Ontario, Toronto, John Leighton, The National Galleries of Scotland, Timothy Potts, J. Paul Getty Museum, Los Angeles, Sylvie Ramond, Musée des Beaux-Arts de Lyon, Timothy Rub, Philadelphia Museum of Art, Axel Rüger, Van Gogh Museum, Amsterdam, James S. Snyder (Director Emeritus), The Israel Museum, Jerusalem, Antonio Saborit, Museo Nacional de Antropología, Mexico City, Matthew Teitelbaum, Museum of Fine Arts, Boston, Marina Lošak, Státní muzeum výtvarných umění Alexandra Sergejeviče Puškina, Moskva, Nicholas Serota, Arts Council England, Paul Dujardin, BOZAR Centre for Fine Arts, Brussels, Michael Eissenhauer, Staatliche Museen zu Berlin – Preußischer Kulturbesitz, Glenn D. Lowry, The Museum of Modern Art, New York City, Bernhard Maaz, Bayerische Staatsgemäldesammlungen, München a Bernard Blistène, Centre Pompidou, Paris, Stella Rollig, Österreichische Galerie Belvedere, Agnes Tieze, Kunstforum Ostdeutsche Galerie Regensburg.\n\nTaková míra mezinárodní solidarity s ředitelem zdejší instituce je v české kultuře po roce 1989 výjimečná. Šéfové světových galerií uvedli, že s Fajtem udržují dlouhodobé přátelské vztahy a intenzivní spolupráci, což vedlo k výměně pracovníků, plánování společných projektů, vzájemné úctě a rozvoji kontaktů. Podle informací ČTK již někteří zahraniční partneři odvolávají spolupráci s Národní galerií. Rozvázat spolupráci s Národní galerií chce sběratelka Erika Hoffmannová, která se svým manželem od 60. let 20. století budovala sbírku umění zahrnující díla od 90. let do současnosti, vystavenou nyní v Salmovském paláci NG.\n\nPodle několika zaměstnanců Národní galerie je ohrožena také velká akvizice sbírky tuzemských sběratelů, s nimiž měla instituce mezi 23.–26. dubnem 2019 podepisovat smlouvu. Podle informací ČTK premiérovi dorazil i dopis z vedení pařížského Centre Pompidou, které pozastavuje plánovanou spolupráci s Národní galerií. Odstoupila mezinárodní komise sestavená pro plánovanou rekonstrukci Veletržního paláce, která patří mezi prioritní akce vlády v investicích do kultury. Zahraniční partner zrušil mimo jiné velkou výstavu indického umění plánovanou na podzim 2019. Spolupráci s Národní galerií přerušil po odvolání Jiřího Fajta také její nejvýznamnější soukromý mecenáš Libor Winkler, který se mimo jiné měl finančně podílet na připravované výstavě Alberta Giacomettiho. Winklerovi vadí, že ředitel byl odvolán na politickou objednávku a důvody považuje za zástupné.\n\nV pátek 26. dubna 2019 byl zveřejněn otevřený dopis, adresovaný premiérovi vlády Andreji Babišovi a předsedovi ČSSD Janu Hamáčkovi, požadující odvolání ministra Staňka, který podepsalo přes 70 významných představitelů české kultury a řada dalších známých osobností. Během dne se k výzvě připojily stovky lidí a kolem 70 institucí. Za šest dní tuto petici podepsalo přes 5 000 lidí. Do doby, než byl ministr Staněk skutečně zbaven funkce, podepsalo petici za jeho odvolání více než 10 200 lidí.\n\nPrvní místopředseda ČSSD Roman Onderka v pořadu Otázky Václava Moravce označil chování ministra Staňka za neprofesionální, bude požadovat vysvětlení a sám by zvažoval jeho odvolání. Pro odvolání se 6.5.2019 vyslovil i poslanec Petr Dolínek. Předseda vládní ČSSD Jan Hamáček se však ani po setkání s autory petice za odvolání ministra kultury Antonína Staňka (ČSSD) nechystá navrhnout Staňkův konec ve vládě.\n\nDalší petice z 27. dubna 2019, podepsaná většinou mladšími umělci a kurátory, vyjadřuje zásadní nesouhlas s ministrovým postupem při odvolání Generálního ředitele Národní galerie v Praze Jiřího Fajta a ředitele Muzea umění Olomouc Michala Soukupa a požaduje revizi a odbornou obhajobu daného rozhodnutí. Petice také požaduje obnovení legislativních kroků směřující ke změně statutu NGP z organizace zřizované ministerstvem, na organizaci veřejnoprávní, o jejímž chodu nemůže rozhodovat jen jedna osoba.\n\nTransparency International ovšem poukazuje na nesrovnalosti v hospodaření pod vedením Fajta, jak v květnu 2019 zveřejnila: \"„V kauze NGP jsme upozornili na nesrovnalosti v jejím hospodaření, což je naším posláním. Personální změny nejsou oblastí našeho zájmu a neřešíme je. Jde nám především o funkční Národní galerii jako instituci. Transparency opravdu pracuje metodou „padni komu padni“, takže se distancujeme od vtahováni naší organizace do politického boje a pevně věříme, že nové vedení Ministerstva kultury celou věc kvalitně vyřeší.“\"\n\nPodle Noemi Smolik, teoretičky umění, Jiří Fajt uzavřel sám se sebou smlouvu na více než milion korun na vlastní kurátorskou činnost, jak píše koncem července 2019 ve Frankfurter Allgemeine Zeitung, kam pravidelně přispívá. Autorka dále uvádí že jsou pochybné i smlouvy pro právní a mediální služby v Berlíně, či výdaje za externí právní služby, které měly činit v posledních třech letech téměř šest milionů korun, ačkoliv má Národní galerie k dispozici vlastní právní oddělení.\nJiří Fajt rešerše a tvrzení Noemi Smolikové obratem odmítl, za pět dní po uveřejnění, v rozsáhlé reakci, kterou rozšířil o prezentaci své činnosti.\nAutorka článku se sice v roce 2012 neúspěšně ucházela o post hlavního kurátora výstav současného umění Národní galerie takže, podle některých tvrzení, její pohled nemusí být nestranný. Na druhou stranu ale Fajtovo jmenování po odborné stránce v roce 2013 přivítala.\n\n\nDisertační práce\n\nHabilitační práce\n\nMonografie\n\nRecenzované časopisy\n\n"}
{"id": "1121282", "url": "https://cs.wikipedia.org/wiki?curid=1121282", "title": "Komule", "text": "Komule\n\nKomule (\"Buddleja\") je rod dvouděložných rostlin řazený v současné taxonomii do čeledi krtičníkovité. Zahrnuje asi 100 druhů a je rozšířen v tropech a subtropech Asie, Afriky i Ameriky. Komule jsou zpravidla keře se vstřícnými listy a čtyřčetnými květy v bohatých květenstvích. V České republice je jako okrasný keř pěstována v četných kultivarech zejména komule Davidova, známá jako motýlí keř.\n\nKomule jsou nejčastěji stálezelené, řidčeji opadavé keře nebo i stromy, liány či polodřevnaté byliny. Větévky jsou okrouhlé, čtyřhranné až čtyřkřídlé. Odění se skládá z hvězdovitých chlupů, které jsou přítomny zejména na spodní straně listů. Listy jsou většinou vstřícné, řidčeji střídavé (např. komule střídavolistá), krátce řapíkaté, celokrajné nebo na okraji vroubkované či zubaté. Palisty bývají velké, listovité. Báze listů jsou často ouškaté nebo propojené listovitými interpetiolárními palisty či příčnou linií. Květy jsou jednopohlavné nebo oboupohlavné, uspořádané nejčastěji ve vrcholových bohatých latách, řidčeji v úžlabních svazečcích. Kalich je zvonkovitý nebo miskovitý, kališní trubka je zpravidla delší než cípy. Na vnější straně je většinou plstnatý. Koruna je zvonkovitá, miskovitá, talířovitá až nálevkovitá, s přímou nebo zahnutou, válcovitou korunní trubkou. Tyčinky jsou 4, jsou nitkami přirostlé ke korunní trubce a zpravidla nevyčnívají z květů. Semeník je svrchní a obsahuje 2 nebo řidčeji 4 komůrky, v nichž je několik až mnoho vajíček. Čnělka je dlouhá nebo krátká a je zakončená hlavatou či dvoulaločnou bliznou. Plodem je přehrádkosečná tobolka pukající 2 chlopněmi, výjimečně (např. \"B. madagascariensis\") bobule. Semena jsou drobná a často křídlatá.\n\nRod komule zahrnuje asi 100 druhů. Je rozšířen především v tropické a subtropické Asii, jižní Africe a Jižní Americe. Není přítomen v západní Africe, Austrálii a Tichomoří. Většina druhů je stálezelená, pouze některé druhy jsou opadavé a snášejí klima mírného pásu. Některé pěstované druhy, např. \"B. madagascariensis\", se rozšířily vlivem pěstování i v tropech jiných částí světa. V Evropě není žádný druh původní, v teplejších oblastech zplaňuje pěstovaná komule Davidova. Asi polovina popsaných druhů komulí roste v Americe, zejména ve středních polohách jihoamerických And. Z Číny je uváděno 20 druhů. V Malajsii je původní jediný druh, \"Buddleja asiatica\", některé další druhy zde zdomácněly.\n\nKomule rostou většinou na otevřených, slunných stanovištích jako součást keřové vegetace či na lesních okrajích. Často vyhledávají narušená místa. Jsou rozšířeny od nížin do vysokých nadmořských výšek (zejména v Andách). V některých evropských zemích, např. v Rakousku a Německu, se komule Davidova spontánně šíří. Nalezla vhodné stanoviště zejména na poříčních písčitých náplavech či na rumištích.\n\nMnohé druhy komulí mají vonné květy, které jsou opylovány nejrůznějším hmyzem. Komule Davidova je známa jako motýlí keř, neboť květy lákají množství motýlů. Semena jsou většinou šířena větrem, u druhů s bobulemi pravděpodobně zvířaty či ptáky.\n\nRod \"Buddleja\" měl v minulosti nejisté zařazení. Spolu s několika blízce příbuznými rody (\"Androya\", \"Emorya\", \"Gomphostigma\", \"Nicodemia\", \"Nuxia\", \"Peltanthera\") byl zahrnován buď do čeledi \"Buddlejaceae\", nebo do čeledi \"Loganiaceae\", v jejím rámci pak do podčeledi \"Buddlejoideae\" a tribu \"Buddlejeae\". Od zbytku této čeledi se odlišuje zejména chemismem, neboť alkaloidy charakteristické pro čeleď \"Loganiaceae\" neobsahuje, zato jsou v něm přítomny glykosidy podobné těm v čeledi \"Scrophulariaceae\". Toto vodítko se při použití molekulárních metod výzkumu ukázalo jako správné a v rámci velké reorganizace řádu \"Lamiales\" v systému APG byl rod komule vřazen do prořídlé čeledi \"Scrophulariaceae\". Další rozdíly jsou v morfologii, např. v typu trichomů (hvězdovité u \"Buddleja\", jednoduché u \"Loganiaceae\").\n\n\nKomule Davidova je pěstována v četných kultivarech jako okrasný keř, významný bohatým letním kvetením. Do Evropy byla přivezena v roce 1890, v Čechách byla poprvé vysazena v roce 1911 v Průhonicích. Jednotlivé kultivary se odlišují zejména barvou a strukturou květenství, celkovým vzrůstem (existují i trpasličí kultivary) a zbarvením listů. Křížením se žlutě kvetoucím druhem \"Buddleja globosa\" byl získán kříženec komule Weyerova (\"Buddleja\" x \"weyeriana\"), vyznačující se žlutými až oranžovými květenstvími, která jsou ve spodní části kulovitá. Řidčeji je pěstována komule střídavolistá. V Evropě se pěstuje od roku 1814, v Průhonicích byla vysazena v roce 1924. Ve sbírkách botanických zahrad se lze setkat i s jinými druhy, jako je komule sněhobílá (\"B. nivea\"), komule japonská (\"Buddleja japonica\") aj.\n\nNěkteré druhy jsou místně využívány pro obsah pěnivých saponinů při praní nebo jako jed pro lov ryb. Mají význam i v místní medicíně.\n\nKomule nejlépe prospívají na živných půdách v teplejších polohách, na půdu však nejsou nijak náročné. Stanoviště by mělo být slunné a chráněné. Komuli Davidovu a její křížence a kultivary je třeba v předjaří silně seříznout. Často v zimě promrzne až k zemi, na jaře však znovu silně obráží. Komule se rozmnožují zejména zelenými řízky, které lze odebírat od března do srpna ze slabších větévek. Některé druhy se množí i dřevnatými řízky, které se odebírají na podzim před mrazy, skladují v chladu a na jaře zasadí do substrátu. Pro rozmnožování komule střídavolisté se využívá také roubování či štěpování v lednu na kořeny (do rozštěpu). Komule lze množit také semeny, což má význam především u čistých druhů, neboť kultivary často nedávají jednotné potomstvo. Semena se vysívají v březnu až dubnu pod sklo.\n"}
{"id": "1121287", "url": "https://cs.wikipedia.org/wiki?curid=1121287", "title": "Quido Nossberger", "text": "Quido Nossberger\n\nQuido (též Kvido) Nossberger, křtěný Quido Alois Jan (12. září 1892 Mělník – 15. srpna 1967 Rumburk) byl skladatel.\n\nSyn houslisty a skladatele Quida Nossbergra (1850–1910), v letech 1904–1910 žil s rodiči v Žamberku, po smrti otce v Praze, kde začal studovat zemědělský obor na tehdejší České vysoké škole technické. Od dětství se soukromě vzdělával v hudbě, roku 1912 nastoupil do sboru Arény na Smíchově, kde se brzo stal korepetitorem a občasným kapelníkem. V letech 1918–1921 působil u venkovských společností, poté v pražských operetních divadlech. V letech 1947–1948 byl hudebním referentem Svazu brannosti a od roku 1950 redaktorem hudebního oddělení DILIA.\n\nOd roku 1915 komponoval, zprvu šansony, taneční a pochodové skladby (celkem okolo 200), později scénické hudby a díla operetní či svým charakterem podobná, kterých vytvořil okolo 70, z nichž nejúspěšnější, podle \"Československého hudebního slovníku osob a institucí\", byly \"Na Vikárce u svatého Víta\", \"Malostranské střechy\" (též \"Pod střechami Malé Strany)\", \"Loretánské zvonky\", \"V tichém domě na Čertovce\" a \"Májové koťátko\". Autorem libret byl nejčastěji Josef Kubík. Mnoho drobných skladeb a klavírní výtahy dvou desítek operetních děl vyšlo tiskem (nakladatelství Thalia Josefa Dolejšího aj.). Komponoval též chrámové skladby.\n\nHudebně dramatická díla, uvedená profesionálními soubory (podle Miroslav Šulc: Česká operetní kronika)\n\n\n"}
{"id": "1121290", "url": "https://cs.wikipedia.org/wiki?curid=1121290", "title": "Taťjana Lysenková (gymnastka)", "text": "Taťjana Lysenková (gymnastka)\n\nTaťjana Feliksovna Lysenková (: Тетяна Фелiксiвна Лисенко, : Татьяна Феликсовна Лысенко; * 23. června 1975, Cherson, Ukrajinská SSR) je bývalá sovětská a ukrajinská gymnastka. Je dvojnásobnou vítězkou z Letních olympijských her v Barceloně 1992.\n\nV roce 1991 poprvé startovala na mistrovství světa v Indianapolisu, kde získala zlato v týmové soutěži. Po pádu z kladiny ale nezískala medaili ve finále víceboje, do kterého se probojovala z kvalifikace před Oksanou Čusovitinovou a dalšími velkými talenty své doby.\n\nNejvětších úspěchů dosáhla na Letních olympijských hrách v Barceloně v roce 1992. V barvách tzv. Sjednoceného týmu, který spojoval již samostatné země vzniklé po nedávném rozpadu Sovětského svazu, startovala např. se Světlanou Bogiňskou nebo Taťjanou Gucuovou. V soutěži družstev získaly s náskokem zlatou medaili. Ve finále víceboje byla Lysenková sedmá, ale získala bronz na přeskoku a zlato na kladině, kde získala známku 9,975 b.\n\nV následujícím roce reprezentovala Ukrajinu na mistrovství světa v Birminghamu, kde ji jen přešlap na prostných připravil o titul absolutní mistryně světa, takto získala ve víceboji bronz. Závodila pak až do roku 1994.\n\nPo skončení kariéry se přestěhovala do Spojených států amerických a usadila se v Kalifornii. Vystudovala právnickou školu Sanfranciské univerzity.\n\n"}
{"id": "1121300", "url": "https://cs.wikipedia.org/wiki?curid=1121300", "title": "Galina Prozumenščikovová", "text": "Galina Prozumenščikovová\n\nGalina Prozumenščikovová ( – \"Galina Nikolajevna Prozumenščikova\", 26. listopad 1948 Sevastopol – 19. červenec 2015) byla plavkyně, která získala v letech 1964–1972 jako reprezentantka Sovětského svazu pět olympijských medailí a v letech 1964–1966 také pětkrát překonala světové rekordy ve stylu prsa na 100 a 200 metrů.\n\nJedinou zlatou olympijskou medaili získala na letních olympijských hrách v Tokiu v roce 1964 na 200 metrech. V roce 1968 v Mexiku a v roce 1972 v Mnichově byla pokaždé stříbrná na 100 metrech a bronzová na 200 metrech.\n"}
{"id": "1121305", "url": "https://cs.wikipedia.org/wiki?curid=1121305", "title": "Bohumil Med", "text": "Bohumil Med\n\nBohumil Med (* 24. září 1939 Humpolec) je hráč na lesní roh, pedagog, nakladatel a distributor hudebnin.\n\nNarodil se 24. září 1939 v Humpolci. V roce 1963 absolvoval Pražskou konzervatoř, v letech 1965 – 68 studoval na JAMU. Roku 1968 odešel do Brazílie, kde hrál v Brazilském symfonickém orchestru a přednášel na Universidade Federal do Estado do Rio de Janeiro (UniRio). V roce 1974 byl jmenován profesorem lesního rohu a hudební teorie na státní univerzitě v hlavním městě Brasília. Napsal učebnici hudební teorie.\n\nJe zakládajícím členem Orchestru Národního divadla v Brazílii. Zastupuje v Brazílii české výrobce hudebních nástrojů Amati, Strunal a Delícia. Je majitel hudebního nakladatelství a největšího obchodu s hudebninami v Brazílii, podílí se na organizaci koncertů, vydává hudební měsíčník a je činný jako hudební publicista. Založil též kulturní společnost Brazílie–Československo (\"Brasil–República Tcheca\"), jíž je předsedou. Ve všech oborech své činnosti vždy propagoval českou hudbu. V roce 2002 byl odměněn Cenou Jana Masaryka Gratias agit 2002 za šíření dobrého jména České republiky v zahraničí. V září 2007 byl Bohumilu Medovi na Universidade de Brasília při odchodu do důchodu udělen čestný titul Zasloužilý profesor. \n\n"}
{"id": "1121307", "url": "https://cs.wikipedia.org/wiki?curid=1121307", "title": "Socialistická strana Albánie", "text": "Socialistická strana Albánie\n\nSocialistická strana Albánie je albánská středolevicová politická strana, která vznikla z komunistické PPSH v červnu 1991. Tato strana se distancovala od marxismu a je sociálnědemokratického smýšlení. Albánie není členem Evropské unie, přesto strana s evropskými sociálními demokraty vychází.\n"}
{"id": "1121308", "url": "https://cs.wikipedia.org/wiki?curid=1121308", "title": "Občina Sevnica", "text": "Občina Sevnica\n\nObčina Sevnica je jednou z 212 občin ve Slovinsku. Nachází se v Posávském regionu na území historického Kraňska. Občinu tvoří 115 sídel, její rozloha je 272,2 km² a k 1. lednu 2017 zde žilo 17 469 obyvatel. Správním střediskem občiny je město Sevnica.\n\nObčina se dělí na sídla: Apnenik pri Boštanju, Arto, Birna vas, Blanca, Boštanj, Breg, Brezovo, Budna vas, Cerovec, Dedna Gora, Dolenji Boštanj, Dolnje Brezovo, Dolnje Impolje, Dolnje Orle, Drožanje, Drušče, Čanje, Čelovnik, Češnjice, Gabrijele, Gabrje, Gornje Brezovo, Gornje Impolje, Gornje Orle, Goveji Dol, Hinje, Hudo Brezje, Jablanica, Jelovec, Jeperjek, Kal pri Krmelju, Kamenica, Kaplja vas, Kladje nad Blanco, Kladje pri Krmelju, Koludrje, Kompolje, Konjsko, Krajna Brda, Križ, Krmelj, Krsinji Vrh, Laze pri Boštanju, Ledina, Leskovec v Podborštu, Log, Loka pri Zidanem Mostu, Lončarjev Dol, Lukovec, Mala Hubajnica, Malkovec, Marendol, Metni Vrh, Mrtovec, Mrzla Planina, Novi Grad, Okroglice, Orehovo, Orešje nad Sevnico, Osredek pri Hubajnici, Osredek pri Krmelju, Otavnik, Pavla vas, Pečje, Pijavice, Podboršt, Podgorica, Podgorje ob Sevnični, Podvrh, Poklek nad Blanco, Polje pri Tržišču, Ponikve pri Studencu, Preska, Prešna Loka, Primož, Radež, Radna, Račica, Razbor, Rogačice, Rovišče pri Studencu, Selce nad Blanco, Sevnica, Skrovnik, Slančji Vrh, Slap, Spodnje Mladetiče, Spodnje Vodale, Srednik, Stržišče, Studenec, Svinjsko, Šentjanž, Šentjur na Polju, Škovec, Šmarčna, Štajngrob, Telče, Telčice, Trnovec, Trščina, Tržišče, Velika Hubajnica, Veliki Cirnik, Vranje, Vrh pri Boštanju, Vrhek, Zabukovje nad Sevnico, Zavratec, Zgornje Mladetiče, Zgornje Vodale, Znojile pri Studencu, Žigrski Vrh, Žirovnica, Žurkov Dol.\n\n"}
{"id": "1121313", "url": "https://cs.wikipedia.org/wiki?curid=1121313", "title": "BareNaked", "text": "BareNaked\n\nBareNaked je čtvrté studiové album americké herečky a zpěvačky Jennifer Love Hewittové. Vydalo jej v říjnu roku 2002 hudební vydavatelství Jive Records. Producenty alba byli Gregg Alexander a Meredith Brooks, která je rovněž spoluautorkou několika písní. V hitparádě Billboard 200 se deska umístila na 37. příčce.\n\n"}
{"id": "1121325", "url": "https://cs.wikipedia.org/wiki?curid=1121325", "title": "Občina Brežice", "text": "Občina Brežice\n\nObčina Brežice je jednou z 212 občin ve Slovinsku. Nachází se v Posávském regionu na pomezí historických zemí Dolní Štýrsko a Kraňska. Občinu tvoří 109 sídel, její rozloha je 268,1 km² a k 1. lednu 2017 zde žilo 24 204 obyvatel. Správním střediskem občiny je město Brežice.\n\nStřední část občiny je rovinatá, rozkládá se v nížinách při řekách Sáva, Krka a Sotla v nadmořské výšce zhruba od 130 do 160 m. Na jihu v Gorjanci dosahuje nadmořská výška 630 m (vrch \"Goli Cirnik\"), na severu pak 698 m n. m. (\"Veliki vrh\").\n\nPodél pravého břehu řeky Sávy prochází směrem na východ dálnice A2. V Obrežje je hraniční přechod do Chorvatska, kde navazuje na dálnici A3 směřující do Záhřebu, hlavního města Chorvatska. Podél levého břehu Sávy vede železniční trať.\n\n\nObčinu tvoří sídla: Arnovo selo, Artiče, Bizeljska vas, Bizeljsko, Blatno, Bojsno, Boršt, Bračna vas, Brezje pri Bojsnem, Brezje pri Veliki Dolini, Brezovica na Bizeljskem, Brežice, Brvi, Bukošek, Bukovje, Bušeča vas, Cerina, Cerklje ob Krki, Cirnik, Cundrovec, Curnovec, Čatež ob Savi, Čedem, Črešnjice pri Cerkljah, Dečno selo, Dednja vas, Dobeno, Dobova, Dolenja Pirošica, Dolenja vas pri Artičah, Dolenje Skopice, Dramlja, Drenovec pri Bukovju, Dvorce, Gabrje pri Dobovi, Gaj, Gazice, Globočice, Globoko, Glogov Brod, Gorenja Pirošica, Gorenje Skopice, Gornji Lenart, Gregovce, Hrastje pri Cerkljah, Izvir, Jereslavec, Jesenice, Kamence, Kapele, Koritno, Kraška vas, Križe, Krška vas, Laze, Loče, Mala Dolina, Mali Cirnik, Mali Obrež, Mali Vrh, Mihalovec, Mostec, Mrzlava vas, Nova vas ob Sotli, Nova vas pri Mokricah, Obrežje, Oklukova Gora, Orešje na Bizeljskem, Pavlova vas, Pečice, Perišče, Piršenbreg, Pišece, Podgorje pri Pišecah, Podgračeno, Podvinje, Ponikve, Poštena vas, Prilipe, Račja vas, Rajec, Rakovec, Ribnica, Rigonce, Sela pri Dobovi, Silovec, Slogonsko, Slovenska vas, Sobenja vas, Spodnja Pohanca, Sromlje, Stankovo, Stara vas-Bizeljsko, Stojanski Vrh, Trebež, Velika Dolina, Velike Malence, Veliki Obrež, Vinji Vrh, Vitna vas, Volčje, Vrhje, Vrhovska vas, Zasap, Zgornja Pohanca, Zgornji Obrež, Žejno, Župeča vas, Župelevec.\n\n\n"}
{"id": "1121326", "url": "https://cs.wikipedia.org/wiki?curid=1121326", "title": "Augustin Satra", "text": "Augustin Satra\n\nAugustin Satra (30. listopadu 1877 Kouřim – 31. března 1909 Cleveland), byl český malíř, žák J.Mařáka na pražské malířské Akademii\n\nAugustin Satra se narodil 30. listopadu 1877 v Kouřimi. Jeho otec Josef Satra byl bukačovský stárek a matka Marie rozená Třešňáková byla dcerou kouřimského krupaře. Augustin absolvoval obecnou školu, dvě třídy školy měšťanské a následně průmyslovou školu pokračovací. Jiný zdroj uvádí, že se Satra vyučil lakýrníkem. V letech 1897–1903 studoval na malířské Akademii v Praze. Dva roky v krajinářské škole u profesora Julia Mařáka. Po úmrtí Julia Mařáka v roce 1899 a krátkém pedagogickém působení Ant. Slavíčka, Satra pokračuje ve studiu u prof. Rudolfa von Ottenfelda. Jako vzorný student obdržel státní stipendium v roce 1901 a \"Purmannovo cestovní stipendium\" pro krajináře v roce 1902. Pobýval v Dalmácii, Bosně, zavítal do Mnichova a navštívil i Paříž. V roce 1903 navštívil Bosnu, Černou Horu a Itálii. V letech 1902 a 1903 (o letních prázdninách) vystavuje samostatně v Kondraci pod Blaníkem s velkým prodejním úspěchem. V roce 1904 opět odjíždí do Mnichova a do lázní Warnemünde, roku 1905 navštívil Benátky a Terst. V roce 1906 se vrací do Německa, pobývá v Brémách, ve Warnemünde a Mnichově. Odtud se odstěhoval s vidinou lepší obživy natrvalo do amerického Clevelandu. V Clevelandu měl příbuzné, především svou matku. Oženil se a snažil se nepříliš úspěšně živit malováním. V roce 1908 uspořádal v Clevelandu dvě výstavy. Vystavil asi šedesát obrazů, převažovaly krajinomalby.\nNárodní listy 14. 4. 1909 přinášejí smutnou informaci o jeho nečekaném úmrtí (dne 31. 3. 1909) po krátké nevolnosti, když den předtím ještě pracoval na velkém obrazovém plakátu pro sokolský slet. \n\nAugustin Satra během svého krátkého života vystavoval v Umělecké Besedě a v Domě umělců. Jeho obrazy jsou v Národní galerii, v Oblastní galerii Liberec a v Muzeu umění ve Clevelandu.\n\n"}
{"id": "1121335", "url": "https://cs.wikipedia.org/wiki?curid=1121335", "title": "Mardi Gras", "text": "Mardi Gras\n\nMardi Gras jsou slavnosti začínající v den Epifanie (Zjevení Páně, svátek Tří králů) a končící den před Popeleční středou. Slavnosti mají podobu karnevalu a název „“ pochází z francouzštiny a v doslovném překladu znamená „tučné úterý“. Výrazně se slaví v americkém městě New Orleans. Podobné události probíhají také v dalších zemích, například Itálii či Švédsku.\n"}
{"id": "1121336", "url": "https://cs.wikipedia.org/wiki?curid=1121336", "title": "Mardi Gras (rozcestník)", "text": "Mardi Gras (rozcestník)\n\nMardi Gras může být:\n\n"}
{"id": "1121338", "url": "https://cs.wikipedia.org/wiki?curid=1121338", "title": "Can't Forget: A Souvenir of the Grand Tour", "text": "Can't Forget: A Souvenir of the Grand Tour\n\nCan't Forget: A Souvenir of the Grand Tour je album kanadského hudebníka Leonarda Cohena. Vydalo jej v květnu 2015 hudební vydavatelství Columbia Records a obsahuje převážně nahrávky ze zkoušek před koncerty, ale i z koncertů samotných, z Cohenova turné v letech 2012 až 2013. Album produkovali Ed Sanders a Mark Vreeken a o mastering se postaral Bob Ludwig.\n\n"}
{"id": "1121342", "url": "https://cs.wikipedia.org/wiki?curid=1121342", "title": "Česko na Letní univerziádě 2015", "text": "Česko na Letní univerziádě 2015\n\nČeskou republiku na Letní univerziádě 2015 reprezentovalo 151 sportovců. Celkem měla výprava 203 členů. Reprezentace získala celkem 9 medailí.\n\n"}
{"id": "1121345", "url": "https://cs.wikipedia.org/wiki?curid=1121345", "title": "Boys and Girls", "text": "Boys and Girls\n\nBoys and Girls, případně Boys & Girls, může být:\n\n"}
{"id": "1121350", "url": "https://cs.wikipedia.org/wiki?curid=1121350", "title": "Ambient house", "text": "Ambient house\n\nAmbient house je hudební žánr, který vznikl koncem 80. let jako subžánr house, přičemž kombinuje prvky acid housu a ambientní hudby. Skladby žánru ambient house jsou typické beatovými vzory „four-to-the-floor“, syntezátory a vokálními samply včleněnými do stylu klasifikovaného jako atmosférický (\"atmosférický styl\").\n\n"}
{"id": "1121357", "url": "https://cs.wikipedia.org/wiki?curid=1121357", "title": "Aitólie-Akarnánie", "text": "Aitólie-Akarnánie\n\nAitólie-Akarnánie (novořecky: Αιτωλοακαρνανία) je moderní řecká regionální jednotka, nacházející se na západě Řecka na pobřeží Jónského moře a Korintského zálivu. Náleží ke kraji Západní Řecko. Je vymezena podobně jako historická území Aitólie a Akarnánie. Má rozlohu 5461 km². V roce 2011 v Achaii žilo 210 802 obyvatel. Ve 20. století se mnozí obyvatelé Achaie vystěhovali za lepším životem do nedalekých Atén. Hlavním městem je Mesolongi. Největším městem je Agrinio. Další velká města jsou Naupaktos, Aitoliko a Vonitsa. Z přímořského města Antirio vede most Charilaos Trikoupisa, který spojuje Akarnánii s městem Rio na Peloponésu.\n\nRegionální jednotka Achaia se od 1. ledna 2011 člení na 7 obcí:\n\n"}
{"id": "1121365", "url": "https://cs.wikipedia.org/wiki?curid=1121365", "title": "Pieter de Hooch", "text": "Pieter de Hooch\n\nPieter de Hooch, někdy též uváděn jako Hoogh či Hooghe (1629, Rotterdam - 1684, Amsterdam) byl nizozemský malíř.\n\nJeho otec byl zedník, matka porodní bába. Měl čtyři sourozence, kteří všichni zemřeli v dětství. Malířství se vyučil v Haarlemu u krajináře Nicolaese Berchema. V roce 1654 přesídlil do Delftu, kde se oženil, seznámil s Carlem Fabritiusem a Nicolaesem Maesem, kteří na jeho tvorbu měli značný vliv, a roku 1655 vstoupil do zdejšího malířského cechu Sv. Lukáše. Roku 1661 přesídlil do Amsterdamu. Žil spíše v ústraní, což bylo podmíněno jeho psychickým stavem. Zemřel v ústavu pro choromyslné.\n\nZpočátku byl pod vlivem Rembrandtovým, jeho klasické obrazy bývají přirovnávány k obrazům Jana Vermeera (jeho kolegy z Delftského cechu Sv. Lukáše). Výrazným prvkem je \"teplé světlo\", které však mizí z jeho pozdní tvorby. Obvyklým námětem jsou lidé vykonávající nějaké domácí práce, zákoutí domů, dvorky. Jeho obrazy jsou především malých rozměrů, až na jedno rozměrné plátno, které však shořelo roku 1864 při velkém rooterdamském požáru. Do dnešní doby se zachovalo přes 250 de Hoochových pláten.\n\nK jeho nejznámějším obrazům patří: \"Dva vojáci a trubač s obsluhující ženou\", \"Dvůr domu v Delftu\", \"Hráči karet ve sluncem zalité místnosti\", \"Ložnice\", \"Matka\", \"Mladá žena pijící\", \"Návštěva\", \"Pár s papouškem\", \"Prázdná sklenice\", \"U skříně na prádlo\", \"Venkovský dům\", \"Vojáci hrající karty\", \"Žena a služka s vědrem na dvoře\", \"Žena kojící nemluvně s dítětem a psem\", \"Žena loupající zeleninu v zadní místnosti holandského domu\" či \"Žena s ošatkou fazolí v zeleninové zahrádce\".\n\n\n"}
{"id": "1121372", "url": "https://cs.wikipedia.org/wiki?curid=1121372", "title": "Distribuce softwaru", "text": "Distribuce softwaru\n\nDistribuce softwaru je proces doručení software koncovému uživateli. Podobný název se používá pro kolekci softwarových komponent (programů a dat), které jsou vytvořeny, přeloženy a nakonfigurovány tak, aby byly snadno použitelné pro zamýšlený účel.\n\nMožné příklady distribuce softwaru jsou na:\n\n"}
{"id": "1121373", "url": "https://cs.wikipedia.org/wiki?curid=1121373", "title": "Helena Korejsová", "text": "Helena Korejsová\n\nHelena Korejsová (22. května 1907, Praha – 8. března 1945, Praha) byla česká spisovatelka, autorka dětských knih.\n\nHelena Korejsová, rozená Grünwaldová se narodila 22. května 1907 v Praze. V Praze také žila a pracovala jako učitelka. Její manžel Josef Korejs (1897–1965) byl pedagog, učitel na reformní pokusné škole v Nuslích a autor pedagogických pomůcek a učebnic. Na základě jednoho výtisku \"Národního osvobození\" (ze dne 8. ledna 1928) s celkovým počtem 42 448 slov vypracovali manželé Korejsovi \"Slovník našich novin\". V samostatné tvorbě se Helena Korejsová zaměřila na dětskou literaturu, nejznámější její knihou jsou \"Pohádky z bílého domku\", které vyšly v roce jejího úmrtí.\n\nHelena Korejsová zemřela 8. března 1945 v Praze-Krči.\n\n\nRodina Horů žije v novém domku, který si postavila na okraji města. Tatínek, maminka, veselá hospodyně Bětka a děti Tomík a Liduška jsou hrdiny této knížky. Ve vyprávění ožívají různé předměty – valcha, kolíčky na prádlo nebo nábytek. Děti prožívají různé příhody jako je setkání s vrabcem, který se zatoulal do domku, záchrana stromku před bouřkou nebo Tomíkova nemoc.\n\n"}
{"id": "1121374", "url": "https://cs.wikipedia.org/wiki?curid=1121374", "title": "Softwarová distribuce", "text": "Softwarová distribuce\n\nSoftwarová distribuce, též distribuce (slangově distro) je kolekce softwarových komponent (programů a dat), které jsou vytvořeny, přeloženy a nakonfigurovány tak, že jsou snadno použitelné pro zamýšlený účel. Zpravidla se jedná o svobodný software (případně jiný volně šiřitelný software); typickým příkladem je linuxová distribuce, tj. kolekce počítačových programů a dat využívajících operační systém Linux, ale existují i distribuce jiných svobodných operačních systémů, například distribuce FreeBSD.\n\nSoftwarová distribuce je často nejsnazší cesta k získání svobodného softwaru. Může mít formu binární distribuce, se spustitelným instalačním programem, který lze stáhnout z Internetu. Možnosti sahají od celého operačního systému pro servery (na CD/DVD) po klasické instalátory (například WAMP). Softwarová distribuce může být také spojena s careware a donateware.\n\nV posledních letech je s tímto termínem spojeno něco jako jakýkoliv \"dokončený\" software (něco, co je více nebo méně připraveno pro jeho zamýšlené použití, ať už jako kompletní systém, nebo část většího systému), který je primárně složen z otevřeného software.\n\nTechnická podpora je klíčová potřeba pro koncové uživatele distribucí, počínaje vlastní distribucí, která je obvykle zdarma a nesmí být \"vlastněna\" v komerčním smyslu slova poskytovatelem. V závislosti na distribuci, může být tato podpora poskytována na komerční bázi tvůrcem distribuce, nebo uživatelskou komunitou.\n\nGNU Autotools jsou distribuční nástroje široce používané pro jejich obsah, jako jsou programy a jejich zdrojové texty napsané v programovacích jazycích C++ a C, ale jejich využití je širší.\n\n\nVytvořit nástroje pro distribuci softwaru pro malá mobilní zařízení, jako jsou telefony, PDA a další handheldové terminály, je kvůli jejich ad hoc připojení problém. Některé nástroje, které tvoří tuto kategorii zařízení jsou:\n\n"}
{"id": "1121377", "url": "https://cs.wikipedia.org/wiki?curid=1121377", "title": "Antonín Pečenka", "text": "Antonín Pečenka\n\nAntonín Pečenka (* 25. února 1952) je český lékař, politik a manažer, bývalý náměstek ministra zdravotnictví a bývalý nucený správce Všeobecné zdravotní pojišťovny (VZP).\n\nV dubnu 2006 uzavřel Pečenka jako tehdejší nucený správce VZP za pojišťovnu smlouvu o smlouvě budoucí, která ji zavazuje po dobu 15 let hradit Protonovému centru léčbu 1650 jejích klientů ročně při ceně 26 tisíc Kč za jedno ozáření. Jelikož pro pacient bývá průměrně vystaven 22 až 25 ozáření, kontrakt v celkové výši mohl znamenat výdaje až 16 miliard Kč. VZP však smlouvu neuznala a centrum proto proti ní vyvolalo arbitráž. \n\nRozhodčí soud při Hospodářské komoře České republiky a Agrární komoře České republiky uvedl 1- července 2014, že smlouva o smlouvě budoucí z roku 2006 je neplatná, včetně v ní obsažené rozhodčí doložky a tudíž nemůže spor mezi Protonovým centrem a VZP rozhodovat. Tím dal zapravdu VZP, která platnost smlouvy o smlouvě budoucí zpochybňovala.\n"}
{"id": "1121382", "url": "https://cs.wikipedia.org/wiki?curid=1121382", "title": "Norio", "text": "Norio\n\nNorio (: ) je obec v gruzínském regionu Kvemo Kartli, vzdálená 25 km od hlavního města Tbilisi a 50 km od správního města Gardabani. Leží v nadmořské výšce 820–840 m v předhůří pohoří Saguramo. V obci žije asi 4000 obyvatel.\n\nOblast byla osídlena již v pozdní době bronzové, tedy někdy v období 1500–1000 př. n. l. V roce 1394 bylo během třetí Tamerlánovy invaze město vydrancováno a poničeno. Během vpádu Agá Muhammad Chána na území Gruzie v 18. století tvořilo Norio spolu s blízkými obcemi Martkopi a Satskhenisi významnou obrannou linii, která chránila Tbilisi z východu.\n"}
{"id": "1121383", "url": "https://cs.wikipedia.org/wiki?curid=1121383", "title": "CoCo and the Butterfields", "text": "CoCo and the Butterfields\n\nCoCo and the Butterfields je fip foková hudební skupina, žánr kombinující folk, pop a hip hop, z Canterbury, Kent, která vznikla v roce 2011. Kapelu tvoří pouliční muzikanti z Canterbury: Tomas Twyman (hlavní zpěv, akustická kytara), Dulcima Showan (zpěv, housle), Jamie Smith (beatbox), Micah Hyson (kontrabas) a \"Handsome\" Rob Wicks (banjo). V roce 2012 byli CoCo and the Butterfields korunováni na celkové vítěze soutěže UK Live and Unsigned, kde soutěžili proti 10000 konkurentům.\n\nKapela vydala čtyři EP, v duchu \"pojďme dostat ven\". Warriors (2013), King of the Corner (2013), Fip Fok (2014), a See the Sun (2014).\n\nV roce 2015 vystupovali také na českém hudebním festivale \"Colours of Ostrava\".\n\n\n\n\n\n\n\n\n"}
{"id": "1121384", "url": "https://cs.wikipedia.org/wiki?curid=1121384", "title": "Demokratická strana Albánie", "text": "Demokratická strana Albánie\n\nDemokratická strana Albánie je středopravicová politická strana v Albánii. Momentálně je v opozici. Na začátku devadesátých let 20. století byla hlavní opoziční stranou proti PPSH, tedy proti albánským komunistům a socialistům. Její nejznámější člen je zakladatel Sali Beriša, který tuto stranu vedl v letech 1991-1992 a znovu v letech 1997-2013. Po parlamentních volbách 2013, kdy strana nakonec skončila v opozici, rezignoval z funkce předsedy. Strana usiluje o vstup Albánie do Evropské unie.\n"}
{"id": "1121385", "url": "https://cs.wikipedia.org/wiki?curid=1121385", "title": "Letzte Spur Berlin", "text": "Letzte Spur Berlin\n\nLetzte Spur Berlin (první řada Die letzte Spur) je německý kriminální televizní seriál. Vysílá jej televize ZDF od roku 2012. Do současnosti bylo natočeno šest sérií.\n\nSeriál se odehrává v Berlíně, kde speciální oddělení zemské policie pátrá po zmizelých osobách.\n\n"}
{"id": "1121391", "url": "https://cs.wikipedia.org/wiki?curid=1121391", "title": "Herfried Münkler", "text": "Herfried Münkler\n\nHerfied Münkler (* 15. srpna 1951 ve Friedbergu v Hesensku, SRN) je německý politolog, zabývající se především politickou teorií a dějinami idejí. Pracuje na Humboldtově univerzitě v Berlíně. Stal se známým především díky svému výzkumu o Machiavellim a patří mezi nejvýznamnější politology v Německu.\n\n"}
{"id": "1121398", "url": "https://cs.wikipedia.org/wiki?curid=1121398", "title": "Jasmin Tabatabai", "text": "Jasmin Tabatabai\n\nJasmin Tabatabai (* 8. června 1967 Teherán) je německo-íránská herečka a zpěvačka.\n\nJejí otec pocházel z Íránu, její matka z Německa. Do roku 1979 žili celá rodina v Teheránu. Jasmin Tabatabai vystudovala herectví a zpěv na Hochschule für Musik und Darstellende Kunst ve Stuttgartu. Mezi léty 2009-2010 byla poslankyní Spolkového sněmu.\n\n"}
{"id": "1121405", "url": "https://cs.wikipedia.org/wiki?curid=1121405", "title": "Michal Polák", "text": "Michal Polák\n\nJméno a příjmení Michal Polák má více nositelů:\n\n\n"}
{"id": "1121406", "url": "https://cs.wikipedia.org/wiki?curid=1121406", "title": "Aeronwy Thomas", "text": "Aeronwy Thomas\n\nAeronwy Thomas (3. března 1943 – 27. července 2009) byla britská překladatelka. Narodila se v Londýně jako druhý potomek (jediná dcera) básníka Dylana Thomase a jeho manželky Caitlin Thomas. Své jméno dostala podle řeky Aeron protékající západním Walesem. V roce 1949 se s rodiči přestěhovala do velšské obce Laugharne. Po smrti svého otce v roce 1953 žila s matkou v Itálii a později studovala na londýnské Isleworth College. Později se věnovala převážně překladatelské činnosti (z italštiny). Zemřela na leukemii ve věku 66 let.\n"}
{"id": "1121410", "url": "https://cs.wikipedia.org/wiki?curid=1121410", "title": "Ricky Walden", "text": "Ricky Walden\n\nRicky Walden (* 11. listopadu 1982, Chester, Anglie) je profesionální hráč snookeru. Na profesionální dráhu vstoupil v roce 2000.\n\nPrvní bodovaný turnaj, který vyhrál, bylo Shanghai Masters v roce 2008. V roce 2012 přidal vítězství na Wuxi Classic a v roce 2014 na International Championship. Walden byl také vítězem Six-red World International v roce 2008. Všechny turnaje se konaly v Číně.\n\nRicky Walden byl vítězem World Under-21 Championship v roce 2001.\n\nVstoupil mezi profesionály v roce 2000, ale dlouho čekal na první úspěch. V sezóně 2003/2004 se dostal do last 32 na bodovaném turnaji British Open, kde prohrál s Peterem Ebdonem 2-5.\n\nWalden byl na Grand Prix 2004 mezi last 32, kde ho porazil Stephen Maguire 3-5. Na UK Championship však dosáhl last 16, kde prohrál s Johnem Parrottem 5-9. Ještě lépe se mu dařilo na China Open, kde se probojoval do čtvrtfinále se Stephenem Hendrym, který však zvítězil 5-0. Na mistrovství světa skončil v posledním kvalifikačním kole v last 48, když prohrál těsně s Ianem McCullochem 9-10.\n\nV této sezóně se dosáhl last 32 na Grand Prix, kde ho porazil Jimmy White 2-5. Na China Open se probojoval do last 16, kde ho vyřadil Ken Doherty také 2-5.\n\nWalden na UK Championship skončil v last 32, kde prohrál s Ronniem O'Sullivanem 8-9. Na dalším bodovaném turnaji Malta Cup ho opět v last 32 vyřadil Shaun Murphy 4-5. Na Welsh Open skončil v last 48 po prohře s Michaelem Holtem 4-5. Stejně tak v last 48 prohrál v kvalifikacích na mistrovství světa s Markem Selbym 6-10.\n\nWalden postoupil ze skupiny na Grand Prix do last 16, kde nad ním zvítězil jasně Gerard Greene 5-0. Na UK Championship se dostal do last 32, kde prohrál s Markem Williamsem 3-9. Na China Open se dostal opět mezi last 32, kde ho porazil Mark Selby 2-5. Nedostal se ani na mistrovství světa, protože prohrál v posledním kvalifikačním kole s Markem Allenem 8-10.\n\nTato sezóna byla pro Waldena konečně úspěšnou. V Thajsku vyhrál pozvánkový turnaj pro-am v Six-red International v Bangkoku, když ve finále porazil Stuarta Binghama 8-3. Na Northern Ireland Trophy sice vypadl v last 48 s Dave Haroldem 2-5, ale pak se dostavil první vyhraný bodovaný turnaj v Číně. Walden se probojoval do Šanghaje z kvalifikací. V kole \"wild card\" vyřadil Zhanga Andu 5-0, v last 32 Stephena Hendryho 5-2, v last 16 Neila Robertsona 5-4, ve čtvrtfinále Steva Davise 5-2 a v semifinále Marka Selbyho 6-4. Ve finále byl jeho soupeřem Ronnie O'Sullivan, nad kterým zvítězil 10-8. Na Grand Prix vypadl v last 32 s Ryanem Dayem 4-5 a stejného pořadí také dosáhl v Bahrajnu na Bahrajn Championship, kde prohrál se Stephenem Hendrym 3-5. Do last 16 došel také na Masters, když v kole \"wild card\" vyhrál nad Markem Kingem 5-2, ale v dalším byl vyřazen Markem Selbym 5-6. Na China Open skončil v last 16 po prohře se Stephenem Hendrym 5-6. Na mistrovství světa postoupil z kvalifikací přes Roda Lawlera a Anthony Hamiltona, v last 16 prohrál s Markem Selbym 10-6. Sezónu ukončil jako světová dvacítka. \nNa konci července se v této sezóně konala v Leedsu první ze série nebodované Pro Challenge, ve které se dostal Walden do čtvrtfinále, kde prohrál s Benem Woollastonem 1-4. Ještě před tím se ale Walden zúčastnil SangSom 6-red World Championship v Bangkoku a bojoval tentokrát již o mistrovský titul v tomto krátkém formátu, ale ve finále prohrál s Markem Selbym 6-8. Na Shanghai Masters porazil v prvním kole Marka Kinga 5-1 a Stephena Hendryho 5-1, ale prohrál ve čtvrtfinále s Liangem Wenbem 3-5. Na Grand Prix skončil mezi last 32 po prohře s Markem Kingem 4-5. Ve třetí události Pro Challenge Series v Leicesteru se probojoval do semifinále, kde prohrál s Joem Jogiou 0-5. Na UK Championship prohrál v last 32 s Johnem Higginsem 7-9. Na mistrovství světa se nekvalifikoval kvůli prohře se Zhangem Andou 8-10 v last 48.\n\nNejlepší výsledky měl Walden na World Open v Glasgow, kde prohrál ve čtvrtfinále s Neilem Robertsonem 1-3 a ve čtvrtfinále na European Tour Players Championship 2 v Bruggách, kde prohrál s Matthewem Couchem 2-4. Na PTC v Sheffieldu se probojoval až do semifinále, kde prohrál s Jamiem Jonesem 2-4. Na mistrovství světa ho vyřadil v prvním kole Rory McLeod 6-10. Po prohraném zápase Walden kritizoval pomalý styl hry, jakým McLeod zápas vyhrál. \n\nZačátek sezóny nebyl pro Waldena moc úspěšný, ale dostal se do čtvrtfinále pozvánkového turnaje Brazil Masters 2011, kde prohrál se Shaunem Murphym 1-4. Byl ve finále PTC 6 ve Varšavě, kde prohrál s Neilem Robertsonem 1-4. Na PTC 10 v Sheffieldu sice skončil v last 16 po prohře s Dominicem Daleem 2-4, ale v prvním kole proti Garethu Allenovi udělal první maximální náběh (147) ve své profi kariéře. Na UK Championship se probojoval do semifinále turnaje. Zde byl jeho soupeřem Mark Allen, který nad Waldenem zvítězil 9-7. Na PTC 11 v Sheffieldu byl ve čtvrtfinále s Graemem Dottem, ve kterém prohrál 1-4. Dalšího čtvrtfinále se dočkal na PTC 11 ve Fürstenfeldbrucku v Německu, kde prohrál s Joem Perrym 1-4. Na bodovaném turnaji German Masters došel do last 16, kde Shaun Murphy nad ním zvítězil 5-2. V Galway (Irsko) se konalo PTC Grand Final, Ricky došel do čtvrtfinále se Stephenem Maguirem, který ho porazil těsně 3-4. Poté se s ním střetl v last 16 na China Open, kde Maguire opět těsně vyhrál 5-4. I když neprošel v kvalifikacích přes Jamie Jonese v last 48 na mistrovství světa, poprvé se ocitnul v top 16. Sezónu ukončil na 15. místě světového žebříčku.\n\nTuto sezónu začal Walden skvěle. Hned na prvním bodovaném turnaji Wuxi Classic vyhrál svůj druhý titul. V prvním kole s ním prohrál Zhu Ying Hui 0-5, v last 16 vyřadil Joa Perryho 5-4. ve čtvrtfinále Roberta Milkinse 5-3 a v semifinále Marcuse Campbella 6-1. Druhým finalistou tohoto turnaje byl Stuart Bingham, kterého porazil 10-4.\n\nDostal se do semifinále Six-red World Championship v Thajsku, které prohrál s Markem Davisem 2-7. Na European Tour 1 Paul Hunter Classic došel do last 16, kde ho vyřadil z dalších bojů Andrew Norman 3-4. V last 16 byl také na PTC 3 v Gloucesteru. Tento zápas prohrál s Marcem Fu 0-4. Na Shanghai Masters také skončil mezi last 16 po prohře s Markem Williamsem 2-5. Na International Championship se probojoval do čtvrtfinále, když nechal za sebou Lu Ninga 6-4, Marka Selbyho 6-3 a pak prohrál s Peterem Ebdonem 0-6. Masters 2013 opustil v prvním kole, když prohrál zápas se Shaunem Murphym 4-6. Na bodovaném World Open udělal čtvrtfinále. Walden prohrál s Marken Allenem 1-5. Na China Open dosáhl last 16, v nichž ho porazil Mark Selby 5-2.\n\nRicky Walden se dostal nyní na mistrovství světa a byla to pro něho úspěšná cesta. V prvním kole vyřadil Michaela Holta 10-1, v druhém Roberta Milkinse 13-11 a ve čtvrtfinále Michaela Whitea 13-6. Dostal se až do semifinále, kde prohrál s Barry Hawkinsem 14-17. Posunul se na 8. místo světového žebříčku.\n\nWaldenovi se podařilo vyhrát v Doncasteru European Tour 3, když nechal za sebou Passakorna Suwannawata, Aliho Cartera, Ryana Daye, Davida Gilberta, Marka Allena a v semifinále Shauna Murphyho. Své první vítězství na malém bodovaném turnaji v UK zpečetil výhrou 4-3 nad Marcem Fu. Na UK Championship vybojoval semifinále, když v last 32 porazil Marka Williamse 6-5, v last 16 Dinga Junhuie 6-4, ve čtvrtfinále Marka Allena 6-2. V semifinálovém zápase prohrál s Markem Selbym 5-9. Byl ve čtvrtfinále Masters, kde prohrál s Ronniem O'Sullivanem 0-6. Walden byl stažen z European Tour 8 - Gdynia Open. By ve čtvrtfinále China Open s Ali Carterem, který vyhrál 5-3. Na mistrovství světa porazil v prvním kole Kyrena Wilsona 10-7 a v last 16 nad ním zvítězil Barry Hawkins 13-11. Sezónu zakončil jako světová devítka.\n\nWalden se dostal do čtvrtfinále Australian Goldfields Open, kde prohrál s Juddem Trumpem 4-5. Byl v semifinále European Tour 2 Paul Hunter Classic, kde prohrál s Juddem Trumpem 1-4. Probojoval se opět do finále Six-red World Championship, ve kterém prohrál se Stephenem Maguirem 7-8, když vedl 7-5. Walden vyhrál na International Championship svůj třetí bodovaný titul, když ve finále porazil Marka Allena 10-7. Na Welsh Open byl ve čtvrtfinále, kde prohrál s Lucou Brecelem 3-5. Na Indian Open vybojoval další finále, ale prohrál v něm s Michaelem Whiteem 0-5. Na mistrovství světa vypadl v prvním kole s Graeme Dottem 8-10. Sezónu zakončil na 10. místě světového žebříčku.\n\nWalden opustil Australian Goldfields Open v last 16, když prohrál se Stephenem Maguirem 4-5. Z druhého bodovaného turnaje v této sezóně, Shanghai Masters v Číně, odstoupil z důvodu narození syna.\n\nRicky Walden si vzal po čtyřleté známosti svoji přítelkyni Natalii Wilton 22. května 2014 v New Yorku. Ricky Walden opustil Shanghai Masters a odletěl z Číny domů, protože se mu narodil dne 3. září 2015 syn.\n\nvýhry v bodovaném turnaji\nvýhry v malém bodovaném turnaji\nvýhry v nebodovaném turnaji\n\n"}
{"id": "1121411", "url": "https://cs.wikipedia.org/wiki?curid=1121411", "title": "FLARY", "text": "FLARY\n\nFlary Martin, \"občanským jménem\" Martin Fiřt (* 12. srpen 1980, Kadaň) je český režisér, producent, herec, moderátor, malíř a pokerový hráč.\n\nNarodil se a vyrůstal v Kadani, kde studoval na všeobecném gymnáziu. Poté dálkově dostudoval i FTVS na Univerzitě Karlově a posléze se věnoval studiu režie na FAMO. \n\nV roce 2005 byl účastníkem reality show \"Bar\" vysílané přes léto na TV Prima.\n\nHraje poker a stal se jediným dvojnásobným vítězem České pokerové tour Masters.\n\nOd dětství se věnoval divadlu, studiu hry na housle a kytary v lidové škole umění. Asi půl roku byl také členem amatérského pěveckého sdružení. Jednu sezónu byl hostem na Švandově divadle. Ztvárnil asi dvě desítky rolí v reklamách (např. Budweiser Budvar, Albixon nebo Otrivin). Hrál ve videoklipu ke skladbě \"Surprise\" od Pavla Šporcla. \n"}
{"id": "1121412", "url": "https://cs.wikipedia.org/wiki?curid=1121412", "title": "The Jazz Age", "text": "The Jazz Age\n\nThe Jazz Age je studiové album anglického hudebníka Bryana Ferryho, vydané pod hlavičkou souboru . Vydáno bylo v listopadu roku 2012 hudebním vydavatelstvím BMG Rights Management. Samotný Ferry na albu nevystupuje, pouze vede kapelu a je autorem či spoluautorem všech písní. Všechny skladby byly již dříve vydány na jeho albech. Zde jsou přearanžovány do jazzového stylu dvacátých let. Ferry album produkoval společně se svým dlouholetým spolupracovníkem Rhettem Daviesem.\n"}
{"id": "1121413", "url": "https://cs.wikipedia.org/wiki?curid=1121413", "title": "Johannes Baader", "text": "Johannes Baader\n\nJohannes Baader (22. června 1875, Stuttgart – 15. ledna 1955, Adldorf), původním vzděláním architekt, byl německý spisovatel a umělec, čelný představitel a prorok hnutí Dada v Berlíně, známý jako \"Oberdada\".\n\nBaader navštěvoval v letech 1892–1895 obchodní školu a poté pracoval jako kameník a zároveň studoval architekturu na Královském technickém učení ve Stuttgartu. Roku 1903 pracoval jako architekt v Drážďanech v Unii umělců pro monumentální náhrobní plastiku a roku 1905 přesídlil do Berlína, kde se seznámil s Raoulem Hausmannem. V letech 1911–1912 dělal architektonické návrhy pro zoologickou zahradu Carl Hagenbecka, které však nebyly realizovány.\n\nSpolu s Hausmannem se stal vlivným členem berlínského hnutí Dada. Protože trpěl maniakální depresí, byl shledán nezpůsobilým pro službu v armádě a roku 1917 úředně prohlášen za psychicky nemocného. Během první světové války přispíval do časopisů Das Blaubuch, Die freie Strasse a Der Dada. Inspiraci hledal u Friedricha Nietzsche a v západním i východním mysticismu. \n\nVytvářel návrhy „spirituální architektury“ – utopických monumentálních, metafysických a mesianistických staveb. Z roku 1906 je jeho projekt pro 1500 m vysoký \"Světový chrám\" pro \"Mezinárodní mezináboženský spolek\" (Internationaler interreligiöser Menschenbund). Vystupoval jako vzkříšený Kristus a publikoval text \"14 dopisů Krista\" (\"Vierzehn Briefe Christi\") jako program monismu. Spolu s Hausmannem založil společnost \"Christus GmbH\" na ochranu pacifistů a válečných dezertérů – jako pokus o spojení svědomí a křesťanské morálky – a ucházel se o místo na radnici v Saarbrückenu. Dělal spektakulární veřejná představení a happeningy a psal manifesty, kterými provokoval veřejnost.\nV roce 1918 způsobil skandál svým představením \"Christus ist euch Wurst\" v Berlínském dómu, po kterém byl zatčen a krátce uvězněn. V lednu 1919 uspořádal představení v nové výmarské radnici a publikoval leták \"Zelená mrtvola\" (Grüne Leiche), spolu s Hausmannem vyhlásil Dadaistickou Republiku pod záštitou „Centrální komise hnutí dada“ a koncem roku 1919 uskutečnili v Café Austria propagační večer, kde založili \"Antinationaler Rat der unbezahlten Arbeiter\" (Antinárodní rada neplacených dělníků) a \"Club der blauen Milchstrasse\" (Klub modré mléčné dráhy). \n\nOhlásil úmrtí a své znovuvzkříšení jako \"Oberdada\" (Vrchní Dada) a publikoval kvazireligiózní text \"Die acht Weltsätze\" (Osm světových tezí). V reakci na Versailleskou mírovou smlouvu publikoval roku 1919 \"Knihu světového míru\" (Buch des Weltfriedens), která se stala známou jako \"Handbuch des Oberdada\". Během zasedání Výmarského národního shromáždění pouštěl vlaštovky se sloganem \"Dadaisté proti Výmaru\" a později v tramvaji prohlásil socialistického politika Philippa Scheidemanna Čestným dadaistou (Ehrendada).\n\nPřesně rok po abdikaci císaře, dne 11. listopadu 1919, si nechal vytisknout vizitky, kde se prohlásil prezidentem Země a Vesmíru. Ucházel se o možnost učit na Bauhausu, ale jeho žádost byla zamítnuta. \n\nRoku 1920 uspořádali dadaisté ve spolupráci s berlínským obchodníkem uměním Otto Burchardem \"První mezinárodní veletrh dada\" (Erste Berliner Dada-Ausstellung). Organizátory byli George Grosz, Raoul Hausmann a John Heartfield a Baader zde představil své \"Das große Plasto-Dio-Dada-Drama\" – Vzestup a úpadek Německa.\n\nV roce 1920 spolu s Raoulem Hausmannem a Richardem Hülsenbeckem organizoval dadaistické turné, během kterého se zastavili v Teplicích (bordel paní Hummlové), v Praze (Plodinová burza, 1. 3. 1920, Mozarteum 3. 3. 1920) a v Karlových Varech (5. 3. 1920). Společně založili „Erste Intertellurische Akademie“. Po roce 1925 pracoval jako novinář v Hamburku. \n\nPo roce 1920 bylo v Německu velké množství kočujících kazatelů, proroků a samozvaných spasitelů. Roku 1930 vystoupil Baader v Durynsku na kongresu Christus-Wiedergänger der Zeit jako vtělení Krista. Od roku 1941 působil opět jako architekt.\n\nPřevážná část rukopisů a alb koláží Johannese Baadera se nezachovala. Před odchodem z Berlína je svěřil příteli v Pomořansku, ale tento dům po válce vyrabovala Rudá armáda. Díla, která Baader zanechal v Berlíně, přetrvala bombardování. \n\nJohannes Baader zemřel ve věku 79 roků v roce 1955 v domově důchodců v Dolním Bavorsku.\n\n"}
{"id": "1121415", "url": "https://cs.wikipedia.org/wiki?curid=1121415", "title": "Zoltán Kontár", "text": "Zoltán Kontár\n\nZoltán Kontár (* 7. listopadu 1993) je slovenský fotbalový obránce, od srpna 2016 hráč klubu DAC Dunajská Streda.\n\nSvoji fotbalovou kariéru začal v klubu DSC Orechová Potôň, odkud v průběhu mládeže zamířil do FC Petržalka 1898.\n\nV průběhu jarní části ročníku 2011/12 se propracoval do prvního mužstva klubu FC Petržalka 1898, který tehdy hrál 2. nejvyšší fotbalovou ligu (od roku 2014 FC Petržalka Akadémia). Za tým nastoupil celkem k 5 zápasům, ve kterých se gólově neprosadil. Od sezony 2014/15 působil na hostování v jiných klubech.\n\nV létě 2014 odešel hostovat do mužstva FC ŠTK 1914 Šamorín. V týmu strávil půl roku. Během této doby nastoupil k 15 druholigovým střenutím, ve kterých vsítil 2 góly.\n\nPřed jarní částí ročníku 2014/15 zamířil na hostování do klubu FC Ružinov Bratislava. Za mužstvo odehrál dohromady 11 utkání, ve kterých 3x rozvlnil síť.\n\nV červenci 2015 odešel na rok hostovat do týmu FK Senica. Ve slovenské nejvyšší soutěži debutoval pod trenérem Eduardem Pagáčem v ligovém utkání 1. kola 18. července 2015 proti FC DAC 1904 Dunajská Streda (prohra Senice 0ː2), odehrál celý zápas.\n\nKoncem srpna 2016 přestoupil do klubu DAC Dunajská Streda.\n\n"}
{"id": "1121416", "url": "https://cs.wikipedia.org/wiki?curid=1121416", "title": "Gerontofilie (film)", "text": "Gerontofilie (film)\n\nGerontofilie (\"Gerontophilia\") je kanadský hraný film z roku 2013, který režíroval Bruce LaBruce podle vlastního scénáře. Film popisuje vztah mladíka a starého muže.\n\nOsmnáctiletý Lake má sice přítelkyni Desirée, ovšem přitahují ho postarší muži. Když mu matka sežene brigádu v domově důchodců, sblíží se s jedním z tamních klientů, panem Melvinem Peabodym. Jejich vztah se stává mileneckým, což neunikne pozornosti personálu. Lakova matka je šokována, Desirée již měla jisté podezření, přesto pomůže Lakovi tajně odvést Melvina ze sanatoria, neboť podporuje všechny revoluční činy. Navíc obdivuje Laka za to, jak se starostlivě chová ke všem lidem ve svém okolí. Lake jede s Malvinem přes celou Kanadu k Tichému oceánu, který chce Melvin ještě naposledy v životě vidět. Cestou oslaví Malvinovy 81. narozeniny.\n\n"}
{"id": "1121422", "url": "https://cs.wikipedia.org/wiki?curid=1121422", "title": "The Bride Stripped Bare", "text": "The Bride Stripped Bare\n\nThe Bride Stripped Bare je páté sólové studiové album anglického hudebníka Bryana Ferryho. Vydalo jej v září roku 1978 hudební vydavatelství E.G. Records a jako producenti se na něm podíleli Waddy Wachtel, Rick Marotta, Simon Puxley, Steve Nye společně s Ferrym. Nahráno bylo ve studiu Mountain Studios ve švýcarském Montreux. Název alba pochází z názvu obrazu Marcela Duchampa. Na albu se nachází pouze čtyři autorské písně, zbytek tvoří coververze a v jednom případě tradicionál.\n\n"}
{"id": "1121423", "url": "https://cs.wikipedia.org/wiki?curid=1121423", "title": "Kruh (film, 2014)", "text": "Kruh (film, 2014)\n\nKruh (\"Der Kreis\") je švýcarský film z roku 2014, který režíroval Stefan Haupt podle vlastního scénáře. Film je kombinací dokumentárního a hraného filmu. Zachycuje postupný úpadek spolku \"Der Kreis\" a stejnojmenného časopisu na přelomu 50. a 60. let a osudy jeho protagonistů. Snímek měl světovou premiéru na Mezinárodním filmovém festivalu Berlinale 10. února 2014. Film byl v ČR uveden v roce 2014 na filmovém festivalu Mezipatra.\n\nPříběh začíná v roce 1956 v Curichu. Mladý učitel Ernst Ostertag právě nastoupil do dívčí školy, kde má však již od počátku problémy. Řediteli se nelíbí, že ve výuce žákyním vypráví o existencialismu. Mnohem závažnější je však to, že Ernst je homosexuál, a protože stále nemá definitivu, musí svou orientaci skrývat. Nicméně se stává členem spolku „Der Kreis”. Zde se seznamuje s travestie umělcem Röbim Rappem a oba se do sebe zamilují. Oba také zažívají rozkvět spolku, jehož existence je v té době v Evropě ojedinělou záležitostí, i jeho postupný úpadek. Tlak policie a radnice po sérii vražd homosexuálů, kdy je veřejnost zneklidněna, vede k omezení jeho činnosti. Také ředitel školy spáchá sebevraždu, když je při jedné z razií odhalena jeho totožnost. Nicméně Ernestovi ještě napíše doporučující posudek pro školskou komisi. Ernst a Röbi začnou žít spolu, ovšem Ernst musí i nadále vést dvojí život.\n\nHraný film je doplňován rozhovory Ernsta Ostertaga a Röbiho Rappa a jejich příbuzných a známých. Film končí informací, že se Ernst Ostertag a Röbi Rapp stali v roce 2003 prvním stejnopohlavním párem, který využil registrovaného partnerství schváleného v kantonu Curych v roce 2002.\n\"Der Kreis\" byl švýcarský spolek se sídlem v Curychu, který vydával stejnojmenný časopis. Organizace byla založena v roce 1943 poté, co byla ve Švýcarsku dekriminalizována stejnopohlavní sexuální aktivita. Spolek se zasazoval se o práva homosexuálů a svůj časopis šířil i do zemí, kde byla homosexualita trestně stíhaná. Spolek ukončil svou činnost v roce 1967.\n\n\n\n"}
{"id": "1121424", "url": "https://cs.wikipedia.org/wiki?curid=1121424", "title": "Mamouna", "text": "Mamouna\n\nMamouna je deváté sólové studiové album anglického zpěváka Bryana Ferryho. Vydalo jej v září roku 1994 hudební vydavatelství Virgin Records umístilo se na jedenácté příčce hitparády UK Albums Chart. Na albu se podílelo velké množství hudebníků, mezi kterými byli i členové skupiny Roxy Music, ve které Ferry v minulosti působil: Brian Eno, Phil Manzanera a Andy Mackay.\n\n"}
{"id": "1121426", "url": "https://cs.wikipedia.org/wiki?curid=1121426", "title": "In Your Mind", "text": "In Your Mind\n\nIn Your Mind je čtvrté sólové studiové album anglického hudebníka Bryana Ferryho. Vydalo jej v únoru roku 1977 hudební vydavatelství E.G. Records a společně s Ferrym jej produkoval Steve Nye. Nahráno bylo v londýnském AIR Studios. Jde o jeho první sólové album složené výhradně z autorských písní (spoluautorem jedné je Chris Thomas, pod ostatními je podepsán Ferry samostatně).\n\n"}
{"id": "1121428", "url": "https://cs.wikipedia.org/wiki?curid=1121428", "title": "Mirnyj (Sacha)", "text": "Mirnyj (Sacha)\n\nMirnyj (, – \"Mirnej\") je město v Saše v Ruské federaci. Při sčítání lidu v roce 2010 mělo 37 tisíc obyvatel. Město bylo založeno na dobývání diamantů v místním dole.\n\nMirnyj leží na severních břehu Ireljachu v povodí Viljuje. Od Jakutsku, hlavního města republiky, je vzdálen 820 kilometrů vzdušnou čarou na západ. Má přímé silniční spojení na Lensk směrem na jih, na Udačnyj směrem na sever a na Ňurbu směrem na východ. Letecké dopravě slouží letiště Mirnyj ležící východně od města.\n\nMěsto je úzce spjato s těžbou diamantů a vybudováno bylo kolem diamantového dolu založeného roku 1955, kdy zde byl nalezen kimberlitový sopečný komín. Povrchový důl Mir se postupně zvětšoval a má kónický tvar a rozměry 1,2 km v průměru a 525 m do hloubky. Diamanty zde těží společnost Alrosa, která zde má svoje sídlo.\n"}
{"id": "1121429", "url": "https://cs.wikipedia.org/wiki?curid=1121429", "title": "Kostel svatého Jana Křtitele (Kremnické Bane)", "text": "Kostel svatého Jana Křtitele (Kremnické Bane)\n\nKostel svatého Jana Křtitele je gotický římskokatolický chrám v katastrálním území Kremnických Baní na Slovensku.\n\nKostel v gotickém slohu byl postaven v 13. století, o dvě století později přibyla loď kostela. V roce 1910 byl rozšířen.\n\nLokalita kostela je označována jako střed Evropy a jeho zvláštností je poloha na rozvodí, kdy voda ze severní poloviny střechy stéká do povodí Váhu a z jižní do povodí Hronu.\n\n"}
{"id": "1121431", "url": "https://cs.wikipedia.org/wiki?curid=1121431", "title": "Občina Cerklje na Gorenjskem", "text": "Občina Cerklje na Gorenjskem\n\nObčina Cerklje na Gorenjskem je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 30 sídel, její rozloha je 78,0 km² a k 1. lednu 2017 zde žilo 7 569 obyvatel. Správním střediskem občiny je Cerklje na Gorenjskem.\n\nObčina Cerklje na Gorenjskem je jednou z 18 občin Hornokraňského regionu. Střed občiny leží severně od centra Lublaně ve vzdálenosti zhruba 21 km. Na jihu občiny se nachází Mezinárodní letiště Jože Pučnika, Lublaň. Nadmořská výška stoupá od jihu směrem na sever a pohybuje se v rozmezí 356–1971 m. Významnými vrcholy jsou Veliki Zvoh (1971 m n. m.) a Krvavec (1853 m n. m.).\n\nObčina se dělí na sídla: Adergas, Ambrož pod Krvavcem, Apno, Cerkljanska Dobrava, Cerklje na Gorenjskem, Dvorje, Češnjevek, Glinje, Grad, Lahovče, Poženik, Praprotna Polica, Pšata, Pšenična Polica, Ravne, Sidraž, Spodnji Brnik, Stiška vas, Sveti Lenart, Šenturška Gora, Šmartno, Štefanja Gora, Trata pri Velesovem, Vašca, Velesovo, Viševca, Vopovlje, Vrhovje, Zalog pri Cerkljah, Zgornji Brnik.\n\nSousedními občinami jsou: Preddvor na severu, Kamnik na východě, Komenda na jihovýchodě, Vodice na jihu a Šenčur na západě.\n\n\n"}
{"id": "1121432", "url": "https://cs.wikipedia.org/wiki?curid=1121432", "title": "Kostel svatého Kříže (Banská Bystrica)", "text": "Kostel svatého Kříže (Banská Bystrica)\n\nKostel svatého Kříže, zvaný také Slovenský kostel je původně pozdně gotický kostel, který se nachází v centru Banské Bystrice.\n\n\n\n\n\n\n\nInteriér tvoří jednoduchý halový prostor se dvěma vstupy: hlavní vstup v západní fasádě a vstup z východní strany ze sakristie.\n\nNa západní fasádě je snadno rozpoznatelná etapizace výstavby kostela. Odlišné strany fasády levou a pravou (z pohledu VZ) spojuje polosloup ve spodní části. Obě části jsou spojeny emporou po celé fasádě, která je přístupná po dvou hadovitých schodištích z levého a pravého (součástí je zazděný epitaf) rohu fasády. Pravá horní část fasády, je překlenuta třemi, různě velkými lunetami, které podle Dr. Kodoňová kopírovaly otvory stavby Matějova domu. Jediným, tady zachovaným otvorem je otvor barokně upravený se segmentovým nadpražím. Na levé straně je již zmíněné třídílné gotické okno západní fasády, na které se nachází dnešní hlavní vstup do kostela. Otvor okna dnes sahá téměř až k podlaze empory. O horizontální členění se stará barokní kruchta, která se skládá ze dvou štukových římsových pásů po celé délce. Její horizontální charakter dotvářejí stisknuté oblouky pod emporou. Kruchta je řešena dvoubarevně s tmavým podkladem a světlejšími obrazci.\n\nNa severní straně fasády je viditelný půlpilíř v celé výšce upravený z původního zdiva, patřící k první etapě výstavby. Tehdy tvořil součást západní fasády a podle něj tak můžeme předpokládat původní délku lodě. V horní části fasády jsou v nikách malby, převážně od J. Hanuly z roku 1935, což dokládá jeho podpis na jedné z nich. Na malbě nad střílnou nese dvojice andělů pásku s nápisem \"Jedině Bohu sláva\". Tato malba zde během výzkumu v roce 1982 byla, dnes se tu však už nenachází zřejmě v důsledku restaurátorských prací. Druhou výplň niky tvoří malba s 12-učedníky kolem centralizované P. Marie (zobrazený výjev z Bible / kniha Nového zákona / Skutky apoštolů). Nad nimi je holubice v záři slunce symbolizující přítomného Ducha svatého. Ve třetím poli se nachází malba s motivy zvířat v dolní části a koupel v horní části, což symbolizuje dva ze tří stavů (peklo a nebe). Čtvrté pole zaplňují tři neznámé postavy. Třetí malba je malířskou technikou značně odlišná, proto je možné že J. Hanula některé malby restauroval a doplňoval nebo úplně přemaloval.\n\nNa východní fasádě je také viditelná etapovitost výstavby. Levou stranu (pohled ZV) tvoří presbytář s hlavním oltářem, který je v novoklasicistním slohu a je datován do roku 1834. V zlomu SV zdi se nachází gotický otvor s jednoduchou profilací vyplněný třídílným oknem. Pod ním je umístění gotický portál, který je ale pravděpodobně sekundárně osazen. Původně byl součástí hlavního vstupu do kostela přes jižní fasádu, který sloužil až do přestavby v roce 1654–1656. Nerovnost zdiva kolem dnešního osazení zde vnucuje myšlenku, že portál byl původně širší. Levou a pravou stranu lodi dělí polosloup, který je v horní části neukončený. Byl vytvořen po přestavbě 1654–1656 ze zdi tvoříco původní jižní zeď starší kaple. Dokládá to i soklový výstupek v dolní části.\n\nJižní fasádu s trojicí barokních oken člení gotické přípory ukončené gotickou patkou. Římsa v horní části zde nese původní gotickou křížovou klenbu, po které nám zůstalo torzo náběhů. Dveřní otvor ve východní části jižní fasády je ještě v roce 1935 značený v plánech jako dveře. Malířská výzdoba i na této fasádě pochází od J. Hanuly, kde se soustředil na jednoduché terče. Jedním z nich je i hornická motivika, protože hornictví bylo pro Banskou Bystrici významné a výrazně se podílelo na jejím vývoji zejména na přelomu 14 a 15. století, kdy díky Thurzovsko-fuggerovská společnosti město disponovalo vysokými majetky, co se podepsalo ve všech odvětvích ať už uměleckých nebo technických a také kulturních. Udává se že banskobystrická měď byla použita na spojovací materiál v lodích Kryštofa Kolumba. Proto se k tomuto období vrací umění i v pozdějších stoletích. Severní a jižní prostor dělí vestavěné nosné sloupy. Převzali na sebe nosnou funkci tehdejší jižní stěny starší kaple. Klenba lodí je valená s lunetami. Původní stropy kostela byly zaklenuty valenou klenbou, ale na rozdíl od dnešního stavu byly neseny pozdněgotickými žebry. V severní lodi se zachovaly otisky z původní síťové klenby a v jižní lodi po klenbě křížové.\n\nInteriér sakristie je v půdorysném průmětu nepravidelný. Je zaklenut stlačenou valenou klenbou s dvěma poli hřebínkové klenby s lunetami. Původní návrh sakristie z roku 1769 navrhovaný Petrem Grossmannem (zednický mistr z Banské Bystrice) měl mít obdélný tvar na severní straně zkosený do presbytáře. V návrhu byl dvoudílný barokní vstupní portál a barokní klenba se třemi poli. Důvod proč se tento návrh nerealizoval není znám. Na západní fasádě je znatelné členění fasády původního exteriéru a to v podobě kordonové římsy a také odskočeného soklu. Na severní straně interiéru sakristie byl později vybouraný otvor do přístavku. Pisarská bašta, která je s kostelem propojena v konstrukci zdiva i ve stropní části tvoří již od vzniku kaple součást opevnění hradu. Zdi severní strany kostela přecházejí rovnoměrně do bašty a opakují se v ní. Z exteriéru jsou sledovatelné štěrbinové střílny, které byly zazděny. Ze dvou střílen byly na severní straně vytvořené okna, s použitím sekundární opracovaných pískovců gotické profilace. K zdivu bylo na severovýchodní části v 16. století přistavěno městské opevnění (za rozšiřování a výstavby zdiv se podepsaly tatarské výpady, které právě důlní města zastavila díky obrannému systému vartoviek). Po opevnění se už však pozůstatky nedochovaly. Součástí opevnění byl ochoz, který vycházel z malé chodbičky, odkryté sondou během výzkumu, v půdní části písařské bašty.\n\nAutoři umělecko-historické literatury, zaměřené na město Banská Bystrica, se vývoje hradního areálu dotýkají jen okrajově, a to většinou pouze farního kostela, tedy Kostela Nanebevzetí Panny Marie, proto topografie není komplexně zpracována. Přitom všechny autory zpracováváné prameny pocházejí z 13. století, kdy začíná příchod saských Němců. Pro prokázání dřívějšího osídlení není dostatek archeologických vykopávek. Historickým milníkem je rok 1255, kdy Uherský král Béla IV. Banské Bystrici uděluje privilegia a německé přistěhovalce tak zvýhodňuje před původním obyvatelstvem. Tyto listiny byly pro přistěhovalce velmi hodnotné a několikrát si je v průběhu mnoha staletí nechávali znovu potvrzovat. \"Přehodnocením starších pramenů s kritickým pohledem z jiného zorného úhlu než se na ně v minulosti díval například Ipolyi, Jurkovich nebo Mencl, se možná v budoucnu přiblížíme k přesnějšímu hodnocení dějin Banské Bystrice.\" Jurkovich podle Dr. Vallašeka a Dr. Kodoňová vzpomíná ve své publikaci citaci z kroniky Derswana \"Alt Haus\", který je údajně starší než samotné město. Z urbanistického hlediska určují polohu na místě dnešního farního kostela. Pak by ale bylo vyvráceno tvrzení V. Mencla o existenci staršího románského jednolodního kostela před farním. Zdivo lodě však nenavazuje na původní románskou věž dodnes zachovanou a proto je toto tvrzení relativně.\n\nVěž kostela zaznamenává první záznam z roku 1300 a to ve spojení s odpustky na kostel P. Marie. První zmínka o hradu je podle Dr. Kodoňové a Dr. Vallašeka, kteří vycházejí z publikací Jurkovicha až v roce 1442. Potvrzuje to i archivní správa MBB-p / 2-S zaměřená na dědičné práva vdovy po Bartošovo, prvním hradním kapitánovi a to v roce 1459. V těchto letech začíná významný rozmach města přílivem financí z těžby vzácných kovů a také hrozbou před osmanským nebezpečím. Pro soubor objektů hradu je tato doba významná a pokládá se za jejich vznik. Do směru zájmu se nyní dostává pozdně portál z roku 1452, který však již v starších zdrojích je považován za mylný. Za sporné tedy považujeme nejstarší etapy zástavby objektu, který je často považován i za Karner sv. Michala. Tato pohřební kaple je poprvé zmiňována v odpustkové listině v roce 1406 / MBB-914/124 / a potom opět roce 1496 jako odpustková listina pro capella sv. Michala / MBB-448/7-S / a pozdější odpustky. Podle vizitaci z roku 1829 Belanzsky tvrdí, že v roce 1826 tato kaple ještě existovala a stála nedaleko bočního vchodu do Slovenského kostela, kdy ji zbourali kvůli lepšímu přístupu do kostela. Odpustky na kapli byly poměrně často udělovány spolu s odpustky na farní kostel avšak postrádáme odpustky na Kostel sv. Kříže. Přesto starší literatura dokládá zprávu o udělení odpustkové listiny měšťanovi B. Königsberger (1492) pro nově postavený kostel, jehož stěny byly pokryty motivem sedmi radostí Panny Marie. Do tohoto období je však kladen i vznik nově postavené kaple s malbami sedmi radostí P. Marii na severní straně farního kostela, tedy na tehdejším hřbitově, který je dnes posunut o několik desítek metrů až za hradní zdi. Proto není možné vyloučit, že odpustková listina na farní kostel a jeho kaple se nevztahovala na tuto stavbu a tedy vznikl pouze omyl v pojmenování jednotlivých objektů.\n\nPodporou tohoto tvrzení je perokresba Jana Willenberga, kterou Piffl zařadil do roku 1590-96. Podle kresby, kde vidíme radnici značenou jako věž, dále Mühlsteinovu baštu se vedle písařské bašty nacházejí dvě stavby. První kruhová, se třemi otvory ve dvou úrovních a druhá, kostelního charakteru s trojicí gotických oken a lodí. Nad farním kostelem je číslo 14, což v legendě vysvětluje Willenberg jako hlavní kostel a nad stavbou se třemi gotickými okny je číslo 13, které popisuje jako nový kostel. Avšak v plánech z roku 1780, v nichž je viditelná Hornická bašta podle autora Velká bašta nebo Michalova věž. Pisarskái bašta je značená jako Bašta při Slovenském kostele a kostel samý je psán jako scholastický kostel. Farská bašta je značená jako byt Ignaziusa Turnera a Mühlsteinova bašta jako byt Messner. Autor zde věnoval mimořádnou snahu o zachycení krypt a hřbitovu v oblasti farního kostela. Hřbitov se zde podle plánů rozkládal nejen na severní ale i na východní a západní az části i na jižní straně. Pohřební kaple zde však zachycena není, i když podle Belanzského ještě v této době existovat musela. Také ve starších mapách není zachován půdorys samotné stavby kaple. V plánu z roku 1589, který je téměř úplně shodný s perokresby Willenberga není vidět žádný neznámý objekt, který by byl identifikovatelný jako karner sv. Michala. Do konfliktu se zde dostávají i nerealizované plány Petra Grosmanna který v nákresech přístavby sakristie barevně odlišuje starší, tehdy stojící zdivo. Za toto však považuje i zdivo na jihovýchodní části Slovenského kostela. Vzhledem k sondážních výzkumu Dr. Kodoňová a Dr. Vallašeka je prokazatelné, že jižní část lodi byla postavena vcelku, což dokazuje nepřerušenost kordonové římsy a odsazeného soklu po celé délce. Toto zjištění tedy vylučuje existenci staršího zdiva při bočním vchodu, které by mohlo odpovídat Belanzského záznamem. Je tedy třeba předpokládat, že jižní loď kostela vznikla rozšířením kaple. Do roku 1654-56 byl prostor severní a jižní lodi kostela oddělen zdí. Sporný je však celkový rozsah stavby. Sondážní výzkum však toto tvrzení zcela nepodporuje. Větší pravděpodobnost výskytu kaple je v blízkosti Michalově věže a to za předpokladu konfigurace terénu, protože ten se tehdy zvažován ze SV k JZ straně a právě pohřební kaple byly standardně budovány v nižších polohách.\n\n\n\n\nKlenbu nové jižní lodi lze datovat podle Dr. Kodoňové a Dr. Vallaška do 16. století. Je to klenba gotická křížová žebrová se třemi poli, nesena pěti páry přípor se zkosenými hranami s gotickou profilovanou patkou. V další etapě výstavby probíhalo propojení obou lodí vybouráním středového zdi, který nahradily nosné pilíře. Žebra z kleneb byly vysekané a ponechána byla valená klenba. Tento stavební proces dokládá archivní záznam A. Filipa: \"Skrze rozšířený tohotže Slovenského kostela jest předešlého roku proti německému kostelu jedna strana odlamana a město teg novy mur zbudování a zmurovany, k hoře že kteremu sklepu zasklepeny a vedle starého sklepu na novy dva sloupy postaven. \"\n\nPodle záznamů postavil tentýž stavitel Weichselbaumer, první barokní stavitel Banské Bystrice, i novou sakristii v roce 1656. Návrh Petra Grossmanna v roce 1769 byl zřejmě jen návrhem na její přestavbu a proto za starší zdivo pokládá i zdivo jižní lodi.\n\nSeverní zeď stavby kaple je součástí hradního opevnění, které lze datovat nejpozději do roku 1442.\n\nPůvodní kaple přistavěna k hradnímu opevnění tvoří v horní části součást opevnění. Kaple má vysoké gotické okna a síťovou klenbu ve dvou polích. Pravděpodobné jsou i opěrák na nárožích. Za stavitele lze pokládat mistra Hanuše. Pisarská bašta, která je provázána s presbytářem kostela vznikla v roce 1479 a do tohoto roku tedy lze datovat i vznik tehdy ještě kaple. Z historických pramenů se do povědomí dostávají mnohé nesrovnalosti zejména ve spojení s Carnero sv. Michala. Výzkumu se však podařilo dokázat, že stavba kostela byla jednorázová a tedy nesouvisela s rozšířením kaple sv. Michala.\n\nKaple se prodlužuje v západním směru k Matejovie domu, se kterým je propojena emporou. Je také vybudovány nové zaklenuta síťovou klenbou. Potřeba prodloužení kaple je zřejmě opodstatněná přítomností královského domu, který tehdy sloužil ke svému obytnému účelu. Později se však vzpomíná jen jako pokladna města. Datování etapy je možné podle odpustkovej listiny z roku 1492.\n\nPřístavba jižní stavby. Při datování této etapy vychází výzkum z V. MenC a jeho záznamu o odpustkovej listině v roce 1496, udělené na jméno Matěje Rehana pro kapli sv. Michala. Přesné datování se nepodařilo určit je však jasné, že to bylo před rokem 1561, kdy byla loď zvýšena do dnešní výšky a to staviteli Šimkem a J. Hedvábný. Obě lodě jsou ještě v této fázi propojeny pouze komunikačním portálem.\n\nArchivního záznamem doložena do roku 1656-66. Mistr E. Weichselbaumer zde probourává zdivo, které kaple sdílely a nahrazuje jej nosnými pilíři. Osek žebra a ponechal valenou klenbu. Klenba nad presbytářem se mu během stavby zřejmě zhroutila, protože zde po staré síťové klenbě nezůstaly pozůstatky jak tomu tak je v ostatních částech kostela. Nyní se v záznamech hovoří již o kostele a ne o kapli. V této etapě se oltář přesouvá na severní stěnu a kolem něj jsou vystaveny dřevěné empory. Změny byly podmíněny lutheránským určením kostela. Lutherovo učení se do Banské Bystrice dostalo již v 16. století. Roku 1524 je první zmínka o vyšetřování tohoto vyznání, jelikož bylo tehdy považováno za zločin. Roku 1612 přichází stížnost evangelických farářů na nedostatek prostoru. Toto podmínilo práce na probouráním společné stěny. Z roku 1621 jsou ještě známé úpravy krovu Jacobem di Pauli.\n\nRoku 1767 dostávají do rukou kostel Jezuité, patřil jim i objekt dnešní Katedrály sv. Františka Xaverského na náměstí SNP, kteří se zasloužili hlavně o změny v interiéru kostela. Z architektonického hlediska se měnila jen jižní fasáda a to barokizací. Taktéž je dostavěn trojdílný barokní chór. Známé požáry, které ničivě postihly většinu města v roce 1744 a 1764 se postarali o to, že kostel byl hlavně opravován. V roce 1843 byl do kostela instalován nový novoklasicistní oltář od V. Dunajského, původem Bystričan, s oltářní sloupovou architekturou.\n\n1854 Ipolyi provádí restaurátorské práce. 1935 V. Mencl se zasluhuje o statické práce.\n\nVznikla již v první fázi stavby opevnění. Z této fáze jsou znatelné zazděné střílny. V II. stavební etapě v roce 1479 byly ochozu na hradbách průběžné, v horní části s cimbuřím, které lze vidět v půdní části kostela. Ze severozápadní části byla bašta propojena s zdí Slovenského kostela přes úzké schodiště což dokládá sondážní výzkum. Přemostění nesla mohutná gotická konzole. Schody na ochozu byly zřejmě dřevěné. V III. etapě v 16. století byl otvor mezi baštou a kostelem doplněn zdivem, čímž vznikly nové prostory, prosvětlené čtvercovými okny. Byly zaklenutý valenou hřebínkové klenbou s nepravidelnými lunetami. Pozdější úpravy se architektonicky na tomto objektu výrazně nepodepsaly. Šlo hlavně o úpravy v interiéru jako například zazdění výklenku po gotické konzole nesoucí staré přemostění, které někdy sloužilo i jako krb, co prozradilo odkrytí začerněnou omítky a jiné úpravy. \"Pramenný materiál vztahující se k této stavbě není dosud znám a jednotlivé stavební etapy a vzezření objektu po etapách lze dnes teoreticky zrekonstruovat pouze na základě sondážních výzkumu.\"\n\n"}
{"id": "1121434", "url": "https://cs.wikipedia.org/wiki?curid=1121434", "title": "Třída Maharaja Lela", "text": "Třída Maharaja Lela\n\nTřída Maharaja Lela (jinak též Second Generation Patrol Vessel, SGPV), je třída stealth fregat stavěných pro malajské královské námořnictvo. Celkem bylo objednáno šest fregat této třídy. Jedná se o zvětšenou verzi korvet Gowind 2500, patřících do francouzské rodiny válečných lodí třídy \"Gowind\".\n\nPlavidla typu Gowind Combat francouzské loděnice DCNS v roce 2011 zvítězila v tendru na šest korvet pro malajsijské námořnictvo. V březnu 2013 bylo na výstavě LIMA 2013 upřesněno, že malajsijská plavidla budou oproti předpokladům poněkud větší, a proto budou nadále řazeny k fregatám. Stavba celé třídy probíhá v malajské loděnici Boustead Heavy Industries Corporation Berhad (BHIC) ve městě Lumut, která je s pomocí loděnice DCNS modernizována a do roku 2020 umožní stavbu tří fregat najednou. Stavba prototypové jednotky byla zahájena v roce 2014, přičemž ke slavnostnímu založení kýlu došlo v březnu 2016. Celá šestice má být do služby přijata v letech 2017–2020.\n\nJednotky třídy \"Maharaja Lela\":\nBojový řídící systém bude francouzského typu DCNS SETIS, 3D přehledový radar bude typu Thales SMART-S Mk.2, systém řízení palby využije střelecký radar TMX/EO Mk.2 a oprotronický systém TMEO Mk.2 firmy Rheinmetall. Fregaty budou vybaveny sonarem s měnitelnou hloubkou ponoru CAPTAS-2 a vrhači klamných cílů Wallop/Esterline SuperBarricade.\n\nHlavňovou výzbroj bude tvořit jeden 57mm kanón Bofors Mk.3 v dělové věži na přídi a dvě dálkově ovládané zbraňové stanice MSI Defence DS30M Mk.3, každá s jedním 30mm kanónem. Plavidla dále ponesou dva čtyřnásobné vypouštěcí kontejnery pro protilodní střely Kongberg Naval Strike Missile, dvě osminásobná vertikální vypouštěcí sila Sylver pro protiletadlové řízené střely MBDA VL MICA a dva trojhlavňové 324mm protiponorkové torpédomety. Na zádi budou vybaveny přistávací plochou a hangárem pro jeden střední vrtulník (EC 725, Lynx, NH-90) a jeden bezpilotní prostředek.\n\nPohonný systém bude koncepce CODAD. Budou ho tvořit čtyři diesely MTU 20V, pohánějící dva lodní šrouby. Maximální rychlost přesáhne 28 uzlů. Plánovaný dosah je 5000 námořních mil při 15 uzlech.\n"}
{"id": "1121435", "url": "https://cs.wikipedia.org/wiki?curid=1121435", "title": "Piriou", "text": "Piriou\n\nPiriou je francouzská loděnice specializovaná na stavbu a údržbu plavidel střední kategorie s délkou do 120 metrů. Loděnice vznikla v roce 1965 a sídlí ve městě Concarneau v Bretani. Vlastní loděnice ve Francii, Nigérii a Vietnamu. Dosud v ní bylo postaveno více než 400 lodí.\n\nV roce 2013 loděnice Piriou (55 %) a DCNS (45 %) založily joint venture společnost Kership, do které byla převedena stavba hlídkových lodí vyvinutých původně v rámci rodiny válečných lodí \"Gowind\". Kership přitom nabízí i další typy plavidel.\n\nSkupina Piriou Group je zapojena do provozu několika mimofrancouzských loděnic – od roku 2004 v Nigérii, od roku 2006 ve Vietnamu, od roku 2013 v Alžírsku a od roku 2017 v Senegalu.\n\n\n\n\n"}
{"id": "1121440", "url": "https://cs.wikipedia.org/wiki?curid=1121440", "title": "Swedish Open 2015", "text": "Swedish Open 2015\n\nSwedish Open 2015 byl společný tenisový turnaj mužského okruhu ATP World Tour a ženského okruhu WTA Tour, hraný na otevřených antukových dvorcích s centrálním kurtem Båstad Tennis Stadium pro pět tisíc diváků. Konal se mezi 13. až 26. červencem 2015 ve švédském Båstadu jako 68. ročník mužského a 7. ročník ženského turnaje.\n\nMužská polovina, hraná pod jménem SkiStar Swedish Open 2015, se řadila do kategorie ATP World Tour 250 a její dotace činila 494 310 eur. Profesionální hráči jej v letech 2002–2013 jedenáctkrát v řadě zvolili nejoblíbenějším turnajem v kategorii série ATP 250. Ženská část, nazvaná Collector Swedish Open 2015, disponovala rozpočtem 250 000 dolarů a byla součástí kategorie WTA International Tournaments.\n\nNejvýše nasazenou hráčkou dvouhry se stala světová jednička Serena Williamsová, která po prvním kole z turnaje odstoupila pro poranění lokte. Soutěž vyhrála Johanna Larssonová, jakožto první švédská vítězka v obnovené historii turnaje, a první Švédka od roku 1986, kdy triumfovala Catarina Lindqvistová. V Bastadu si připsala double, když s Kiki Bertensovovou vybojovala i trofej ze čtyřhry.\n\nPremiérový singlový titul kariéry na okruhu ATP Tour získal Francouz Benoît Paire. Čtyřhru opanoval francouzsko-polský pár Jérémy Chardy a Łukasz Kubot.\n\nNásledující hráčí obdrželi divokou kartu do hlavní soutěže:\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1121450", "url": "https://cs.wikipedia.org/wiki?curid=1121450", "title": "Biele Bobrovecké pliesko", "text": "Biele Bobrovecké pliesko\n\nBiele Bobrovecké pliesko je největší jezero ze skupiny Bobroveckých pliesek v Bobrovecké dolině v Západních Tatrách na Slovensku. Je známé také pod názvy Bobrovecké pliesko nebo Biele pliesko. Má rozlohu 0,0995 ha a je 77 m dlouhé a 21 m široké. Dosahuje maximální hloubky 1,2 m a objemu 475 m³. Leží v nadmořské výšce 1503 m.\n\nNachází se v horní části Bobrovecké doliny pod jihovýchodním úpatím hřbetu Holáň jižně od sedla Pálenica. Pliesko je obklopené porostem kosodřeviny.\n\nZ plesa odtéká krátký průtok do Polianskeho potoku. Náleží k povodí Váhu. Rozměry jezera v průběhu času zachycuje tabulka:\nPleso je přístupné po žluté turistické značce:\n\n\n"}
{"id": "1121453", "url": "https://cs.wikipedia.org/wiki?curid=1121453", "title": "Ambroň západní", "text": "Ambroň západní\n\nAmbroň západní (\"Liquidambar styraciflua\") je opadavý listnatý strom původem ze subtropického a tropického podnebného pásma. Je jediný z pěti druhů rodu ambroň, který je schopný přežít ve středoevropském podnebí.\n\nPochází ze Severní Ameriky (jižní oblasti Spojených států amerických a Mexika) a Střední Ameriky (Guatemala, Belize, Salvador, Nikaragua, Honduras). Roste v rozmezí od mořské hladiny do nadmořské výšky 800 m. Do Evropy byl jako ozdobná dřevina dovezen roku 1861 a vysázen v zámecké zahradě ve Fulhamu v Londýně.\n\nAmbroň západní je jako okrasná, nenáročná, meliorační a protierozní rostlina vysazována v různých částech světa, často i v Africe, Austrálii i na Novém Zélandu. V České republice, kde je občas pěstována pro své na podzim výrazně zbarvené listy, roste v několika botanických zahradách a arboretech.\n\nTato dřevina není na pěstební podmínky příliš náročná, nejlépe ji prospívají neutrální až mírně kyselé a dostatečně vlhké naplaveniny okolo dolních toků řek. Spolehlivě roste v propustných štěrkovitých nebo písčitých, stejně jako v jílovitých a bažinatých půdách. Požaduje dostatek vláhy, za optimální pro růst jsou považovány lokality, kde se roční srážky pohybují od 1000 do 2000 mm. Je rostlinou světlomilnou a špatně snáší zastínění, obvykle se vyskytuje jako příměsová dřevina ve vlhkých lesích. Při pěstování ve středoevropských podmínkách její květy obvykle namrzají. Doporučuje se ji vysazovat na chráněná místa a mladé stromky chránit před chladem zimním krytem.\n\nJednodomý, opadavý, dlouhověký strom vyrůstající obvykle do výšky 15 až 30 metrů a s průměrem kmene 60 až 100 cm; ve své domovině a ve vlhku je obvykle mohutnější. U jedinců na mokrých a měkkých půdách je kořenový systém mělký a rozlehlý, na štěrkovitých propustných půdách je hlavní kořen velmi hluboký a strom dobře odolává větru. Zprvu kuželovitá koruna se později široce větví a stává se okrouhlou, bývá široká 10 až 20 m. Kůra šedě zbarvená je v mládí hladká, později hluboce podélně zbrázděná, korkovitá a dva až čtyři cm tlustá. Letorosty jsou olivově zelené a později se zbarvují do hnědá, jsou mírně hranaté a mají výrazné lenticely a listové jizvy. Porůstají střídavě asi 6 až 12 mm velkými pupeny, koncový bývá největší. Po poranění vytéká z kůry nažloutlá pryskyřičná tekutina.\n\nNa řapících, 5 až 15 cm dlouhých, vyrůstají střídavě jednoduché, dlanitě laločnaté listy. Jejich lesklé a lysé čepele jsou v obryse okrouhlé nebo ledvinovité, bývají 7 až 15 cm dlouhé a 4 až 18 cm široké a mívají tři až sedm špičatých laloků (prostřední lalok bývá největší). Na bázi jsou srdčité nebo uťaté, na horní straně tmavě a na spodní světle zelené, okraj mají pilovitý až zubatý a po rozemnutí pryskyřičně voní. Listy se na konci léta výrazně zbarvují do různých odstínů, od oranžové po růžovou, nachově červenou či fialovou barvu a později opadávají.\n\nZ koncových pupenů větviček vyrůstají drobné, jednopohlavné květy bez okvětí, které jsou sestavené do kulovitých hlávek. Samčí květy, obsahující čtyři až deset tyčinek a rostou v mnoha hlávkách ve vzpřímených květenstvích. Samičí květy, s jedním spodním semeníkem a dvěma čnělkami se zkřivenými bliznami, visí v hlávkách na stopkách.\n\nPlodem jsou tobolky s vytrvalými čnělkami. Jsou uspořádané po dvaceti až padesáti ve 2 až 4 cm velkém kulovitém plodenství, které při zrání mění barvu od zelené přes žlutou až po hnědou. Leskle hnědé tobolky obsahující asi 1,5 mm velká semena nepravidelného tvaru s křídly. Květy rozkvétají poměrně brzy v závislosti na zeměpisné šířce a povětrnostních podmínkách, v subtropech od konce února (v tropech od ledna) do poloviny května, plody dozrávají během září až října. Po uzrání se tobolka s jedním nebo dvěma okřídlenými semeny otevře a semena odnese vítr. Prázdná plodenství s trčícími tvrdými čnělkami obvykle vytrvávající na stromech i přes zimu a jsou i po opadu na zem příštím rokem velmi tvrdá a pichlavá.\n\nStromy počínají tvořit plody ve stáří 20 až 30 roků a plodí asi 150 let. Množství semen v plodenství se pohybuje od pěti do padesáti a je závislé na klimatických podmínkách během vegetace. Při roznášení semen větrem jich okolo 90 % nezaletí dál než 60 m. Pokácené stromy se mohou obnovovat také výmladky ze spících kořenových pupenů.\n\nPoškozená dřevina produkuje z poraněného místa žlutavou, hustou pryskyřici, která tuhne a získává podobu jantaru, teplem však opět měkne. Tato hmota, také nazývaná Styraxový balzám, se získává účelovým nařezáváním kůry nebo extrakci z lýka které se tepelně zpracovává. Pryskyřice se již od předkolumbovských dob používá v léčitelství, hlavně pro odstranění kožních, dýchacích, trávicích, gynekologických i psychických obtíží. Využívá se také v kosmetice, parfumerii i k aromatizaci sladkostí a tabáku, často také slouží jako vykuřovadlo. Z kůry a kořenů se vaří čaje, např. proti průjmu a úplavici. Balzám obsahuje resinalkoholy, estery kyseliny skořicové, skořicový alkohol, vanilin a jiné látky.\n\nAmbroň západní poskytuje těžké, dekorativní a lesklé dřevo. Jeho běl je bíle růžová a jádro bývá zbarveno do červenohnědá. Používá se hlavně k výrobě nábytku, bytových doplňku, obkladů a získává se z něj dýha pro zhotovení překližky, slouží i jako řezivo, stavební dřevo a vyrábějí se z něj železniční pražce, zbytky se používají k výrobě papíru. Také se obarvuje na černo a nahrazuje dražší dřeva pro výrobu obrazových rámů.\n\nPro své listy, které na podzim získávají krásné barvy oranžovou, červenou až fialovou, se ambroň západní vysazuje v parcích a okrasných zahradách jako solitéra či pro lemování širokých městských komunikací. Bylo vyšlechtěno a v zahradnické praxi se používá více než dvacet kultivarů, ty se od sebe odlišují výškou a habitem koruny, tvarem a velikosti listových laloků, podzimním zabarvením listů i odolností proti chladu.\n\n"}
{"id": "1121454", "url": "https://cs.wikipedia.org/wiki?curid=1121454", "title": "Třída Independence (2015)", "text": "Třída Independence (2015)\n\nTřída Independence je třída hlídkových lodí singapurského námořnictva. V Singapuru jsou plavidla označována Littoral Mission Vessel (LMV). Celkem bylo objednáno osm jednotek, které byly do služby přijaty v letech 2017–2020. Jejich hlavním úkolem je hlídkování a ochrana námořního obchodu. Plavidla jsou schopna zasáhnout proti hladinovým a vzdušným cílům, nikoliv však proti ponorkám.\n\nCelkem bylo v lednu 2013 objednáno osm jednotek této třídy. Plavidla byla vyvinuta ve spolupráci loděnic Saab Kockums AB a ST Marine, přičemž stavbu provádí domácí loděnice Singapore Technologies Engineering (součást koncernu ST Marine). Prototypová jednotka byla navodu spuštěna v červenci 2015 a v květnu 2016 úspěšně dokončila námořní zkoušky. Do služby byla přijata 5. května 2017, tedy v den 50. výročí založení singapurského námořnictva. Její dvě sesterské lodě následovaly v listopadu 2017. Poslední tři jednotky byly do služby přijaty 31. ledna 2020. Stavební program této třídy tak byl završen.\n\nJednotky třídy \"Independence\":\nKonstrukce plavidel je modulární, což usnadní budou modernizace, popř. úpravu pro nasazení do specifických misí. Plavidlo nese 3D vyhledávací radar Thales NS100, navigační radar Kelvin Hughes SharpEye a elektro-optický systém Stelop Compass D EO. Hlavňovou výzbroj tvoří 76mm kanón OTO Melara Super Rapid ve věži na přídi, dvě dálkově ovládané zbraňové stanice OTO Melara Hitrole s 12,7mm kulomety a jedna dálkově ovládaná zbraňová stanice Rafael Typhoon 25mm kanónem. K boji proti vzdušným cílům slouží 12 vertikálních vypouštěcích sil pro protiletadlové řízené střely VL MICA. Neletální zbraně zastoupí dvě vodní děla, silné reproduktory a xenonové světlomety. Na zádi je přistávací plocha pro střední vrtulník. Ze záďové rampy mohou operovat dva inspekční čluny RHIB, nebo dálkově ovládané plavidlo Protector USV. Pohonný systém tvoří dva diesely MTU 20V 4000 M93. Nejvyšší rychlost dosahuje 27 uzlů. Dosah je 3500 námořních mil a vytrvalost 14 dní.\n"}
{"id": "1121455", "url": "https://cs.wikipedia.org/wiki?curid=1121455", "title": "BRD Bucharest Open 2015", "text": "BRD Bucharest Open 2015\n\nBRD Bucharest Open 2015 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích městského areálu Arenele BNR. Konal se mezi 13. až 19. červencem 2015 v rumunské metropoli Bukurešti jako druhý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová devatenáctka Sara Erraniová z Itálie, která z finále odešla poražena od slovenské hráčky Anny Karolíny Schmiedlové. Ta si po katovické trofeji z dubna 2015 připsala druhé turnajové vítězství na okruhu WTA Tour. Deblovou soutěž ovládla gruzínsko-nizozemská dvojice Oxana Kalašnikovová a Demi Schuursová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár do soutěže nastoupil z pozice náhradníka:\n\n\n\n"}
{"id": "1121460", "url": "https://cs.wikipedia.org/wiki?curid=1121460", "title": "Problém politického členění Somálska", "text": "Problém politického členění Somálska\n\nDlouholetá občanská válka vyústila ve faktické rozdělení Somálska na několik samosprávných regionů. Na severu se nachází separatistický Somaliland, který svou budoucnost vidí mimo Somálsko. Zbytek zabírají také defakto nezávislé státy a klanová území, které ovšem svou budoucnost vidí jako součást federalizovaného Somálska. Nutno dodat, že každé z území chce mít v budoucí federaci roli hegemona, tudíž dospět k nějaké dohodě bude velmi obtížné, ne-li nemožné.\n\nNicméně v roce 2004 vznikla tzv. Přechodná federální vláda, která má pod svou přímou kontrolou jenom zlomek území.\n\nS vládou s výhradami spolupracuje Puntland a někteří vůdci milice.\n\nÚzemí spolupracující s vládou:\n\nNepřátelská území\n\nNeutrální území\n\n1. 7. 1960–6. 7. 1961 – Aden Abdullah Osman Daar – úřadující prezident; SYL\n\n6. 7. 1961–10. 6. 1967 – Aden Abdullah Osman Daar – prezident; SYL\n\n10. 6. 1967–15. 10. 1969 – Abdirashid Ali Shermarke – prezident; SYL\n\n15. 10. 1969–21. 10. 1969 – Sheikh Moktar Muhammad Husayn – úřadující prezident; SYL\n\n21. 10. 1969–1. 7. 1976 – Muhammad Siad Barre – předseda Nejvyšší revoluční rady; SRSP\n\n1. 7. 1976–27. 1. 1991 – Muhammad Siad Barre – prezident; SRSP\n\n29. 1. 1991–21. 7. 1991 – Ali Mahdi Muhammad – prozatímní prezident; USC/SSA\n\n21. 7. 1991–3. 1. 1997 – Ali Mahdi Muhammad – prezident; USC/SSA\n\n\"15. 7. 1995–1. 8. 1996 – Muhammad Farah Hassan Aydid – prozatímní prezident; vzbouřenecký; USC/SNA\"\n\n\"4. 8. 1996–20. 3. 1998 Hussein Muhammad Farah Aydid – prozatímní prezident; vzbouřenecký; USC/SNA\"\n\n3. 1. 1997–? ?? – Ali Mahdi Muhammad (USC/SSA), Osman Hassan Ali „Ato“ (USC/SNA), Abdulkadir Muhammad Aden „Zopo“ (SDM), Abdullahi Yussuf Ahmad (SSDF), Aden Abdullahi Nur „Gabiyo“ (SPM) – spolupředsedající Rady národní záchrany\n\n22. 8. 2000–27. 8. 2000 – Abdallah Derow Isaq – mluvčí prozatímního Národního shromáždění; v exilu v Džibutsku; bezp.\n\n27. 8. 2000–14. 10. 2004 – Abdiqasim Salad Hassan – prezident; do 14. 10. 2000 v exilu v Džibutsku, poté na omezeném území okolo hlavního města; bezp.\n\n5. 6. 2003–5. 6. 2006 – Abdinur Ahmed Darman – prezident; části hlavního města a jižního Somálska; USRP\n\n14. 10. 2004–29. 12. 2008 – Abdullahi Yusuf Ahmed – prezident; do 13. 6. 2005 v exilu v Keni, od 26. 7. 2005 v Jowharu, od 26. 2. 2006 v Baidoe, od 8. 1. 2007 v hlavním městě; SSDF\n\n5. 6. 2006–29. 6. 2006 – Sheikh Sharif Sheikh Ahmed – předseda Svazu islámských soudů; hlavní město a části jižního Somálska; ICU\n29. 6. 2006–28. 12. 2006 – Sheikh Hassan Dahir Aweys – předseda Nejvyšší somálské islámské rady; v hlavním městě (do 27. 12. 2006) a části jižního Somálska; SSIC\n\n29. 12. 2008–31. 1. 2009 – Sheikh Adan Mohamed Nuur „Madobe“ – úřadující prezident; v Baidoe, od ledna 2009 v exilu v Džibutsku\n\nod 31. 1. 2009 – Sheikh Sharif Sheikh Ahmed – prezident; ARS\n\nRepublika Somaliland vyhlášena 24. 5. 1991, mezinárodně neuznána.\n\n28. 5. 1991–16. 5. 1993 – Abdurahman Ahmad Ali „Tuur“ – prezident; SNM\n\n16. 5. 1993–3. 5. 2002 – Muhammad Haji Ibrahim Egal – prezident; SNM, UDUB\n\nod 3. 5. 2002 – Dahir Riyale Kahin – prezident; UDUB\n\n1998 – 2001 a 2013 – současnost\n\n3. 9. 1998–11. 6. 1999 – Muhammad Siyad Hersi „Morgan“ – vůdce; voj. /SPM\n\n11. 6. 1999–18. 6. 2001 – Ahmed Warsame – vůdce; ASM/JVA\n\n15. 5. 2013– současnost – Ahmed Mohamed Islam – prezident\n23. 7. 1998 vyhlášen autonomní stát Puntland, neuznán.\n\n23. 7. 1998–30. 6. 2001 – Abdullahi Yusuf Ahmed – prezident; SSDF, bezp.\n\n\"30. 6. 2001–8. 5. 2002 – Abdullahi Yusuf Ahmed – prezident; vzbouřenecký\"\n\n1. 7. 2001–14. 11. 2001 – Yusuf Haji Nur – úřadující prezident; bezp.\n\n14. 11. 2001–8. 5. 2002 – Jama Ali Jama – prezident; bezp.\n\n\"8. 5. 2002–17. 5. 2003 – Jama Ali Jama – prezident; vzbouřenecký\"\n\n8. 5. 2002-říjen 2004 – Abdullahi Yusuf Ahmed – prezident; bezp.\n\nříjen 2004–8. 1. 2005 – Mohamed Abdi Hashi – prezident; bezp.\n\n8. 12005–8. 1. 2009 – Mohamud Muse Hersi „Adde“ – prezident; bezp.\n\nod 8. 1. 2009 – Abdirahman Mohamed „Farole“ – prezident; bezp.\n\nStát Jihozápadní Somálsko vyhlášen 1. 4. 2002 Rahanweinskou armádou odporu; neuznán.\n\n1. 4. 2002–200? – Hassan Mohammad Nur „Shatigadud“ – prezident; 3. 10. 2002 ztratil kontrolu nad hlavním městem Baidoou.\n\n14. 8. 2006 části středního Somálska vyhlásily autonomii jako Stát Galmudug.\n\nod 14. 8. 2006 – Mohammed Warsame Ali „Kiimiko“\n\n1. 7. 2007 část severovýchodního Somálska vyhlásila autonomní Stát Maakhir. 11. 1. 2009 území připojeno k Puntlandu.\n\n1. 7. 2007–11. 1. 2009 – Jibrell Ali Salad – prezident; v exilu od 2008 (? )\n\nduben 2008–11. 1. 2009 – Abdullahi Ahmed Jama „Ilkajir“ – prezident; de facto; voj\n"}
{"id": "1121462", "url": "https://cs.wikipedia.org/wiki?curid=1121462", "title": "Hall of Fame Tennis Championships 2015", "text": "Hall of Fame Tennis Championships 2015\n\nHall of Fame Tennis Championships 2015 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích Casina Newport, kde sídlí Mezinárodní tenisová síň slávy. Konal se mezi 13. až 19. červencem 2015 v americkém Newportu jako jubilejní 40. ročník turnaje.\n\nTurnaj s rozpočtem 549 230 dolarů patřil do kategorie ATP World Tour 250. Nejvýše nasazeným hráčem ve dvouhře byl opět sedmnáctý hráč světa John Isner ze Spojených států, který v úvodním kole podlehl pozdějšímu vítězi Rajeevu Ramovi až v tiebreaku závěrečné sady poměrem míčů 10:8. Deblovou soutěž vyhrála britsko-pákistánská dvojice Jonathan Marray a Ajsám Kúreší.\n\nBývalý osmý tenista žebříčku a dvojnásobný finalista Grand Slamu, Australan Mark Philippoussis, se vrátil po devíti letech na okruh ATP World Tour. Ve 38 letech obdržel do úvodního kola singlové kvalifikace divokou kartu, ale ze zápasu odešel poražen. Odehrál také čtyřhru.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1121463", "url": "https://cs.wikipedia.org/wiki?curid=1121463", "title": "Fidus", "text": "Fidus\n\nFidus, vlastním jménem Hugo Reinhold Karl Johann Höppener (8. října 1868, Lübeck – 23. února 1948, Woltersdorf) byl německý symbolistický malíř, ilustrátor a společenský reformátor.\nHugo Höppener se narodil v rodině cukráře Julia Höppenera a jeho manželka Camilly (roz. Stender) v Lübecku a již od mládí projevoval výtvarný talent. V 17 letech ho rodiče poslali studovat do přípravky na mnichovskou Akademii, on ale školu opustil po třech měsících a stal se žákem malíře a \"apoštola přírodního stylu života\" Karla Wilhelma Diefenbacha v Höllriegelskreuth.\n\nZde přijal zásady vegetariánství, nudismu, uctívání světla a životního stylu šetrného k přírodě a také pacifismus a anarcho-socialistické představy o pozemkové reformě. Německé reformní hnutí \"Lebensreform\" odmítalo i judeo-křesťanské náboženství a propagovalo návrat k přírodní spiritualitě. Fidus se stal členem řady spolků (Deutsche Gartenstadtgesellschaft, Deutscher Bund für Bodenreform, Bund für allseitige Lebensreform des gesamten Deutschtums, Verein für Körperkultur, Deutschen Verein für vernünftige Leibeszucht).\n\nV roce 1889 pokračoval ve studiu na Akademii v Mnichově a bydlel v domě teosofa a okultního spisovatele Wilhelma Hübbe-Schleidena, kterého považoval za svého druhého duchovního mistra. Roku 1892 jej následoval do Berlína a začal pracovat jako ilustrátor jeho časopisu \"Sphinx\". Fidusovy ilustrace byly publikovány také v časopisech \"Jugend\", \"Die Schönheit\", \"Pan\", \"Simplicissimus\" a v prvním homosexuálním časopisu \"Der Eigene\" (1896–1932, vyd. A. Brand v Berlíně). Zajímala ho teosofická mystika a německá mytologie a od prvních téměř abstraktních snových obrazů přešel k zobrazování nejrůznějších nahých lidských figur v přírodním rámci. V jeho obrazech se objevují ezoterické symboly, cyklický kruh života symbolizovaný návratem muže do dělohy, fúze pohlaví, uctívání slunce, náčrtky gigantických chrámů přírodního náboženství a kombinuje zde mysticismus, erotiku a symbolismus.\n\nKolem roku 1900 byl jedním z nejznámějších německých malířů. Ovlivňovala ho díla spisovatelů jako Arthur Moeller van den Bruck, nebo bratři Heinrich a Julius Hartovi, utopické antimaterialistické hnutí Zahradní město a mládežnické hnutí \"Wandervogel\", které se podobalo skautingu s nacionalistickým zaměřením na Teutonské kořeny Německa. \n\nJeho nejslavnější obraz \"Lichtgebet\" z roku 1908, který existuje ve více verzích, ukazuje mladého, štíhlého, téměř hermafroditního muže na vrcholu hory, uctívajícího slunce. Tento obraz se stal ikonou hnutí mládeže. V roce 1912 založil \"Spolek Svatého Jiří\", který byl zaměřen proti materialismu. Mezi jeho příznivce patřil i mladý Hermann Hesse.\n\nPo roce 1918 zájem o Fidusovy ilustrace opadl. Roku 1932 se malíř stal podpůrcem a členem NSDAP, ale už roku 1935 nesouhlasil s přijetím rasových zákonů. Jeho díla byla oficiálně odmítnuta časopisem \"Das Schwarze Korps\" jako kýč, stejně jako jím navržené \"Novogermánské písmo\" a Hitler byl znechucený připravovanou výstavou roku 1936 v Norimberku a následně zakázal distribuci svých portrétů od Fiduse na pohlednicích. Přesto byl roku 1943 v 75 letech jmenován čestným profesorem.\n\nPo válce, aby získal potravinové lístky, namaloval portréty Lenina a Stalina a člena Sjednocené socialistické strany Německa Rudolfa Breitschieda. V roce 1946, se připojil k volné náboženské komunitě v Berlíně, a volil CDU. Když roku 1948 Fidus zemřel v Woltersdorfu, byl již jako malíř téměř zapomenut. \n\nV 60. letech ho objevilo hnutí hippies v okolí San Francisca a jeho obrazy výtvarně ovlivnily podobu plakátů na koncerty psychedelické hudby.\n\nByl celkem třikrát ženatý, roku 1895 s Amalií Empire, 1900 s Elsou Knorr a několik let po její smrti roku 1922 s Elsbeth Lehmann-Hohenberg.\n\n\n"}
