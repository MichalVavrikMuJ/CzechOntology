{"id": "1048287", "url": "https://cs.wikipedia.org/wiki?curid=1048287", "title": "COP9 signalozom", "text": "COP9 signalozom\n\nCOP9 signalozom (CSN) je proteinový komplex s izopeptidázovou aktivitou. Katalyzuje odštěpení proteinu NEDD8 z cullinové podjednotky cullin-RING ubiquitinligáz. Katalyzuje tedy proces deneddylace – zároveň je zřejmě i schopen vázat deneddylované cullin-RING komplexy a udržovat je v neaktivní formě. Ve výsledku tedy slouží jako výhradní deaktivátor těchto enzymů. Vyskytuje se u všech studovaných eukaryotických organismů včetně člověka; poprvé objeven byl u rostlin. Lidský COP9 signalozom (celková velikost ~350 kDa) obsahuje osm podjednotek – CSN1, CSN2, CSN3, CSN4, CSN4, CSN5, CSN6, CSN7, CSN8. Všechny jsou nezbytné pro plnou funkci komplexu a mutace některých z nich je u laboratorních myší letální.\n"}
{"id": "1048293", "url": "https://cs.wikipedia.org/wiki?curid=1048293", "title": "Augustin (Markevič)", "text": "Augustin (Markevič)\n\nAugustin (vlastním jménem: \"Adam Ivanovič Markevič\"; * 7. dubna 1952, Gluškoviči) je kněz Ukrajinské pravoslavné církve Moskevského patriarchátu, arcibiskup a metropolita Bile Cerkvy a Bohuslavy.\n\nNarodil se 7. dubna 1952 v Gluškoviči, v rodině pravoslavného kněze. Roku 1955 byl jeho otec poslán do pastorační služby v oblasti Žytomyru.\n\nPo absolvování roku 1971 střední školy a zdravotnické školy, působil v stanici záchranné služby v Rovnu. V letech 1971–1973 sloužil v ozbrojených silách. Od roku 1973 do roku 1975 studoval v Moskevském duchovním semináři, a poté na Moskevské duchovní akademii (1975–1982). Roku 1975 byl arcibiskupem dmitrovským Vladimírem rukopoložením vysvěcen na diakona, a roku 1976 na presbytera. V letech 1977–1978 byl děkanem kostela svatého Jiří v Bilylivce. Působil také v pastorační službě v Korosteni. Roku 1990 se stal děkanem nově vzniklé farnosti svaté Olgy.\n\nDne 16. září 1992 byl postřižen na monacha a povýšen do hodnosti archimandrity. Ve stejný den byl Svatým synodem Ukrajinské pravoslavné církve Moskevského patriarchátu zvolen biskupem lvovským a drohobyčským. Dne 20. září 1992 proběhla jeho biskupská chirotonie v kostele Kyjevskopečerské lávry. Byla vedena metropolitou Kyjevským a celé Ukrajiny Vladimírem, arcibiskupem rovenským a ostrogožským Irinejem, biskupem luhanským a starobilským Joanikijem, biskupem perejaslavsko-chmelnyckym Antonínem a biskupem bilocerkvoským Hypolitem.\n\nDne 26. února 1994 se stal členem Synodní teologické komise Ruské pravoslavné církve. Roku 1998 byl povýšen na arcibiskupa. Dne 5. listopadu 1998, rozhodnutím synodu UPC mu byl udělen titul arcibiskupa lvovského a haličského. Roku 1999 se stal předsedou správní rady ukrajinského oddílu Mezinárodní nadace pro jednotu pravoslavných národů.\n\nRoku 2001 se stal členem Rady slovanských národů Běloruska, Ruska a Ukrajiny, a předsedou Ukrajinské státní organizace „Pouť pravoslavných“.\n\nV letech 2003–2009 byl v Nejvyšší radě Ukrajiny zástupcem primase Ukrajinské pravoslavné církve. Dne 23. listopadu 2013 byl metropolitou Vladimírem povýšen do hodnosti metropolity Bile Cerkvy a Bohuslavy.\n\n"}
{"id": "1048296", "url": "https://cs.wikipedia.org/wiki?curid=1048296", "title": "Jacques de Vaucanson", "text": "Jacques de Vaucanson\n\nJacques de Vaucanson (24. února 1709 Grenoble, Francie – 21. listopadu 1782 Paříž, Francie) byl francouzský inženýr a vynálezce.\n\nNarodil se ve Francouzském Grenoblu v roce 1709 jako Jacques Vaucanson, částici 'de' do jeho jména přidala Francouzská akademie věd. Byl synem výrobce rukaviček, vyrůstal v chudobě, chtěl se stát hodinářem. Od chirurga Le Cata získal znalosti o anatomii. Tyto následně využil při sestrojení mechanických zařízení napodobujících vitální funkce jako je cirkulace, respirace a trávení.\n\nSvůj první automat sestavil v roce 1737, byl to hráč na flétnu. V témže roce představil i další automaty, například hráče na tamburínu. Jak se později vyjádřil, brzy ho tyto jeho výtvory začaly nudit a v roce 1743 je odprodal. Automaty se nedochovaly, byly zničeny během francouzské revoluce.\n\nJeho vynálezy upoutaly pozornost Fridricha II. Velikého, který ho chtěl mít ve svých službách. Vaucanson to však odmítl a přál si sloužit i nadále své zemi.\n\nStal se inspektorem manufaktury na hedvábí, do funkce ho jmenoval Kardniál Fleury. V té době tento průmysl ve Francii zaostával za anglickým a skotským. Vaucanson prosazoval změny a automatizaci. V roce 1745 vytvořil první kompletně automatizované krosny. Některé jeho vynálezy obsahovaly první praktickou aplikaci děrných štítků. Jeho vynálezy se však nesetkávaly s pochopením pracovníků v továrnách na hedvábí a byly ve velké míře ignorovány.\n\nV roce 1746 se stal členem Akademie věd. Zemřel v Paříži v roce 1782.\n"}
{"id": "1048300", "url": "https://cs.wikipedia.org/wiki?curid=1048300", "title": "Safet Sušić", "text": "Safet Sušić\n\nSafet Sušić (* 13. dubna 1955, Zavidovići) je bývalý jugoslávský fotbalista bosenského původu a později trenér.\nVedl mj. reprezentaci Bosny a Hercegoviny.\n\nHrál na postu ofenzivního záložníka, proslul jako hráč s vynikající individuální technikou. Začínal v FK Sarajevo, s nímž se stal v roce 1980 vicemistrem Jugoslávie, zároveň se sedmnácti góly vyhrál soutěž střelců. V roce 1982 přestoupil do Paris Saint-Germain FC, kde vyhrál Francouzský fotbalový pohár 1983 a Ligue 1 1986. V roce 2012 ho časopis \"France Football\" vyhlásil nejlepším cizincem v historii francouzské ligy.\n\nZa jugoslávskou reprezentaci odehrál 54 zápasů, zúčastnil se mistrovství světa ve fotbale 1982, mistrovství Evropy ve fotbale 1984 a mistrovství světa ve fotbale 1990, kde Jugoslávci postoupili do čtvrtfinále a Sušić skóroval v utkání proti Spojeným arabským emirátům (výhra 4:1).\n\nS trenéřinou začal v roce 1994.\n\nJako hlavní trenér bosenského národního týmu dovedl svoji zemi poprvé v historii na mistrovství světa ve fotbale (jednalo se o MS 2014 v Brazílii). Bosna a Hercegovina vypadla v základní skupině, když prohrála s Argentinou 1:2, s Nigérií 0:1 a porazila Írán 3:1. Po nevydařeném vstupu do kvalifikace na Mistrovství Evropy ve fotbale 2016 (pouze dva body ze čtyř zápasů) byl 17. listopadu 2014 od týmu odvolán.\n\nFotbalovým reprezentantem byl také jeho starší bratr Sead Sušić, jehož syn Tino-Sven Sušić nastoupil pod Safetovým vedením na MS 2014.\n\n"}
{"id": "1048302", "url": "https://cs.wikipedia.org/wiki?curid=1048302", "title": "Gesha (káva)", "text": "Gesha (káva)\n\nGesha nebo Geisha je kávová odrůda kávovníku arabského. Tato odrůda původem z Etiopie se ve 20. století rozšířila hlavně do Střední a Jižní Ameriky. Poměrně neznámá odrůda se dostala do popředí obchodníků s výběrovou kávou po roce 2004, kdy vyhrála Best of Panama, soutěž o nejlepší kávy v regionu. V roce 2010 se její cena vyšplhala až na $170 za libru.\n\nGesha je jednou z více jak 1000 původních druhů kávy divoce rostoucích v Etiopii. Ve třicátých letech byla dovezena do Kostariky ve snaze najít odrůdu odolnou proti kávovému moru, ale tato teze se nepotvrdila. Naopak geisha, která kromě toho měla malé výnosy a chuťově nezajímavé plody zůstala zapomenuta. \nV padesátých letech přivezl Don Pachi Saraccin pár výhonků do Panamy. Na začátku 21. století objevili tyto zapomenuté rostlinky na farmě rodiny Petersonů v Jaramillo u města Boquete v Panamě. Geisha z této plantáže pak vyhrála Best of Panama a na světových trzích se prodávala za $21 za libru. . \n\nOdrůda geisha dorůstá až 5 metrů výšky a větve jsou od kmene odkloněné o 45°. Existují 2 odrůdy, které se liší barvou listů mladých výhonků - zelená a bronzová varianta. Geisha má mělký kořenový systém a je velmi citlivá na vlhkost. Potřebuje také mírné sluneční záření. Plody pěstované pod 1400 metrů nad mořem nevykazují chuťové vlastnosti, pro které je ceněná. Ve vysokých výškách zas hrozí spálení UV zářením nebo napadení škůdci. \n\nGeisha - královna kávových odrůd\n"}
{"id": "1048303", "url": "https://cs.wikipedia.org/wiki?curid=1048303", "title": "Jaroslav Priščák", "text": "Jaroslav Priščák\n\nJaroslav Priščák (* 28. srpna 1956) je bývalý československý reprezentant ve skoku dalekém a v trojskoku.\n\nIng. plukovník Jaroslav Priščák Ph.D. je také nejdéle sloužícím ředitelem Armádního sportovního centra Dukla (od roku 2001 dosud), včetně jeho předchůdců ATK a ÚDA.\n\nV roce 1975 získal bronz na Evropském šampionátu juniorů, v tom samém roce skončil osmý na halovém Mistrovství Evropy a v roce 1980 dvanáctý na halovém Mistrovství Evropy\n\nV letech 1982 a 1985 byl mistrem Československa v trojskoku, další tituly tentokrát halového mistra Československa získal v letech 1982, 1983 a 1986. Halovým mistrem Československa ve skoku dalekém se stal v roce 1980.\n\nJeho osobní rekord v troskoku byl 17,23 metru, který vytvořil v květnu 1984 v Praze.\n\n"}
{"id": "1048308", "url": "https://cs.wikipedia.org/wiki?curid=1048308", "title": "Alanija", "text": "Alanija\n\nNárodní park Alanija byl založen 18. února 1998 kvůli ochraně unikátních přírodních celků v jihozápadní části Republiky Severní Osetie-Alanie, za účelem jejich přírodoochranářského, osvětového, naučného a kulturního využití a vytvoření podmínek pro rozvoj organizovaného turismu v této oblasti. Nachází se na hranicích s Gruzií a zabírá plochu 549,26 km.\n\n"}
{"id": "1048309", "url": "https://cs.wikipedia.org/wiki?curid=1048309", "title": "Clément Ader", "text": "Clément Ader\n\nClément Ader (2. dubna 1841 Muret, Francie – 3. května 1925 Toulouse, Francie) byl francouzský letecký konstruktér a vynálezce. K jeho prvním vynálezům patřil tzv. teatrofon, přístroj na bázi telefonu určený pro stereofonní přenos opery. Známý se však stal především konstrukcí letadel.\n\nJeho prvním letadlem byl parním strojem poháněný, netopýrovi podobný létající stroj jménem Éole, který byl následován vyspělejším letadlem pojmenovaným Avion III, vybaveným dvěma parními stroji. Se žádným z nich se mu ovšem nepodařilo uletět více než 100 metrů těsně nad zemí.\n\n"}
{"id": "1048317", "url": "https://cs.wikipedia.org/wiki?curid=1048317", "title": "Mikael Carlson", "text": "Mikael Carlson\n\nMikael Carlson (* 21. prosince 1959) je švédský pilot, aviatik a propagátor létání na historických motorových letounech. Civilním povoláním je kapitán dopravního letadla Boeing 737, ve volném čase se věnuje restaurování, zprovozňování a stavbě replik historických letadel, která též pilotuje a zúčastňuje se s nimi různých aviatických akcí.\n\nJiž od mládí se zajímal o aviatiku, navštěvoval muzea s vystavenými leteckými exponáty a stavěl letecké modely, za které byl odměněn zlatou i stříbrnou medailí na světové soutěži RC modelů. Zálibu v letadlech a létání zúročil později ve svém civilním povolání kapitána dopravního letadla Boeing 737 i pilota historických letadel. Se ženou Gunillou, která se též věnuje aviatice a je leteckou akrobatkou na křídle, žijí v jižním Švédsku.\n\nJeho prvním projektem z let 1982 – 1989 bylo zrestaurování motorového dvouplošníku FVM E1 \"Thumbelina\" (\"Tummelisa\") z roku 1919, který sloužil do roku 1935 k výcviku mladých pilotů. Potom byl umístěn v Muzeu švédského letectví. Mikael Carlson po mnoha návštěvách muzea a studiu původních plánů a nákresů, doplnil originální části letounu o chybějící, vlastnoručně vyrobené prvky a za použití původního, opraveného motoru ho uvedl do provozuschopného stavu.\n\nPrvní letoun typu Blériot XI z roku 1910, objevil Mikael Carlson ve starém hangáru. Tento letoun byl původně používaný v leteckých školách ve městě Landskrona a Malmslätt, pak stál odložen v hangáru do roku 1989. Carlson ho opatřil originálním motorem Thulin A a v roce 1991 s ním poprvé vzlétl. Od té doby se s ním zúčastnil mnoha leteckých akcí a přehlídek historických letounů po celém světě. V roce 1999 se s tímto strojem zúčastnil přeletu kanálu La Manche, 90 let po legendárním přeletu Lamanšského průlivu, který uskutečnil na svém stroji Louis Blériot.\n\nDále sestavil letuschopný stroj Fokker Dr.I a zrekonstruoval letoun Fokker D.VII za použití originálního motoru a původních materiálů pro chybějící části; v roce 2004 zrekonstruoval též další letoun typu Blériot XI. \n\nV roce 2006 přijal pozvání Letecké amatérské asociace, která od roku 1991 pořádá každoročně leteckou podívanou s názvem \"Aviatická pouť\", mapující vývoj letecké techniky od prvních pokusů Ing. Jana Kašpara ovládnout české nebe. Při příležitosti 95. výročí přeletu Jana Kašpara z Pardubic do Prahy v letounu Blériot XI v roce 1911, uskutečnil Mikael Carlson tentýž přelet na historickém letounu téhož typu. Dne 4. června 2006, ve večerních hodinách přistál na závodišti v Chuchli a předal symbolické poselství primátora Pardubic primátorovi Prahy. Pro silný vítr musel být start v Pardubicích několikrát odložen a z téhož důvodu se konalo i 30 minut trvající mezipřistání v Kolíně. Po celou cestu doprovázeli Mikaela Carlsona v Blériotu Richard Santus z Východočeského aeroklubu Pardubice v letounu Aero L-60 Brigadýr (OK-MTI) a Marcel Sezemský v replice letadla Avia BH-1. Na závěr se účastníci letu setkali v salonku s ředitelem závodiště Petrem Drahošem a společně se podepsali do kroniky.\n\nDalším projektem bylo restaurování letounu Blériot XI/Thulin typu A, vyrobeného v roce 1918 továrnou AB Thulinverken, založenou švédským průkopníkem aviatiky a konstruktérem Enochem Thulinem ve městě Landskrona na jihu Švédska. Tento stroj z roku 1918, výr.čís. 82-748, pozn. zn. SE-XMC, byl určen pro leteckou školu v Ljungbyhed v Skåne. Některé jeho části chyběly a předpokládalo se, že sloužil jako záložní zdroj náhradních dílů pro jiná letadla stejného modelu. Zavěšený letoun byl vystaven v Technickém muzeu ve Stockholmu od roku 1926 do začátku roku 1980. V jubilejním roce švédského letectva, v roce 2010, požádalo muzeum Mikaela Carlsona, aby zrenovoval letoun do létajícího stavu a představil ho veřejnosti 100 let poté, kdy to učinil švédský aviatik Carl Cederström na stejném místě, v letadle stejného typu. Během leteckých dnů ve Stockholmu, 21. a 22. srpna 2010, vzlétl Mikael Carlson na opraveném Blériotu XI a poté byl letoun opět umístěn v muzeu.\n\n\n\n"}
{"id": "1048320", "url": "https://cs.wikipedia.org/wiki?curid=1048320", "title": "Perron", "text": "Perron\n\nLe Perron (francouzsky; nizozemský překlad: \"perroen\") je kamenný sloup, často vrcholící koulí s křížem, který byl vztyčen ve městech, kdysi náležejících knížeti-biskupovi z Lutychu/\"Liège\" (980-1795). (V základním významu znamená francouzské slovo \"le perron\" vnější schodiště před vstupem do budovy nebo práh vodopádu.)\n\nZprvu se stavěly v takzvaných „Dobrých městech\" (francouzsky \"Bonnes Villes\", nizozemsky \"Goede Steden\"), kterým náleželo přednostní postavení. Mnohé se zachovaly, když ne v původní podobě. Sloupy měly symbolizovat městské svobody a autonomii (zprvu autonomii biskupství, později městskou). Označovaly místo, kde se vyhlašovaly zákony a kde se vykonávala spravedlnost. Lze je srovnat s pranýři (něm. \"Pranger\"), ale nevíme o tom, že by sloužily ke stejnému účelu jako pranýře, tj. jako sloup, k němuž se připoutávali provinilci. Původ sloupů je nejasný (Lutyšské biskupství má podobný sloup ve znaku, není však zřejmé, zda byly dříve kamenné sloupy nebo heraldický sloup ve znaku diecéze).\n\nRoku 1467 nařídil burgundský vévoda Karel Smělý po dobytí vzpurného města Lutychu snesení městského perronu a jeho převezení do Brugg, odkud se nevrátil až do vévodovy smrti. Považovalo se to za trest městu Lutychu a za jasné varování vlámským poddaným, kteří by chtěli podobně zpochybňovat vévodovu autoritu.\n\nLutyšský perron byl znovu vztyčen jako symbol autonomie roku 1478, po skončení burgundské vlády. Bývalá lutyšská biskupská města, kde stál perron, jsou dnes roztroušena po mnoha regionech a provinciích Belgie, a kromě toho jsou i v Nizozemsku (v Maastrichtu, který byl ve středověku kondominiem knížete-biskupa a vévodství Brabantského).\n\n\n\nPerron je zobrazen ve znaku města Liège a stal se odznakem města. Je též vyobrazen na čepicovém odznaku 12. řadového pluku. Kromě toho byl součástí znaku biskupství Lutyšského (ve starších vyobrazeních jako stříbrný sloup na třech stupních, bez lvíčků a bez kříže na vrcholu), provincie Liège, měst Sint-Truiden (Limbursko, Vlámsko) a Châtelet (Henegavsko, Valonsko). \n\n"}
{"id": "1048325", "url": "https://cs.wikipedia.org/wiki?curid=1048325", "title": "Stefan", "text": "Stefan\n\nStefan (česky Štěpán) může znamenat: \n\n\n\n\n\n"}
{"id": "1048330", "url": "https://cs.wikipedia.org/wiki?curid=1048330", "title": "Giuseppe Cavanna", "text": "Giuseppe Cavanna\n\nGiuseppe Cavanna (18. září 1905 – 3. listopadu 1976) byl italský fotbalový brankář.\n\nS italskou reprezentací vyhrál mistrovství světa roku 1934, ačkoli na závěrečném turnaji nenastoupil. Za národní tým neodehrál ani jedno utkání. Je tak jedním ze čtyř hráčů v historii italské reprezentace, který se stal mistrem světa, aniž by si připsal reprezentační start.\n\nV letech 1929–36 hrál Serii A za SSC Neapol. Je prvním fotbalistou tohoto klubu, který získal titul mistra světa. Za Neapol odehrál 151 ligových utkání.\n"}
{"id": "1048332", "url": "https://cs.wikipedia.org/wiki?curid=1048332", "title": "Templštejn (přírodní rezervace)", "text": "Templštejn (přírodní rezervace)\n\nTemplštejn je také přírodní rezervace v okrese Znojmo. Nachází se v bezprostředním okolí zříceniny hradu Templštejna nad údolím řeky Jihlavy v katastru obce Jamolice.\n\nRezervaci tvoří severní příkré a kamenité svahy nad řekou Jihlavou v okolí zříceniny hradu. Mateční podloží a skály jsou tvořeny granulity, eklogity a serpentinity. Horniny vytvářejí extrémní životní podmínky pro rostliny, které vytvářejí rozličné třebas i endemické formy.\n\nDůvodem zřízení ochrany je výskyt vzácných druhů rostlin a hmyzu a snaha zachovat jejich přírodní stanoviště. Zvláštním zájmem ochrany je ochrana endemického jeřábu olšolistého.\n\nKrom zmíněného jeřábu olšolistého se v lokalitě vyskytuje lomikámen vždyživý, česnek žlutý, koniklec velkokvětý, dřín obecný, bílojetel německý, dvojštítek hladkoplodý, brambořík nachový a další rostliny.\nZ živočichů stojí za zmínku mlok skvrnitý, přástevník kostivalový, roháč obecný, tesařík obrovský, lejsek bělokrký, žluva hajní, žluna zelená, holub doupňák, výr velký, lejsek šedý.\n\n"}
{"id": "1048335", "url": "https://cs.wikipedia.org/wiki?curid=1048335", "title": "Mezinárodní den nenásilí", "text": "Mezinárodní den nenásilí\n\nMezinárodní den nenásilí (, , , , , ) je významný den, který je připomínán po celém světě. Připadá každoročně na 2. říjen, výročí narození Mahátmy Gándhího, jehož politika byla vedena zásadou ahinsá. Zavedení tohoto svátku schválilo Valné shromáždění OSN na svém zasedání 15. června 2007.\n\n"}
{"id": "1048336", "url": "https://cs.wikipedia.org/wiki?curid=1048336", "title": "Gianpiero Combi", "text": "Gianpiero Combi\n\nGianpiero Combi (20. prosince 1902 Turín – 13. srpna 1956) byl italský fotbalový brankář.\n\nS italskou reprezentací vyhrál mistrovství světa roku 1934, mužstvo na turnaji vedl jako kapitán. Získal též bronzovou medaili na fotbalovém turnaji olympijských her roku 1928. Zúčastnil se též olympijských her 1924. Celkem za národní tým odehrál 47 utkání.\n\nCelou svou kariéru (1921–1934) strávil v Juventusu Turín. Stal se s ním pětkrát mistrem Itálie (1925/26, 1930/31, 1931/32, 1932/33, 1933/34).\n\n"}
{"id": "1048340", "url": "https://cs.wikipedia.org/wiki?curid=1048340", "title": "Anu Kaipainen", "text": "Anu Kaipainen\n\nAune (Anu) Helinä Kaipainen (14. března 1933 Muolaa – 29. září 2009 Helsinky) byla finská spisovatelka, autorka románů, poezie i divadelních her.\n\nAnu Kaipainen se narodila v Karélii. Studovala finský jazyk na univerzitě v Helsinkách, studia úspěšně dokončila roku 1955. Než se začala naplno věnovat spisovatelské kariéře, pracovala jako učitelka finského jazyka. Byla manželkou finského lékaře a politika Osmo Kaipainena, se kterým měla tři syny.\n\nAnu Kaipainen je autorkou především románových děl, jichž napsala více než dvacet. První z nich vyšel již roku 1960. O sedm let později byl vydán její román \"Arkkienkeli Oulussa\" (\"Archanděl v Oulu\") propojující současnost s obdobím rusko-finské války z let 1808 až 1809, který jí přinesl úspěch. Roku 1969 následoval další román s názvem \"Magdaleena ja maailman lapset\" (\"Magdaléna a děti světa\"), odkazující k biblické tematice.\n\nPro tvorbu Anu Kaipainen je typické časté propojení současnosti s historií a mytologií a zobrazovaní světa z pohledu ženy.\n\nTato základní charakteristika platí i pro román \"Má panenka pentli rudou\" (finsky \"On neidolla punapaula\"), vydaný roku 1973 (česky 1980). Tento román se odehrává na samém severu Finska, v odlehlé laponské vesnici, obklopené panenskou přírodou. Laponsko je zde líčeno jako oblast všemi opomíjená, využívaná a pomalu ale jistě upadající. Kulturní dědictví a ráz celého kraje však stojí za námahu, které je zapotřebí, aby osobitost kraje nezanikla. Takovou úlohu si vytkla také hlavní protagonistka románu Annikki, dcera učitele, který sem přišel z finského jihu, a místní laponské ženy. Annikčin otec sem přišel, aby šířil vzdělání, ona na něj navazuje tím, že se rozhodne nepodlehnout negativním perspektivám a pokračovat v činnosti, které sama věří.\nHlavním motivem románu je však láska svérázné Annikki k Němci Hansovi, který sem přišel hledat hrob svého otce, padnuvšího během laponské války. S ním se do děje dostává také odkaz minulosti (zosobněný taktéž postavou otce učitele), především ve vzpomínkách na válku. Ta dokázala silně ovlivnit osudy lidí i desetiletí po svém skončení. Také se zde objevuje prvek opakování historie a parafráze finské středověké balady citované v úvodu knihy. V menší míře se zde projevuje i vliv mytologie, především ve formě zaříkadel. Místní folklór je zastoupen citacemi písní.\nV poslední části románu se děj částečně přesouvá z postavy Annikki na jinou výraznou ženskou postavu - dospívající dívku Sirkku, dceru Annikčiny sestřenky. Sirrka je představitelkou silných opozičních komunistických idejí, které se i v knize střetávají s odlišnými politickými ideologiemi tehdejšího Finska. Pobyt v Laponsku dívku přinutí přehodnotit do jisté míry své dosavadní postoje a názory.\nRomán je psán z velké části er-formou, pouze v několika málo momentech autorka přechází do ich-formy, mluví jakoby sama za sebe, vstupuje do románu, který právě píše.\n\n"}
{"id": "1048344", "url": "https://cs.wikipedia.org/wiki?curid=1048344", "title": "Roll-up banner", "text": "Roll-up banner\n\nRoll-up banner ( „rolovací prapor“, „rolovací plakát“) je druh reklamy jako tištěné grafické reklamní sdělení. Hlavním rysem je, že grafika je rolovací a celý banner je snadno sestavitelný a přenositelný. \n\nBannery se skládají většinou ze 4 částí: tělo roll-up banneru, napínací tyč, horní lišta a samotná grafika.\n\nRollup banner je vyráběný z hliníku a díky své konstrukci je lehký a přenosný. K sestavení Roll-up bannerů většinou není zapotřebí žádných nástrojů. Sestavuje se vytažením narolované grafiky z těla a zavěšením na napínací tyč.\n\nPodle místa použití se mohou dělit na interiérové a exteriérové, podle uspořádání na jednoroletové a dvouroletové.\n"}
{"id": "1048347", "url": "https://cs.wikipedia.org/wiki?curid=1048347", "title": "Zach Gilford", "text": "Zach Gilford\n\nZach Gilford (* 14. ledna 1982, Evanston, Illinois) je americký filmový a televizní herec. Jeho nejznámějšími a nejúspěšnějšími rolemi jsou právě ty seriálové, především role Matta Saracena ve \"Světlech páteční noci\" nebo Tommyho Fullera v \"Off The Map\".\n\nGilford se narodil v Evanstonu, Illinois. Jeho rodiči jsou Steve Gilford a Anne Gilford (rozená Johnsonová). Má dvě sestry Sarah a Elizu. Na jaře 2010 se jeho přítelkyní stala herečka Kiele Sanchez, se kterou se seznámil při natáčení pilotního dílu \"The Matadors\". Pár se zasnoubil v listopadu 2011 a vzali se 29. prosince 2012. Později si spolu zahráli milenecký pár ve filmu \".\" V říjnu 2015 dvojice potvrdili, že spolu čekali dítě, ale Sanchez potratila. V listopadu 2017 se jim narodila dcera Zeppelin Adele. \n\nGilford vystudoval Evanston Township High School a Severozápadní univerzitu. Jeho televizním debutem byla v roce 2005 epizodní role v seriálu \"Zákon a pořádek\".\n\nV roce 2006 získal Gilford doposud největší roli své kariéry v postavě Matta Saracena v televizním seriálu \"Světla páteční noci,\" hlavní roli zde měl v prvních třech řadách, v posledních dvou (z celkových pěti) pak již jen hostoval.\n\nSvou filmovou kariéru zahájil hlavní rolí v \"The Last Winter\" v roce 2006. V roce 2009 si pak zahrál hlavní roli ve filmu \"Absolventka\" po boku Alexis Bledel, u nás známé především ze seriálu \"Gilmorova děvčata\", a v \"Dare\" po boku Emmy Rossum.\n\nV roce 2010 byl obsazen do seriálu televize ABC z lékařského prostředí pod názvem \"Off the Map\", který se začal vysílat v lednu 2011, byl ale, i přes pozitivní hodnocení, zrušen po třinácti epizodách. V roce 2011 se Gilford dokonce objevil ve videoklipu Taylor Swift k písni \"Ours\", kde si zahrál zpěvaččina přítele.\n\nV roce 2012 si zahrál v dalším seriálu z lékařského prostředí, \"The Mob Doctor\", na kanále Fox, po boku Jordany Spiro. Při Gilfordově \"štěstí\" na lékařská dramata bylo ale i tohoto seriálu odvysíláno pouhých třináct epizod. V lednu 2013 si zahrál spolu s Arnoldem Schwarzeneggerem ve filmu \"Konečná\".\n\nV roce 2014 získal hlavní roli v horroru \"Devil's Due\", odehrávajícím se v New Orleansu a Dominikánské republice. V tomto roce si také zahrál jednu z ústředních rolí ve filmu \"\", který zamířil do amerických kin v červenci 2014. V roce 2016 hrál v dramatickém seriálu ABC \"The Family.\" \n\n"}
{"id": "1048348", "url": "https://cs.wikipedia.org/wiki?curid=1048348", "title": "Milivoj Jambrišak", "text": "Milivoj Jambrišak\n\nMilivoj Jambrišak (15. dubna 1878, Záhřeb, Rakousko-Uhersko — 10. prosince 1943, Vitovlje, Itálie) byl jugoslávský partyzán, jugoslávský politik chorvatské národnosti a blízký spolupracovník Josipa Broze Tita. \n\nJambrišak byl povoláním lékař. Medicínu studoval ve Vídni. Jako dobrovolník a lékař nastoupil do srbské armády v roce 1912, aby mohl pomáhat v první balkánské válce. V roce 1914 byl mobilizován do Rakousko-uherské armády a o dva roky později zajat na východní frontě v Haliči. V Rusku vstoupil do řad první srbské dobrovolnické divize, která byla zformována v Oděse. Na konci roku 1916 se stal také rovněž členem Jihoslovanského výboru, ustanoveného v Londýně. Jeho zástupcem byl i v dobrovolnickém korpusu Srbů, Chorvatů a Slovinců, a to až do října 1917. Poté se stal novým předsedou Jihoslovanského výboru v Rusku, kde nahradil doktora Franko Potočnjaka. Říjnovou revoluci přečkal v Petrohradu a Oděse.\n\nV září 1943 vstoupil mezi partyzány a zapojil se aktivně do boje proti fašistům. Na druhém zasedání ZAVNOH ve městě Plaški byl zvolen za člena předsednictva Rady. Na druhém zasedání Antifašistické rady pro národní osvobození Jugoslávie (AVNOJ) v Jajce dne 29. listopadu 1943 byl jmenován za zplnomocněnce v otázce národního zdraví při NKOJ. Zemřel při návratu ze zasedání zpět do osvobozené části Chorvatska. \n"}
{"id": "1048349", "url": "https://cs.wikipedia.org/wiki?curid=1048349", "title": "Státní znak Arménie", "text": "Státní znak Arménie\n\nStátní znak Arménie vychází z historického znaku platného před okupací Sovětským svazem.\n\nVe středu štítu je zobrazena hora Ararat s Noemovou archou a znaky čtyř království (dynastií) historické Arménie:\n\n\nŠtít drží orlice (heraldicky vpravo) a lev (vlevo) a pod štítem zobrazen meč, ratolest, snop klasů, řetěz a stuha. Základní barvou znaku republiky Arménie je zlatistá, barvy znaků historických arménských království jsou v 1. a 4. poli červená, ve 2. a 3. poli modrá a barva srdečního štítu (s vyobrazením hory Ararat) je oranžová. \n\nUvedené barvy symbolizují barvy vlajky republiky Arménie. Štítonoši (orlice a lev) symbolizují ducha, sílu a moc. Lev s křížem byl vyobrazen na bráně hlavního města království Bagratovců, města Ani (961–1045). Dvouhlavého orla používal královský rod Mamikonian. Bývá spojován také s rodem Aršakuni, Aršakovců, s králem Tiridatem III. Dva ptáčci a hvězda byly na koruně Tigrana II. (království Artašovců Artaxidovců v 1. st. př. n. l.) Lev s křížem v tlapách je na mincích krále Levona II. z rodu Rubenidů (Kilíkie, 11. a 12. století).\n\nStátní znak 1. Arménské republiky (z něhož vychází současný znak) byl užíván v letech 1918–1920.\nPo připojení k Sovětskému svazu byly užívány až do vyhlášení nezávislosti v roce 1992 užívány socialistické symboly v rámci SSSR.\n\nSoučasný znak byl obnoven velmi stručným zákonem (С-0580-1-ЗР-21) z 19. dubna 1992, který v překladu zní: \"„Nejvyšší sovět Republiky Arménie nařizuje: Jakožto státní znak Republiky Arménie přijmout znak, schválený vládou Republiky Arménie v červenci roku 1920: Prezident Republiky Arménie L. Ter-Petrosjan\"\"\n\nZákon neobsahoval popis znaku. Ten (a ještě velmi nepřesný) byl uveden až v zákoně „O znaku republiky Arménie\" (článek 2, odstavec 2) ze dne 15. června 2006. Nedílnou součástí zákona je příloha s barevným vyobrazením znaku.\n\nNa památku schválení státních symbolů republiky zákony z 15. června 2006 bylo rozhodnuto připomínat 15. května „Den národních symbolů Arménie\".\n\n\n"}
{"id": "1048350", "url": "https://cs.wikipedia.org/wiki?curid=1048350", "title": "Josef Huttary", "text": "Josef Huttary\n\nJosef Huttary (17. listopadu 1841 Český Dub – 29. ledna 1890 Praha), byl českodubský rodák a český malíř.\n\nJosef Huttary se narodil v Českém Dubu. Jeho otec Willibald Huttary byl nižším soudním úředníkem. Matka Marie, rozená Procházková, byla dcerou důchodního. Josef studoval nejprve v Táboře a poté na malířské akademii v Praze a ve Vídni. Po absolvování se odebral do Paříže, kde byl žákem českého malíře Jaroslava Čermáka. Rovněž strávil nějaký čas ve společnosti Jaroslava Čermáka v Černé Hoře, kde si získal přízeň knížete Nikoly a kde podobně jako Čermák na plátně ztvárnil řadu místních motivů. Po návratu z Černé Hory žil nějaký čas v Karlových Varech. V lázeňském městě tvořil ponejvíce podobizny, které si u něho objednávali lázeňští hosté. Portrétoval mimo jiných nizozemského krále a srbskou královnu Natalii. Poslední roky svého života pobýval v Praze, kde také 29. ledna 1890 zemřel. Pohřben je na Olšanských hřbitovech.\n\nJosef Huttary měl dvě sestry, Karlu (1843–1906) a Marii (1839–?). Obě se věnovaly opernímu zpěvu. Karla Huttaryová, provdaná Poláková, působila jako sopranistka na několika evropských operních scénách.\n\nHuttary měl uherské předky. Část jeho rodiny tendovala k německé řeči, část k češtině. Sám Huttary se stal českým vlastencem. Mezi jeho vyženěnými příbuznými z rodu Poláků se vyskytovalo několik umělců i spisovatelů, někteří však dali přednost německému jazyku (např. spisovatelka Aloisia Kirschner píšící pod pseudonymem Ossip Schubin či její sestra, výtvarnice Marie Louisa Kirschnerová). Huttaryho synovcem byl mimo jiné známý český herec Raoul Schránil, který se ke strýcovu odkazu vždy hrdě hlásil. Zmiňoval také, že Huttaryho vyženěná příbuzná Betty byla 2. manželkou Bedřicha Smetany. Se Smetanou se přátelila zvláště Josefova sestra, operní pěvkyně a česká vlastenka Karla, přičemž se skladatelem ji pojil nejen příbuzenský, nýbrž i profesní vztah. Více informací o umělecky činných osobách v rodinách Huttaryů a Poláků lze nalézt v knižním životopisu R. Schránila od Ladislava Tunyse (Praha, 2011). Josef je zde ovšem mylně uveden jako „Karel Huttary“.\n\nHuttaryho dílo nebylo dosud podchyceno v samostatné knižní monografii. Huttary však vystupuje jako jedna z vedlejších postav románu Františka Kožíka „Pouta věrnosti“. Dílčím způsobem je Huttary upomínán v rámci odborných knih a studií českého historika a balkanologa dr. Františka Šístka z Historického ústavu Akademie věd (např. „Junáci, horalé a lenoši. Obraz Černé Hory a Černohorců v české společnosti, 1830–2006“, Praha 2011).\n\n"}
{"id": "1048352", "url": "https://cs.wikipedia.org/wiki?curid=1048352", "title": "Říšské rytířstvo", "text": "Říšské rytířstvo\n\nŘíšské rytířstvo (\"něm. Reichsritterschaft, lat. Equites imperii, angl. Imperial knighthood\") byla společenská vrstva nižší šlechty ve Svaté říši římské, která držela od pozdního středověku až do zániku říše statky ve Švábsku, Frankách a Porýní, které byly jednotně organizovány, podléhaly bezprostředně jen římskému císaři a žádnému zeměpánu, ovšem jejich držitelé neměli právo hlasovat na říšském sněmu a nepříslušeli tedy k říšským stavům. Ještě v závěru existence Svaté říše čítalo rytířstvo kolem 350 rodin s celkem 450 000 poddaných.\n\nPůvod svobodného říšského rytířstva lze klást do období vlády Štaufů. Ve Švábském vévodství se podařilo šlechticům jak z řad svobodných leníků se statky (tzv. \"Edelfrei)\" tak z řad služebných manů (tzv. ministeriálů) využít postupného rozpadu vévodství a svoje statky nejen osamostatnit, ale i ubránit před snahami říšských světských knížat, biskupů, hrabat a pánů jejich osamostatněné domény připojit. Napomohla jim v tom vnitřní soudržnost nižší šlechty i trvalé spojenectví s římsko-německými panovníky. I přes to, že se římským panovníkům již nikdy nepodařilo obnovit ztracené Švábské vévodství, zůstal říšský jihozápad již trvale, mj. i díky vlivu říšského rytířstva, ale i zde usazeným říšským stavům, většinově loajální k římským panovníkům. Ještě během 13. století, kdy řadu švábských území opanovali Habsburkové (zároveň římští králové), se psalo o Švábsku jako o zemi „římskému králi blízké“ oproti severnímu Německu, zemi „králi vzdálené“, kde se rozkládaly země mocných knížat a kurfiřtů a žádné svobodné říšské rytířstvo se tam nevyskytovalo. K dalšímu nárůstu rytířských statků došlo v souvislosti s rozpadem dalšího kmenového vévodství – Frank a také díky oslabení centrální moci některých svobodných říšských klášterů, které byly nuceny propustit své leníky z řad dosud na nich závislé části rytířstva (tento proces byl dovršen během reformace). Svou roli hrál i rozklad tzv. říšských domén, území, která náležela voleným císařům vždy jen po dobu jejich vlády a fakticky byla říšským „nezcizitelným“ majetkem. Tyto domény byly od časů Karla IV. systematicky likvidovány a rozprodávány, často z vůle samotných císařů. Nejen, že se rytířští leníci na těchto doménách leckdy osamostatnili, nýbrž se jim mnohdy podařilo, spolu s říšskými stavy, pro sebe nějaké další statky uchvátit.\n\nPrvní pokusy o organizaci rytířstva připadají na období 14. a 15. století, kdy již teritoriální štěpení říše velmi pokročilo a existence rytířstva se stala nevyhnutelnou skutečností. Rytířstvu jako politické skupině předcházely tzv. šlechtické společnosti, které existovaly napříč zákazům z r. 1356 (Zlatá bula Karla IV.) a 1396 (výnos krále Václava IV.). Ačkoli se rytíři nakonec museli podrobit zákazu, našli jistý únik ve zřizování tzv. turnajských společenství, formálně sledující pouze náboženské a kulturní cíle. V r. 1422 povolil císař Zikmund existenci do té doby formálně ilegálních rytířských společenstev jako politických korporací. Plánoval tehdy zahrnout rytířstvo do své chystané a nakonec neuskutečněné velké říšské reformy. Koncem bouřlivého 15. století se začala formovat hraběcí a prelátská kolegia, sdružující ty z říšských stavů, kteří nedosáhly knížecí hodnosti. Zřejmě i pod vlivem jejich vzniku uznaly říšské stavy na říšském sněmu ve Wormsu r. 1495 svobodné rytířstvo za samostatnou politickou korporaci, nepřiznaly mu však právo kuriátně na sněmu hlasovat ani na něm být zastoupeni. Jistou tečku za definitivním uznáním rytířstva ze strany ostatních mocenských složek v říši představuje zákon císaře Ferdinanda I. z r. 1561, který potvrdil rytířstvu ve Švábsku rozsah i říšskou bezprostřednost jejich statků, což bylo v přímém protikladu k dosud platným místním lenním vztahům.\n\nRytířstvo se postupně stále více organizovalo. Kolem pol. 16. století vzniklo 15 tzv. „míst rytířstva“ (něm\". Ritterorten\"), které byly v roce 1577 sjednoceny do tří rytířských krajů: Švábského, Franckého a Porýnského, které zahrnovaly jednotlivá místa rytířstva. Od poč. 17. století nazývalo rytířstvo tato místa rytířskými kantony, názvem, který převzalo ze Švýcarského spříseženstva. Některé kantony sdružovaly statky i několika desítek rytířských rodin, kraje pak několik stovek. V čele kantonu stál rytířský hejtman, jenž si vedl po vzoru říšského sněmu kantonální matriku, kam byli zapisováni oprávnění členové kantonu. Kantony pořádaly tzv. kantonální sněmy, které opět vysílaly své zástupce na krajské sněmy, kde se hlasovalo o postojích rytířstva. Rytířstvo vybíralo od svých členů drobný poplatek na vedení kantonální a krajské úřední agendy, zajištění bezpečnostních a správních funkcí kantonů a krajů a na pořádání kantonálních a krajských sněmů. Sněm říšský zůstal rytířstvu pro odpor stavů zapovězen, ačkoli se ještě při Vestfálském míru jednalo s podporou císaře o tom, aby jednotlivé rytířské kraje či alespoň celé rytířstvo dohromady obdrželo kuriátní hlas. Zájmy rytířstva na říšském sněmu však bývaly občas tlumočeny samotným císařem – tradiční oporou a spojencem rytířstva. Císaři obvykle zájmy rytířstva představoval tzv. „generální ředitel říšského rytířstva“, který byl volen z jeho řad a formálně stál nad všemi třemi rytířskými kraji. Říšské rytířstvo sice nemohlo hlasovat na sněmu spolu s říšskými stavy, bylo však na druhou formálně osvobozeno od jejich dvou základních povinností, placení říšské daně a kvartýrování oddílů říšské armády. Toto osvobození od daní a oddělení od stavů mělo za následek mj. to, že rytířské kraje nebyly nikdy přičleněny k říšským krajům a patřily mezi tzv. \"„kreisfreie Gebiete“\". Ono vyčlenění se však netýkalo poddanského soudnictví. Jednotliví rytíři měli nad svými poddanými pouze nižší soudní pravomoc, zatímco hrdelní právo a s tím spojená odvolání poddaných však vyřizovaly až do zániku říše soudy na územích bývalých lenních pánů rytířstva, případně soudy na nejbližších panstvích říšských stavů. Soudy pro poddané ve formě nějakých korporátních soudů rytířstva na úrovni kantonu či kraje neexistovaly. Výjimky tvořilo pouze císařské udělení vyšší soudní pravomoci nad poddanými pro kraj Švábský r. 1609 a pro kanton Odenwald ve Franckém kraji r. 1784. Hrdelní a vyšší soudní pravomoc ovšem dostaly výhradně krajské, resp. kantonální rytířské úřady, nikoli jednotliví rytíři v rámci svého panství.\n\nKraje a kantony se neskládaly výlučně ze statků jednotlivých rytířských rodin. Řada statků patřila korporátně celému kantonu či kraji a z jejich výnosů se financovaly některé záležitosti rytířstva, tudíž mnohdy nebylo třeba vybírat onen správní poplatek. Dalším typem držav byly zbytečky říšských domén ve formě volených purkrabství, kastelánií a hradských lén. Zatímco poslední dva jmenované typy dominií se již ve vrcholném středověku staly dědičnými lény rytířských rodů (např. hesenské hradské léno Boyneburgk, které dědičně držel rytířský rod Boyneburgů jako tzv. druhotné léno, tedy léno udělené zprostředkovaně od císaře a přímo od hesensko-kasselských lankrabat), tak až do zániku říše přetrvalo volené purkrabství v hesenském Friedbergu, jehož purkrabí, bez ohledu na původ, příslušel k rytířskému kantonu Wetterau a pravidelně mu předsedal. Další typ statků přibyl v době reformace, kdy podstatná část rytířstva přestoupila k luterství či kalvinismu a podílela se na zániku některých klášterů. V kantonech, kde zvítězilo protestanství, byly tyto sekularizované kláštery měněny v tzv. rytířské akademie (něm\". Ritterakademie nebo Ritterstift\"), protestantské, později i katolické vzdělávací ústavy, financované obvykle z vlastních výnosů svých pozemků a sloužící k výchově synů rytířů v daném kraji, které měly vést ke „vzdělání a výchově k rytířským ctnostem“.\nReformace však pro mnohé rytíře znamenala zpočátku obavu, jestli císař neopustí od své dosavadní ochranné politiky vůči rytířstvu a nenechá protestantskou část rytířstva na pospas k anexi katolickým říšským knížatům, jako se tomu stalo v případě svobodného říšského města Donauwörth, přestoupivšího k protestantismu, a bavorského vévody. Tyto obavy se sice nepotvrdily, ovšem vztahy s císařem značně ochladly a zcela byly narovnány až po třicetileté válce. Po roce 1582 se mezi říšskými stavy a v návaznosti i mezi rytířstvem prosadil teritoriální princip hlasování, který znamenal, že pokud rodina, resp. konkrétní rytířská osoba vlastnila více statků, jak v rámci kantonu, tak i v rámci kraje či dokonce ve více krajích, získala adekvátní počet hlasů a možnost hlasovat ve všech kantonech i krajích, kde byla majetkově zastoupená. Vzhledem k tomu, že říšské rytířské statky přes všechnu ochranu občas padly za oběť drobným mediatizacím, ať již mezi rytířstvem navzájem či ze strany říšských knížat a hrabat, zavedlo i rytířstvo, po vzoru říšských stavů, institut personalisty.\n\nKaždý rytířský statek byl samostatnou hospodářskou jednotkou, obdařenou mnoha správními právy a úlohami. Jeho minimální velikost byla dána zákony, které se v různých oblastech lišily, obvykle však nikdy neklesala pod 40 jiter, tedy asi 10 hektarů. Největší statky však mohly čítat i přes 100 km². Centrem statku býval ve středověku malý hrad či tvrz, v novověku pak zámeček či panský dům. Rytířstvo, které vlastnilo oproti větším říšským feudálům i vysoké zemské šlechtě v průměru méně půdy, se věnovalo intenzívně novým metodám hospodaření, aby dosáhlo vyšších výnosů. Rytíři se tak mnohdy věnovali nejen podnikání obchodu a řemeslné výrobě, avšak například patřili i k pionýrům v zavádění pěstování brambor v Evropě v 18. století. Rytířstvo datuje svůj hospodářský vzestup od konce německé selské války, kdy se rytíři po škodách, které jim způsobili vzbouření poddaní hospodářsky zahojili právě na úkor sedláků pod záminkou jejich potrestání. Rytířstvu hospodářsky velmi pomáhala skutečnost, že na rozdíl od stavovských říšských feudálů si nemuseli vydržovat nákladný dvůr a mohli udržet výdaje na reprezentaci v přijatelné výši.\n\nKdyž se poč. 16. století plně dotvořil systém říšského stavovství a začala se vybírat říšská daň, určená především na turecké války, zůstalo bohaté rytířstvo stranou tohoto procesu. Rytířstvo nebylo formálně povinné platit daň stanovenou říšskou matrikou. Už od dob císaře Karla V. a říšského sněmu ve Špýru r. 1543 však byly po rytířstvu nepravidelně vyžadovány „mimořádné a dobrovolné charitativní subsidie“, jež byly žádány zejména v době nejsilnějšího tlaku ze strany Turků a v době ohrožení vůbec. Rytířstvo tyto subsidie obvykle vcelku dobrovolně poskytovalo, neboť byly v poměru k velikosti pozemků nižší, než pravidelná říšská daň placená říšskými stavy, a navíc za ně císař pravidelně uděloval další a další privilegia. Rudolf II. například vydal \"„Privilegium de non arestando“\" stanovující, že rytířské osoby nemají tělesně nijak podléhat soudům v zemích říšských stavů, čímž Rudolf zpřetrhal poslední lenní vazby mezi knížaty a svobodnými rytíři. Rytířstvo sice nikdy nemuselo na rozdíl od stavů stavět rekruty pro říšské vojsko, ovšem rytíři se svými družinami se do říšské či přímo do císařské armády často hlásili dobrovolně a to jak v období středověku, tak novověku. K nejznámějším rytířům v císařských službách patřil Götz von Berlichingen.\n\nRytířstvo bývalo v dobových zprávách označováno za „tmel říše“, což je výstižné, neboť bylo složkou nejvíce oddanou ani ne tolik císaři, jako říšské myšlence, která mu přinášela mimořádné postavení drobného suveréna i ochranu jeho svobod. Při podpisu Vestfálského míru stálo jak katolické, tak i protestantské rytířstvo pevně na straně císaře, protože oslabení císařské centrální kontroly a zavedení lokálního absolutismu kurfiřtů a knížat by vedlo nejen k okleštění „starých německých svobod“, ale i k přímému ohrožení rytířstva anexemi ze strany mocnějších říšských vládců. Císař navíc odměňoval rytířstvo za placení „dobrovolných“ subsidií nejen privilegii pro rytířstvo jako celek, ale, pokud se rytíři nezdráhali „dobrovolnou“ daň platit i v dobách míru a poskytovat ji potřebám císařského dvora, povýšil císař, zejm. během 16. a 17. století mnoho těchto rodin do stavu svobodných pánů, výjimečně i hrabat (Hatzfeldové, Rechberkové, Pappenheimové)\n\nK původním členům rytířských kantonů patřily jen statky rytířů a svobodných pánů, statky v korporátním držení krajů a kantonů a rytířské akademie. Protože však teritoriální princip, zavedený r. 1582 platil napříč všemi říšskými strukturami, mohly si rytířské statky zakupovat v principu libovolné osoby a instituce. Tak se do matrik rytířských kantonů dostali jako držitelé statků rytířstva světští i duchovní kurfiřti, knížata, biskupové, říšské bezprostřední kláštery i kláštery nesuverénní, duchovní rytířské řády (Maltézští a Němečtí rytíři), svobodná říšská města, členové hraběcích kolegií či příbuzné větve rodů vládnoucích říšských hrabat, říšské univerzity nebo titulární zemská šlechta (zejm. z habsburských zemí a z Bavorska). Teritoriální princip, který říšské vládce definoval nikoli podle původu, ale podle typu území, které vlastnili, tedy neznamenal, že by prodané statky v „nerytířských rukou“ byly vyčleněny z rytířských kantonů, zato dal těmto vlastníkům možnost ovlivňovat svým hlasem záležitosti rytířstva. Vzhledem k různorodosti zájmů těchto kupců a jejich neochotě postupovat vůči původním rytířským rodům jednotně, však až do zániku říše v r. 1806 k žádnému zásadnímu ovlivnění korporátní politiky rytířstva nedošlo.\n\nTak jako řadu drobných a středních vládců z řad říšských stavů potkala s koncem existence říše vlna mediatizací. Jen menší část rytířstva přišla o suverenitu svých statků až s vyhlášením Rýnského spolku, tedy po 12. červenci 1806. Většina mediatizací a konfiskací probíhala průběžně od konce 18. století, zejména pak od r. 1803. Vídeňský kongres ani zakládací akta Německého spolku se otázkou mediatizovaného říšského rytířstva do detailu nezaobíraly a situace rytířů tak byla většinou závislá na vůli panovníka a vlády konkrétního státu, do kterého rytířský statek příslušel. Některé státy, jako Bavorsko v případě Pappenheimů či Württembersko v případě Rechberků uznaly na statcích těch rytířských rodů, které byly mediatizovány až po 12. červenci 1806 a zároveň získaly hraběcí titul, plná práva mediatizovaných autonomních území pro jejich statky a rody samé prosadily mezi evropskou mediatizovanou vysokou aristokracii. Avšak jiné státy, jako Bádensko v případě hrabat Neippergů, odmítaly uznat zvláštní práva i pro ty držitele mediatizovaných rytířských statků, kteří patřily mezi říšské stavy z řad personalistů. Pokud šlo o „běžné“ rytířské rody, tedy rody povětšinou mediatizované několik měsíců či let před 12. červencem 1806 a rody s nižším titulem, než hraběcím, dočkaly se tyto rody všude, s výjimkou Bavorska, zvláštního statutu pro svá panství, sice méně velkorysého než u stavovských mediatizovaných rodů, ale podstatně výhodnějšího, než tomu bylo u usedlé zemské šlechty. Tyto autonomní výsady zahrnovaly školský a kostelní patronát, dohled nad lesním hospodářstvím a někdy i výkon soudnictví nižšího stupně nad poddanými a správu policejních záležitostí. Na rozdíl od mediatizované stavovské aristokracie však rytířstvo nezískalo žádné daňové úlevy. Ve většině zemí však existovala zvláštní kurie rytířstva na provinciálních i celostátních sněmech, kam říšské rytířstvo napříště patřilo a kde mu náleželo specifické postavení v rámci šlechtické společnosti daného státu (v řadě zemí ovšem tyto rytířské kurie byly staršího data a sdružovaly již dříve zahrnuté zemské nesuverénní rytířstvo nově spolu s rytířstvem mediatizovaným, mezi kterými již nebylo v politickém smyslu rozdílu). Všechny země Německého spolku, včetně Bavorska, které neuznávalo zvláštní autonomii mediatizovaných rytířských statků, však rytířským rodům, které tohoto titulu dosud nedosáhly, hojně v průběhu 19. století udělovaly titul svobodných pánů, aby alespoň zvýraznily jejich starobylé prestižní postavení, které je odlišovalo zejm. od titulárních rytířů a prostých šlechticů, nobilitovaných během 19. století. Titul svobodného pána získaly, až na naprosté výjimky, všechny rody dříve suverénního rytířstva. německých zemích, s výjimkou Rakouského císařství, platil navíc zákon, umožňující si jakémukoli šlechtickému rodu, který mohl dokázat své předky až do 12. nebo 13. století, požádat svého zeměpána o udělení titulu svobodného pána, který mu byl také be námitek udělen. Tuto výhodu tedy mohly využít i rody, které nikdy do rytířstva nepatřily.\n\nŘíšské rytířstvo si i po mediatizaci bylo plně vědomo svého významu a starobylosti. Stejně jako členové panovnických rodin, německá mediatizovaná aristokracie či vyšší zemská šlechta mimo německy mluvící země, měli i příslušníci rytířstva v 19. století přísná pravidla pro uzavírání rovnorodých sňatků. U rytířstva byla spodní hranice rovnorodého sňatku stanovena buď jako „zámožný příslušník jiného starobylého rodu bývalého svobodného rytířstva“ nebo jako „dobře zajištěný, titulární (tj. nikdy nesuverénní) hrabě ze starobylého rodu“.\n\nSvobodné říšské rytířstvo nesdružovalo všechny říšské šlechtice rytířského rangu ani nepředstavovalo jedinou organizaci rytířstva v říši. Císař i někteří říšští suveréni, např. český král, udíleli tento dědičný šlechtický titul po libosti svým leníkům a poddaným. Titul \"rytíř\" se ovšem ve formě dědičného šlechtického titulu ujal pouze v jižním a středním Německu, nikoli na severu, kde ostatně nebyl udílen tamními nástupnickými státy ani po zániku říše (mezi \"rytířstvo\" zde patřily starobylé rody prostých šlechticů, neoficiálně titulovaní jako rytíři, oficiálně jako \"páni\", příp. junkeři). V říši existovala i další politická společenství rytířů, jejichž členové ovšem nepatřili k rodům podřízeným přímo císaři, nýbrž zeměpánovi z řad nejmocnějších říšských knížat. I těmto rytířům ovšem držba závislého rytířského statku dávala zvláštní práva v zemské stavovské společnosti a rytířům bylo umožněno tvořit vlastní kurie a korporace. Příkladem může být rytířský stav na sněmech zemí Koruny české, kurie rytířstva na provinciálních sněmech pruských zemí (např. ve Slezsku), korporace hannoverského rytířstva nebo šlesvicko-holštýnská \"\"Ridderskaab\"\", která, ač rytířského původu, představovala fakticky veškerou šlechtu obou severoněmeckých vévodství. Pozoruhodné postavení mezi zemským rytířstvem zaujímalo tzv. \"Starohesenské rytířstvo\". Rody na něm zastoupené se totiž skládali dílem ze zemské šlechty přímo podřízené hesensko-kasselským lankrabatům, dílem z jejich volných leníků či bývalých, nyní již vyvázaných leníků, kteří byli zároveň členy některého z kantonů a krajů Svobodného říšského rytířstva. Říšské rytířstvo dokonce ani nesdružovalo všechny držitele rytířskch statků podřízených bezprostředně císaři. Zcela výjimečně se v okrajových, od rytířských kantonů vzdálených, končinách říše stávalo, že se některý rytířský statek vymanil či byl propuštěn z moci zeměpána, aniž by jeho majitel následně vstoupil do říšského rytířstva. Příkladem takovéhoto ojedinělého procesu může být rytířský statek Wellingsbüttel na severním okraji Hamburku, propuštěný z lenního závazku hambursko-brémským arcibiskupem.\n\n\n\n"}
{"id": "1048355", "url": "https://cs.wikipedia.org/wiki?curid=1048355", "title": "CopyCamp", "text": "CopyCamp\n\nCopyCamp je mezinárodní konference věnovaná autorskému právu, pořádaná ve Varšavě organizací Modern Poland Foundation. Zástupci kulturních institucí, médií, tvůrčích odvětví, akademických, právních, politických organizací a nevládních organizací se každý rok shromáždí a diskutují o vlivu autorského práva na oběh kulturních statků a společenských změn, které se dějí po celém světě.\n\nStrategickými partnery jsou Trust for Civil Society in Central and Eastern Europe, Google, Samsung Electronics a Stowarzyszenie Autorów ZAiKS. Mezi další partnery, které podporují první tři vydání konference, patří: Koalicja Otwartej Edukacji, Kronenberg Foundation, Copyright for Creativity a National Audiovisual Institute. Každý rok je akce organizována pod čestným patronátem polského Ministerstva státní správy a digitalizace a akademicky podporována Interdisciplinary Centre for Mathematical and Computational Modelling (Interdisciplinárním centrem matematického a počítačového modelování)]. Třetí ročník CopyCampu byl spolufinancován z Mezinárodního visegrádského fondu.\n\nŘečníky prvního ročníku pořádaného v roce 2012 v kině Kultura (Polsko) byli Nina Paley, Jan Błeszyński, Lidia Geringer de Oedenberg, Michał Kwiatkowski, Jarosław Lipszyc, Alek Tarkowski, Elżbieta Traple, Hieronim Wrona, Paweł Zalewski, a další.\n\nV roce 2013 se konference konala 1. října v kině Muranów (Polsko) a speciálním hostem byl Eben Moglen. Dalšími řečníky byli Edwin Bendyk, Barbara Fatyga, Wojciech Orliński, a další.\n\n3. ročník se konal 6. - 7. listopadu 2014 v kině Praha (Polsko) a hlavními řečníky byl Cory Doctorow a Birgitta Jónsdóttir spolu s osobnostmi jako Michał Boni, Lucie Guibault, Novika, Yngve Slettholm, Piotr Waglowski, Attila Szervác, Michał Wiśniewski, a další. Na třetím ročníku CopyCampu byla zvláštní pozornost věnována zemím z Visegrádské skupiny..\n\nVšechny umělecké a vědecké materiály, loga, fotografie, audio a video nahrávky jsou pod CC-BY-SA nebo kompatibilní licencí.\n\n"}
{"id": "1048356", "url": "https://cs.wikipedia.org/wiki?curid=1048356", "title": "Vasilij Ivanovič Němirovič-Dančenko", "text": "Vasilij Ivanovič Němirovič-Dančenko\n\nVasilij Ivanovič Němirovič-Dančenko (rusky Василий Иванович Немирович-Данченко, 5. ledna 1845, Tbilisi – 18. září 1936, Praha) byl ruský spisovatel a žurnalista. Jeho mladším bratrem byl režisér, divadelní ředitel, dramatik a spisovatel Vladimir Ivanovič Němirovič-Dančenko.\n\nVasilij Ivanovič Němirovič-Dančenko se narodil v Tbilisi v Gruzii v roce 1845. Jeho otec byl ukrajinský šlechtic, který sloužil jako podplukovník na Kavkaze, matka byla Arménka. Dětství prožil v Gruzii, v Ázerbájdžánu a v Dagestánu. V letech 1854–1863 studoval na Alexandrovské kadetní škole v Moskvě, kde začal psát verše. Začátek sedmdesátých let prožil na pobřeží Bílého moře a Severního ledového oceánu.\n\nByl válečným dopisovatelem během rusko-turecké války (1877–1878) (kde se účastnil bojových akcí a byl vyznamenán Řádem sv. Jiří), rusko-japonské války (1904–1905) a první světové války (1914–1918). Roku 1921 emigroval, protože se nemohl smířit s poměry v Rusku po bolševické revoluci. Nejprve žil v Německu v Berlíně a pak se přestěhoval do Československa. Zemřel roku 1936 v Praze.\n\nProslul jako autor cestopisů, próz s válečnou tematikou a knih pro děti a mládež. Pro svá díla čerpal náměty ze svého mládí na Kavkaze, ze svých četných cest po severním Rusku, Evropě i Africe i z válečných konfliktů, kterými prošel. Byl velmi plodný autor (cca 250 knih) a svá díla často psal se snahou o vnější efekt.\n\n\n\n\n\nU některých českých vydání autorových knih se nepodařilo zjistit název ruského originálu.\n\n"}
{"id": "1048358", "url": "https://cs.wikipedia.org/wiki?curid=1048358", "title": "Danai Gurira", "text": "Danai Gurira\n\nDanai Jekesai Gurira (* 14. února 1978, Grinnell, Iowa) je americká herečka.\nNarodila se 14. února 1978 ve městě Grinnell v USA. V roce 1983 se se svou rodinou odstěhovala do Zimbabwe. Do rodné Ameriky se vrátila ve svých 19. letech když šla studovat na školu Macalester do Minnesoty.\n\nDanai Gurira se věnuje spíše hraní v seriálech. Nejznámější seriál v kterém momentálně hraje je The Walking Dead (Živí Mrtví). V seriálu ztvárňuje jednu z hlavních přeživších jménem Michonne.\n\nZískala ceny jak za herectví tak i za psaní. Například ocenění za vedlejší roli ve filmu roku 2007 v The Visitor. Zahrála si v mnoha dalších filmech jako třeba Město duchů, Tři zahrady za domem nebo Black Panther, kde si zahrála Wakandskou válečnici Okoye.\n\n"}
{"id": "1048361", "url": "https://cs.wikipedia.org/wiki?curid=1048361", "title": "Andaki (řeka)", "text": "Andaki (řeka)\n\nAndaki, též Andakisckali ( ) je řeka v Gruzii, v historické oblasti Chevsuretie, okres Dušeti. Je 18 km dlouhá, povodí má rozlohu 272 km².\n\nVzniká na severním svahu Hlavního kavkazského hřebene na úbočí hory Patara Borbalo (v překladu \"Malé kolo\") u průsmyku Andaki. Ústí do řeky Argun těsně u hranice s Čečenskem nedaleko vesnice Šatili.\n"}
{"id": "1048362", "url": "https://cs.wikipedia.org/wiki?curid=1048362", "title": "Filip Serečin", "text": "Filip Serečin\n\nFilip Serečin (* 4. října 1989, Košice) je slovenský fotbalový útočník, od ledna 2016 hráč MFK Zemplín Michalovce.\nMimo Slovensko působil na klubové úrovni v Arménii.\n\nS fotbalem začínal v MFK Košice, kde hrál do konce roku 2010. Poté působil v roce 2011 v druholigovém slovenském týmu MFK Zemplín Michalovce a od srpna 2011 v MFK Ružomberok. Od srpna do listopadu 2014 byl krátce v arménském klubu FC Bananc z hlavního města Jerevan.\nV prosinci 2014 byl na testech v moravském klubu FC Zbrojovka Brno, kde se následně nedohodl na smlouvě.\n\nAngažmá získal až koncem září 2015, kdy se dohodl na smlouvě do konce podzimní části sezóny 2015/16 s druholigovým klubem FC VSS Košice (přejmenovaný MFK Košice), který hledal náhradu za bosenského forwarda Nermina Haskiće.\n\nV lednu 2016 posílil jiný východoslovenský klub, prvoligový MFK Zemplín Michalovce, kde již v minulosti působil.\n\n"}
{"id": "1048363", "url": "https://cs.wikipedia.org/wiki?curid=1048363", "title": "Arcidiecéze avignonská", "text": "Arcidiecéze avignonská\n\nArcidiecéze avignonská (lat. \"Archidioecesis Avenionensis\", franc. \"Archidiocèse d'Avignon\") je francouzská římskokatolická arcidiecéze. Leží na území departementu Vaucluse, jehož hranice kopíruje. Avignonská arcidiecéze není metropolitním stolcem; přestože je sama arcidiecézí, jedná se o sufragán marseillské arcidiecéze. Sídlo arcidiecéze se nachází v Avignonu.\n\nSoučasným arcibiskupem z Avignonu je od roku 2002 Mons. Jean-Pierre Cattenoz.\n\nDiecéze avignonská byla založena ve 4. století. Na metropolitní arcidiecézi byla povýšena roku 1475 se sufragánními diecézemi Carpentras, Vaison, Cavaillon. Všechny zanikly v roce 1801, zahrnutím do území avignonské arcidiecéze, spolu s diecézí Apt, která byla sufragánem Arcidiecéze Aix. Ve stejné době byl avignonské arcidiecézi odebrán statut arcidiecéze; stala se tedy opět diecézí, podřízenou arcidiecézi Aix. V roce 1822 byla diecéze opět povýšena na metropolitní arcidiecézi s dvěma sufragánními diecézemi (Viviers, Valence, Nîmes, Montpellier).\n\n16. prosince 2002 byl arcidiecézi odebrán status metropolitní arcidiecéze (v té době byl její oficiální název, platný od roku 1877: \"Arcidiecéze Avignon-Apt-Cavaillon-Carpentras-Orange-Vaison\"), a stala se stufragánem marseillské arcidiecéze. V roce 2009 byl její název změněn na \"Arcidiecéze avignonská\".\n\n\n"}
{"id": "1048364", "url": "https://cs.wikipedia.org/wiki?curid=1048364", "title": "Dohoda Tito–Šubašić", "text": "Dohoda Tito–Šubašić\n\nDohoda Tito–Šubašić (srbochorvatsky v latince \"sporazum Tito–Šubašić\", v cyrilici \"споразум Тито–Шубашић\") byla uzavřena mezi oběma státníky (Josipem Brozem Titem za komunistické partyzány a Ivanem Šubašićem za Jugoslávskou exilovou vládu) na ostrově Vis dne 16. června 1944. Byl to jeden z pokusů západních spojenců, jak oslabit rostoucí moc jugoslávských komunistů v odboji v závěrečné části druhé světové války.\n\nDohoda je taká známa pod názvem Višská dohoda (srbochorvatsky v latince \"Viški sporazum\", v cyrilici \"Вишки споразум\"), podle místa, kde byla uzavřena.\n\nCílem rozhovorů bylo urychlit vytvoření jednotné vlády ze zástupců NKOJe a Jugoslávské exilové vlády. Rozhovory měl za exilovou vládu vést právě Šubašić, neboť se jako politik z meziválečného období nezapletl mezi vzájemné rozmíšky Srbů a Chorvatů. \n\nSetkání se konalo na ostrově Vis, kde se tou dobou (v polovině roku 1944) nacházel Vrchní štáb jugoslávského partyzánského vojska. Šubašić spolu s britským vyslancem Stevensonem cestoval z italského přístavu Bari a na Vis dorazil dne 14. června. Následující tři dny poté trvaly rozpravy.\n\nKomunisté očekávali, že se představitelé exilové vlády budou pokoušet zachránit monarchii za každou cenu a připravit si takové postavení, které by jim umožnilo snadný návrat k moci po úspěšném skončení války. Nicméně, mezinárodní podpora však nebyla omezena jen na příslušníky královské vlády; vzhledem k tomu, že západní spojenci dali najevo svoje sympatie k Titovi, mohli si komunisté klást určité požadavky. Základními body, kterých se musely obě strany držet (jak Tito, tak Šubašić) byly proto závěry z druhého zasedání AVNOJe z konce listopadu 1943 (neboť antifašistický sjezd, pořádaný komunisty získal legitimitu na Teheránské konferenci). Šubašić rovněž přiznal roli NKOJe, výkonného výboru antifašistického setkání, který de facto plnil roli již fungující vlády. AVNOJ přitom označil exilovou vládu za nelegitimní; vzato do důsledků by tak Šubašić ani nemohl být před komunisty jejím právoplatným zástupcem.\n\nVýznamný ústupek, který komunisté učinili pro západní mocnosti byl příslib, že otázka jugoslávské monarchie nebude otevřena až do skončení války. Tím získala exilová vláda i král Petr II. čas. Zcela stranou bylo ponecháno Jugoslávské vojsko ve vlasti, neboť Mihajlovićovi četnici byli již mimo hru – nedlouho před tím se totiž, po dlouhé rozvaze, přihlásila exilová vláda ke komunistům k jako hlavní síle odporu ve vlasti.\n\nVláda Ivana Šubašiće se na oplátku zavázala, že bude podporovat jugoslávský komunistický odboj a že bude fungovat jako zástupce NKOJ v zahraničí (resp. ve Velké Británii). Ve finálním textu smlouvy vyzývá královská vláda všechen lid Jugoslávie, aby se zapojil do Národněosvobozeneckých vojsk (partyzánských) a že tato vojska jsou jediným zástupcem exilové vlády v zemi. Rovněž exilová vláda ještě jednou potvrdila závěry 2. zasedání AVNOJe, tedy že země bude uspořádána na federativním principu.\n\nŠubašićova vláda pak měla být doplněna o tři ministry, kteří byli z řad komunistů; Sreten Vukosavljević, Drago Marušić a Vlado Zečević. Třetí uvedený, pravoslavný kněz spolupracující s partyzány, však tuto nabídku nakonec odmítl. Dohoda rovněž stanovila, že zástupcem Jugoslávie v záležitostech vztahů s Itálií bude Josip Smodlaka. \n\nUzavřená dohoda měla celkem šest krátkých bodů (finální text zformulovali Vladislav Ribnikar, Josip Smodlaka a Edvard Kardelj) a nepřesahovala 2 strany A4.\n\nTato dohoda ve svém výsledku neukončila dvě paralelně fungující jugoslávské vlády (partyzánský NKOJ vs. exilová vláda), nicméně definovala jejich rámec spolupráce a zavázala je sestavit v budoucnu vládu jednotnou, ve které bude mít každá své zástupce. Velká Británie nepřivítala závěry jednání, neboť tamní politici očekávali, že na Visu bude zformována jednotná vláda, ve které budou mít převahu demokratické předválečné síly a politici, nezkompromitovaní s okupačními vojsky.\n\nZávěry dohody přestaly být platné v říjnu 1945, kdy v prvních jugoslávských volbách drtivě vyhráli komunisté a obsadili všechny posty ve státě. Nedlouho poté král abdikoval a dne 29. listopadu 1945 byla vyhlášena republika.\n"}
{"id": "1048369", "url": "https://cs.wikipedia.org/wiki?curid=1048369", "title": "Abrahám Bulharský", "text": "Abrahám Bulharský\n\nAbrahám Bulharský († 1. dubna 1229, Bulgar) byl křesťanský konvertita z Islámu, mučedník a světec.\n\nNarodil se ve Volžském Bulharsku. Informace o jeho životě jsou velmi malé. Byl vychován v muslimské víře, kterou vyznávali jeho krajané. Byl bohatým a ušlechtilým obchodníkem ve městech Povolží. Pod vlivem komunikace s ruskými obchodníky, přijal pravoslaví a stal se aktivním misionářem. Byl to muž neobyčejně soucitný, milosrdný k potřebným a své bohatství rozdával chudým.\n\nKdyž odešel podnikat do města Bulgar, kázal zde o křesťanství mezi krajany. Muslimové se vytrvale snažili, aby se vzdal víry v Krista, ale Abrahám byl pevný ve své víře. Když se dozvěděli, že není Rus, a že nepatří pod záštitu vladimírsko-suzdalského knížete, byl ihned zatčen. Když viděli Abrahámovu neústupnost i přes mučení, byl na břehu Volhy 1. dubna 1229 popraven mečem. Kroniky vypráví, že před popravou proklel Mohameda a bulharskou víru. Jeho tělo bylo pohřbeno ruskými obchodníky na křesťanském hřbitově v Bulharsku. Na místě jeho popravy vytryskl pramen, který léčil, a podle kroniky, prvním uzdraveným byl muslim.\n\nPravoslavní věřící ho uctívají jako svatého.\n\n"}
{"id": "1048371", "url": "https://cs.wikipedia.org/wiki?curid=1048371", "title": "Matt Saracen", "text": "Matt Saracen\n\nMatthew \"Matt\" Saracen je fiktivní postava v seriálu \"Světla páteční noci (Friday Night Lights)\" stanic NBC/DirecTV, ztvárněná hercem Zachem Gilfordem. V úvodu série je záložním quarterbackem fotbalového týmu Dillonské střední školy (Panteři), než na něj spadne zodpovědnost tahouna týmu, když se v první epizodě s těžkými doživotními následky zraní quarterback Jason Street (herec Scott Porter).\n"}
{"id": "1048375", "url": "https://cs.wikipedia.org/wiki?curid=1048375", "title": "Attilio Demaría", "text": "Attilio Demaría\n\nAttilio Demaría (19. března 1909, Buenos Aires – 11. listopadu 1990, Haedo), vlastním jménem Atilio José Demaría, byl argentinsko-italský fotbalista. Nejčastěji nastupoval na postu útočníka.\n\nNarodil se v Argentině, ale přesídlil do Itálie. Reprezentoval obě země, Argentinu i Itálii, což FIFA tehdy ještě umožňovala. S italskou reprezentací vyhrál mistrovství světa roku 1934. Celkem za italský národní tým odehrál 13 utkání a vstřelil 3 góly. V dresu argentinské reprezentace nastoupil třikrát, a to i na mistrovství světa v roce 1930, kde získal stříbrnou medaili.\n\nS Ambrosianou Milán (Interem) se stal mistrem Itálie (1939/40). Získal s ní i italský pohár (1938/39).\n\nJeho mladší bratr Félix Demaría byl rovněž fotbalistou a hráčem Interu Milán.\n"}
{"id": "1048376", "url": "https://cs.wikipedia.org/wiki?curid=1048376", "title": "Lucas Grabeel", "text": "Lucas Grabeel\n\nLucas Stephen Grabeel (* 23. listopadu 1984, Springfield, Missouri, Spojené státy americké) je americký herec, zpěvák, tanečník, textař, režisér a producent. Nejvíce se proslavil rolí Ryana Evanse v sérii filmů \"Muzikál ze střední, Muzikál ze střední 2 \"a \"\". Během let 2011 až 2017 hrál v seriálu stanice Freeform \"Záměna.\"\n\nLucas se narodila ve Springfieldu, Missouri. Je synem Jean a Stephena Grabeel. V roce 2003 odmaturoval na Kickapoo High School. Navštěvoval kostel v Rogersville, kde patřil k dětské skupině. Během léta 2002 navštěvoval Missouri Fine Arts Academy.\n\nPo maturitě se odstěhoval do Los Angeles. Po dvou měsících získal roli v reklamě na zubní pastu a poté role v reklamách na Lego a Hot Wheels. Krátce poté přišla první filmová role Ethana Doolowaye ve filmu \"Halloweenská střední\". Roli si znovu zahrál v roce 2006 s filmem \"Return to Halloweentown.\"\n\nV roce 2006 byl obsazen do role Ryana Evanse, dvojčete Sharpey Evans (Ashley Tisdale) v Disney filmu \"Muzikál ze střední. \"Film získal cenu Emmy. Roli si znovu zahrál v pokračování filmu \"Muzikál ze střední 2 \"(2007) a \"\" (2008). V roce 2007 se připojil k Vanesse Hudgens, Drewovi Seeleymu, Ashley Tisdale, Corbinovi Bleu a Monique Colemen na 51 zastávkách \"Muzikál ze střední \"koncertního turné.\n\nLucas si zahrál hostující roli v seriálech jako \"Veronica Mars, Smallville, Kauzy z Bostonu\". V roce 2007 si zahrál ve filmu \"The Adventures of Food Boy\". V roce 2008 se objevil ve filmu \"Milk\" a \"College Road Trip. \"\n\nV roce 2011 získal roli Tobyho Kennishe v dramatickém seriálu stanice ABC Family \"Záměna. \"V březnu 2012 měl premiéru film \"I Kissed A Vampire\", kde hraje po boku Drewa Seeleyho a Adrian Slade.V lednu 2014 propůjčil svůj hlas pro animovaný seriál\" Sheriff Callie's Wild West.\"\n\nV roce 2007 založil produkční společnost nazvanou \"14341 Productions\". Společnost produkovala krátký film \"The Real Son\" a \"Smoke Break\", hudební video \"Get You Ass On\" a \"You Got It\". Také produkovali televizní pilot nazvaný \"Regarding Beauregrad\", který Lucas také režíroval.\n\n"}
{"id": "1048377", "url": "https://cs.wikipedia.org/wiki?curid=1048377", "title": "Abrahám Galičský", "text": "Abrahám Galičský\n\nAbrahám Galičský (? - 20. července 1375) byl přepodobný Ruské pravoslavné církve.\n\nAbrahám žil v 14. století. Zpočátku žil mezi bratry nižněnovgorodského pečerského monastýru a poté se přestěhoval do Trojického monastýru k přepodobnému Sergeji Radoněžskému, kde se stal jeho žákem. Později s jeho požehnáním odešel Abrahám do Galičského knížectví, zakládat nové monastýry. Založil čtyři monastýry v Čuchlomě a v galičském regionu Kostromy. V 18. století byly všechny tyto monastýry mimo Gorodeckého zrušeny a staly se farními kostely.\n\nZemřel v Gorodeckém monastýru. V letech 1608-1631 byl nad jeho ostatky postaven velký kamenný chrám.\n\nV Ruské pravoslavné církvi je uctíván jako svatý. Jeho svátek se slaví 20. července.\n\n"}
{"id": "1048380", "url": "https://cs.wikipedia.org/wiki?curid=1048380", "title": "Normativní etika", "text": "Normativní etika\n\nNormativní etika je součást etiky zkoumající obecné zásady, principy a normy morálního jednání. Od vzniku etiky jako disciplíny je nositelem její praktické intence a tvoří její vlastní jádro. Normativní etika zjednodušeně hledá odpovědi na to, zda je nějaké jednání morálně správné či nikoli.\nSvým hodnoticím (pozitivním) přístupem se normativní etika odlišuje od dalších odvětví etiky. Například metaetika (též analytická etika) zkoumá spíše způsob a jazyk, jakým pronášíme etické výroky. Deskriptivní etika zase pouze popisuje jevy, které se ve společnosti dějí, a neurčuje už to, co je dobré nebo špatné.\n\nNormativní etika má více pohledů na to, jak by se mělo na morální otázky nahlížet. Existují tři základní teorie, které si navzájem konkurují – jde o teorie etiky ctnosti, teleologickou etiku a deontologickou etiku. Rozlišujeme však i jiné pohledy, jež kombinují myšlenky těchto tří základních teorií.\n\nV antické etice a její středověké teologické koncepci byl praktický princip a normativní řád zakotven v teorii hierarchicky odstupňovaného řádu bytí nadaného objektivními hodnotami. Oproti tomu pozdně středověký nominalismus a novověký empirismus popírají možnost poznat objektivní platnost morálních soudů. Tím se v moderní etice oblast norem a hodnot definitivně odlamuje od oblasti bytí.\n\nZměna náhledu na odvětví etiky nastala na konci 19. století, kdy se začala rozvíjet řada nových empiricko-antropologických disciplín, které zkoumaly problematiku morálky oddělené od tradiční linie etiky normativní jako srovnávací výzkum chování, psychoanalýzy, antropologie, strukturální etnologie a dalších.\n\nPojmy norma a hodnota jsou na konci 19. století zavedeny do etiky a je silně zkoumán jejich ontologický statut, a to zejména novokantovskou školou a fenomenology. Normativní etika je odlišná od metaetiky, vzniklé koncem 19. století, která se nezabývá tradičními problémy normativní etiky a věnuje se pouze rozboru jazyka etiky a morálky.\nSoučasný terminologický význam označení normativní etiky spočívá v odlišení tradičně pojímané etiky od popisně (deskriptivně) pojaté „vědy o morálce“, nazývané někdy také etologií, a od metaetiky. Nejnovější trend západní etiky směřuje však opět ke spojování těchto tří etických přístupů.\n\nÚkolem moderní normativní etiky, jež se nevzdává svých praktických záměrů a usiluje o rehabilitaci praktické filozofie, je hledání možnosti univerzalizace v morálce při přísném rozlišování mezi rozumovou zdůvodnitelností postupu, jenž umožňuje zobecňovat nebo přezkoumat morální normy, jež mohou být z tohoto postupu odvozovány, a obsahově konkrétních řešení specifických morálních dilemat.\n\nObecně se rozlišují tři základní teorie normativní etiky. Etika ctnosti se věnuje vnitřnímu charakteru člověka, který jedná. Teorie teleologická uvádí, že morální jednání je přímo vázáno na cíle a účely, zatímco deontologická teorie klade důraz na samotné jednání, ale na výsledek už nehledí. Kromě toho se uvádí řada dalších koncepcí, které na etiku ctnosti, deontologickou a teleologickou etiku nějakým způsobem navazují nebo tyto pohledy kombinují.\n\nEtiku ctnosti lze chápat jako souhrnné označení pro teorie, které upřednostňují morální charakter jedince před konečnými výsledky jeho činu. Je tedy důležitější, aby byla jednající osoba dobrého charakteru, než jak její čin nakonec dopadne. Ocitne-li se člověk před nějakým rozhodnutím, etika ctnosti by radila přibližně takto: „Konej tak, jak by konal ve tvé situaci člověk počestný.“\n\nPodle této teorie je ctnost (tj. slušnost, mravnost) jednou z vlastností, kterou člověk potřebuje, aby žil a jednal dobře. Většina odborníků si myslí, že pro celou společnost existuje určitý společný seznam ctnostných vlastností. Ten se však s chodem dějin a vývojem společnosti mění. Objevují se ale také názory, že je „balíčků ctností“ více a jsou různé pro různé vrstvy a typy lidí.\n\nDůležitými ctnostmi byly dříve zejména:\n\nŘada teorií a myšlenek etiky ctnosti vychází z Aristotela. Pro jeho etiku jsou klíčové dva pojmy – eudaimonia (štěstí; dobrý, zdařilý život; blaženost) a areté (ctnost, výtečnost, zdatnost). Lidé se v zásadě shodují, že eudaimonia by měla být cílem jejich životů. Názory, jak jí dosáhnout, se ovšem různí. Aristoteles tvrdí, že zdařilý život spočívá v činnosti lidské duše. Tato činnost je přiměřena lidským schopnostem a zároveň odráží co možná nejlepší stav (areté) duše.\n\nDeontologická etika, nebo také etika povinnosti, klade důraz na vztah mezi povinností a morálkou lidského jednání. Zatímco etika ctnosti sleduje charakter konajícího jedince, deontologická etika se zabývá tím, co jsme povinni (ne)konat, a to bez ohledu na výsledek. Naše jednání by mělo být dobré už ze své vlastní podstaty, a ne až díky dobrým výsledkům. Zjednodušeně řečeno:\n\n\nS deontologickou etikou v praxi se můžeme setkat například ve chvíli, kdy lidé vysvětlují své chování tím, že „jde o princip“. Tato teorie také zahrnuje množství nepsaných morálních zásad, jimiž se společnost řídí (např. krást nebo zabíjet je špatné, dodržovat sliby je dobré). Řídí-li se však někdo výhradně deontologickou etikou, může se stát, že bude chtít konat za všech okolností dobře, a to i přesto, že jeho dobré konání dá vzniknout špatným důsledkům.\nV některých deontologických teoriích se objevuje mimo jiné také kategorický imperativ Immanuela Kanta, který vyzdvihuje jednání podle „zobecnitelných maxim“.\n\nTeleologická etika tvrdí, že správnost (špatnost) činu je podmíněna jeho výsledkem. Ze všech lidských jednání je morálně nejsprávnější právě to, jehož celkový důsledek je nejlepší, nejpozitivnější. Tím se liší od deontologická etiky. Obě tyto koncepce se zabývají jednáním jako takovým, ovšem teologická teorie klade na výsledek zásadní důraz.\n\nTeleologická etika může být pro člověka dobrým vodítkem v jeho životě. Řeší-li např. nějaké morální dilema, měl by se rozhodovat na základě toho, která z možností přinese v konečném důsledku více pozitiv. Lidé by měli žít tak, aby jejich jednání přinášelo co možná nejvíce dobrého.\n\nTypickým příkladem teleologické etiky je například snaha o celosvětové blaho, mír a svobodu mezi lidmi či ochranu ohrožených druhů. Tyto cíle působí vznešeně, a proto jsou činnosti k nim vedoucí v považovány z pohledu této teorie za morálně správné.\n\nTato koncepce bývá často shledávána jako kontroverzní. Kritici namítají, že náplní morálka je zejména plnění svých povinností, respektování druhých lidí a jejich práv, ale také podřízenost přírodě a bohu. Lidé by podle nich měli být uvážliví a nepouštět se do konfliktů. Nelze se upnout pouze na daný cíl.\n\nNěkteré koncepce teleologické etiky staví na myšlence, že by jednání mělo vést k obecnému štěstí (utilitarismus). Další naopak na myšlence, že nejdůležitější je vlastní zájem jednající osoby (etický egoismus).\n\n\n"}
{"id": "1048381", "url": "https://cs.wikipedia.org/wiki?curid=1048381", "title": "Ulf von Euler", "text": "Ulf von Euler\n\nUlf Svante von Euler (7. února 1905 Stockholm – 9. března 1983 Stockholm) byl švédský fyziolog a farmakolog, který v roce 1970 obdržel Nobelovu cenu za fyziologii nebo lékařství za práci o neurotransmiterech.\n\nUlf S. von Euler se narodil ve Stockholmu, jeho rodiče byli známí vědci, Hans von Euler-Chelpin, profesor chemie, a Astrid Cleve, profesorka botaniky a geologie. Jeho otec byl nositel Nobelovy ceny za chemii z roku 1929, a jeho děd z matčiny strany byl Per Teodor Cleve, profesor chemie na Uppsalské univerzitě, objevitel chemických prvků thulia a holmia. Jeho předkem byl Leonhard Euler.\n\nPrvní školní léta strávil ve Stockholmu a Karlstadu, díky rodinnému zázemí se dalo předpokládat, že i mladý Ulf bude vědec. V roce 1922 odešel studovat medicínu na Karolinska institutet. Na institutu pracoval pod vedením Robina Fåhraeuse, zabýval se sedimentací červených krvinek a reologií krve, rovněž prováděl patofyziologický výzkum zužování cév. Svou doktorskou práci předložil v roce 1930, toho roku byl s podporou Görana Liljestranda jmenován odborným asistentem farmakologie.\n\nRockefellerovo stipendium mu umožnilo postdoktorské studium v zahraničí. Studoval u Sira Henry Dalea v Londýně a u I. de Burgh Daly v Birminghamu, poté se vrátil na kontinent, kde studoval u Corneille Heymanse v belgickém Gentu a u Gustava Embdena v německém Frankfurtu.\n\nVon Euler rád cestoval, takže v roce 1934 studoval biofyziku v Londýně u A. V. Hilla, a nervosvalový přenos u G. L. Browna v roce 1938. Mezi lety 1946 a 1947 pracoval v Buenos Aires s Eduardem Braun-Menéndezem na Instituto de Biología y Medicina Experimental, který založil Bernardo Houssay. Jeho neomylný instinkt vybírat si ke spolupráci špičkové vědce v oboru se odráží ve skutečnosti, že Dale, Heymans, Hill a Houssay obdrželi Nobelovu cenu za fyziologii nebo lékařství.\n\nOd roku 1930 do roku 1957 byl von Euler ženat s Jane Sodenstierna. Měli čtyři děti: Hans Leo byl vědecký pracovník na National Institutes of Health v Bethesdě v USA; Johan Christopher byl anestesiolog ve Stockholmu; Ursula Katarina, Ph.D., byla kurátorka Královských sbírek, Královského dvora ve Stockholmu; a Marie Jane byla chemická inženýrka v australském Melbourne. V roce 1958 se oženil s hraběnkou Dagmar Cronstedt, rozhlasovou hlasatelkou, která během druhé světové války pracovala v německém propagandistickém rádiu Königsberg vysílajícím do neutrálního Švédska. Je pochován na hřbitově v Solně se svou druhou ženou.\n\nJeho krátký pobyt coby postdoktorálního studenta v Daleově laboratoři mu byl velmi přínosný: v roce 1931 spolu s Johnem H. Gaddumem objevil důležitou autofarmakologickou složku – substanci P. Po návratu do Stockholmu von Euler prováděl další navazující část výzkumu a postupně objevil čtyři další důležité endogenně aktivní látky, prostaglandin, vesiglandin (1935), piperidin (1942) a noradrenalin (1946).\n\nV roce 1939 byl von Euler jmenován řádným profesorem fyziologie na Karolinska Institutet, kde zůstal až do roku 1971. Jeho časná spolupráce s Liljestrandem vedla k důležitému objevu, který byl po nich pojmenován – tzv. Eulerův–Liljestrandův reflex (fyziologická vazokonstrikce coby odezva na místní snížení okysličení plic).\n\nOd roku 1946, když už byl noradrenalin (zkráceně NA či NAd) objeven, mu von Euler věnoval většinu svých prací. On a jeho tým sledovali detailní rozložení, pohyb a osud noradrenalinu v tkáních a v nervovém systému ve fyziologických a patologických stavech, a objevili, že noradrenalin je uvolňován a uložen v nervových synaptických zakončeních v nitrobuněčných váčcích (vezikulách), což byl klíčový objev, který dramaticky změnil směr mnoha výzkumů. V roce 1970 obdržel spolu s Bernardem Katzem a Juliem Axelrodem Nobelovu cenu „za objevy týkající se humorálních přenašečů v nervových zakončeních a mechanismus jejich ukládání, uvolňování a inaktivace“. \n\nOd roku 1953 byl velmi aktivní v Nobelově nadaci jako člen Nobelova výboru pro fyziologii a lékařství, tajemník výboru a předseda nadace od roku 1965. V letech 1965 až 1971 byl viceprezidentem Mezinárodní unie fyziologických věd (International Union of Physiological Sciences). \n\nByla mu udělena Gairdnerova cena (1961), Jahreova cena (1965), Stoufferova cena (1967), Carl-Ludwigova Medaille (1953), Schmiedebergova plaketa (1969) a La Madonnina (1970). Mezi mnoha čestnými tituly a cenami, které obdržel v souvislosti s Nobelovou cenou, bylo i mnoho čestných doktorátů univerzit celého světa a členství v několika učených, lékařských a vědeckých společnostech, včetně Královské společnosti. \n\n"}
{"id": "1048387", "url": "https://cs.wikipedia.org/wiki?curid=1048387", "title": "LGBT práva v Albánii", "text": "LGBT práva v Albánii\n\nPráva leseb, gayů, bisexuálů a translidí (LGBT) v Albánii jsou chráněná rozsáhlou antidiskriminační legislativou. Mužská i ženská stejnopohlavní aktivita je v Albánii legální, ale domácnosti tvořené stejnopohlavními páry nemají stejnou právní ochranu jako různopohlavní domácnosti.\n\nAlbánie jako taková je považovaná za poměrně dost konzervativní zemi, obzvláště v reakcích veřejnosti na lesby, gaye, bisexuály a transsexuály (LGBT), jejich práva a povědomí o nich, nicméně aktuální antidiskriminační legislatva dělá z Albánie jednu z velmi mála zemí v Evropi, které přímo zakazují diskriminaci na základě genderové identity. Albánie podepsala protokol č. 12 Evropské ochrany lidských práv, kromě toho také ratifikovala Deklaraci spojených národů ohledně sexuální orientace a genderové identity.\n\nAlbánie dekriminalizovala dobrovolný stejnopohlavní styk v r. 1995. Věk způsobilosti k pohlavnímu styku byl stanoven na 14 let pro všechny bez ohledu na pohlaví nebo sexuální orientaci r. 2001.\n\nV létě 1994 albánská vláda vytvořila návrh trestního zákona, v němž by stejnopohlavní sexuální aktivita zůstala ilegální, ale s maximální délkou trestu odnětí svobody 3 let. Kampaň organizace Gay Albania Society v rámci Albánie a mezinárodní tlak řízený asociací ILGA, který v Radě Evropy sehrál důležitou roli, vedl k odstoupení od této verze zákona.\n\n20. ledna 1995 albánský parlament legalizoval dobrovolný stejnopohlavní sexuální styk. Paragraf 134 starého trestního zákoníku, který trestal homosexualitu 10 lety vězení, vyhlásili Albánští socialisté za zcela neplatný.\n\nStejnopohlavní manželství nebo registrované partnerství stále ještě nejsou v Albánii uzákoněny. I když albánský premiér Sali Berisha oznámil v červenci 2009, že by podpořil stejnophlavní manželství, přijetí antidiskriminačních zákonů, na 100 % přijatou 4. února 2010, zatím nebyla nikdy uzákoněna. LGBT organizace vítaly nové zákony, ale zároveň se zmiňovali o Berishově slibu, že by se zasadil o legalizaci stejnopohlavních manželství.\n\nIgli Totozani, vedoucí NGO Peoples advocate, oznámil v říjnu 2013, že by sepsal návrh novely zákona o rodině, která by legalizovala stejnopohlavní manželství.\n\nPostoje společnosti, co se týče práv LGBT komunity, jsou většinou negativní. Podle výzkumu European social survery (ESS) valná většina Albánců je konzervativních a neuznávajících gay a lesbickou komunitu. S odvoláním se na šetření, 53 % Albánců si myslí, že gayové a lesby by neměli mít právo žít tak, jak uznají za vhodné, což je velké procento dotazovaných.\n\nDle výsledků předchozího šetření organizovaného Gallup's Balkan Monitor z r. 2010 54,2 % Albánců považuje homosexuální vztahy za problematické, s čímž 22,7 % nesouhlasí. Regionální různorodost ukázala, že dotazovaní z centrální Albánie se častěji přikláněli k nesouhlasu (35,5 % ANO, 28,5 % NE) než ze severu (59,8 % ANO, 16,4 % NE) nebo z jihu (71,1 % ANO, 17,2 % NE). Podle statistiky se Albánci více přikláněli k nesouhlasu na rozdíl od většiny balkánských států jako jsou Severní Makedonie (69,4 % a 18,4 %), Srbsko (75,1 % a 8,7 %), Černá Hora (65,8 % a 12,1 %), Kosovo (64,9 % a 18,5 %) a Bosna (74,3 % a 9,2 %), zatímco Chorvatsko dopadlo víceméně stejně (50,3 % a 20,4 %). Na další otázku, zda by homosexuálové měli mít stejná právo jako ostatní lidi, odpovědělo 44,4 % Albánců pozitivně a 28,5 % negativně. Na druhou stranu 78,7 % Albánců považuje homosexuální styk za amorální, 56,2 % si myslí, že by homosexuálové neměli vykonávat některé povolená (např. učitel) a skoro stejné číslo 56,1 % se domnívá, že by neměli o svém zaměření mluvit veřejně.\n\n"}
{"id": "1048388", "url": "https://cs.wikipedia.org/wiki?curid=1048388", "title": "Václav Vondřich", "text": "Václav Vondřich\n\nVáclav Vondřich (18. dubna 1874, Libeň – 12. srpna 1943, Praha) byl český cyklistický, motocyklový a automobilový závodník, jehož kariéra je spjata se značkou Laurin & Klement.\n\nOtec Josef Vondřich se do Libně, tehdy samostatné obce na pražské periferii, přestěhoval z Hořovic a spolu se svým bratrem Augustinem zde měl pilníkářskou dílnu. Oba patřili k nadšeným příznivcům cyklistiky a dokonce si vyrobili vlastní velocipédy s dřevěnou kostrou. Josef se na tomto bicyklu také zúčastnil slavnostního průvodu při zahájení stavby Národního divadla v roce 1868. V tomto prostředí samozřejmě Václav už od dětství inklinoval k témuž sportu a v roce 1890 si pořídil první vysoké kolo. Téhož roku složil u strýce Augustina tovaryšskou zkoušku a nejprve vykonával pilníkářské řemeslo v dílně svého strýce, v letech 1895–1897 pak pracoval v zámečnické dílně Bedřicha Merfaita na výrobě a opravách bicyklů.\n\nJeho bratranec byl Augustin Vondřich ml. (1880 - 1958), ve své době též významný cyklistický závodník, výrobce a prodejce kol vlastní značky AVON, jakož i zastupitel mnohých jiných značek, vydavatel časopisu »Cyklista« a sběratel historických jízdních kol.\n\nPrvního velkého závodu se Václav Vondřich zúčastnil až jako devatenáctiletý: při snad prvních cyklistických závodech na českém území v roce 1893 obsadil ve Valašském Meziříčí jedno první a jedno druhé místo. V témže roce se zúčastnil delšího závodu Praha – Pardubice, ale čas 3 hodiny 54 minut na oceněné umístění nestačil. Krátce poté si už pořídil první „bezpečník“ neboli klasické nízké jízdní kolo.\n\nV roce 1897 si Václav Vondřich otevřel vlastní zámečnickou dílnu a začal se věnovat montáži bicyklů ze součástek, odebíraných jak od mladoboleslavské továrny Laurin & Klement, tak od společnosti BSA, kterou dokonce v Praze oficiálně zastupoval. Když se mu pak Václav Klement v roce 1899 pochlubil moderním motocyklem vlastní výroby, po delším váhání a na radu svého bývalého mistra Merfaita zakoupil mírně ojetý motocykl Slavia. V roce 1902 složil úřední šoférskou zkoušku a získal pražský vůdčí list s evidenčním číslem 26.\n\nVýbornému cyklistovi Vondřichovi síla motocyklu učarovala. Už 31. 8. 1902 se účastnil prvního motocyklového závodu na českém území: 195 km dlouhého okruhu na trase Poděbrady–Turnov–Hradec Králové–Poděbrady. Na stroji Slavia 1a1/2 HP dosáhl třetího místa z pěti účastníků (firma L&K byla spoluorganizátorem závodu, který pro ni byl zejména marketingovou záležitostí). Na pískové dráze v Praze–Bubnech, jejíž ovál měřil 330 m, vykroužil nonstop 200 kol a deklasoval veškerou konkurenci.\n\nV září 1902 zvítězil v Semmeringu v závodech do vrchu, kde na trase 10 km dlouhé zdolávali závodníci převýšení 400 m – Vondřich tuto trasu zdolal průměrnou rychlostí 56,3 km/h a nutno dodat, že v tomto závodě pak vyhrál ještě pětkrát. Během krátké doby také třikrát zvítězil na dráze v Prátru (240 kol, na letmém kilometru vytáhl z dvoukoňového motocyklu 75 km/h), jednou v Berlíně, výborně si vedl i na soutěžích v Itálii. Tak vynikající výsledky samozřejmě stály za to, aby dosavadního závodníka–externistu v jeho domě navštívil samotný Václav Klement a dne 26. 2. 1904 spolu sepsali první řádnou smlouvu, ve které se Vondřich upsal v sezóně 1904 startovat pouze na motocyklech Slavia (smlouva pamatovala na řádné odměny už za startovné, na odměnu za získání 1. nebo 2. ceny, na náhradu jízdného atd., firma L&K se zavázala ke každému závodu připravit vhodný motocykl zápůjčkou a krom toho Vondřicha úrazově pojistit). Oficiálně však Vondřich stále zůstával řemeslníkem-pilníkářem.\n\nV sezoně 1904 se Vondřich účastnil jak tehdy obvyklého slavného vrchařského závodu na Semmeringu (kde opět zvítězil), tak zejména prvního ročníku závodu \"Coupé Internationale\" pořádaného Automobile Club de France a inspirovaného automobilovým Pohárem Gordona Benneta. Závod se konal 25. 9. 1904 ve francouzském Dourdanu a šlo de facto o první mezinárodní motocyklistický závod na světě. Tento závod se skládal z pěti kol po 54 kilometrech, které musel jezdec absolvovat během 6 hodin. Vondřich na stroji Slavia 2,5 HP se stal jednou z obětí mizerného zabezpečení a zlomyslně rozsypaných hřebíků na šotolinové silnici: v prvním kole jasně vedl o pět minut před Demeesterem na motocyklu Griffon, ve druhém kole dokonce o deset minut, ale ve třetím kole mu hřebík propíchl přední kolo motocyklu a následoval pád. Jezdec přežil bez významných zranění, dokonce dokázal ucpat proraženou nádrž, opravit defekt kola a znovu se vydat na trať, ale časovou ztrátu už nedohnal a časem 6:18:44 ani nesplnil klasifikační podmínky. Byl však pátým jezdcem, který závod vůbec dokončil. Několik dní poté pak ještě zvítězil v závodě na trase Praha – Písek a v říjnu obsadil druhé místo na soutěži v italské Padově.\nV sezóně 1905 se kromě tradičního vítězství na Semmeringu a umístění v několika dalších závodech Vondřich duševně i technicky připravoval zejména na 2. ročník mistrovství světa, který se konal v Dourdanu 25. 6. 1905. Ve volných chvílích co nejčastěji a nejrychleji jezdil po nejhorších silnicích, trénoval opravy a výměny pneumatik, dokonce si nechal u dobrovického sedláře Radličky ušít důkladnou koženou brašnu na záda, ve které vozil nářadí a součástky „pro všechny případy“, včetně benzinové letlampy a cínu. Dvacetikilová brašna na zádech mu sice vynesla posměšné označení \"„cestující kovář“\", ale ukázalo se, že ji nakonec vůbec nepotřeboval. Na stroji Slavia CCR o objemu 812 cm³ sice ještě po prvním kole ztrácel na soupeře Demeestera 21 sekund, na konci druhého kola už však vedl o jednu sekundu, po třetím kole o tři sekundy a stále zvyšoval tempo (okolo časoměřičů projel rychlostí 105 km/h), po čtvrtém kole měl náskok dvě minuty a v pátém zvítězil s impozantním časem 3:05:17 na trati dlouhé 270 km, čímž se stal mistrem světa pro rok 1905. Soupeř Demeester, který se za ním opozdil o 9 minut, byl navíc záhy diskvalifikován pro nedovolenou technickou podporu na trati. Kuriózní je, jaký výdělek za toto vítězství Vondřich obdržel: poté, co ho Klement diskrétně upozornil, že mu docházejí peníze a musejí se ještě dostat vlakem zpět do Boleslavi, si Václav skromně řekl jen o jeden pár francouzských pánských límečků k obleku... Kromě toho se Vondřichovi dostalo i ocenění společenského a kolínský kapelník František Kmoch na jeho počest složil kvapík \"„Na motoru“\".\n\nDourdanské vítězství bylo však jedním z posledních triumfů firmy Laurin & Klement v motocyklovém sportu. Francouzská reprezentace se totiž odmítla účastnit připravovaného dalšího ročníku, který se měl konat v zemi vítěze (na okruhu v Pacově). To vznětlivého Klementa urazilo a prohlásil, že jeho značka se tedy závodu také nezúčastní. Toho se snažila využít konkurenční rakouská značka Puch, která se snažila Vondřicha získat pro další ročník vrchařského závodu v Semmeringu s tím, že jen za účast dostane pět tisíc korun a dalších pět tisíc za případné vítězství. Vondřich však odmítl zradit českou značku a téhož roku znovu zvítězil i na Semmeringu.\n\nOsobně však Vondřich prožíval velké problémy: časté prašné prostředí na silničních závodech si vybralo daň v podobě oslabení organismu, a v prosinci 1906 u něj vypukla tuberkulóza. Rodina i továrna se však postaraly o dobrou lékařskou péči a projevy nemoci během několika týdnů ustoupily.\n\nČástečně uzdravený, ale oslabený Vondřich se musel dočasně vzdát závodění a ani pilníkářskému řemeslu se nemohl věnovat. Slávy jeho jména tak využila automobilka a od 1. 3. 1906 ho zaměstnala jako vedoucího prodejny automobilů a motocyklů L&K v Praze na Havlíčkově náměstí. Tuto funkci pak Vondřich vykonával přes třicet let.\n\nV roce 1909 se vrátil k závodění. Na Semmeringu v tomto roce zvítězil v kategorii automobilů – a kuriozitou je, že spolujezdce mu v tomto závodě dělal sám Václav Klement, který zastoupil vyčerpaného montéra Krutského. V témže roce si Vondřich nechal v rodné Libni ve Fügnerově (dnes Zenklově) ulici postavit nový dům, na jehož fasádu umístil reliéf inspirovaný slavnou fotografií po vítězství v Dourdanu.\nRoku 1911 se zúčastnil \"Mamutí automobilové soutěže\" v Rusku, jejíž trasa z Petrohradu přes Moskvu do Sevastopolu měřila 2400 km a kde značka L&K v kategorii jednotlivců zvítězila, v kategorii týmů získala 2. místo za vozy Mercedes-Benz. O několik dní později se tři posádky účastnily ještě \"Kavkazského poháru\", ale už bez Vondřicha, který se s ostatními vydal po vlastní ose zpět do Mladé Boleslavi. V témže roce se účastnil také automobilového závodu v Monte Carlu a v Prátru (kde zvítězil jak v závodě na 1 km s letmým startem, tak v závodě na 100 km) a o rok později byl ještě mezi vítězi \"Závodu Zbraslav - Jíloviště\", ale to již byla skutečně labutí píseň jeho závodnické kariéry. V té době však už měl lichotivou přezdívku \"„král karburace“\".\n\nV roce 1913 u Vondřicha vypukla znovu tuberkulóza. Na Klementovu výzvu odcestoval do Davosu, kde se na náklady automobilky úspěšně vyléčil – Klementovi totiž bylo jasné, že samotné Vondřichovo jméno na pozici vedoucího prodejny v Praze je jak zárukou solidnosti, tak i dobrým reklamním tahem. Ve stejné filozofii pokračovala i nová pracovní smlouva, resp. „služební ujednání“ z roku 1925, tj. po akvizici automobilky plzeňským koncernem Škoda: Vondřichovi kromě jiného zaručovala čtyřtýdenní dovolenou, příplatek za pobyt v Praze, drahotní (inflační) příplatek, šestiměsíční výpovědní lhůtu s dvanáctiměsíčním odchodným atd.\n\nNení jasné, kdy Vondřichova smlouva se Škodou vypršela. Je pravděpodobné, že se tak stalo až po roce 1940, kdy byl prodej osobních automobilů pro civilisty prakticky zastaven a automobilka se z velké části musela orientovat na zbrojní výrobu. V květnu 1941 pak s Vondřichem uzavřela smlouvu na funkci „konzulenta“ pro prodej automobilů – zjevně šlo o spíše sociální než pracovněprávní akt, jímž podnik projevil vděk za to, co Vondřich v předchozích čtyřiceti letech pro firmu udělal, než že by ho skutečně potřebovali.\n\nV době uzavření smlouvy už totiž byl Vondřich po nových záchvatech tuberkulózy. Zemřel po dvou letech postupně se zhoršující nemoci, která jej fyzicky zcela vyčerpala.\n\nMotoristický publicista a cestovatel František Alexander Elstner na Vondřichovu počest napsal rozsáhlý nekrolog, který vyšel v časopise AUTO dne 15. 3. 1943.\n\n\n"}
{"id": "1048389", "url": "https://cs.wikipedia.org/wiki?curid=1048389", "title": "LGBT práva v Belgii", "text": "LGBT práva v Belgii\n\nPráva leseb, gayů, bisexuálů a translidí (LGBT) v Belgii jsou považována za nejprogresivnější v Evropě i ve světě. Stejnopohlavní sexuální aktivita byla legalizována v r. 1795. věk způsobilosti k pohlavnímu styku byl pro obě orientace na sjednocen v r. 1985. Poté, co Belgie přijala r. 2000 zákon o statutárním soužití, se navíc stala po Nizozemsku v r. 2003 také druhou zemí na světě, která legalizovala stejnopohlavní manželství. Adopce dětí homosexuálními páry byla zcela zlegalizována v r. 2006 a postavena na stejnou úroveň jako adopce heterosexuálními páry. Lesbické páry mají přístup k asistované reprodukci. Anti-diskriminační zákony zakazující diskriminaci na základě sexuální orientace v zaměstnání, bydlení, ve veřejných i soukromých ubytovacích zařízeních byly přijaty r. 2003. Diskriminace na základě genderové identity byla zakázána v r. 2014. Translidé si smějí za určitých okolností nechat změnit pohlaví.\n\nBelgie je všeobecně považovaná za jednu z nejvíc gay friendly zemích na světě, v níž podle aktuálních výzkumů většina Belgičanů podporuje stejnopohlavní manželství a adopce. Bývalý premiér Elio Di Rupo se otevřeně hlásí k homosexualitě, což jej činí jedním z 3 premiérů hlásících se k LGBT. Pascal Smet, bývalý ministr školství je rovněž otevřený gay.\n\nStejnopohlavní sexuální styk dekriminalizovala Belgie v r. 1795 během francouzské nadvlády. Článek 372 trestního zákoníku stanovuje legální věk způsobilosti k pohlavnímu styku ve výši 16 let bez ohledu na sexuální orientaci nebo pohlaví. Ten byl krátce v letech 1965-1985 pro stejnopohlavní soulož zvýšen na 18 let. Toto diskriminační ustanovení pak zrušila revize článku 372 trestního zákoníku. Za novelou článku 8. dubna 1965 stál reprezentant Freddy Terwagne s odvoláním se na ochranu dětí a mládeže. Návrh na zrušení předlotil ve Sněmovně reprezentantů člen parlamentu Luc Van den Bossche 13. května 1983. Ten Senát následně schválil v červnu 1985. Revize článku 372 nabyla účinnosti k 18. červnu 1985.\n\nBelgie se stala druhou zemí po Nizozemí, která umožnila homosexuálům uzavírat manželství v r. 2003 Stejnopohlavní páry takto získaly stejná práva a povinnosti jako různopohlavní páry.\n\nHomosexuální páry získali stejná adopční práva jako heterosexuální páry v r. 2006.Spolu s nimi získaly lesbické páry také rovný přístup k asistované reprodukci.\n\nAdopční právo je obecně regulované na federální úrovni, což dává vládám belgických společenství volnou ruku v přístupu k procesu osvojení. V letech 2006-2014 si 56 gay párů a dva lesbické páry společně osvojily dítě ve Vlámském společenství. Tou dobou došlo k osvojení 12 dětí ve Francouzském společenství. Touto dobou proběhlo tedy v Belgii 70 homoparentálních osvojení.\n\nGayům a lesbám není upíráno právo otevřeně sloužit v armádě.\n\nAnti-diskriminační zákony přijaté 25. února 2003 zakazují diskriminaci na základě pohlaví a sexuální orientace. Zákon byl později nahrazen podobným zákonem r. 2007.\n\nAnti-diskriminační legislatvia z let 2003 a 2007 rovněž ukládá přísnější tresty za zločiny z nenávisti, kterou jsou mimo jiné založeny také na pohlaví a sexuální orientaci.\n\n29. listopadu 2013 Vláda Eli Di Rupa schválila rozšíření anti-diskriminačního zákona o genderovou identitu. Ten byl rovněž přijat parlamentem a podepsán jeho veličenstvem. 22. května 2014..\n\n22. prosince 2014 soudní porota města Liège shledala celkem čtyři osoby vinnými za vraždu Ihsana Jarfiho motivovanou homofobií. Jednalo se o první případ v Belgii, kdy byl trestný čin vrařdy oficiálně kvalifikován jako zločin z nenávisti založený na sexuální orientaci oběti.\n\nZákon z r. 2007 týkající se změny pohlaví umožňuje Belgičanům podstupovat proces změny pohlaví, pokud prokáží, že jejich stav nekompatibility s pohlavní identitou je trvalý a neměnný, a že se svobodně rozhodli žít jako příslušník opačného pohlaví. Toto obnáší následnou změnu rodného listu a fyzickou změnu vzhledu dotyčné osoby, s níž jsou spjaté lékařské zásahy, vč. sterilizace.\n\nPředtím šlo podstupovat změnu pohlaví pouze za souhlasu soudu.\n\nMezi místními i mezinárodními nemocnicemi je mnoho speciálních oddělení, které se specializují na chirurgickou změnu pohlaví. Mnoho francouzských translidí sem jezdí podstupovat změnu z důvodu neochoty nemocničního personálu ve Francii.\n\nLGBT komunita je belgickou společností přijímána na velmi dobré úrovni. Scéna je zde dobře rozvinutá s vysokým počtem gay klubů. Průzkum veřejného mínění členských zemí EU ukázal, že 62 % Belgičanů podporuje legalizaci stejnopohlavního manželství v celé Evropě.\n\nLGBT práva jsou široce podporovaná vládou a většinovými politickými stranami, vyjma pravicově extremistické strany Vlámský zájem (\"Vlaams Belang\", dříve Vlámský blok). Když se hlasovalo o přijetí stejnopohlavního manželství tak Otevření vlámští liberálové a demokraté, Křesťanskodemokratická a vlámská strana (frankofonní), Socialistická strana, Socialistická strana - jinak (vlámská), Ecolo, Agalev a Lidová unie pro přijetí s několika zdrženími se, zatímco Vlámský blok a Národní fronta proti. Humanistický demokratický střed hlasoval proti s několika zdrženími se a Reformní hnutí hlasovalo různě.\n\nNěkolik politiků se otevřeně hlásí k homosexualitě. Například bývalý belgický premiér Elio Di Rupo za PS a bývalý vlámský ministr školství v druhé vládě Peeterse Pascal Smet za Sp.A Dalšími LGBT členy vlámského parlamentu jsou mimo jiné Piet De Bruyn (N-VA), Lorin Parys (N-VA) a wellenská starostka Els Robeyns.\n\n2. dubna 2014 přijal vlámský parlament v poměru hlasů 96:0 (15 zdržení se) rezoluci člena parlamentu Pieta De Bruyna (N-VA) na vládní ochranu a podporu rovných příležitostí pro translidi ve společnosti. Rezoluci podpořily všechny politické strany, vyjma Vlámského zájmu.\n\nV belgických volbách do Evropského parlamentu v r. 2014 se gynekoložka pracující ve Fakultní nemocni v Gentu Petra De Sutterová stala druhou kandidátkou za stranu Zelených, čímž se stala první kandidující transženou.\n\nPo proběhlých volbách se N-VA, největší Vlámsko/belgická strana, stala terčem kritiky za přidružení do parlamentní skupiny Evropských konzervativců a reformistů, v níž má členství několik pravicově extremistických homofobních stran. Nicméně N-VA se zapřísahala, že bude vždy podporovat LGBT práv. Své kroky obhájila tím, že se jedná o jedinečnou příležitost změnit postoj ostatních stran ve skupině.\n\nBelgičtí gay aktivisté se sdružují v několika organizacích. Některé z nich tvoří součást Çavarie a Wel Jong Niet Hetero (Překlad z nizozemštiny: 'Mladí, ale nerovní'), což jsou dvě nizozemsky hovořící GLBT organizace ve Vlámském a Bruselském regionu. Francouzsky mluvící částí Valonska a Bruselu je Federation des Associations Gayes et Lesbiennes.\n\nAktivismus za gay práva je v Belgii nejvíc viditelný na pochodech a demonstracích BLGP \"Belgium Lesbian and Gay Pride\". Ty se konají každý rok v hlavním městě Bruselu od r. 1996. Podobné akce se sporadicky konaly již předtím jak v Bruselu, tak i jiných městech. Byť mají dnešní pochody spíše charakter festivalu, stále se jich užívá k politické agendě gay hnutí, jehož potřeby stále nebyly plně uspokojeny. Cíle hnutí, do nichž spadaly anti-diskriminační zákony, inkluze homosexuality do středoškolské sexuální výchovy a možnost homoparentálního osvojení, byly postupem času plněny - 1996, 1999, 2000, 2004 a 2005.\n\nVětšině požadavkům gay aktivistů, jejichž středobodem bylo stejnopohlavní manželství a plná adopční práva, Belgie vyhověla v nadcházejících letech. Proto se také začaly vést diskuse na téma, zda takové pochody nejsou už zbytečné. Tento bod se začal probírat zejména poté, co došlo k radikálnímu poklesu účastníků v r. 2007. Příčina byla ale připisována spíš špatnému počasí a větší atraktivnosti pochodu gay pride v sousedních zemích. Pochod v r. 2007 obsahoval ještě 17 požadavků. Kromě přijetí téměř kompletní rovnosti gay práv v Belgii se vyvíjel nátlak na politiky, aby hráli podstatnou roli v prosazování této agendy i na půdě Evropské unie. Několik členů téměř všech politických stran se pochodu v r. 2007 i minulých zúčastnilo. Mezi nimi byl dokonce i člen pravicově extremistické strany Vlámský zájem.\n\nNěkteří účastníci pochodu v r. 2007 nesli nápis \"Děkujeme Vám, pane Verhofstadte!\", jelikož právě v průběhu dvou Verhofstadtových vlád OVLD došlo k podstatnému rozšíření LGBT práv, zejména přijetím stejnopohlavního manželství. Verhofstadtovy vlády se skládaly také z liberálů, socialistů a zelených.\n\nPřed r. 1998 se pochody nazývaly \"Roze Zaterdag - Samedi Rose\" (\"Růžová sobota\"). Toto jméno si převzala první belgická demonstrace za gay práva v r. 1979 od stejně pojmenované série nizozemských pochodů konaných léta předtím. Manifestace proběhla nejprve 5. května 1979 v Bruselu. Po následujících dva dnech se konaly další v Bruselu a Antverpách. Po krátkém období každoročních akcí se pouze v r. 1990 rozhodlo, že by se měly pochody organizovat pravidelně. Nejprve 5. května v Antverpách a pak dvakrát za rok v Gentu a Antverpách. Pak se v r. 1996 přesunula \"Růžová sobota\" definitivně do Bruselu, kde také získala status pravidelného průvodu městem. Následující se poprvé začalo nést 10 obrovských transparentů s několika požadavky. Ve finále získal pochod v r. 1998 jméno Belgian Lesbian and Gay Pride.\n\nV r. 2013 se Antverpy staly hostitelským městem třetího ročníku World Outgames.\n\nV zájmu zachování bezpečnosti krevní transfuze je v současné době mužům majícím sex s muži odepřená možnost dárcovství.\n\nKontroverze gay dárcovství krve je politickým problémem, jimž se zabývají vesměs všechny politické strany, zdravotnická zařízení a LGBT asociace.\n\nV r. 2016 slíbila ministryně zdravotnictví Maggie De Blocková přehodnocení zákona s argumentací nejnovějšími vědeckými poznatky. V listopadu 2016 oznámila, že ke změně přístupu dojde v r. 2017. Dárcovství bude umožněné pouze těm homosexuálním mužům, kteří žili nejméně 12 měsíců v sexuální abstinenci.\n\n"}
{"id": "1048390", "url": "https://cs.wikipedia.org/wiki?curid=1048390", "title": "Jampil", "text": "Jampil\n\nJampil () je město ve Vinnycké oblasti na Ukrajině, administrativní centrum Jampilského rajónu. Žije zde obyvatel. Nachází se na břehu řeky Dněstr na hranici s Moldavskem, asi 11 km od moldavského města Soroca. Město bylo založeno kolem roku 1600 Janem Zamoyským, kancléřem a hejtmanem Republiky obou národů. Od počátku 18. století patřilo polským magnátům Potockým. V roce 1924 získal status sídla městského typu. Před 2. světovou válkou měl početnou židovskou komunitu. V roce 1985 se stal centrem okolního Jampilského rajónu.\n"}
{"id": "1048391", "url": "https://cs.wikipedia.org/wiki?curid=1048391", "title": "Dana Balatková", "text": "Dana Balatková\n\nDana Balatková (* 28. června 1982, Turnov) je česká překladatelka z angličtiny.\n\nPřekládá knihy z oblasti neurovědy, neurologie a hudby. Přeložila sedm populárně-vědeckých knih britsko-amerického neurologa Olivera Sackse a knihu amerického neurovědce Michaela Gazzanigy. V roce 2016 vyšly v jejím překladu kniha o spiritualitě keltských žen irské autorky Noragh Jones a autobiografický příběh \"J jako jestřáb\" britské přírodovědkyně Helen Macdonaldové, v roce 2018 pod názvem \"Desiderata štěstí\" soubor textů Maxe Ehrmanna.\n\n\n"}
{"id": "1048394", "url": "https://cs.wikipedia.org/wiki?curid=1048394", "title": "Průkaz způsobilosti k vedení námořní jachty", "text": "Průkaz způsobilosti k vedení námořní jachty\n\nPrůkaz způsobilosti k vedení námořní jachty (nebo též kapitánský průkaz pro plavbu na moři) je oprávnění vydávané Ministerstvem dopravy ČR - opravňující jeho držitele k provozování plachetnice či motorové jachty na moři.\n\nDle oblasti plavby a zkušeností skipera se rozlišují tři stupně průkazu způsobilosti:\n\n\nopravňuje k plavbě do 20 Nm (námořních mil) od pobřeží, na jachtě do 16 m délky, do síly větru 6 °Bft \n\nopravňuje vést jachtu na moři do vzdálenosti 200 Nm (námořních mil) od bezpečného přístavu nebo kotviště\n\nopravňuje vést jachtu na moři bez omezení \n\ndle zákona č. 61/2000 Sb., o námořní plavbě, ve znění vyhlášek č. 315/2000 Sb. a 149/2001 Sb. \n\n\nstupeň C: doložená praxe námořní plavby v délce nejméně 100 námořních mil pod dohledem velitele jachty (lodní deník, jachtařská knížka, potvrzení o praxi vydané výcvikovým střediskem) nebo doložení MPZ (Mezinárodní průkaz způsobilosti na moře, vydává Státní plavební správa) a doložení praxe námořní plavby v délce nejméně 500 námořních mil\nplatný omezený průkaz radiotelefonisty nebo vyšší, vydaný ČTÚ nebo jiným telekomunikačním úřadem členského státu EU\n\nstupeň B: doložená praxe námořní plavby v délce nejméně 1000 námořních mil ve funkci velitele jachty v oblasti pobřežní plavby a 1500 námořních mil pod dohledem velitele jachty ve vzdálenosti více než 10 námořních mil od pobřežní linie\nplatný všeobecný průkaz radiotelefonisty nebo vyšší, vydaný ČTÚ nebo jiným telekomunikačním úřadem členského státu EU\ndoložený platný průkaz způsobilosti pro pobřežní plavbu (C)\n\nstupeň A: doložená praxe námořní plavby v délce nejméně 5000 námořních mil ve funkci velitele jachty ve vzdálenosti více než 10 námořních mil od pobřežní linie\nplatný všeobecný průkaz radiotelefonisty nebo vyšší, vydaný ČTÚ nebo jiným telekomunikačním úřadem členského státu EU\ndoložený platný průkaz způsobilosti pro mořskou plavbu (B)\n\n"}
{"id": "1048395", "url": "https://cs.wikipedia.org/wiki?curid=1048395", "title": "Giovanni Ferrari", "text": "Giovanni Ferrari\n\nGiovanni Ferrari (6. prosince 1907, Alessandria – 2. prosince 1982, Milán) byl italský fotbalista. Nejčastěji nastupoval na postu záložníka.\n\nS italskou reprezentací vyhrál mistrovství světa roku 1934 a mistrovství světa ve Francii roku 1938. Celkem za národní tým odehrál 44 utkání a vstřelil 14 branek.\n\nDevětkrát se stal mistrem Itálie. Šestkrát s Juventusem Turín (1930/31, 1931/32, 1932/33, 1933/34, 1934/35, 1941/42), dvakrát s Ambrosianou (Interem) Milán (1937/38, 1939/40) a jednou s Bolognou (1940/41). Získal dvakrát i italský pohár, s Interem (1938/39) i Juventusem (1941/42). V Serii A nastřílel 112 branek v 316 utkáních.\n\nPo skončení hráčské kariéry se stal trenérem, v letech 1958–1959 a 1960–1962 vedl italský národní tým, a to i na mistrovství světa v Chile roku 1962.\n"}
{"id": "1048396", "url": "https://cs.wikipedia.org/wiki?curid=1048396", "title": "Jepice krkonošská", "text": "Jepice krkonošská\n\nJepice krkonošská (\"Rhithrogena corcontica\") je druhem jepice, který je endemitem České republiky. V Červeném seznamu ohrožených druhů ČR je vedena v kategorii zranitelných.\n\nCelosvětově se vyskytuje pouze v Krkonoších, není však vyloučeno, že také v Jeseníkách.\n"}
{"id": "1048401", "url": "https://cs.wikipedia.org/wiki?curid=1048401", "title": "Anfilogino Guarisi", "text": "Anfilogino Guarisi\n\nAmphilóquio Guarisi Marques, v Itálii nazývaný Anfilogino Guarisi, v Brazílii známý spíše jako Filó (26. prosince 1905 — 8. června 1974) byl brazilsko-italský fotbalista. Nejčastěji nastupoval na postu útočníka.\n\nReprezentoval Brazílii i Itálii. S brazilskou reprezentací získal stříbrnou medaili na mistrovství Jižní Ameriky roku 1925. Brazílii měl reprezentovat i na prvním mistrovství světa roku 1930, ale kvůli sporům mezi dvěma ligami (ligou Rio de Janeiro a ligou São Paulo) na šampionát jeli jen hráči ligy Rio de Janeiro, takže Guarisi jako hráč Corinthians měl smůlu. Poté přesídlil do Itálie, aby hrál za Lazio Řím (kvůli vysoké účasti Brazilců tehdy nazývané „Brazilazio“). FIFA mu umožnila reprezentovat i jí. S italskou reprezentací pak vyhrál mistrovství světa roku 1934. Za italský národní tým odehrál 6 utkání a vstřelil 1 gól, za brazilský 4 utkání, v nichž dal 2 branky.\n"}
{"id": "1048402", "url": "https://cs.wikipedia.org/wiki?curid=1048402", "title": "Guido Masetti", "text": "Guido Masetti\n\nGuido Masetti (22. listopadu 1907, Verona – 26. listopadu 1993, Řím) byl italský fotbalový brankář.\nS italskou reprezentací vyhrál mistrovství světa roku 1934 a mistrovství světa ve Francii roku 1938, ovšem ani na jednom z těchto turnajů do hry nezasáhl. Za národní tým odehrál 2 utkání.\n\nS AS Roma se stal mistrem Itálie (1941/42).\n"}
{"id": "1048403", "url": "https://cs.wikipedia.org/wiki?curid=1048403", "title": "Lusotropikalismus", "text": "Lusotropikalismus\n\nLusotropikalismus (portugalsky \"lusotropicalismo\") je ideologický koncept, podle kterého byl portugalský kolonialismus ve srovnání s jinými evropskými kolonialismy humánnější a přizpůsobivější. Jako první jej popsal brazilský sociolog Gilberto Freyre.\n\nPodle tohoto konceptu vlivem teplejšího portugalského podnebí, historicky smíšeného osídlení Portugalska (Keltové, Římané, Vizigóti, Arabové a další) a raného započetí procesu kolonizace byli Portugalci vstřícnější ke kolonizovaným národům a míšení s nimi. Gilberto Freyre uváděl jako příklad mezirasové vztahy v Brazílii, kde ve vztahu k jiným srovnatelným zemím v té době (například Spojeným státům) existovaly menší předsudky a překážky ve vztazích mezi rasami. Lusotropikalismus též sloužil k ideologickému odůvodnění existence portugalské koloniální říše s tím, že Portugalsko bylo od 15. století vícekulturní, vícerasovou a vícekontinentální zemí, ztráta jejíchž jednotlivých částí by znamenala z geopolitického pohledu konec skutečně nezávislého Portugalska.\n\n"}
{"id": "1048404", "url": "https://cs.wikipedia.org/wiki?curid=1048404", "title": "Mario Pizziolo", "text": "Mario Pizziolo\n\nMario Pizziolo (7. prosince 1909, Castellammare Adriatico – 30. dubna 1990, Florencie) byl italský fotbalista. Nejčastěji nastupoval na postu záložníka.\n\nS italskou reprezentací vyhrál mistrovství světa roku 1934. V prvním zápase turnaje proti Španělsku si zlomil nohu a musel z mistrovství odjet. Zlatá medaile mu byla předána až roku 1988, dva roky před smrtí. Celkem za národní tým odehrál 12 utkání a vstřelil 1 gól.\n\nHrál za US Pistoiese (1924–1929) a Fiorentinu (1929–1937).\n"}
{"id": "1048406", "url": "https://cs.wikipedia.org/wiki?curid=1048406", "title": "Virginio Rosetta", "text": "Virginio Rosetta\n\nVirginio Rosetta (25. února 1902, Vercelli — 31. března 1975, Turín) byl italský fotbalista. Nejčastěji nastupoval na postu obránce.\n\nS italskou reprezentací vyhrál mistrovství světa roku 1934. Na olympijských hrách 1928 s ní získal bronzovou medaili. Hrál i na OH 1920 a 1924. Celkem za národní tým odehrál 52 utkání.\n\nJe osminásobným mistrem Itálie, což je rekord, který drží spolu s Giovanni Ferrarim a Giuseppe Furinem. Šest titulů získal v dresu Juventusu Turín (1925/26, 1930/31, 1931/32, 1932/33, 1933/34, 1934/35), dva s klubem Pro Vercelli (1920/21, 1921/22).\n"}
{"id": "1048407", "url": "https://cs.wikipedia.org/wiki?curid=1048407", "title": "Hiátová hernie", "text": "Hiátová hernie\n\nHiátová hernie (jícnová kýla, hiátová kýla, latinsky \"hiatus hernia\") je vyklenutí horní části žaludku trhlinou v bránici nebo jícnovým otvorem do hrudníku. Vážnější formy se řeší chirurgickým zákrokem.\n\nKlasifikace hiátové hernie, jak ji provedl roku 1926 švédský rentgenolog Ake Akerlund dle 60 literárních a 30 vlastních pozorování.\n\nNemusí být patrné, jinak např. bolest na hrudi, krvácení do zažívacího ústrojí.\n\n"}
{"id": "1048409", "url": "https://cs.wikipedia.org/wiki?curid=1048409", "title": "Mario Varglien", "text": "Mario Varglien\n\nMario Varglien (26. prosince 1905, Rijeka – 11. srpna 1978) byl italský fotbalista narozený na území dnešního Chorvatska (tehdy Rakousko-Uhersko). Nejčastěji nastupoval na postu záložníka.\n\nS italskou reprezentací vyhrál mistrovství světa roku 1934. Celkem za národní tým odehrál 1 utkání.\n\nS Juventusem Turín se stal pětkrát mistrem Itálie (1930/31, 1931/32, 1932/33, 1933/34, 1934/35).\n"}
{"id": "1048411", "url": "https://cs.wikipedia.org/wiki?curid=1048411", "title": "Neolin", "text": "Neolin\n\nNeolin (algonkinsky \"Čtyři\") neboli delawarský prorok byl Indián z kmene Delawarů (Lenni Lenapů), který podnítil protibritské hnutí mezi domorodci severovýchodu Severní Ameriky v 60. letech 18. století.\n\nNeolinovo učení bylo směsicí tradičního domorodého náboženství a křesťanství. Prorok tvrdil, že zná poselství tzv. Pána života (\"Keesh-she'-la-mil'-lang-up\"). Podle něj by měli domorodci odmítnout evropské zboží (např. oblečení a střelné zbraně), zavrhnout alkohol, polygamii, materialismus, přestat lovit zvířata jen kvůli obchodu s kožešinami atd. Nemají již uctívat původní božstva, jako byl Manitu, neboť podle něj šlo o zlé duchy. Kromě toho by měli vyhnat veškeré Angličany a anglicky mluvící kolonisty ze své země. Naopak Francouze považoval za své bratry, kteří mohou s Indiány sdílet zemi. Pokud toto dodrží, Pán života jim vrátí hojnost zvěře a dostanou se k němu do nebe. Toto duchovní obrození mělo začátkem 60. let 18. století velký vliv mezi Indiány. Jedním z hlavních stoupenců učení byl náčelník Pontiac, kterého tyto názory podnítily k zažehnutí velké protibritské vzpoury - Pontiacova povstání.\n\n"}
{"id": "1048412", "url": "https://cs.wikipedia.org/wiki?curid=1048412", "title": "Drew Van Acker", "text": "Drew Van Acker\n\nDrew Van Acker (* 2. dubna 1986, Philadelphia, Pensylvánie, Spojené státy americké) je americký herec, který se nejvíce proslavil rolí Jasona DiLaurentise v seriálu stanice ABC Family \"Prolhané krásky \"a rolí Remiho Delatoura v seriálu stanice Lifetime \"Devious Maids.\"\n\nDrew se narodil ve Philadelphii, ale celý svůj život vyrůstal v Medfordu v New Jersey. Navštěvoval Shawnee High School, kde začal hrát v divadelním kroužku, také hrál ve fotbalovém a lakrosovém týmu. Díky fotbalu získal stipendium na Towson University v Marylandu. Zatímco studoval objevil se v několika divadelních produkcí a rozhodl se znovu soustředit na herectví. Rozhodl se přestěhovat do New Yorku a následně do Los Angeles.\n\nDrew se objevil v seriálech \"Castle na zabití, Greek\" a v internetovém seriálu \"The Lake.\"\n\nV roce 2010 získal hlavní roli v seriálu \"Tower Prepp\", ale seriál byl zrušen po 13 epizodách. V červnu roku 2011 nahradil v druhé sérii Parkera Bagleyho, který hrál Jasona DiLaurentis v první sérii seriálu stanice ABC Family \"Prolhané krásky\". V roce 2013 byl obsazen do seriálu stanice Lifetime\" Devious Maids. \"O rok později byl obsazen do hlavní role dramatického filmu \"Camouflage.\"\n"}
{"id": "1048413", "url": "https://cs.wikipedia.org/wiki?curid=1048413", "title": "Triple Elvis", "text": "Triple Elvis\n\nTriple Elvis je obraz amerického výtvarníka Andyho Warhola z roku 1963. Na plátně se nachází třikrát zpěvák Elvis Presley se zbraní v ruce. V listopadu 2014 se obraz v newyorské aukční síni Christie's prodal za 81,9 milionu dolarů. Ve stejné aukci se prodal také obraz, na kterém je čtyřikrát herec Marlon Brando. Warhol vytvořil dvaadvacet verzí tohoto obrazu.\n"}
{"id": "1048414", "url": "https://cs.wikipedia.org/wiki?curid=1048414", "title": "Kostel Nanebevzetí Panny Marie (Nedašov)", "text": "Kostel Nanebevzetí Panny Marie (Nedašov)\n\nKostel Nanebevzetí Panny Marie je římskokatolický chrám v Nedašově, který bývá nazýván „malým Hostýnem“. Je postaven v novogotickém slohu.\n\nPrvní snahy o výstavbu kostela v obci měly začít již v 18. století, kvůli obavám místních o finanční náročnost však z toho sešlo. Až v roce 1907 podpořil výstavbu arcibiskup a poslanec moravského zemského sněmu Antonín Cyril Stojan. O dva roky později (6. června 1909) byl arcibiskupem posvěcen základní kámen a hrubá stavba byla dokončena už listopadu téhož roku. Slavnostní svěcení kostela proběhlo 25. března 1916.\n\nAutorem obrazů v kostele je místní malíř Josef Káňa. V roce 1997 byl kostel opraven a od roku 2003 je vyzdoben novým oltářem.\n\nVěž je vysoká 33,2 metrů, přičemž střecha sama o sobě má 11,5 metrů.\n\nVe věži se nacházejí tři zvony – zvon Panna Maria, zvon sv. Cyril a Metoděj (posvěcené 15. srpna 1967) a zvon sv. Josef (posvěcen 18. listopadu 1995).\n"}
{"id": "1048416", "url": "https://cs.wikipedia.org/wiki?curid=1048416", "title": "Angelo Schiavio", "text": "Angelo Schiavio\n\nAngelo Schiavio (15. října 1905, Bologna – 17. dubna 1990, Bologna) byl italský fotbalista. Nejčastěji nastupoval na postu útočníka.\n\nS italskou reprezentací vyhrál mistrovství světa roku 1934. Na šampionátu dal 4 branky, přičemž hned v úvodním zápase proti USA dosáhl hattricku. Ve finále proti Československu dal pak do sítě Františka Pláničky gól v nastaveném čase, který rozhodl o tom, že titul získali Italové. Získal též bronzovou medaili na olympijských hrách roku 1928, kde vstřelil rovněž 4 branky (ve 4 zápasech). Celkem za národní tým odehrál 21 utkání a vstřelil 15 gólů.\n\nS klubem Bologna FC 1909 dvakrát vyhrál Středoevropský pohár (1932, 1934), nejprestižnější mezinárodní klubovou soutěž meziválečné Evropy.\n\nS Bolognou se stal též čtyřikrát mistrem Itálie (1924/25, 1928/29, 1935/36, 1936/37). V sezóně 1931/32 byl nejlepším střelcem Serie A (25 gólů). Celkem dal v italské nejvyšší soutěži 109 branek ve 179 zápasech.\n"}
{"id": "1048417", "url": "https://cs.wikipedia.org/wiki?curid=1048417", "title": "Kostel svatého Václava (Sazovice)", "text": "Kostel svatého Václava (Sazovice)\n\nKostel svatého Václava je římskokatolický chrám ve středu obce Sazovice v okrese Zlín. \n\nJeho válcový tvar je inspirován rotundami z doby svatého Václava. Dokončen a vysvěcen byl v roce 2017. Architektem byl Marek Jan Štěpán. Kromě své náboženské funkce je kostel i kulturním a komunitním centrem. \n\nObec nikdy vlastní kostel neměla, a věřící proto dojížděli na bohoslužby do kostela Nejsvětější Trojice v Mysločovicích. Jedinou sakrální stavbou v Sazovicích byla zvonička z roku 1708, zničená koncem druhé světové války a v roce 1947 nahrazená novou.\n\nZáměr postavit kostel vznikl v Sazovicích ještě před druhou světovou válkou. Její dopad a poté komunistická éra jej však na desetiletí pohřbily. V roce 2011 se k myšlence vybudování kostela místní obyvatelé vrátili a založili Spolek pro stavbu kostela. \n\nZákladní kámen posvětil papež Benedikt XVI. v Loretu 4. října 2012. Před koncem roku 2014 už byl hotový projekt a získána všechna povolení. Kostel se stavěl zhruba dva roky. Investiční náklady dosáhly kolem 20 milionů korun. Zásadní část věnoval místní mecenáš, přispěly i farnosti a firmy a část se vybrala ve veřejné sbírce. Pozemek spolku věnovala obec. \n\nV roce 2017 byl kostel oceněn v soutěži Nejlepší z realit - Best of Realty, kde získal zvláštní cenu poroty. Časopis Azure ho před Vánocemi 2017 zařadil mezi deset nejlepších staveb postavených na světě v roce 2017.\n\nKostel má válcový tvar a vypadá jako „papírový smotek“, z něhož se odchlipují lístky. V místech rozevření stěn jsou umístěna okna, která však neumožňují přímý výhled ven. \"„Chtěl jsem, aby kostel vypadal co nejméně materiálně, aby byl co nejvíce odhmotněn. Vstup člověka do chrámu má být totiž cestou od vnějšího materiálního světa k vnitřnímu duchovnímu,“\" uvedl architekt Štěpán. Boční odražené světlo dovnitř chrámu přivádějí zářezy ve válci. Světlo přivádí i kulatý průhled ve stropě, lemovaný třemi stranami trojúhelníku symbolizujícího Boží oko. Interiér je jednoduchý, má navozovat v lidech pocit ztišení a klidu. Lavice jsou uspořádány na soustředných polokruzích, kapacita kostela je 180 lidí. Kostel je vybaven varhanami. Reproduktory jsou skryté pod omítkou, aby nerušily čisté linie prostoru. Součástí stavby je i společenské centrum, sál a klubovna. Na stěnách jsou reliéfy svatého Václava a Madony od Vladimíra Kokolii. Ve 12 metrů vysoké zvonici je umístěna zvonkohra. Tu i celý kostel v květnu 2017 vysvětil arcibiskup Jan Graubner. \nJde o filiální kostel farnosti Mysločovice.\n"}
{"id": "1048423", "url": "https://cs.wikipedia.org/wiki?curid=1048423", "title": "Roselyn Sánchez", "text": "Roselyn Sánchez\n\nRoselyn Sánchez (* 2. dubna 1973, San Juan, Portoriko) je portorikánská zpěvačka, textařka, modelka, herečka, producentka a spisovatelka. Nejvíce se proslavila rolí FBI agentky Eleny Delgado v CBS policejním dramatu \"Beze stopy\" (2005-09) a rolí Carmen Luny v Lifetime seriálu \"Devious Maids\" (2013–2016).\n\nRoselyn se narodila v San Juan v Portoriku. Je nejmladší ze čtyř sourozenců: má tři starší bratry. Navštěvovala University of Puerto Rico, kde jako její otec a bratři studovala marketing. Po třech letech školu opustila a v 18 letech se přestěhovala do New Yorku, kde chodila na taneční a herecké kurzy. O rok později se vrátila do Portorika a získala menší roli ve filmu \"Kapitán Ron\", po boku Martina Shorta a Kurta Russella.\n\nV Portoriku získala ohlas od diváků jako tanečnice v show nazvané \"Qué Vacilón\". V roce 1993 získala korunku v soutěži \"Miss Portoriko \"a o rok později získala titul Miss Amerika.\n\nV roce 2011 byla obsazena do role filmu \"Křižovatka smrti 2\", po boku Jackieho Chana. V roce 2003 si zahrála roli Loreny ve filmu \"Všechny chtějí Papiho\".\n\nV roce 2003 vydala první album \"Borinqueña. \"Prvním singlem se stala písnička \"Amor Amor\", která získala nominaci na latinskou cenu Grammy. Objevila se ve videoklipech Craiga Davida k písničkám \"Hidden Agenda\" a \"Personal\" a ve videoklipu Fabolouse k písničce \"Make Me Better\".\n\nV listopadu roku 2005 získala roli agentky Eleny Delgado v seriálu stanice CBS \"Beze stopy\", kde hrála až do roku 2009. V roce 2006 napsala scénář, produkovala a sama hrála ve filmu \"Yellow\". O rok později se jako baletní učitelka Monique objevila ve filmu \"Plán hry\" a v roce 2009 ve filmu \"The Perfect Sleep.\"\n\nV roce 2012 byla obsazena do seriálu stanice Lifetime \"Devious Maids. \"14. května 2012 seriál stanice ABC nevybrala, ale 22. června 2012 vybrala seriál stanice Lifetime. Seriál měl premiéru 23. června 2013. V roce 2018 získala hlavní roli v seriálu stanice ABC \"Grand Hotel\".\n\n9. srpna 1998 se provdala za herce Garyho Stretche. Pár se rozvedl v dubnu 2001. Poté začala chodit se zpěvákem Victorem Manuellem. Pár v prosinci roku 2005 oznámil ukončení vztahu. 29. listopadu 2008 si vzala herce Erica Wintera. 4. ledna 2012 se jim narodila dcera Sebella Rose Winter. Dne 3. listopadu 2017 se jim narodil syn Dylan Gabriel Winter.\n\nRoselyn podporuje práva zvířat a je aktivní členkou PETA. Objevila se nahá v kampani PETA pro podporu anti-kožešinové kampaně. Je tváří \"Fundación de Niños San Jorge\", která pomáhá nemocným dětem z chudých rodin.\n"}
{"id": "1048426", "url": "https://cs.wikipedia.org/wiki?curid=1048426", "title": "Jaroslav Svozil", "text": "Jaroslav Svozil\n\nJaroslav Svozil (* 9. září 1993) je český fotbalový obránce, od ledna 2020 hráč klubu FC Baník Ostrava.\n\nV Sigmě Olomouc se koncem roku 2013 přesunul do A-týmu. Sezona 2013/14 dopadla neslavně, se Sigmou zažil sestup do druhé české ligy.\n\nK 1. lednu 2015 odešel ze Sigmy Olomouc společně se spoluhráčem Pavlem Dreksou na půlroční hostování do druholigového týmu 1. SC Znojmo. Po návratu z hostování působil v Sigmě v A-týmu a později i v B-mužstvu. V únoru 2016 do Znojma přestoupil.\n\nVypracoval se zde v oporu zadních řad. Ve stoperské dvojici nastupoval na podzim 2017 s Radkem Mezlíkem.\nV lednu 2018 přestoupil ze Znojma do Slezského FC Opava, kde podepsal smlouvu na 3,5 roku. Důvodem bylo pomoci týmu při boji o postup do nejvyšší české ligy v sezóně 2017/18.\n\nJaroslav Svozil hrál v dresu reprezentačních mládežnických výběrů ČR do 20 a 21 let.\nZa českou reprezentaci do 20 let odehrál dva zápasy v roce 2013 na turnaji 4 zemí (proti Nizozemsku výhra 1:0 a proti Německu remíza 1:1).\nZa českou reprezentaci do 21 let debutoval v dubnu 2013 v přátelském utkání se Slovenskem (výhra 1:0). Byl to jeho jediný start v české jedenadvacítce.\n\n"}
{"id": "1048428", "url": "https://cs.wikipedia.org/wiki?curid=1048428", "title": "Kampfbahn", "text": "Kampfbahn\n\nKampfbahn může znamenat součást současného nebo dřívějšího označení několika stadionů v Německu:\n\n"}
{"id": "1048431", "url": "https://cs.wikipedia.org/wiki?curid=1048431", "title": "Nebezpečný flirt", "text": "Nebezpečný flirt\n\nNebezpečný flirt (v anglickém originále Eye Candy) je americký thrillerový seriál, byl premiérově vysílán od 12. ledna 2015 do 16. března 2015 na stanici MTV. Seriál vyvíjela Catherine Hrdwick a je založený na stejnojmenném románu od R. L. Stine. Dne 18. dubna Victoria Justice oznámila, že seriál nebyl prodloužený o druhou sérii.\n\nSeriál sleduje technologického génia Lindy Sampson (Victoria Justice), která na naléhání své spolubydlící Sophie (Kiersey Clemons) začíná s online randěním a začíná mít podezření, že jeden z jejich tajemných nápadníků může být nebezpečný cyber stalker. Dává se dohromady s týmem hackerů a začíná pracovat na vyřešení vraždy, zatímco hledá svojí sestru Saru (Jordyn DiNatele)\n\n\n\n\nPilotní epizoda seriálu byla objednána 13. září 2013 stanicí MTV. Nevysílaný pilot, ve kterém hrají Victoria Justice, Harvey Guillen, Justin Martin, Lilan Bowden, Nico Tortorella a Olesya Rulin byla napsána Emmy Grinwis a režírovaná Catherine Hardwicke.\n\n11. února 2014 bylo objednáno 10 epizod seriálu. Pro první epizodu se přeobsadilo většino herců, kromě Victorie Justice a Harveyho Guilena. Do seriálu byl obsazen Casey Deidrick, Kiersey Clemons a John Garet Stolker.\n\nProdukce začala 15. září 2014 a skončila 20. prosince 2014 v Brooklynu v New York City.\n"}
{"id": "1048434", "url": "https://cs.wikipedia.org/wiki?curid=1048434", "title": "Marek Jan Štěpán", "text": "Marek Jan Štěpán\n\nMarek Jan Štěpán (* 9. srpna 1967) je český architekt. Zabývá se návrhy sakrálních staveb nebo jejich rekonstrukcemi. Je však také autorem koncepce nízkonákladových a přemístitelných Freedomků. V letech 2006–2012 pracoval jako poradce vedoucího Kanceláře prezidenta republiky.\n\nVystudoval Fakultu architektury VUT v Brně. V roce 1997 založil Atelier Štěpán. V letech 1997–2001 a dále 2005–2007 na VUT v Brně vyučoval.\n\n\n\n"}
{"id": "1048436", "url": "https://cs.wikipedia.org/wiki?curid=1048436", "title": "Empty Sky", "text": "Empty Sky\n\nEmpty Sky je první studiové album anglického zpěváka Eltona Johna. Vydalo jej dne 6. června 1969 hudební vydavatelství DJM Records a jeho producentem byl Steve Brown. Nahráno bylo od prosince 1968 do dubna následujícího roku v Londýně. Ve Spojených státech amerických vyšlo až v lednu roku 1975; mělo jiný obal a vydala jej společnost MCA Records.\n\nAutory všech skladeb jsou Elton John a Bernie Taupin.\n"}
{"id": "1048437", "url": "https://cs.wikipedia.org/wiki?curid=1048437", "title": "Abrahám Zatvornik", "text": "Abrahám Zatvornik\n\nAbrahám Zatvornik (2. polovina 13. století – začátek 14. století) byl mnich Kyjevskopečerského monastýru a přepodobný.\n\nJeho životopis není znám. Přídomek \"Zatvornik\" označuje, že mnich je uznán jako svatý, protože aplikoval formu askeze – být sám v cele a oddělit se od světa. Jeho ostatky jsou uloženy v jeho monastýru.\n\nKult Abraháma, podobně jako jiných mnichů monastýru, se začal rozvíjet roku 1643 na popud kyjevského metropolity Petra Mohyly. V 18. století z iniciativy Nejsvětějšího synodu Ruské pravoslavné církve, se tento kult rozšířil na všechny autokefální pravoslavné církve.\n\n"}
{"id": "1048438", "url": "https://cs.wikipedia.org/wiki?curid=1048438", "title": "Římskokatolická farnost Kyjov", "text": "Římskokatolická farnost Kyjov\n\nŘímskokatolická farnost Kyjov je územní společenství římských katolíků s farním kostelem Nanebevzetí Panny Marie a svatého Cyrila a Metoděje v kyjovském děkanátu a olomoucké arcidiecézi. Na území farnosti žilo v roce 2016 ve třech obcích kolem 12 300 obyvatel. K farnosti nepatří místní část Kyjova Bohuslavice, ta je součástí sousedního hodonínského děkanátu a brněnské diecéze.\n\nNa konci 12. století byl Kyjov v majetku premonstrátského kláštera Hradisko a jeho opat Michal nechal někdy po roce 1171 postavit první kostel sv. Martina. Počátkem 18. století Kyjov uvažoval o povznesení a rozvoji města, k čemuž potřeboval zvýšení řemeslnické výroby a větší návštěvnost týdenních trhů. K tomu mohla dopomoci stavba kláštera, kterým se město chtělo vyrovnat jiným významným sídlům. Poměrně oblíbeným církevním řádem mezi šlechtou i řadovým obyvatelstvem byl tehdy řád kapucínů. Kapucíni také stavěli poměrně jednoduché a nenákladné kostely, což byl další důvod, proč se finančně vyčerpané město rozhodlo tímto způsobem. S vybudováním kláštera souhlasil 26. května 1709 ministr řádu v Římě a také 30. května 1709 sám císař Josef I. s podmínkou, že zde bude pouze dvanáct osob, které nebudou sbírkami příliš zatěžovat domácí obyvatelstvo. Po ujištění císařské kanceláře z 19. listopadu 1709, že kapucíni nebudou na újmu práv farního kostela (\"quoad iura parochialia\" – pokud se týká práv farářových) a kázat budou až po skončení farních bohoslužeb, souhlasila na konci roku s jejich příchodem i olomoucká konzistoř. Kapucíni do Kyjova přišli 19. října 1710. Stavba kostela byla zahájena v dubnu 1718 a 3. dubna 1720 ukončena. Kostel byl požehnán 29. června 1721, vysvěcen byl až 17. října 1723 olomouckým biskupem hrabětem Františkem Juliánem Braidou.\n\nNástup josefinských reforem znamenal i konec kapucínského řádu v Kyjově po 74 letech. Zrušení kláštera bylo kapucínům oznámeno 14. října 1784 a na odchod jim byla dána lhůta tří měsíců, tj. do 14. ledna 1785. Kostel byl 19. listopadu 1784 prohlášen za farní. Nevýhodou staršího svatomartinského kostela byla jeho poloha mimo opevnění města (trpěl častými nájezdy) a také nedostatečná kapacita. Starý kostel měl prostory pro 696 věřících, nový pak pro 1 152 věřících. V roce 1787 bylo zřízeno kyjovské děkanství.\nVe znaku je na modrém poli zobrazen stříbrný kyj, převzatý z městského znaku Kyjova. Zlatá lilie vlevo pochází z erbu premonstrátského řádu. Město do roku 1539 patřilo jejich klášteru Hradisko. Zlatá šesticípá hvězda vpravo je z erbu olomouckého biskupa Wolfganga Hannibala von Schrattenbach, za jehož působení byl kyjovský farní kostel v roce 1723 vysvěcen.\n\nPřehled duchovních správců od roku 1771:\n\nOd července 2013 je farářem Mgr. Vladimír Mrázek, který je také děkanem kyjovského děkanátu. Ve farnosti působí kaplani P. Marek Adamík a P. Tomasz Żurek\n\nNa území farnosti se pravidelně koná Tříkrálová sbírka. V roce 2016 se při ní vybralo v Kyjově 260 041 korun, v Bukovanech 23 305 korun a v Sobůlkách 24 696 korun.\n\nNa konci prázdnin pořádá farnost pro školáky zábavný program, spojený s žehnáním aktovek při poslední prázdninové nedělní bohoslužbě. \n\nV říjnu 2018 ve farnosti uděloval svátost biřmování biskup Josef Nuzík. \n\n"}
{"id": "1048440", "url": "https://cs.wikipedia.org/wiki?curid=1048440", "title": "Texel", "text": "Texel\n\nTexel má více významů:\n"}
{"id": "1048445", "url": "https://cs.wikipedia.org/wiki?curid=1048445", "title": "Abrahám Mirožský", "text": "Abrahám Mirožský\n\nAbrahám Mirožský († 24. září 1158) je světec ruské pravoslavné církve, přepodobný, stavitel a první igumen pskovského Mirožského monastýru.\n\nExistuje málo informací o životě tohoto světce.\n\nZemřel 24. září 1158. Pohřben byl v klášterním chrámu Proměnění.\n\nMístní kanonizace Abraháma Mirožského proběhla pravděpodobně v 17. století. Dne 10. dubna 1987 byl zahrnut do souboru Pskovských svatých. Jeho svátek je oslavován 24. září.\n\n"}
{"id": "1048448", "url": "https://cs.wikipedia.org/wiki?curid=1048448", "title": "Heralding – The Fireblade", "text": "Heralding – The Fireblade\n\nHeralding – The Fireblade (v překladu \"Zvěstováno – ohnivé ostří\") je čtvrté studiové album německé viking/folk/black metalové skupiny Falkenbach z roku 2005, které vyšlo u rakouského vydavatelství Napalm Records. Album nazpíval a všechny nástroje nahrál jediný stálý člen kapely Markus Tümmers vulgo Vratyas Vakyas.\n\nNázev skladby \"Læknishendr\" znamená v překladu \"léčivé ruce\".\n\n\n\n"}
{"id": "1048453", "url": "https://cs.wikipedia.org/wiki?curid=1048453", "title": "Ok nefna tysvar Ty", "text": "Ok nefna tysvar Ty\n\nOk nefna tysvar Ty (v překladu ze staré severštiny \"A volej Týra dvakrát\") je třetí studiové album německé viking/folk/black metalové skupiny Falkenbach z roku 2003, které vyšlo u rakouského vydavatelství Napalm Records.\nAlbum nazpíval a nástroje nahrál jediný stálý člen kapely Markus Tümmers vulgo Vratyas Vakyas.\n\nDigipak obsahuje internetové odkazy na verše Eddy zpívané ve skladbě \"Donar's Oak\".\n\n\n\n"}
{"id": "1048454", "url": "https://cs.wikipedia.org/wiki?curid=1048454", "title": "Agapit Běvcik", "text": "Agapit Běvcik\n\nAgapit (vlastním jménem: \"Ivan Vasiljevič Běvcik\"; 6. března 1965, Davydivka) je kněz Ukrajinské pravoslavné církve Moskevského patriarchátu a arcibiskup Mohylevy-Podolska a Šargorodu.\n\nNarodil se 6. března 1965 v Davydivce. Po ukončení střední školy vstoupil do Černovického muzikálního učiliště. Roku 1985 vstoupil ve Vilniusu do monastýru Svatého ducha a roku 1988 byl přestěhován do Kyjevskopečerské lávry. Ve stejném roce bl postřižen na monacha se jménem Agapit, na počest svatého Agapita Pečerského a rukupoložen na diakona. Roku 1990 byl vysvěcen na jeromonacha.\n\nV letech 1990-1994 studoval v Kyjevském duchovním semináři a v letech 1994-1998 v Kyjevské duchovní akademii.\n\nV září 1992 se stal děkanem chrámu Nejsvětější Trojice jonašského monastýru v Kyjevy. Dne 22. července 1994 byl povýšen na archimandritu a stal se igumenem monastýru.\n\nRozhodnutím synodu Ukrajinské pravoslavné církve byl dne 5. listopadu 1998 zvolen biskupem Chustu a Vynohradivu. Dne 22. listopadu 1998 v kostele Kyjevskopečerské lávry proběhla jeho biskupská chirotonie.\n\nDne 26. července 2000 se stal biskupem Mukačeva a Užhorodu.\n\nRozhodnutím synodu Ukrajinské pravoslavné církve byl dne 14. prosince 2007 zvolen biskupem Sjevjerodonecku a Starobilsku.\n\nDne 20. července 2012 byl povýšen na arcibiskupa.\n\nDne 20. prosince 2012 ho synod UPC osvobodil z řízení Sjevjerodonecké eparchie a odešel na odpočinek.\n\nDne 5. ledna 2013 byl zvolen arcibiskupem nové eparchie Mohylev-Podolsk.\n\n"}
{"id": "1048458", "url": "https://cs.wikipedia.org/wiki?curid=1048458", "title": "Lukáš Vopelka", "text": "Lukáš Vopelka\n\nLukáš Vopelka (* 2. března 1996, České Budějovice) je český lední hokejista hrající na postu středního útočníka či křídla a bývalý mládežnický reprezentant, který od července 2017 nastupuje za český klub Mountfield HK. Mimo Česko působil na klubové úrovni ve Švédsku a na Slovensku.\n\nSvoji hokejovou kariéru začal v českobudějovickém týmu HC Mountfield. V průběhu mládeže zamířil do švédského mužstva Örebro HK, v jehož dresu nastupoval v žákovských kategoriích a připsal si také několik startů v \"áčku\" v SHL, do které s klubem postoupil v roce 2013. V průběhu ročníku 2015/16 jeho kroky směřovaly na hostování do celku HC Vita Hästen hrajícího druhou nejvyšší soutěž a v roce 2016 odešel na Slovensko do Slovanu Bratislava. V únoru 2017 přestoupil do Dukly Trenčín, jelikož \"belasí\" nepostoupili v KHL do vyřazovacích bojů. Dukle pomohl v baráži k záchraně ve slovenské extralize. V červenci 2017 se vrátil do vlasti a uzavřel smlouvu obsahující výstupní klauzuli s Mountfieldem HK z Hradce Králové působícím v nejvyšší soutěži.\n\n"}
{"id": "1048459", "url": "https://cs.wikipedia.org/wiki?curid=1048459", "title": "Hugo Andrian-Belcredi", "text": "Hugo Andrian-Belcredi\n\nHugo Andrian-Belcredi (13. května 1923, Líšeň, dnes Brno – 29. června 2012) pocházel ze šlechtického rodu Belcredi.\nLudvík Hugo Belcredi se narodil 1. března 1921 v Líšni jako třetí potomek a druhý syn Karla Jiřího Belcrediho (24. září 1893 Líšeň – 18. září 1972 Vídeň) a Theresie Kálnoky de Köröspatak (14. listopad 1893 Olomouc – 8. říjen 1969 Vídeň; sňatek 5. června 1920 Letovice). Měl tři bratry a jednu sestru. \n\nV roce 1936 byl ve svých 13 letech adoptován baronem Leopoldem Andrian-Werburgem (9. května 1875 Berlín – 19. listopadu 1951 Fribourg), čímž získal rakouské státní občanství. Navštěvoval jezuitské gymnázium v Klosterneuburgu. V roce 1942 byl povolán do německé armády a odvelen na východní frontu do Smolenska. Po bojích u Moskvy byl s omrzlinami odvezen do nemocnice u Kolína nad Rýnem. Po propuštění z nemocnice sloužil na poště u Augsburgu. Na konci války se účastnil pražského povstání. V prosinci 1949 se v Brně oženil s Marií Kouřilovou. Poté opustil s manželkou Československo a žili několik let v Rakousku, přes Francii poté odjeli do Austrálie. V Sydney pracoval jako řidič u přepravní společnosti. Pak pracoval v podniku General Motors a následně získal licenci na taxík a založil autoškolu. Byl mu vrácen zámek v Jimramově.\n\nHugo Andrian-Belcredi se oženil 8. prosinec 1949 v Brně s Marií Kouřilovou (* 2. červenec 1930 Brno), dcerou Josefa Kouřila a Jiřiny, rozené Kohoutové. Měli spolu dvě dcery: \n\n"}
{"id": "1048460", "url": "https://cs.wikipedia.org/wiki?curid=1048460", "title": "Deranged (švédská hudební skupina)", "text": "Deranged (švédská hudební skupina)\n\nDeranged je švédská death metalová kapela založená roku 1991 ve švédském městě Hjärup. \nPrvní sestava byla: Per Gyllenbäck (vokály), Johan Axelsson (kytara), Jean-Paul Asenov (baskytara) a Rikard Wermén (bicí). Kapela je pojmenována podle kanadsko-amerického hororu \"Deranged\" z roku 1974, oblíbeného filmu Pera Gyllenbäcka a Rickarda Werména.\n\nV roce 1992 vyšlo oficiálně demo \"...the Confessions of a Necrophile\" (česky \"Zpověď nekrofila\"). První studiové album se jmenuje \"Rated-X\" a vyšlo v roce 1995.\n\n\n\n\n\n\n"}
{"id": "1048466", "url": "https://cs.wikipedia.org/wiki?curid=1048466", "title": "Riziková společnost", "text": "Riziková společnost\n\nRiziková společnost je koncepce německého sociologa Ulricha Becka (15. května 1944, Słupsk, Polsko – 1. ledna 2015), kterou popsal ve stejnojmenné knize vydané roku 1986. Současnou společnost Beck označuje pojmem \"společnost rizik\" a je podle něj \"„systematický způsob jak řešit nebezpečí a nejistoty vyvolané a představené modernizací“\"\".\" Jako jeden z prvních tento pojem používal také významný sociolog Anthony Giddens. Dle Giddense je riziková společnost taková, která \"„se stále více zabývá budoucností (a také bezpečností), což vytváří dojem rizika“\"\".\" Koncept se zaměřuje především na ekologické problémy, které jsou spojené s dějinnými katastrofami 20. století (výbuch elektrárny Černobyl a světové války). Beckovo dílo bylo často kritizováno pro svou neinovativnost; údajně opakovalo již známé myšlenky. \n\nRizika, jejich definování, eliminace a obecně nakládání s nimi se stávají ústředním tématem současné společnosti. Ústřední postavení těchto rizik je dáno dvěma podmínkami. Za prvé je to možné pouze tam, kde neexistuje skutečný nedostatek, tedy tam, kde lidé nebojují vysloveně o přežití a každý kousek jídla. Druhou podmínkou je prudký rozvoj a růst výrobních sil. Situace, kdy lidé nejsou přímo existenčně ohroženi, dostává do popředí jiné otázky, tedy právě ohrožení spojené s přemírou výrobního rozvoje. Zatímco industriální i třídní společnost řešila, jak je možné bohatství přerozdělovat nerovnoměrně ale legitimně, riziková společnost se zabývá tím, jak jsou ve společnosti přerozdělována vznikající rizika. Základní otázkou potom zůstává, jak je eliminovat.\n\nJedno z vlastností soudobých rizik je to, že jsou pro laika jen těžko rozpoznatelná a pochopitelná. Bývají to složité vědecké záležitosti a lidé jsou odkázáni na vysvětlení a interpretaci odborníků. Rizika mají své příčiny v určitém čase a prostoru, jejich důsledky však zasahují prostor i čas velmi vzdálený tomuto původu. \"„U modernizačních rizik je to, co je od sebe obsahově a věcně, pro­storově a časově odděleno, uváděno do kauzálního vztahu a záro­veň i do kontextu sociální a právní odpovědnosti“\"\".\" Riziko samo o sobě nemá žádnou společenskou hodnotu, tu získává až ve spojení s hodnotami dané společnosti.\n\nUlrich Beck ve své koncepci několikrát zdůrazňuje, že riziková společnost je společností katastrof. Tvrdí, že éra třídní společnosti je sice dávno pryč, nově vzniklá rizika však naši společnost také rozdělují. Rizika sice teoreticky postihují všechny, nikdo si nemůže být jistý (ani bohatý před nimi neuteče), ale ani ona nejsou přerozdělována rovnoměrně. Mohou mít rozdílný vliv na konkrétního jedince podle jeho věku, povolání, vzdělání, pohlaví, přístupu k informacím atd. Rizika jsou stejně jako bohatství přerozdělována napříč společností, jsou však distribuována zpravidla opačně, kumulují se u slabších vrstev. Ti mají bydliště většinou v oblasti průmyslových center, kde je riziko naprosto bezprostřední. Lidé, kteří mají dostatek financí a informací mají větší šanci rizikům předejít nebo je alespoň úspěšně kompenzovat. Některá rizika jsou naopak charakteristická rovnocennou distribucí, kdy fakticky přispívají k rovnosti ve společnosti (neexistuje sociální skupina, jež by nebyla v případě jaderné havárie ohrožena radioaktivním zářením). Roste také rozdíl mezi jednotlivými státy – rozvojové země jsou ohroženější než rozvinuté. Hlavním tématem rizikové společnosti se stává bezpečnost (srov. třídní společnost – rovnost).\n\nUlrich Beck na rizikovou společnost rovněž aplikuje pojem \"bumerangový efekt.\" Ten znamená, že jsou ohroženi i ti, kteří rizika vytvářejí (tedy průmyslníci a vědci).\n\nZatímco v minulosti člověk s přírodou spolupracoval, dnes je naopak tento vzájemný vztah nebezpečný. Problémy spojené s přírodou se nás nyní bezprostředně dotýkají. To souvisí s průmyslovými změnami – kolem nás vyrůstají jaderné elektrárny, laboratoře a nikdo neví, jakým způsobem lidská práce produkovaná v těchto „továrnách“ na přírodu působí a civilizace tak ohrožuje sebe sama. \n\nV současnosti je nebezpečná také možnost debaty o přírodě bez člověka. Hrozbou pro nás jsou škodlivé látky v ovzduší, ve vodě či v potravinách. Kromě jedinců jsou tato rizika velkým problémem i pro oblast politickou a ekonomickou. Mají tendenci narušovat politický systém.\nV celém díle je patrná Beckova ostrá kritika současné vědy. Domnívá se totiž, že badatelé společnost dostatečně neinformují nebo informují zkresleně. Veškerá data lidem zprostředkují pouze prostřednictvím vzorců a grafů, které jsou pro laika nepřístupné. Výzkumy se soustředí pouze na přírodu a potraviny, nikoli na člověka, který jakožto živý tvor může rovněž produkovat škodlivé látky. Při své práci přestávají být vědci objektivní, protože pracují v závislosti na tom, co od nich očekává veřejnost. Za nebezpečné považuje i mezní hodnoty (tj. hodnoty škodlivých látek, které jsou pro lidi ještě přijatelné). Velmi ostře se vymezuje také proti pokusům na zvířatech. \n\nAby se věda stala v očích veřejnosti věrohodnou, je nutné eliminovat omyly v interní sféře. Důležitá je i kritika vědy. V době modernizace je kritika faktorem, který nutí vědu odhalovat své nedostatky společnosti. Věda se navíc neustále rozpíná. A aby v tom mohla pokračovat, je důležitá rozprava o rizicích, které s sebou modernizace přináší. \n\nZdravotnictví podle Becka nejvýznamněji ovlivnilo růst světové populace. Díky lékům a inovativním operacím se dnes lidé mohou dožít velmi vysokého věku. Naopak ale došlo k extrémnímu nárůstu tzv. chronických chorob, které medicína dnes sice dokáže diagnostikovat, ale ve většině případů je neumí vyléčit. Další novinkou je umělé oplodnění, které s sebou nese do budoucnosti potenciální změny nepředvídatelného rozsahu. Každým rokem se počet takto narozených dětí zvyšuje a absence partnera už pro ženu není překážkou na cestě k potomkovi.\n\nProti vědcům staví Ulrich Beck média, jejichž úloha podle něj stále roste. Začínají totiž mít stěžejní informační funkci.\n\nMédia ovlivňují hlavně sociální vnímání daného problému a v mnoha případech by bez jejich přičinění nebyla rizika ve společnosti vůbec zaznamenána. O rizicích není žádoucí referovat jen v mantinelech chemicko-biologicko-technických zjištění, kdy hrozí nebezpečí, že bude člověk významově redukován na pouhou organickou soustavu. Ulrych Beck se vyslovuje k nutnosti vzít při popisu rizik a práci s nimi v potaz i sociální a kulturní aspekty rizik. Sdělovací prostředky totiž mají značný vliv na společenský význam rizik a chápání tohoto významu. Různí aktéři v mediální aréně rizika vědomě ale i nevědomě relativizují a redefinují.\n\nV důsledku společenské přeměny v moderní společnosti dochází k osvobozování jedinců od sociálních forem jako jsou třídy, genderové statusy a sociální vrstvy. Tento proces započal po druhé světové válce v bohatých západních státech, kdy se několikanásobně zvýšily platy dělníků a zvedla se jejich životní úroveň. Přestali tak být chudou třídou a ocitli se, stejně jako celá společnost, o třídu výš. Tento skok Beck nazývá \"eskalátorovým efektem\". Dělníci už se vzhledem k lepší životní situaci nesdružují do politicky aktivních tříd a zaměřují se více sami na sebe. S procesem individualizace tedy zanikla společnost velkých skupin. Lidé se naučili pojímat sami sebe jako střed jednání a největším rizikem už pro ně nejsou přírodní katastrofy, ale osobní selhání. Důležitým prostředkem v individualizačním procesu je závislost lidí na institucích. Lidé jsou například závislí na vzdělání, které je klíčem k pozdějšímu uplatnění na trhu práce. Postupně zanikly stavy a třídy a spolu s nimi zanikla i sociální stratifikace a sociální mobilita. Jedinými velkými skupinami, které dosud přetrvaly, jsou takzvané účelové koalice (např. občanské iniciativy nebo voliči určité strany).\n\nZ marxistického hlediska se tedy jedná o kapitalismus, v němž dynamika trhu zničila sociální třídy, ale sociální nerovnosti, především mezi muži a ženami, nadále přetrvávají, ačkoliv se ženy se staly v mnoha oblastech svobodnějšími než dříve. Individualizace se tak projevuje i uvnitř rodiny, kdy se žena sice stará o domácnost, ale zároveň se chce uplatnit na trhu práce stejně jako muž. Jako třídy nahradily stavy a rodina nahradila třídy, tak nyní jednotlivci nahrazují referenční rámec rodiny. Cílem jednotlivců už není mít šťastnou rodinu a dům. Mnohem častěji dnes lidé uvádějí jako životní cíl seberealizaci.\n\nUlrich Beck je při výhledu do budoucnosti velmi skeptický. Tvrdí, že rizikům již nelze zabránit. Podlamují nejen lidské zdraví, ale do budoucna mohou být hrozbou i pro politické systémy. Ekologickými riziky se musí nyní začít zabývat i vlády jednotlivých států. Záhy se podle Becka totiž začnou hroutit i trhy. Tím, že lidé budou o rizicích neustále spekulovat, vytvoří ideální prostor pro konflikty mezi různými vrstvami obyvatelstva.\n\nBeck navrhuje k rizikům přistupovat racionálně a připouštět si je i tam, kde nejsou na první pohled viditelná. Odsuzuje slepou důvěru ve vědu, navrhuje angažovanost i obyčejných lidí. \n\nNabízí také tři alternativy do budoucna: návrat k industriální společnosti, demokratizaci technicko-ekonomického vývoje a diferenciovanou politiku. \n\nPro první teorii jsou typické snahy o poučení z minulosti. Klíčovou roli bude mít hospodářská politika, která bude ovlivňovat nezaměstnanost a tím oslabovat vliv politiky. V případě diferenciované politiky naopak dojde ke zrušení hranic mezi politikou a nepolitikou. Postupem času bude politika čím dál tím více omezována. Proto bude důležité, aby si společnost uvědomila, že může ovlivňovat společenský život a tím i politiku. Tento subpolitický model začne postupně dominovat, tím bude potlačovat demokracii a zbavovat stát moci.\n\nTerorismus je po 11. 9. 2001 jedním z nejvíce medializovaných rizik. V souvislosti s tímto tématem vyvstává řada otázek. Jak se vypořádat s tím, že teroristický útok hrozí prakticky kdykoliv a kdekoliv? Jak moc jsou na místě obavy o životy naše, našich rodin, přátel? Kde se nachází hranice mezi odpovídajícím znejistěním a hysterií a kdo ji definuje?\n\nReálné dopady rizika terorismu vhodně ilustruje studie pracující s teorií rizikové společnosti uskutečněná v USA v roce 2004. Ta mapuje vývoj bezpečnostních opatření ve velkých nákupních centrech po 9. 11. 2001. Až 16 % všech zkoumaných obchodních center navýšilo výdaje na bezpečnostní opatření, méně než třetina pak nacvičovala zákrok v případě teroristického útoku ve spolupráci s policií nebo hasiči. Autoři pak konstatují, že ačkoliv strach z teroristického útoku občanů USA je značný, reálné dopady míře obav neodpovídají.\n\n[1] ISBN\n80-86429-32-6\n\n[2] RIGAKOS, George S., et al. Soft Targets&quest;: A\nNational Survey of the Preparedness of Large Retail Malls to Prevent and\nRespond to Terrorist Attack after 9/11. \"Security\nJournal\", 2009, 22.4: 286-301. S. 300\n"}
{"id": "1048469", "url": "https://cs.wikipedia.org/wiki?curid=1048469", "title": "State of Confusion", "text": "State of Confusion\n\nState of Confusion je devatenácté studiové album anglické rockové skupiny The Kinks. Bylo vydáno 10. června 1983.\n\nAutorem všech skladeb je Ray Davies.\n\n"}
{"id": "1048470", "url": "https://cs.wikipedia.org/wiki?curid=1048470", "title": "Sergio Bertoni", "text": "Sergio Bertoni\n\nSergio Bertoni (23. září 1915, Pisa – 15. února 1995) byl italský fotbalista. Nejčastěji nastupoval na postu útočníka.\n\nS italskou reprezentací vyhrál mistrovství světa ve Francii roku 1938 a fotbalový turnaj olympijských her v Berlíně roku 1936. Celkem za národní tým odehrál 6 utkání a vstřelil 1 gól.\n\nHrál za Pisu (1932-1938), FC Janov (1938-1946), Brescii (1946-1947), Modenu (1947-1949) a Spezii (1949-1950).\n"}
{"id": "1048472", "url": "https://cs.wikipedia.org/wiki?curid=1048472", "title": "HMOS", "text": "HMOS\n\nHMOS ( , případně ) je označení technologie výroby číslicových integrovaných obvodů, která byla používána od roku 1976 pro výrobu většiny mikroprocesorů, některých typů pamětí a mnoha podpůrných a periferních obvodů. V polovině 80. let 20. století začala být nahrazována technologií CMOS a HCMOS.\n\nDo začátku 80. let 20. století, byly obvody používající technologii CMOS stále docela pomalé a byly používány většinou pro obvody nízké a střední integrace řady 4000, statické RAM a zákaznické obvody ASIC s nízkým příkonem pro spotřební elektroniku jako digitální hodinky a kalkulátory apod. Pro obvody vysoké integrace, které měly mít vysoký výkon se používala technologie NMOS.\n\nTechnologie HMOS je vylepšená technologie NMOS se zatěžovacími tranzistory v ochuzeném režimu, kterou vyvinula firma Intel pro výrobu statických RAM pamětí. Technologie začala být používána v roce 1976 a velmi brzy byla použita i pro výrobu novějších provedení mikroprocesorů Intel 8085 a Intel 8086 se sníženou spotřebou a vyšším výkonem a dalších čipů. \n\nLicence na technologii HMOS byly také prodány dalším výrobcům, například firmě Motorola, která ji použila na výrobu obvodů řady Motorola 68000.\n\nTechnologie označované HMOS, HMOS II, HMOS III a HMOS IV byly používány pro výrobu mnoha druhů mikroprocesorů: Intel 8048, Intel 8051, Intel 8086, Intel 80186, Intel 80286.\n\n"}
{"id": "1048473", "url": "https://cs.wikipedia.org/wiki?curid=1048473", "title": "Give the People What They Want (album, The Kinks)", "text": "Give the People What They Want (album, The Kinks)\n\nGive the People What They Want je osmnácté studiové album anglické rockové skupiny The Kinks.\n\nAutorem všech skladeb je Ray Davies.\n\n"}
{"id": "1048474", "url": "https://cs.wikipedia.org/wiki?curid=1048474", "title": "Cancer (britská hudební skupina)", "text": "Cancer (britská hudební skupina)\n\nCancer (v překladu z angličtiny \"rakovina\") je britská thrash/death metalová kapela založená roku 1989 zpěvákem Johnem Walkerem, baskytaristou Ianem Buchananem a bubeníkem Carlem Stokesem v anglickém městě Telford v hrabství Shropshire.\n\nBěhem své kariéry se kapela několikrát rozpadla a znovu zformovala.\n\nV roce 1988 vyšlo první demo \"No Fuckin Cover\". První studiové album se jmenuje \"To the Gory End\" a vyšlo v roce 1990.\n\n\n\n\n"}
{"id": "1048477", "url": "https://cs.wikipedia.org/wiki?curid=1048477", "title": "Trójgarb", "text": "Trójgarb\n\nTrójgarb (česky \"trojhrb\") je vrch ve Valbřišských horách se třemi vrcholy o nadmořské výšce 778, 757 a 738 metrů.\n\nTrójgarb leží v severozápadní části Valbřišských hor zhruba 6 km západně od města Szczawno-Zdrój. Trójgarb je tvořen červenými porfyry, zatímco úbočí a okolí jsou tvořeny slepenci, pískovci a lupky se slojemi černého uhlí. Trójgarb je částí severního křídla vnitrosudetské pánve. Vrch je zalesněn. V období mezi světovými válkami byl na Trójgarbu hostinec a rozhledna. Na přelomu 70. a 80. let 20. století byla na jihovýchodním úpatí vybudována turistická chata PTTK \"Bacówka pod Trójgarbem\".\n\n"}
{"id": "1048479", "url": "https://cs.wikipedia.org/wiki?curid=1048479", "title": "Adam Faith", "text": "Adam Faith\n\nTerence \"Terry\" Nelhams-Wright, známý jako Adam Faith (23. června 1940 – 8. března 2003), byl anglický zpěvák, herec a novinář.\n\n\n\n\n\n\n"}
{"id": "1048480", "url": "https://cs.wikipedia.org/wiki?curid=1048480", "title": "Jan Bistřický", "text": "Jan Bistřický\n\nJan Bistřický (12. června 1930 v Brně – 21. října 2008 v Dačicích) byl český historik, archivář, pedagog a mj. i předseda dačického spolku přátel muzea.\n\nJan Bistřický strávil dětství a mladá léta v Dačicích, protože jeho otec zde vlastnil podnik na výrobu hospodářských strojů. Maminka byla učitelka. Absolvoval školu v Dačicích, pak gymnázium v Telči a následně obor archivnictví – historie na Filozofické fakultě brněnské Masarykovy univerzity. Jako archivář začal pracovat v roce 1953 ve Státním archivu v Janovicích, pokračoval v Olomouci a v roce 1964 byl přijat do interní aspirantury na Univerzitě Palackého v Olomouci, kde o dva roky později získal titul doktora filosofie a v roce 1969 po obhájení kandidátské práce, titul CSc. Na univerzitě přednášel a vědecky působil od roku 1971, ale až v roce 1990 se mohl habilitovat jako docent.\n\n"}
{"id": "1048481", "url": "https://cs.wikipedia.org/wiki?curid=1048481", "title": "Psycroptic", "text": "Psycroptic\n\nPsycroptic je australská death metalová kapela založená roku 1999 bratry Joem (kytara) a Davidem Haleyovými (bicí), zpěvákem Matthewem Chalkem a baskytaristou Cameronem Grantem v Hobartu v Tasmánii. Hraje tzv. technický death metal, subžánr metalové muziky, vyznačující se vysokou technickou virtuozitou jednotlivých hudebníků a fúzováním s jinými hudebními styly, např. jazzem či latinou.\n\nPrvní studiové album se jmenuje \"The Isle of Disenchantment\" a vyšlo v roce 2001.\n\n\n\n\n"}
{"id": "1048484", "url": "https://cs.wikipedia.org/wiki?curid=1048484", "title": "Unseen Terror", "text": "Unseen Terror\n\nUnseen Terror byla britská grindcoreová kapela založená roku 1986 v anglickém městě Broseley v hrabství Shropshire a aktivní v letech 1986–1990. Jejími členy byli např. Shane Embury a Mick Harris (oba působili i ve skupině Napalm Death).\n\nPrvní a jediné studiové album se jmenuje \"Human Error\" a vyšlo v roce 1987.\n\n\n\n\n"}
{"id": "1048486", "url": "https://cs.wikipedia.org/wiki?curid=1048486", "title": "Top R&amp;B/Hip-Hop Albums", "text": "Top R&amp;B/Hip-Hop Albums\n\nTop R&B/Hip-Hop Albums (původně Top R&B/Black Albums) je hitparáda, kterou publikuje časopis \"Billboard\". Řadí sem R&B a hip hopová alba podle prodejů odvozených z Nielsen SoundScan. Tato hitparáda se v časopise objevila poprvé v roce 1965 jako Hot R&B LPs, též zvaná jako Top Black Albums. V letech 1969-1978 byla označována jako soulová hitparáda. V roce 1999 se přejmenovala z Top R&B Albums na Top R&B/Hip-Hop Albums. Top R&B/Hip-Hop Albums sleduje žánry quiet storm, urban contemporary, soul, contemporary R&B, new jack swing, hip hop a někdy též house.\n\n"}
{"id": "1048493", "url": "https://cs.wikipedia.org/wiki?curid=1048493", "title": "Jacques Rivière", "text": "Jacques Rivière\n\nJacques Rivière [\"žak rivjér\"] (15. července 1886, Bordeaux – 14. února 1925, Paříž) byl francouzský spisovatel, redaktor a kritik, ředitel časopisu \"Nouvelle Revue Française\" a blízký přítel Alain-Fourniera.\n\nNarodil se v rodině lékaře a profesora mediciny, maturoval roku 1903 v Bordeaux a dva roky se připravoval v Sceaux na zkoušky na École normale supérieure. Tam se seznámil s Alain-Fournierem a když u zkoušky oba neuspěli, vrátil se do Bordeaux. Po vojenské službě se živil jako gymnaziální učitel a připravoval disertaci na Sorbonně. Seznámil se s M. Barrèsem, André Gidem a Paul Claudelem, s nímž si pilně dopisoval. Roku 1909 se oženil se sestrou Alain-Fourniera Isabelou a měl s ní dvě děti. Od roku 1911 pracoval v redakci \"La Nouvelle Revue française\" (NRF), pro niž psal eseje a kritiky.\n\nRoku 1913 se dal pokřtít jako katolík, v srpnu 1914 byl mobilizován a brzy nato zajat. V německém zajetí těžce onemocněl a od roku 1917 byl převezen do Švýcarska. Po válce se vrátil do Paříže, vydal své válečné vzpomínky a roku 1919 obnovil vydávání NRF. Jako její ředitel publikoval texty svých současníků a přátel, například Marcela Prousta, François Mauriaca, Paula Valéryho, Saint-Johna Perse, Jeana Giraudoux i Louise Aragona. Vydavatelské práci se věnoval víc než vlastnímu psaní a vydal jen román „Milovaná“ (1922), zato napsal množství esejů, kritik a recenzí, které vyšly posmrtně, stejně jako několik svazků korespondence. Roku 1925 zemřel na tyfus.\n\n\n"}
{"id": "1048498", "url": "https://cs.wikipedia.org/wiki?curid=1048498", "title": "Johan Christian Dahl", "text": "Johan Christian Dahl\n\nJohan Christian Clausen Dahl, známý též jako J. C. Dahl či I. C. Dahl (24. února 1788 Bergen – 14. října 1857 Drážďany) je nejvýznamnějším norským malířem 1. poloviny 19. století. Jeho doménou se stala krajinomalba.\nDahlův význam spočívá také v jeho usilovné snaze o podporu umění a o ochranu kulturního dědictví.\n\nDahl byl synem obyčejného rybáře. V letech 1803-1809 ho do učení přijal malíř Johan Georg Müller (1771-1822), jehož dílna byla v té době v Bergenu považována za nejdůležitější. Z tohoto období pochází Dahlovy četné pohledy na město, krajiny, portréty a figurální scény.\n\nPřestože Dahl dosáhl ve svém životě obrovských úspěchů, na své vlastní dětství v Bergenu vzpomínal s hořkostí. Podle svých vlastních slov totiž neměl v dětství žádného opravdového učitele, kdyby ho byl býval měl, dokázal by toho prý v životě mnohem více.\n\nDíky pomoci Lygena Sagense (1777-1850) se Dahl dostal v roce 1811 na akademii v Kodani, kde dostal možnost nahlédnout do perspektiv tehdejšího uměleckého světa. Kromě jiného poznal též tvorbu nizozemských krajinářských mistrů, jako byli například Jacob van Ruisdael, , nebo Meindert Hobbema. Jejich díla se učil napodobovat.\n\nVe své době nebyla krajinomalba příliš oceňována, byla považována jen za mechanické napodobování samotné přírody. Ovšem Dahl byl přesvědčen, že krajinomalba by neměla jen zobrazovat konkrétní krajinu, ale měla by také vypovídat něco o jejím charakteru, včetně zobrazení její minulosti a života jejich současných obyvatel. Nálada jeho obrazů byla nejen idylická, ale i melancholická.\nDíky doporučením a svému osobnímu šarmu se brzy dostal do nejvyšších společenských kruhů v Kodani. Studijní cesta po ostrově Sjælland v létě 1814 mu poskytla motivy na originální a detailně propracovanou tvorbu a znamenala opravdový průlom v jeho kariéře krajináře. Od roku 1812 začal vystavovat, na výstavě v roce 1815 si mladého talentu povšiml také budoucí dánský král Kristián VIII, který v té době již vládl v Norsku pod jménem Kristián Frederik. Dahlovy obrazy putovaly do královské sbírky a král se stal Dahlovým dlouholetým přítelem a mecenášem.\n\nV roce 1818 odcestoval Dahl do Drážďan, kde žil po zbytek svého života a kde se také v roce 1820 se stal nejprve členem Akademie a od roku 1824 i profesorem. Mezi jeho norskými studenty byli Thomas Fearnley, Knud Baade, Peder Balke, Jacob Mathias Calmeyer a Joachim Frich. Blízké přátelství ho poutalo s největším německým malířem té doby Casparem Davidem Friedrichem. O 14 let starší Friedrich byl společensky uznávaným umělcem. Dahl a Friedrich spolu sdíleli spolu vášeň pro zobrazování přírody jako takové, bez omezení tehdejších akademických klišé, kterými oba opovrhovali.\n\nDahl pobýval v letech 1820-1821 v Itálii, kam byl pozván jako host Kristiána VIII. Během těchto deseti měsíců získal příležitost tvořit v jihoevropské krajině, jejíž scenérie a světlo vždy přinášely umělcům celého světa tolik inspirace. Mnoho jeho obrazů pochází především z Neapolského zálivu. Z této doby jsou známé jeho pokusy o zachycení právě probíhající erupce Vesuvu. Od této chvíle je pro něj studium světla a atmosféry ještě důležitější, zatažená obloha a mlha jakoby dávala jeho krajinám nový život. Nicméně Dahlova nejvíce specifická a průkopnická technika byla způsobena svitem měsíce. Zdá se, jakoby v měsíčním světle jeho krajiny ukazovaly jemné světelné odstíny, jinak okem nezachytitelné.\n\nDahl a Friedrich byli na Drážďanské akademii vyhlášení jako profesoři, kteří vždy věnovali svým studentům maximum svého času, bez nároku na jakékoli platové příplatky. Dahl byl přesvědčen, že jeho úloha nespočívá v tom, aby studenty vedl směrem, který je nejlepší podle něj, ale aby studentům poskytl maximální podporu v rozvoji jejich vlastního originálního stylu. Bylo naprosto proti jeho vlastním zásadám, aby mladí umělci napodobovali styl někoho jiného.\n\nBěhem let strávených v zahraničí Dahl dál zůstával norským patriotem. V létě 1826 procestoval jižní a východní Norsko. Cestoval přes Telemark, Hardangerviddu, Voss a Sogn do domovského Bergenu. Na této a na pozdějších studijních cestách v roce 1834, 1839, 1844 a 1850 získával bohaté podklady pro svou tvorbu. Norskou krajinu měl ve velké oblibě. Obrovskou výhodou Dahla byla jeho mimořádná vizuální paměť.\nDahl byl činorodým vlastencem, což se vyznačovalo jeho snahou o odborné poradenství v mnoha oblastech norského kulturního života. Podporoval vznik spolků, z úspěšného prodeje velké části svých obrazů podporoval norskou Národní galerii.\n\nByl iniciátorem založení asociace pro ochranu norských kulturních památek a navrhl rekonstrukci objektů v Bergenu a katedrály Nidaros v Trondheimu.\n\nZasazoval se o ochranu norských dřevěných sloupových kostelů (stavkirke). Na vlastní náklady vydal publikaci, kde se této problematice dřevěných sloupových kostelů věnuje.\nDřevěný kostel z osady Vang v oblasti Valdres chtěli místní obyvatelé rozprodat na palivové dříví, ale Dahlovi se ho podařilo zachránit a dnes ho najdeme ve městě Karpacz na polské straně Krkonoš. Kostel byl v roce 1841 rozebrán, jednotlivé díly pečlivě očíslovány a převezeny na jih. Ve své nové lokalitě v Krkonoších byly znovu poskládány v roce 1844. Dahlův dřevěný kostel se zde dnes stal velkou turistickou atrakcí, v některých jazycích bývá označován Vang, v jiných Wang.\n\nDahl se na začátku svého drážďanského pobytu dvořil dámě Emilii von Bloch, kterou si den před svým odjezdem do Itálie vzal za ženu. Emilie mu zemřela v roce 1827, při porodu čtvrtého dítěte. Dvě děti mu zemřely o dva roky později na spálu. V roce 1830 si vzal svou studentku Amalie von Bassewitz, která mu rovněž zemřela při porodu. O několik let později zemřelo i dítě, které spolu měli. Dahlovi zůstaly dvě děti z prvního manželství, Caroline a Siegwald. Dahl zemřel v roce 1857 Drážďanech, kde byl také pohřben. V roce 1934 byly jeho ostatky převezeny do Norska, takže Dahlův hrob dnes leží u kostela Sv. Jakuba v Bergenu.\n\nDahlovo dílo je bohatě zastoupeno v Národní galerii v Oslu, kde se také nachází jeho stěžejní práce. Další sbírky se nachází v Bergenu, v Kodani a na několika místech ve Švédsku a v Německu.\n\nDahl je považován za největšího norského malíře 1. poloviny 19.století a za jednoho ze zakladatelů moderního norského malířství. Jeho význam však překračuje hranice Norska, celoevropského uznání se mu dostalo již za jeho života.\n\nVedle malířské činnosti nesmíme opomenout jeho činnost pedagogickou a osvětovou, výrazné úspěchy slavil i na poli podpory umělecké tvorby a ochrany kulturního dědictví.\n"}
{"id": "1048503", "url": "https://cs.wikipedia.org/wiki?curid=1048503", "title": "Lokomotiv-Biləcəri FK", "text": "Lokomotiv-Biləcəri FK\n\nLokomotiv-Biləcəri FK (ázerbájdžánsky: \"Lokomotiv-Biləcəri Futbol Klubu\") byl ázerbájdžánský fotbalový klub sídlící ve městě Baku. Klub byl založen v roce 2011. Zanikl v únoru 2015 poté, co neplatil svým hráčům výplaty několik měsíců.\n\nSvé domácí zápasy odehrával na stadionu FK Baku stadionu s kapacitou 3 000 diváků.\n\n\"Aktuální k datu: 30. prosince 2014\"\n\nZdroj: \n\n"}
{"id": "1048504", "url": "https://cs.wikipedia.org/wiki?curid=1048504", "title": "Laravel", "text": "Laravel\n\nLaravel je open source PHP framework pro webové aplikace vyvinutý programátorem Taylorem Otwellem. První vydání se datuje k únoru 2012. Jedná se o framework poskytovaný zdarma jako open source projekt pod licencí MIT. Laravel využívá softwarové architektury MVC, což je zkratka pro model-view-controler architekturu. Model obsahuje aplikační data a funkce, View slouží k prezentaci dat například v HTML, Controller spravuje interakce mezi uživatelem modelem a pohledem. Laravel je význačný především tím, že je optimalizovaný pro reálný svět. Tedy disponuje často užívanými procedurami, které jsou nutné při vývoji webové aplikace.\n\nFramework Laravel zahrnuje tuto základní funkcionalitu (+ mnoho dalších)\n\nDůvod, proč je Laravel v posledních letech tak oblíbeným PHP frameworkem, je ten, že se opírá o frameworkové velikány a podpůrné systémy jako jsou Symfony, Composer, Eloquent ORM a Blade. Mimo jiné také disponuje ověřenými postupy inspirovanými technologiemi jako je Ruby on Rails, ASP.NET MVC a Sinatra.\n\nZákladním stavebním kamenem Laravelu je Symfony, který poskytuje moduly Browserkit, Console, Debug a FileSystem. Další důležitou komponentou je Composer (PHP dependencies manager), který deklaruje vztahy v JSON souboru a umožňuje migrace projektů. V neposlední řadě zde figuruje také velmi důležitý Eloquent ORM (object relation mapper), který byl speciálně vyvinut pro framework Laravel, ale je možné ho využít i mimo framework. Využívá návrhového vzoru ActiveRecord, který zajišťuje Insert, Update, Delete na databázi. Dokáže spravovat tabulkové vztahy 1:1, 1:n nebo n:m. Poslední důležitou součástí Laravelu je komponenta Blade, což je šablonovací systém, který spravuje veškeré pohledy s příponou .blade.php.\n\nLaravel využívá aplikaci Composer pro správu závislostí v projektu. Composer je software, který dovoluje vývojáři deklarovat závislé knihovny v jeho projektu bez jeho zásahu a tím instalovat framework do našeho projektu. Composer všeobecně řeší tyto problémy:\nV kombinaci s Laravel frameworkem, nám Composer vytváří spolehlivé prostředí pro start našeho projektu.\n\n\nNení třeba instalovat žádný webový server pro vývoj, protože Laravel disponuje svým vlastním serverem Artisan. Pro deployment je samozřejmě třeba příslušný webový server nainstalovat a nakonfigurovat soubory .htaccess.\n\nLaravel jde instalovat několik způsoby. Použitím Instaleru, Composeru nebo stáhnutím. Nejjednodušším způsobem instalace je pomocí Laravel installeru. I přesto, že chcete instalovat Laravel pomocí installeru, je nutnost, aby byl přítomný i Composer, přes který instalace probíhá. Composer automaticky stáhne všechny potřebné a podpůrné frameworky včetně Laravelu, nainstaluje je a vytvoří nový čistý projekt.\n\nVšechny žádosti zasílané aplikaci jsou směrovány skrze soubor \"public/index.php\". Pokud užíváte server Apache, soubor \".htaccess,\" který doprovází Laravel, musí směrovat veškeré požadavky na aplikaci na soubor \"index.php\". Právě zde začíná proces, kdy Lararel zpracovává klientské požadavky a klientům vrací odpovědi. Zdaleka nejdůležitějším principem k pochopení jsou poskytovatelé služeb (\"Service Providers\"). Seznam poskytovatelů služeb naleznete v konfiguračním souboru \"config/app.php\" v poli \"arrays\". Poskytovatelé služeb jsou základním, tzv. \"bootstrap\" mechanismem Laravelu. Ještě předtím, než se zaměříme na problematiku poskytovatelů, podívejme se ještě na soubor \"index.php\". Poté, co klientský požadavek vstoupí do souboru \"index.php\", je načten soubor \"bootstrap/start.php\". Tento soubor vytvoří nový aplikační objekt Laravelu, který také slouží jako IoC kontejner.\n\nPo vytvoření aplikačního objektu se nastaví několik cest a proběhne detekce běhového prostředí. Potom je zavolán interní \"bootstrap\" skript. Tento soubor dřímá hluboce ve zdroji Laravelu a nastavuje několik dalších věcí na základě konfiguračních souborů, jako jsou timezone, reportování chyb apod. Mimo jiné také dělá velmi důležitou věc a to je registrování všech poskytovatelů služeb nakonfigurovaných pro naši aplikaci.\n\nJednoduchý poskytovatelé služeb mají jenom jednu metodu a to register. Tato metoda register je zavolána, když je \"Service provider\" registrovaný u aplikačního objektu. Uvnitř této metody \"Service provider\" deklaruje věci, které požaduje po IoC kontejneru. V podstatě každý \"Service provider\" stmeluje jeden nebo více uzávěrů do kontejneru, který nám poskytuje přístup k těmto vázaným službám uvnitř aplikace. Takže například QueueServiceProvider registruje uzávěry, které řeší různé třídy související s frontami. Samozřejmě, poskytovatelé služeb mohou být používány k jakékoliv bootsrappové úloze, ne jen registrování věcí k IoC kontejneru. Poskytovatel služby může registrovat posluchače událostí, skladatele pohledů, Artisan příkazy a další.\n\nPotom co jsou všechny služby registrovány, jsou načteny soubory z app/start. Nakonec je načten soubor app/routes.php. Jakmile je načten soubor routes.php , objekt s žádostí je zaslán aplikaci.\n\nShrnuto:\nNyní máme poměrně dobrou představu o tom jak Laravel zaopatřuje dotazy do aplikace, tak se pojďme podívat na soubory app/start.\n\nNaše aplikační start soubory jsou umístěny v app/start. V základě jsou zahrnuty v aplikaci tyto tři: global.php, local.php a artisan.php. Soubor global.php obsahuje několik základních věcí jako je registrace Loggera a zahrnutí souboru app/filters.php. Avšak je jen na nás jaké věci si do tohoto souboru přidáme. Bude to automaticky zahrnuto při každé žádosti na aplikaci bez ohledu na prostředí. Na druhou stranu soubor local.php je jediný volaný v případě, že aplikace je spuštěna na lokálním běhovém prostředí. Samozřejmě pokud máme více běhových prostředí můžeme také vytvořit soubory pro tyto prostředí. Tyto soubory budou automaticky zahrnuty pokud aplikace bude běžet v tom daném prostředí. Takže například pokud máme nastaveno development prostředí v bootstrap/start.php souboru, měli bychom vytvořit soubor app/start/development.php soubor, který bude zahrnut pokaždé když dojde k dotazu na aplikaci v tomto prostředí.\n\nStartovací soubory slouží jako jednoduché místo k umístění jakéhokoliv bootstrapovacího kódu. V těchto souborech můžeme například registrovat pohledy, konfigurovat logovací nastavení, nastavovat PHP apod. Je to na nás. Samozřejmě vypsání veškerého bootstrapovacího kódu do startovacích souborů může být docela nepřehledné. Zvažte přesunutí nějakého bootstrapovacího kódu do poskytovatelů služeb.\n\nVětšina routů pro naši aplikaci je definována v souboru app/routes.php. Nejjednodušší Laravelské směrovače se skládají z URI a uzávěru.\n\n"}
{"id": "1048505", "url": "https://cs.wikipedia.org/wiki?curid=1048505", "title": "Baobab z Glencoe", "text": "Baobab z Glencoe\n\nBaobab z Glencoe je nejmohutnější a druhý největší baobab (\"Adansonia\") v jižní Africe. Tento strom druhu baobab prstnatý (\"Adansonia digitata\" L.) je možná nejmohutnějším stromem na světě. Nachází se na farmě Glencoe poblíž města Hoedspruit v jihoafrické provincii Limpopo a jeho kmen má průměr 15,9 m. Ve světovém měřítku s ním může soutěžit jen Tulský strom v mexickém státě Oaxaca. \n\nStrom se blízko u země dělí na několik kmenů. Hlavní kmen se již dávno sklonil k zemi. V listopadu 2009 se strom rozdělil na dvě části, přičemž se objevila ohromná dutina.\n\nPrůměr stromu činil před rozdělením 15,9 m a jeho obvod 47 m. Baobab byl vysoký 17 m a jeho koruna se rozkládala do šířky 37,05 m.\n\nDo kmene stromu jsou vyryta data \"1893\" a \"1896\".\n\n"}
{"id": "1048506", "url": "https://cs.wikipedia.org/wiki?curid=1048506", "title": "Model politického cyklu", "text": "Model politického cyklu\n\nModel politického cyklu je snaha o zjednodušení procesu přijímání veřejné politiky. S nápadem zjednodušit proces vytváření veřejné politiky segmentováním jej do několika fází přišel v roce 1956 americký politolog Harold Lasswell. Harold Laswell pohlížel na tento model jako na proces, který je souborem vzájemně propojených fází ve kterém politické problémy směřují z fáze vstupů (angl. \"Inputs\", = problémy) do stavu výstupů (angl. \"Outputs\", = politiky). Vedle arénového modelu (\"policy arena\") a konceptu sítě politiky (\"policy network\") je považován za základní model ke studiu politického procesu.\n\nHarold Laswell ve své práci rozdělil politický cyklus do sedmi fází, kterým chtěl poukázat způsob, jakým jsou veřejné politiky nejen vytvářeny, ale i jakým by měly být přijímány. \n\n\nSabatier a Howlett s Rameshem kritizovali Lasswellovu analýzu politického procesu, neboť se zaměřovala a omezovala výhradně na proces přijímání politiky skrze vládu. Lasswell se nezabýval jinými externími vlivy (externími aktéry) na vytváření veřejné politiky. To znamená, že se v jeho pohledu proces vytváření politiky omezoval na úzkou skupinu ústavních činitelů v rámci vlády. \n\nDalším ze vzorů zjednodušeného politického cyklu je verze Garryho D. Brewera. V jeho podobě politický cyklus zahrnuje šest fází:\n\n\nGarry D. Brewer zejména přispěl do teorie modelu politického cyklu s tvrzením, že politický cyklus není omezený cyklus (který by měl svůj začátek a konec), ale že se jedná o trvalý proces, který má tendenci se opakovat. Právě tímto tvrzením inspiroval celou řadu dalších autorů politického cyklu (např. Charlese O. Jonese).\n\nHowlett s Rameshem navrhují pěti-fázový (resp. čtyř-fázový) model politického cyklu\n\nProblém nastolování agendy (1) a hodnocení přijaté politiky (5) jsou fázemi, při kterých se mohou de facto všichni aktéři podílet na nátlaku vůči vládě k přijetí určitého postoje (v angličtině je soubor těchto aktérů nazýván jako \"policy universe\"). Zatímco na zbylých fázích se účastní pouze omezený počet aktérů (v angličtině terminologii označováno jako \"policy subsystem\"), kteří vlastní dostatečné množství informací o problému či jsou ústavou zplnomocněni k takovému aktu.\n\nVětšina analytiků politického procesu vychází ze 4-fázového modelu politického cyklu:\n\n\nProfesor Martin Potůček se domnívá, že v okamžiku, kdy se řešení sociálního problému stane uznaným veřejným zájmem, jinými slovy – problém je identifikován a uznán (1. fáze), nastává chvíle pro koncipování a uplatnění nové veřejné politiky. \n\nTaké dodává, že hodnocení veřejné politiky v podstatě může dosáhnout dvou základních závěrů, a to takového, že sociální problém byl vyřešen a nebo, že se sociální problém nepodařilo vyřešit a veřejná politika se tak minula svým stanoveným cílům.\n\nZákladní výhodou tohoto modelu je umožnění pochopení multi-dimenzionálního procesu skrze jeho simplifikaci do několika fází, kde každá z fází může být zkoumána zvlášť anebo ve vztahu k dalším zbylým fázím politického cyklu.\n\nPodle Paula A. Sabatiera však tento model může vést k fatální dezinterpretaci v tom smyslu, že proces přijímání politiky je nahlížen jako lineární a systematický proces. Takový proces samozřejmě neodráží dle Sabatiera realitu, neboť procesy identifikace problému a implementace navrženého řešení jsou spíše vytvářeny ad hoc.\n"}
{"id": "1048508", "url": "https://cs.wikipedia.org/wiki?curid=1048508", "title": "Phlebotomized", "text": "Phlebotomized\n\nPhlebotomized (v překladu \"Puštěno žilou\") je nizozemská metalová kapela založená roku 1989 v nizozemském městě Rozenburg pod názvem Bacterial Disease. V roce 1990 se přejmenovala na Phlebotomized.\n\nHraje mix doom metalu a death metalu. Řadí se mezi první nizozemské death metalové skupiny vedle např. Gorefest, Sinister, Asphyx a Pestilence.\n\nPrvní studiové album se jmenuje \"Immense Intense Suspense\" a vyšlo po určitých průtazích až v roce 1994.\n\n\n\n\n\n\n"}
{"id": "1048510", "url": "https://cs.wikipedia.org/wiki?curid=1048510", "title": "Beyond Belief", "text": "Beyond Belief\n\nBeyond Belief (anglicky \"K neuvěření\") může znamenat:\n\n"}
{"id": "1048511", "url": "https://cs.wikipedia.org/wiki?curid=1048511", "title": "Nouvelle Revue Française", "text": "Nouvelle Revue Française\n\nLa Nouvelle Revue Française je francouzský literární časopis, založený André Gidem roku 1909. Původně měsíčník, vycházel s přestávkou let 1943-1952 nepřetržitě, od roku 1999 jako čtvrtletník v nakladatelství Gallimard.\n\nČasopis založil André Gide roku 1909, od roku 1911 byl vydavatelem Henri Gallimard a publikovali v něm téměř všichni významní francouzští spisovatelé 20. století a mnoho jiných. Roku 1940 okupanti časopis zastavili, ale vydavatel vyjednal jeho pokračování, pokud z redakce odejdou židovští autoři. V této podobě vycházel do roku 1943, po válce byl zastaven za kolaboraci a znovu vyšel až v roce 1953. Od roku 2015 má vycházet jako dvouměsíčník v elektronické podobě.\n\nZačínal zde například André Malraux nebo Jean-Paul Sartre, a během více než sta let zde publikovali Anna Achmatovová, Guillaume Apollinaire, Louis Aragon, Raymond Aron, Charles Baudelaire, Samuel Beckett, Walter Benjamin, Georges Bernanos, Léon Bloy, Louis de Broglie, Paul Claudel, Jean Cocteau, Robert Desnos, Umberto Eco, Mircea Eliade, William Faulkner, Anatole France, André Gide, Jean Grosjean, Bohumil Hrabal, Franz Kafka, Imre Kertész, Henry James, Alfred Jarry, James Joyce, Alexandre Koyré, Julia Kristeva, Milan Kundera, Valery Larbaud, Jean-Marie Le Clézio, Emmanuel Lévinas, Roger Martin du Gard, Vladimir Nabokov, Boris Pasternak, Jean Paulhan, Charles Péguy, Saint-John Perse, Marcel Proust, Jacques Rivière, Romain Rolland, Antoine de Saint-Exupéry, Jan Skácel, André Suarès, Jules Supervielle, Pierre Teilhard de Chardin, Albert Thibaudet, Paul Valéry, Paul Verlaine a mnoho jiných. Úplný seznam je na stránkách NRF.\n\n"}
{"id": "1048513", "url": "https://cs.wikipedia.org/wiki?curid=1048513", "title": "Mil-Muğan İmişli FK", "text": "Mil-Muğan İmişli FK\n\nMil-Muğan İmişli FK (ázerbájdžánsky: \"Mil-Muğan İmişli Futbol Klubu\") je ázerbájdžánský fotbalový klub sídlící ve městě İmişli.\n\nKlub byl založen v roce 2004 jako \"FK MKT Araz İmişli\". 13. srpna 2007 oznámila UEFA v pořadí první zánik klubu. V roce 2009 se s pomocí svazu klub přihlásil do Birinci Divizionu, ovšem již o rok později klubové oznámilo zánik klubu. Dalšího ročníku se klub nakonec přece jen zúčastnil. V roce 2012 klubové vedení opět oznámilo odhlášení ze svazových soutěží a následně i další zánik klubu. O rok později byl klub znovu obnoven, tentokrát pod novým názvem \"Mil-Muğan İmişli FK\".\n\nSvé domácí zápasy odehrává na stadionu Heydar stadionu s kapacitou 8 500 diváků.\n\nZdroj: \n\n\nZdroj: \n\n"}
{"id": "1048518", "url": "https://cs.wikipedia.org/wiki?curid=1048518", "title": "Beyond Belief (hudební skupina)", "text": "Beyond Belief (hudební skupina)\n\nBeyond Belief (v překladu \"k neuvěření\") byla nizozemská metalová kapela založená roku 1986 v nizozemském městě Kampen kytaristou a zpěvákem A.J. van Drenthem a baskytaristou Artino Sellesem.\nHrála mix doom metalu a death metalu. V roce 2012 se rozpadla.\n\nPrvní studiové album se jmenuje \"Towards the Diabolical Experiment\" a vyšlo v roce 1993.\n\n\n\n\n"}
{"id": "1048521", "url": "https://cs.wikipedia.org/wiki?curid=1048521", "title": "Městské kolo", "text": "Městské kolo\n\nMěstské kolo (anglicky \"City Bicycle\", \"Europan city bike\" – ECB nebo \"city-bike\") je kolo vytvořené k účelu jízdy městem a jeho okolím. Jedná se o druh kola uzpůsobený k pohodlné jízdě v každodenním oblečení.\n\nNa městském kole se prakticky vše soustřeďuje na pohodlí a použitelnost v městě. Sedlo je tvarované jinak, než u závodních kol. Cyklista je na městském kole spíše vzpřímený. Jeho poloze jsou často přizpůsobena řídítka, která jsou u městských kol spíše vysoká a zakřivená. Městská kola mají méně převodových stupňů. Městskému provozu je přizpůsoben i rám kola. Střední trubka je zkosená pro lepší nasedání a sesedání z kola. Řetěz je chráněn speciálním krytem.\n\nBrzdy jsou důležitou součástí městských kol. Většinou se používají bubnové, kvůli své odolnosti vůči znečištění a otřesům.\n\nVe velkých městech se setkáváme i s užíváním městských kol jako veřejné dopravy. Celý systém funguje na bázi půjčení kola na jednom místě a zanechání na místě jiném. Vše je často podporováno ekology i sportovními nadšenci. Jízdní kolo je totiž považováno za ekologický dopravní prostředek.\n\n"}
{"id": "1048523", "url": "https://cs.wikipedia.org/wiki?curid=1048523", "title": "Horné Pršany", "text": "Horné Pršany\n\nHorné Pršany jsou obec na Slovensku v okrese Banská Bystrica. V roce 2013 zde žilo 378 obyvatel. První písemná zmínka o obci pochází z roku 1407.\n\n"}
{"id": "1048525", "url": "https://cs.wikipedia.org/wiki?curid=1048525", "title": "Limpopo (provincie)", "text": "Limpopo (provincie)\n\nLimpopo je nejsevernější z devíti provincií Jihoafrické republiky. Je pojmenována po řece Limpopo, která provincií protéká. Jejím centrem je Polokwane, nazývané dříve Pietersburg. Sousedí s Botswanou na západě, se Zimbabwe na severu, s Mosambikem na východě a s provinciemi Severozápadní provincie, Gauteng a Mpumalanga na jihu.\n\nProvincie byla vytvořena v roce 1994 ze severní části provincie Transvaal a původně se jmenovala Severní Transwaal. Následujícího roku byla přejmenována na Severní provincii, kterou zůstala až do roku 2003, kdy došlo k opětovné změně jména, tentokrát podle její nejvýznamnější řeky, která tvoří hranici s Botswanou a se Zimbabwe.\n\nProvincie má nejvyšší míru chudoby ze všech jihoafrických provincií. 78,9 % zdejších obyvatel žije pod národní hranicí chudoby. V roce 2011 bylo 74,4 % zdejších obydlí situováno v kmenových či tradičních oblastech, zatímco celostátní průměr činí 27,1 %. \n\nKromě Botswany na severozápadě a Zimbabwe na severu a severovýchodě hraničí na východě s Mosambikem a dále se třemi dalšími provinciemi Jihoafrické republiky, a sice se Severozápadní provincií na jihozápadě, s provincií Gauteng na jihu a s provincií Mpumalanga na jihovýchodě. Limpopo je vnitrozemskou provincií, od pobřeží Indického oceánu ji odděluje mosambická provincie Gaza.\n\n"}
{"id": "1048528", "url": "https://cs.wikipedia.org/wiki?curid=1048528", "title": "Agapit Goratchek", "text": "Agapit Goratchek\n\nAgapit (vlastním jménem: něm. \"Alexander Goratchek\", čes. \"Alexander Horáček\", ruš. \"Александр Владимирович Горачек\"; 25. září 1955, Frankfurt nad Mohanem) je kněz Ruské pravoslavné církve v zahraničí, biskup Stuttgartu a vikář berlínské eparchie.\n\nNarodil se 25. září 1955 ve Frankfurtu nad Mohanem, ruským emigrantům. Jeho dědeček byl čech, který pracoval jako inženýr v Rusku. Otec Vladimir Jaromirovič Goratchek (1916—1981), byl dlouholetým ředitelem nakladatelství. Ve svém rodném městě navštěvoval gymnázium. Studoval fakultu architektury Technické univerzity Darmstadt ale tyto studia musel opustit z důvodu přijetí mnišství.\n\nRoku 1979 se připojil k bratrům v monastýru přepodobného Joba z Počajiva v Mnichově. Dne 29. března 1983 byl postřižen na monacha.\n\nDne 25. prosince 1983 byl rukopoložením vysvěcen na hierodiakona a 8. dubna 1991 na jeromonacha.\n\nRoku 1995 by povýšen na igumena a roku 1998 mu byl udělen kříž s ornamenty.\n\nSvěřený monastýr vedl v řádu poslušnosti.\n\nDne 20. října 2000 rozhodl synod RPCZ o svěcení otce Agapita.\n\nDne 1. května 2001 proběhla jeho biskupská chirotonie na biskupa Stuttgartu a vikáře berlínské eparchie.\n\n"}
{"id": "1048529", "url": "https://cs.wikipedia.org/wiki?curid=1048529", "title": "Lůj", "text": "Lůj\n\nLůj je živočišný tuk z přežvýkavců. Při běžné teplotě je tuhý. Získává se při nižších teplotách než sádlo. Lůj je těžko stravitelný, zvláště při nižších teplotách.\n\n\n\n"}
{"id": "1048530", "url": "https://cs.wikipedia.org/wiki?curid=1048530", "title": "Meissa", "text": "Meissa\n\nMeissa (Lambda Orionis, λ Ori) je hvězda v souhvězdí Orionu, nachází se mírně nad spojnicí Betelgeuze-Bellatrix a tvoří Orionovu hlavu.\n\nNázev Meissa je odvozen od arabského \"Al Maisan\" (svítící). Tento název byl původně používán pro hvězdu Alhena (γ Gem), ovšem byl chybně přiřazen k λ Ori a název již zůstal.\n\nPůvodní arabský název hvězdy \"Al Haka\" dal vzniknout jinému současnému názvu této hvězdy Heka.\n\nMeissa je obří hvězda spektrální třídy O8 se zdánlivou hvězdnou velikostí 3,54. Hmotnost hvězdy je asi 28krát větší než sluneční hmotnost a poloměr je oproti Slunci asi desetinásobný. Teplota vnější atmosféry je asi 35 000 K, což hvězdě dodává charakteristickou modrou záři.\n\nMeissa je dvojhvězda, druhou složkou (Meissa B) je hvězda hlavní posloupnosti spektrální třídy B0,5 s hvězdnou velikostí 5,61 ve vzdálenosti 4,41″. Vedle dvojhvězdy se nachází další složka Meissa C, což je hvězda hlavní posloupnosti třídy F8.\n\n"}
{"id": "1048531", "url": "https://cs.wikipedia.org/wiki?curid=1048531", "title": "Tušové malířství", "text": "Tušové malířství\n\nTušové malířství (, doslova „malířství vody a tuše“) je východoasijský typ malířství založený na malbě tuší štětcem, technikami podobnými nebo stejnými jako v čínské kaligrafii. Vzniklo v Číně, kde získala postavení prestižní postavení umění vzdělané džentry, vrstvy pozemkových vlastníků, učenců a úředníků. Rozšířilo se do zemí východní Asie – Japonska, Koreje, Vietnamu. \n\nTušové malířství používá, stejně jako čínská kaligrafie, čínskou tuš, jejíž tabulky se roztírají na speciálním kameni spolu s vodou. Rozdíly v hustotě tuše spolu s citlivostí štětce na tlak a pohyb dávají umělci širokou možnost variací v sytosti a stínování tahů. Mistr může v jednom tahu dosáhnout úžasných změn v sytosti, z temně černé až stříbřitě šedé. \n\nTušové malířství se rozvinulo zejména v období dynastie Tchang (7. – 10. století), za malíře-zakladatele tzv. „jižní školy“ čínského krajinářského malířství je tradičně pokládán (od Tung Čchi-čchanga) tchangský malíř a básník Wang Wej. V Tung Čchi-čchangově pojetí byla „jižní škola“ označení pro nekomerční literátské malířství snažící se o vyjádření myšlenek tvůrce, které si v malbě vystačilo s tuší, případně jemně doplněnou barvami a barevné obrazy „severní školy“ odmítalo jako povrchní.\n\nCílem malířů tvořících tuší nebylo (a není) pouze reprodukovat vzhled objektu, ale zachytit jeho podstatu. Pro tvůrce je k mamalování koně pochopení jeho temperamentu důležitější než vzhled svalů a kostí, chce-li malovat květiny, není potřeba, aby dokonale ladily jejich okvětní lístky a barvy, ale je důležité, aby byl plné života a vůně. Umělec chce zachytit podstatu zobraozvaného s opomenutím zbytečných detailů. Východoasijská tušová malba může být považována za formu expresionistického umění, které zachycuje neviditelné.\n\nV krajinomalbě jsou scenerie typicky imaginární, nebo velmi volně přetvořené skutečné krajiny. Horské krajiny jsou zdaleka nejčastějším námětem, často evokují konkrétní oblasti tradičně známé svou krásou, od nichž umělec může žít velmi daleko. Voda hory velmi často doplňuje. rejstřík námětů se na hoské krajiny neomezuje, umělci malují i květy a ptáky, nebo osoby.\n\n\n\n"}
{"id": "1048532", "url": "https://cs.wikipedia.org/wiki?curid=1048532", "title": "Literátské malířství", "text": "Literátské malířství\n\nLiterátské malířství () je termín určený k popisu tušové malby čínských vzdělanců a úředníků, tzv. džentry, provozované jako prostředek uměleckého sebevyjádření tvůrce snažícího se o postižení duchovní podstaty zobrazovaného. Malířství literátů začali čínští umělečtí kritici (počínaje Su Š’em) vydělovat jako samostatný směr zejména krajinomalby v 11. století, pojem \"wen-žen chua\" zavedl Tung Čchi-čchang (1555–1636).\n\nPojem literátské malířství, \"wen-žen chua\", zavedl mingský malíř a teoretik malířství Tung Čchi-čchang (1555–1636) jako označení pro neprofesionální tvorbu vzdělaných příslušníků džentry, jak úředníků, tak vzdělanců mimo státní službu, jejímž cílem bylo vyjádření postojů a názorů tvůrce. Malovali tuší, pouze jemně doplněnou barvami a jejich tušová malba měla blízký vztah ke kaligrafii. \nV užším smyslu slova termín označuje tvorbu skupiny malířů-úředníků kolem sungského umělce Su Š’a (1036–1101). Sám Su Š’ používal pojem „malířství úředníků“ () přičemž jako první vyzdvihl rozdíl mezi ničím neomezovanou tvorbou vzdělanců z touhy po sebevyjádření a ze záliby na straně jedné a na straně druhé profesionální „řemeslnou“ malbou členů malířské akademie a ostatních dvorských malířů (, \"kung-jen chua-ťia\"), svázanou oficiálními pravidly i vkusem panovníků a představitelů dvora. V pojetí Su Š’a se opravdové umění nemělo omezovat na zobrazování předloh, za cíl považoval intuitivní postižení vnitřní podstaty zobrazovaného. Přitom kladl důraz na spontánnost intuitivního uchopení skutečnosti umělcem i spontánnost tvůrčího aktu. Tvrdil též, že umělec by měl nejdříve hluboce prostudovat díla mistrů minulosti a na jejich základě dospět k vlastnímu originálními vyjádření svých myšlenek. Teoretické koncepce Su Š’a rozvíjeli jeho stoupenci, bratr Su Če, bratranci Čchao Pu-č’ a Čchao Šuo-č’, malíři Chuang Tching-ťien, Čchen Š’-tao a Mi Fu.\n\nTung Čchi-čchang ve svých teoretických pracích představil koncepci, podle níž se literátské malířství vydělilo už v 8. století jako tzv. „jižní škola“ v opozici proti „severní škole“ tíhnoucí k profesionální malbě líbivých děl na zakázku. Zakladatelem jižní školy byl podle něj tchangský umělec Wang Wej, malujicí své krajiny pouze tuší. Za pokračovatele tradice označil tchangské mistry Čang Caoa a Ťing Chaoa, Kuan Tchunga z období pěti dynastií, sungské umělce Kuo Čung-šua, Tung Jüana, Ťü-žana, Mi Fua a Mi Jou-žena, čtyři jüanské mistry a mingské Šen Čoua a Wen Čeng-minga. Za cíl umělce považoval ne zpodobení vnějšího vzhledu okolního světa, ale vystižení vnitřní, duchovní, podstaty zobrazovaného. Stejně jako Su Š’ zdůrazňoval nutnost studia mistrů minulosti a snahu o souznění s duchem jejich prací, současně však odmítal prosté kopírování jejich děl.\n\n"}
{"id": "1048533", "url": "https://cs.wikipedia.org/wiki?curid=1048533", "title": "Král Artuš (opera)", "text": "Král Artuš (opera)\n\nKrál Artuš, aneb Britská čest (angl. \"King Arthur, or The British Worthy\", Z. 628) je anglická opera \"(semi-opera)\" od Henryho Purcella. Libreto sepsal John Dryden. Opera měla premiéru na konci května, nebo na začátku června 1691 v Dorset Garden Theatre v Londýně.\n\nDěj opery je založen na legendách o bitvách krále Artuše mezi Brity a Sasy. Příběh pojednává o Artušově snaze osvobodit princeznu Emmelinu, unesenou jeho úhlavním nepřítelem, Saským králem Oswaldem z Kentu.\n\nDryden pravděpodobně sepsal původní libreto již v roce 1684 k oslavě 25. výročí Restaurace Stuartovců, která měla proběhnout následující rok (1685). Původní text se nedochoval, avšak sestával ze tří dějství a alegorického prologu. Z neznámého důvodu Dryden svůj zájem přesunul na jiný projekt, operu \"Albion and Albanius\", ve spolupráci se španělským skladatelem Louisem Grabuem. Anglický král Karel II. zemřel v únoru 1685; v květnu 1685 byla uvedena opera \"Albion and Albanius\", během Monmouthova povstání. Ta zaznamenala neúspěch a Dryden odložil své plány na dospání libreta ke \"Králi Artušovi\".\n\nV této době, po smrti krále Karla II. se na trůn dostává katolický král Jakub II.. Dryden konvertoval ke katolicismu. Když se však na trůn dostal po Slavné revoluci protestantský panovník Vilém III., Dryden se odmítl vzdát své víry, a proto musel opustit své místo \"poet laureate\".\nPurcellova kariéra také značně utrpěla smrtí krále Karla II., který byl umění, obzvláště hudbě zvlášť nakloněn a podporoval ji. Bez podpory krále hledali jak skladatel, tak libretista nové uplatnění, které nalezli na Londýnské scéně, která nabízela poměrně zajímavé příležitosti.\n\nV roce 1690 se ředitel divadla \"Dorset Garden\" Thomas Betterton rozhodl dát opeře ještě jednu šanci i poté, co u publika propadla opera \"Albion and Albanius\". Spolu s Purcellem se podílel jako libretista na opeře \"Dioclesian\", což byla adaptace divadelní hry Beaumonta a Fletchera. Purcellova hudba a opulentní scénografie zapůsobilo na publikum a \"Dioclesian\" sklidil velký úspěch. Dalšího podobného úspěchu se Betterton nemohl dočkat, a proto započaly práce na \"Králi Artušovi\". Betterton věděl, že Dryden má rozpracované libreto pro \"Krále Artuše\", a tak jej přesvědčil, aby ho oprášil a přepracoval a Purcell jej mohl zhudebnit. Purcell již měl zkušenosti se spoluprací s Drydenem, který obdivoval jeho „skvělé skladatelské schopnosti“; Dryden napsal pro Purcella prolog k \"Dioclesianovi\", který pro Drydena napsal scénickou hudbu pro komedii \"Amphitryon\". Ve své předmluvě k tištěnému vydání Dryden vysvětlil, že musel upravit text libreta kvůli změnám (změna se týkala také počtu dějství; původní verze byla rozčleněna do tří + prologu, nová do pěti + prologu a epilogu), které se odehrály na politické scéně, dále musel provést úpravy, které reflektovaly Purcellovy požadavky ohledně hudby.\n\nPremiéru v Čechách měl \"Král Artuš\" až po 300 letech po své premiéře, 18. července 2010 v jízdárně Louckého kláštera ve Znojmě.\n\n\"Král Artuš\" je semi-opera; hlavní postavy nezpívají, ale mluví, s výjimkou, pokud jsou nadpřirozené, pastorální, nebo v případě Comuse a populárního \"„Your hay it is mow'd“\" (\"„Tvé pole je posečené“\"), opilé. Postavy, nereprezentující hlavní role zpívají.\n\nProtagonisté jsou herci (např. role krále Artuše obsahuje velmi mnoho mluveného textu), což bylo běžnou praxí v anglické opeře 17. století. \"Král Artuš\" obsahuje nejvíce lyrické hudby z Purcellových děl a je hojně inspirován francouzskými tanečními rytmy.\n\nDryden se při psaní libreta neinspiroval standardními Artušovskými legendami, přestože zcela jistě znal knihy jako \"Historia Regum Britanniae\" (česky \"Historie králů Británie\") od Geoffreye z Monmouthu. Vycházel i z dalších knih a literárních zdrojů s Artušovskou tematikou, které pro něj byly zdrojem inspirace. Existují jasné paralely mezi \"Králem Artušem\" a Shakespearovou \"Bouří\".\n\nDryden se inspiroval také u hrdinských eposů, například v Tassově \"Osvobozeném Jeruzalému\".\n\n\"Ledová scéna\" z třetího dějství je stálým předmětem kritiky. Edward Joseph Dent napsal, že: „Ledová scéna je jedním z Purcellových největších úspěchů“, díky „odvážným kontrastům stylu a mistrovským hromaděním hudby a atmosféry na konci sboru \"Tis Love that has warm'd us?\"“. Thomas Gray v roce 1736 komentuje scénu jako „excessive fine“ a sólo \"Studeného Génia\" (\"Cold Genius\") jako „nejlepší píseň ve hře“. Tato árie (\"What power art thou who from below\") je hudebně doprovázena třesoucími se smyčci, což doplňuje efekt zimy a třesoucích se lidí. Tento nápad pravděpodobně převzal Purcell od Jean-Baptiste Lullyho, který tento efekt použil ve své opeře \"Isis\" (1677) v první scéně 4. dějství, ve které se třesou zimou lidé na nejchladnějším místě Skýthie (sbor \"L'hiver qui nous tourmente\"), ale jak píše Peter Holman, Purcellův \"Cold Genius\" je odvážně barevně oddělen od Lullyho (a nebo od Drydenových, pokud je brán v potaz text jako takový) malebných postav. Purcellovy postavy nahánějí hrůzu, tím spíše díky reakcím Cupida. To by naznačovalo, že scéna byla inspirována Ledovými trhy na Temži, které se konaly v 80. letech 17. století.\n\nPřesně datum premiéry není známé, ale pracovní kniha byla inzerována v \"The London Gazette\" od 4. do 8. června 1691, díky čemuž lze určit, že premiéra se odehrála před 4. červnem. Náklady na provedení opery nebyly tak nákladné jako v případě předchozího \"Dioclesian\", či následující \"The Fairy Queen\", což se ale ukázalo jako pozitivum pro divadlo. Thomas Betterton se ujal role krále Artuše, ačkoli mu již bylo v té době padesát let. Soudobý spisovatel Roger North popsal roli Cupida, kterou zpívala Charlotte Butler, jako „beyond anything I ever heard upon the stage“.\n\n\"Král Artuš\" byl opětovně proveden ještě minimálně dvakrát během Purcellova života, a poté také v druhé polovině 90. let 17. století. V moderní době byl \"Král Artuš\" proveden devětkrát, poprvé v roce 1958, zatím naposledy v roce 2010 ve Znojmě.\n\n\n\n"}
{"id": "1048536", "url": "https://cs.wikipedia.org/wiki?curid=1048536", "title": "Wade-Giles", "text": "Wade-Giles\n\nWade-Giles, případně Wade-Gilesova transkripce ([ˌweɪd ˈdʒaɪlz]; čínsky 韋氏拼音 / 韦氏拼音, pchin-jin \"Wéi-Shì Pīnyīn\", Wade-Gilesem \"Wei-Shi P’in-yin\") je romanizace (transkripce) čínštiny. Systém byl navržen profesorem čínštiny v Cambridgi Thomasem Francisem Wadem v polovině 19. století (Peking Syllabary, 1859) a upraven (poněkud zjednodušen) Wadeovým nástupcem v Cambridgi Herbertem Gilesem na přelomu staletí (Chinese–English Dictionary, 1892) jako národní transkripce pro angličtinu. Ovšem systém se stal velmi populární i mimo anglofonní prostor, užíván (a užívání do jisté míry přetrvává) byl dlouho fakticky na Taiwanu, řada dalších národních transkripcích z Wade-Gilese vychází (i česká je jím významně ovlivněna).\n\nSystém vychází z anglické abecedy. Dále byla abeceda systému doplněna o užívání apostrofu u souhlásek s přídechem (\"t\" [t] proti \"t’\" [tʰ]), užívá se trema nad u (\"ü\") a tóny se značily číslicemi (1–4) v horním indexovém prostoru.\n\n"}
{"id": "1048539", "url": "https://cs.wikipedia.org/wiki?curid=1048539", "title": "Deklarace Konference OSN o životním prostředí a rozvoji", "text": "Deklarace Konference OSN o životním prostředí a rozvoji\n\nDeklarace Konference OSN o životním prostředí a rozvoji \"(anglicky: Rio Declaration on Environment and Development\" či zkráceně \"Rio Declaration)\" je jedním ze základních dokumentů udržitelného rozvoje, který přijala Organizace spojených národů na Konferenci OSN o životním prostředí a rozvoji, která se konala v brazilském Riu de Janeiru ve dnech 3. – 14. června 1992.  Pro Deklaraci se také užívá název Deklarace konference o životním prostředí a rozvoji v Rio de Janeiro, pro Konferenci Summit Země. Po dříve přijaté Stockholmské deklaraci se jedná o další důležitý text mezinárodního významu, který přiznává lidstvu právo na zdravé životní prostředí a  zároveň je stěžejním dokumentem pro následující vývoj mezinárodních aktivit v oblasti životního prostředí. Konference se stala (spolu se svými výsledky) zatím nejdůležitějším počinem OSN v oblasti udržitelného rozvoje. Konference se zúčastnili mimo jiné i představitelé z tehdejšího Československa.\n\nDeklarace konference o životním prostředí a rozvoji v Rio de Janeiro je velice stručná. Její rozsah činí necelých 5 normostran, je tedy kratší než Stockholmská deklarace. Na těchto několika stranách jsou, obdobně jako ve zmiňované Stockholmské deklaraci, velice stručně vyjádřeny jasné formulace, vize a principy, které by měly být uplatňovány v národních i mezinárodních aktivitách zaměřených na ochranu životního prostředí.\n\nPřestože některé působí obecně, jsou důležité pro jasné shrnutí toho, na čem v době konání Konference panovala obecná shoda. V jednoduchosti tkví také síla Deklarace. V jednotlivých principech se již pracuje s pojmem udržitelný rozvoj tak, jak byl ustaven ve zprávě Naše společná budoucnost. Samotný text je strukturován do preambule a 27 zásad či principů.\n\nÚvodní část prohlašuje návaznost na Stockholmskou deklaraci. V jednotlivých principech jsou rozpracována jak poměrně konkrétní doporučení, tak i teoretický rámec pro mezinárodní společenství pro postup směrem k udržitelnému rozvoji.\n\n\"Jednotlivé principy můžeme také chápat jako nástin a úvod do:\"\nDeklarace se zabývá jednotlivými aspekty všech tří pilířů udržitelného rozvoje. Tedy  nejen environmentálními, ale i sociálními, institucionálními a politickými otázkami. Deklaruje pomoc jednotlivým aktérům a zájmovým skupinám (jako jsou např. obyvatelé rozvojových zemí, ženy a děti), která je podrobněji rozpracována v Agendě 21. Všichni zmiňovaní aktéři jsou: ženy, děti a mládež, domorodí obyvatelé, nevládní organizace, pracující a jejich odbory, podnikatelský sektor, vědecké a technická sféra a zemědělci.\n\nDále věnuje pozornost především mezinárodní spolupráci na opatřeních směřujících k udržitelnému rozvoji.\n\nNa Konferenci byly kromě Deklarace přijaty ještě další významné dokumenty: Zásady obhospodařování lesů (Forest Principles), Agenda 21 a Slib zemi (Pledge to Earth). Kromě toho se na Konferenci připravovaly také další důležité konvence: Rámcová úmluva OSN o změně klimatu, Úmluva o biologické rozmanitosti a Úmluva OSN o boji proti desertifikaci.\n\n"}
{"id": "1048541", "url": "https://cs.wikipedia.org/wiki?curid=1048541", "title": "Londrina", "text": "Londrina\n\nLondrina (portugalská výslovnost: [lõˈdɾĩnɐ], \"„Londýnská“\") je obec a město v severní části státu Paraná, nachází se 369 km od hlavního města Curitiba. Město bylo původně založeno britskými přistěhovalci. Je to druhé největší město státu Paraná a třetí největší v jižním regionu Brazílie.\n\nPodle sčítání lidu z roku 2010 má město 506 645 obyvatel a v metropolitní oblasti žije 1 087 815 obyvatel. Je to regionální centrum a ekonomika je složena z obchodu, služeb a zemědělství. Je tu několik univerzit. Sídlí zde však jedna z nejvýznamnějších univerzit země, „Universidad Estadual de Londrina,“ známá svou kvalitou vzdělávání.\n\nMěsto bylo založeno v roce 1934. Bylo pojmenováno po britských podnikatelích, kteří založili železniční stanice v regionu s cílem usnadnit dopravu kávových bobů ze severní části státu Paraná a jižní části státu Sao Paulo do přístavu Santos. Současní obyvatelé města jsou většinou potomky přistěhovalců z tohoto období.\n\nPočet obyvatel metropolitního regionu, včetně\nCambé, Ibiporã, Jataizinho, Rolândia, Sertanópolis, Tamarana a Bela Vista do Paraíso, byl 764 258 podle sčítání z roku 2010.\n\nZemědělství zůstává jednou z nejvýznamnějších ekonomických aktivit, přestože jeho význam v posledních letech poklesl. Zemědělství je diverzifikované a vedle kávy je to zpracování kukuřice, pšenice, rýže, cukrové třtiny, sóji, ovoce a arašídů, díky úrodným půdám v severním Paraná a západní části státu Sao Paulo.\n\nMěsto však známé obchodním sektorem a sektorem služeb. Obchod s nemovitostmi je dalším odvětvím, jehož význam již překročil hranice státu Paraná. Státní univerzita v Londrině je jednou z největších v zemi. Ve městě je také několik soukromých vysokých škol.\n\nZáklad současného terminálu byl postaven v roce 1950 během kávového rozmachu v regionu. V té době bylo třetím nejfrekventovanějším v zemi, ale dnes patří mezi 30 nejvytíženějších v Brazílii.\n\nLetiště je ideální pro regionální provoz, je méně než 5 km od centra města a nabízí dobrou infrastrukturu pro provoz středně velkých letadel Boeing 737 a Fokker 100. Dráha v Londrině zatím není vybavena systémem ILS, přistává se pomocí VOR-DME.\n\n\n"}
{"id": "1048542", "url": "https://cs.wikipedia.org/wiki?curid=1048542", "title": "Dědictví aneb Kurvaseneříká", "text": "Dědictví aneb Kurvaseneříká\n\nDědictví aneb Kurvaseneříká je česká filmová komedie z roku 2014 režiséra Roberta Sedláčka s Bolkem Polívkou v hlavní roli. Navazuje na film \"Dědictví aneb Kurvahošigutntag\" z roku 1992 a účinkuje v ní celá řada herců z předchozího dílu. Natáčela se od května do srpna 2013, mezi filmové lokality patřil např. zámek u Sedlčan, domov seniorů v Pyšelích na Benešovsku (ten se pro potřeby natáčení proměnil v protialkoholní léčebnu), farma v Olšanech a další místa v okolí Prahy a Brna.\n\n\nProtagonista Bohumil Stejskal řečený Bohuš nouzí netrpí, v předchozím díle zdědil jmění po otci, který zemřel v Argentině. Strádá však citově, zemřela mu partnerka Vlastička. Na pohřbu se ukáže i Irena, Bohušova milenka, která s Vlastou soupeřila v minulém díle o jeho přízeň. Doktorka Ulrichová sděluje Bohušovi, že její manžel, právník Ulrich, je stále nezvěstný a ona ho nechala úředně prohlásit za mrtvého. Jejím novým partnerem je JUDr. Zahradník. Tato dvojička má za lubem připravit Bohuša o pěknou sumu peněz, konkrétně o 7,5 milionu Kč a navíc ho Zahradník hodlá vtlačit do nevýhodných investic (např. koupě zámku, sponzoring filmu). Proletí se s Bohušem vrtulníkem, což se mu zamlouvá a Zahradník boduje.\n\nBohuš už dlouho abstinoval, ale po smrti Vlastičky začal zase pít. Vlastička se mu pořád zjevuje v představách a napomíná ho. Truchlící vdovec se seznámí s herečkou Rovnerovou a pozve ji na oběd do restaurace. Nabídne jí byt v Praze. Předtím během natáčení scény na zámku se jí zastal a chtěl inzultovat režiséra.\n\nUlrichová se domáhá 7,5 milionu korun, disponuje podepsanou smlouvou o půjčce. Stejskal se hájí, že peníze jejímu bývalému manželovi Ulrichovi vrátil v hotovosti. Arnoštovi zaplatí opravnou operaci nosu. U doktora si nechá předepsat viagru a vydává se do Prahy navštívit Rovnerovou. Je nemile překvapen, když v bytě najde i producenta Daňka. Svůj sexuální apetit vyřeší kontaktem s Irenou.\n\nBěhem živého natáčení pořadu Tanec Hvězd způsobí faux pas, když v přímém přenosu požádá Rovnerovou o ruku. Herečka to nepřijme a odejde. Zhrzený Bohuš se stal celebritou, protože režie vysílání nepřerušila a scénu tak měli možnost sledovat diváci u televize. Bohuš domá pořádá oslavu, na kterou přiletí i „božský Kája“, zpěvák Karel Gott.\nBohušova dcera už nevydrží otcovo pití a posílá ho do protialkoholické léčebny (tzv. odmašťovny). Bohuš se skřípěním zubů podepíše hospitalizaci. V ústavu se setká s doktorem Strážným a stane se hrdinou, když vydrží bez zvracení před lékaři antabusovou terapii. Nakonec z léčebny uprchne ve westernovém motivu za pomoci kumpánů na koni a přijíždí do víru hospodské zábavy. Alkoholu ale nepodlehne a vymění ho za vodu. Ráno se na koni vrací do léčebny a na náměstí ho zastaví policejní hlídka. Policisté jsou překvapení, když jim Bohuš řekne, že se vrací do „odmašťovny“ a přitom při testu opilosti nic nenadýchá. \nDoktorka Ulrichová peníze nakonec nedostane, v pravý moment se objeví její ztracený manžel Ulrich a potvrdí, že mu Bohuš celou částku vrátil.\n\nV závěrečné scéně sedí Bohuš s Arnoštem na terase a vyjde najevo, že nakonec zámek koupil a z Arnošta udělal správce zámku.\n\nHodnocení filmu k 1. 1. 2015:\n\n"}
{"id": "1048544", "url": "https://cs.wikipedia.org/wiki?curid=1048544", "title": "Kostel blahoslavené Marie Restituty", "text": "Kostel blahoslavené Marie Restituty\n\nKostel blahoslavené Marie Restituty v Brně je rozestavěný římskokatolický chrám na sídlišti Lesná podle návrhu architekta Marka Jana Štěpána.\n\nO kostelu místní věřící uvažovali již po roce 1968, za normalizace však k takovému projektu nedošlo. Plány byly oživeny po sametové revoluci, od níž se do roku 2014 podařilo na chrám v různých sbírkách získat 40 milionů korun.\n\nV říjnu 2004 bylo v Lesné otevřeno Duchovní centrum P. Martina Středy a blahoslavené Marie Restituty. Záhy poté, 1. ledna 2005, zde byla ustanovena farnost Brno-Lesná. Stavba duchovního centra byla pouze prvním krokem, na který navázala výstavba přilehlého kostela.\nV únoru 2012 vyhlásilo brněnské biskupství architektonickou soutěž na návrh kostela. Vítěz měl být znám v létě téhož roku. Česká komora architektů však soutěž označila za neregulérní a architektům doporučila, aby se jí neúčastnili. V červnu roku 2014 byl k realizaci vybrán návrh Ateliéru Štěpán. Chrám o kapacitě přibližně 400 osob bude mít kruhový půdorys a samostatně stojící věž. Základní kámen kostela byl položen 5. září 2017, hrubá stavba byla dokončena v roce 2019. Slavnostní otevření plánuje farnost na 1. květen 2020. Celkové náklady přesáhnou 100 milionů korun. První bohoslužba v rozestavěném chrámě se konala 17. listopadu 2019; šlo o diamantovou svatbu manželů Vejmělkových, kteří se podíleli na přípravách stavby kostela (Jan Vejmělek je v místní farnosti řadu let kostelníkem). Celkem 16 zvonů od Leticie Vránové-Dytrychové pro nový kostel bylo požehnáno 16. prosince 2019.\n\n"}
{"id": "1048545", "url": "https://cs.wikipedia.org/wiki?curid=1048545", "title": "Njuša", "text": "Njuša\n\nAnna Vladimirovna Šuročkinová, ( ; * 15. srpna 1990, Moskva, Sovětský svaz, dnes Rusko) známá pod uměleckým pseudonymem Njuša, ( , Nyusha) je ruská populární zpěvačka. Do konce roku 2014 vydala dvě studiová alba, sedm jejich singlů se v ruských hitparádách umístilo na nejvyšších příčkách a jeden ze songů zaznamenal úspěch v podobě nejvyššího umístění v hitparádě také na Ukrajině. Je držitelkou několika hudebních ocenění, mimo jiné například ocenění MTV Europe Music Awards 2011 pro nejlepšího ruského hudebního umělce.\n\nPoprvé se objevila v nahrávacím studiu v pěti letech a nazpívala píseň „Песенка большой медведицы“ (\"Pěseňka Bolšoj medvěditsj\"). V 11 letech se stala členkou hudební skupiny Grizli, která vystupovala mimo Ruska také v Německu. V 17 letech začala působit pod uměleckým jménem Njuša. V roce 2008 se zúčastnila mezinárodní soutěže New Wave 2008, v níž se umístila na sedmém místě. V témže roce nazpívala závěrečnou píseň hlavní hrdinky v dabované verzi filmu \"Kouzelná romance\". V roce 2009 představila první singl „Вою на луну“ (\"Voju na lunu\"). Novou píseň „Angel“ uvedla na koncertě Europa Plus Live 2009.\n\nDruhý singl „Не перебивай“ (\"Ne perebivaj\") představila v roce 2010. V dubnu 2010 se stala píseň jednou z nejpopulárnějších rusky zpívaných písní a byla nominována na zisk ocenění Muz-TV 2010 v kategorii objev roku. Téhož roku bylo představeno její debutové hudební album \"Выбирать чудо\" (\"Vybirať chudo\"). Z tohoto alba pochází také stejnojmenný třetí singl, který vystoupal v ruské hitparádě na přelomu let 2010 a 2011 na nejvyšší příčku a stal se jednou z nejúspěšnějších písní tohoto období. Videoklip získal také velké množství zhlédnutí na YouTube.\n\nV průběhu roku 2011 byly přestaveny tři singly. Dvě písně, „Больно“ (\"Bolno\") a „Больно“ (\"Vyše\"), jsou nahrávkami z debutového alba. Oba songy obsadily v ruské hitparádě první příčku. Třetím singlem roku 2011 se stala píseň „Plus Pres“, nazpívaná ve spolupráci s francouzským hudebníkem Gillesem Lukou.\n\n22. března 2011 byla nominována na zisk ocenění Muz-TV 2011 v kategoriích nejlepší zpěvačka a nejlepší album. V říjnu vyhrála ocenění MTV Europe Music Awards 2011 v kategorii nejlepší ruský hudební umělec. V prosinci zahrnul magazín \"Billboard\" její píseň „Выбирать чудо“ (\"Vybirať chudo\") do seznamu nejlepších songů 2011, a její další skladbu „Больно“ (\"Bolno\") označil jako jednu z nejpůsobivějších a zároveň nezapomenutelnou ruskou popovou písní posledních 20 let.\n\nV lednu 2012 obsadila její píseň „Выше“ (\"Vyše\") v několika ruských hitparádách nejvyšší příčky. 28. dubna 2012 pořádala koncert v moskevské hale Crocus City Hall, který sloužil jako podpora pro turné k debutovému hudebnímu albu. Na tomto koncertě také zazpívala a tím i neoficiálně představila nový singl „Воспоминание“ (\"Vospominaňje\"), song „Воспоминание“ (\"Objedinenje\") a také duet nazpívaný společně s jejím otcem.\n\nO měsíc dříve byla Njuša nominována na zisk ocenění Muz-TV 2012 v kategoriích nejlepší píseň (\"Vyše\") a nejlepší zpěvačka. Při udělování ocenění 1. června vyhrála cenu pro nejlepší píseň. V červnu také uvedla svůj nový singl „Воспоминание“ (\"Vospominaňje\"), jenž se opět vyšplhal v hitparádách v Rusku a na Ukrajině na první příčky. V Rusku se tak jednalo o její pátý singl, který obsadil nejvyšší příčku. Na Ukrajině její singl obsadil nejvyšší pozici poprvé. Píseň \"Vyše\" je považována za nejúspěšnější song zpěvačky. Od 6. září začaly videoklip k tomuto singlu hrát také hudební televizní stanice. 27. listopadu představila premiérově video s písní „Это Новый Год“ (\"Jeto Novyj God\"). Tento song se později objevil v ruském animovaném pohádkovém filmu \"Sněhová královna\". V prosinci 2012 vyhrála ocenění Gramophone Golden Radio of Russia za píseň \"Vospominaňje\" a cenu festivalu Song of the Year 2012 za sing \"Vyše\".\n\nV březnu 2013 představila singl „Выше“ (\"Najedine\"), jenž pocházel z druhého studiového alba. Tato píseň jako v pořadí šestý singl obsadila v ruských hitparádách nejvyšší příčku. 22. února 2014 představila druhý singl z nového alba, a to píseň „Только“, jež později obsadila v ruské hitparádě první místo. Druhé studiové album \"Объединение\" (\"Objedinenje\") bylo vydáno 22. dubna 2014 a oficiální prezentace proběhla 26. dubna v Moskvě. V květnu 2014 získala ocenění pro nejlepší zpěvačku ruské hudební televizní stanice RU.TV.\n\nNjuša se narodila 15. srpna 1990 do rodiny hudebníků. Její otec Vladimir Šuročkin je bývalým členem hudební skupiny Ласковый май (\"Laskovij maj\") a matka Irina Šuročkinová působila v mládí jako zpěvačka v rockové skupině. Když měla Anna dva roky, její rodiče se rozvedli. Maria Šuročkinová, sestra Anny, se stala dvakrát evropskou juniorskou vítězkou v synchronizovaném plavání. Její bratr Ivan Šuročkin se věnuje bojovým uměním.\n\n"}
{"id": "1048551", "url": "https://cs.wikipedia.org/wiki?curid=1048551", "title": "Cambé", "text": "Cambé\n\nCambé je obec (\"município\") a město v brazilském státě Paraná, nacházející se na severu státu. V roce 2010 mělo 96 735 obyvatel a je součástí aglomerace města Londrina.\n\nV roce 1925 \"Companhia de Terras Norte do Paraná\" (Společnost severního území státu Paraná) získala plochu 515 tisíc akrů původních lesů, což odpovídalo 14% z celkového stavu úrodné půdy připravené ke kolonizaci.\n\nPrvních 10 rodin přišlo do Cambé v lednu 1932 a pocházely z Gdaňska. Jméno Nový Dantzig bylo vybráno společností, která předpovídala příchod velkého množství lidí z oblasti Gdaňska. Navzdory mnoha obtížím v počátcích kolonizace, úrodnost země přilákala množství italských, slovenských, českých, německých, portugalských a japonských přistěhovalců, jakož i imigrantů z oblasti Sao Paula a severovýchodu země.\nKáva, bavlna, obilí, těžba dřeva a stavebnictví byly hlavními odvětvími v regionu. Městské jádro začalo růst a stalo se centrem dodávek a služeb pro obyvatelstvo. Město bylo známé malými řemesly, byli zde malí a střední obchodníci, ale i krejčí, holiči, obuvníci, zedníci, tesaři, truhláři, úředníci a lékaři.\n\nVe 40. letech příchod druhé světové války znamenal, že jméno osady bylo změněno, neboť Gdaňsk (bývalý Danzig) patřil Německu a to bylo nepřátelskou zemí. Nový Dantzig byl přejmenován na Cambé, jméno řeky, která protéká městem.\n\nVzhledem k růstu populace a s ohledem na slibný růst Cambé v roce 1947 guvernér podepsal zákon, kterým se osada stala obcí. Brzy nato byl povýšen na město. 16. listopadu 1947 zvolili občané profesora Jacídio Correia prvním starostou Cambé.\n\nPůvod názvu města je z jazyka indiánů kmene Tupí, je odvozen od jejich názvu pro strom, les, jiná alternativa hovoří o výrazu pro jelena, protože v oblasti se jich vyskytoval hojný počet.\n\nColônia Bratislava (Kolonie Bratislava) - byla založena v letech 1931 a 1932, nachází se v obci Glebe Cafezal. Slováci se ve třicátých letech usadili v dolní části obce. V Cambé se nachází ulice Estrada de Bratislava, pojmenovaná pravděpodobně na počest přistěhovalců ze Slovenska.\n\nV současné době je hlavním odvětvím ve městě zemědělství, hlavně zpracování sójových bobů. Město má rozsáhlou průmyslovou zónu, se zaměřením na zemědělství a chemický průmysl. Turistika a obchod ve městě jsou mírně znevýhodněné blízkostí Londriny. Ačkoli město nemá letiště v rámci svých hranic, letiště města Londrina je jen dvanáct kilometrů od města.\n\nMezi hlavní události města patří tradiční akce \"\"Festa das Nações\"\", \"Festival národů\", zaměřený na obnovu, ochranu a šíření historie a kultury města. Slouží jako spojení mezi první generací osadníků a generací současnou, prostřednictvím jídla, tance a hudby oslavuje typické spojení etnických skupin, které pomáhaly utvářet město.\n\n\n"}
{"id": "1048553", "url": "https://cs.wikipedia.org/wiki?curid=1048553", "title": "Implementační plán ze Světového summitu o udržitelném rozvoji", "text": "Implementační plán ze Světového summitu o udržitelném rozvoji\n\nImplementační plán ze Světového summitu o udržitelném rozvoji (známý také pod pod označením \"Implementační plán z Johannesburgu\") je dokument zabývající se udržitelným rozvojem, který přijala Organizace spojených národů na Světovém summitu o udržitelném rozvoji (známý také pod názvem \"Summit země 2002\"). Summit se konal v jihoafrickém Johannesburgu v roce 2002 ve dnech 26. srpna - 4. září. \n\nDalším schváleným dokumentem vzešlým z tohoto summitu je Johannesburská deklarace o udržitelném rozvoji (zkráceně Johannesburská deklarace). Z pohledu České republiky lze Implementační plán označit za úspěšný, neboť v něm: \"...byly potvrzeny všechny formulace týkající se vzdělávání a vědy, které ČR v průběhu přípravného procesu i na vlastním Summitu prosazovala. Byla schválena jedna partnerská iniciativa předložená ČR (tzv. Visegrádská letní škola rozvojové pomoci) a ke dvěma významným iniciativám se ČR připojila (k iniciativě environmentálního partnerství Východ-Západ předložené EU, Gruzií a Ukrajinou a k britské environmentální iniciativě z oblasti energetiky).”\"\n\nImplementační plán navázal na dokumenty z Ria de Janeira (Agendu 21 a Deklaraci konference OSN o životním prostředí a rozvoji). Jedná se o jeden z nejdůležitějších dokumentů mezinárodního významu, který se zabývá nejen teoretickou stránkou udržitelného rozvoje a zhodnocením dosavadních výsledků, ale i obecnými návrhy na jeho praktickou implementaci do národních a mezinárodních strategií udržitelného rozvoje. \n\nNekonkretizuje však jednotlivá opatření a nenavrhuje konkrétní účinná řešení. Protože se jedná o dokument měkkého právního významu \"(tzv. )\", neušel tradiční kritice pro svou právní nevymahatelnost, která provází podstatnou část dokumentů vzešlých z mezinárodních konferencí OSN. Udržitelný rozvoj je v dokumentu chápán jako holistická koncepce. Hlavní důraz se neklade na jeho environmentální aspekt, nýbrž na symbiózu všech pilířů - environmentálního, sociálního a ekonomického. Význam summitu nespočíval pouze v přijetí výše uvedeného usnesení, ale i v setkání rozličných zájmových skupin a rozproudění diskuzí na téma udržitelného rozvoje, které pokračovaly i po skončení summitu. \n\nDokument je strukturován do úvodní části a deseti základních součástí. První část se zabývá vymýcením chudoby; druhá pojednává o změně neudržitelných vzorců spotřeby a výroby; třetí se zaměřuje na ochranu a řízení základny přírodních zdrojů pro hospodářský a sociální rozvoj; čtvrtá pojednává o udržitelném rozvoji v globalizujícím se světě; pátá se zabývá problematikou zdraví a udržitelného rozvoje; šestá prezentuje aspekty udržitelného rozvoje malých ostrovních států; sedmá nastiňuje problémy a možná řešení spjatá s udržitelným rozvojem Afriky; osmá pojednává o dalších regionálních iniciativách (zejm. v Latinské Americe, Karibiku, Asii a Tichomoří a EU); devátá část navrhuje prostředky implementace; a desátá završující část dále rozpracovává možnosti institucionálního rámce pro udržitelný rozvoj (v jednotlivých podčástech se zabývá cíli udržitelného rozvoje; posilováním institucionálního rámce pro udržitelný rozvoj na mezinárodní úrovni; úlohou valného shromáždění OSN; úlohou hospodářské a sociální rady, úlohou a funkcí Komise pro udržitelný rozvoj; úlohou mezinárodních institucí; posilováním institucionálních opatření pro udržitelný rozvoj na regionální úrovni; posilováním institucionálního rámce pro udržitelný rozvoj na národní úrovni; účastí hlavních zájmových skupin).\n\n\n"}
{"id": "1048555", "url": "https://cs.wikipedia.org/wiki?curid=1048555", "title": "Růžena Pelantová", "text": "Růžena Pelantová\n\nRůžena Pelantová (* 13. března 1886 v Sulislavi u Plzně - 1. září 1959, New York, Spojené státy americké) byla učitelka, sociální pracovnice a funkcionářka národně socialistické strany Po roce 1945 byla zakladatelkou a předsedkyní Společnosti přátel USA (SPUSA) a první náměstkyní primátora hl. m. Prahy. V americkém exilu založila a předsedala Národní radě žen svobodného Československa.\n\nRůžena Pelantová (rozená Hudlická) se narodila v chudé, početné, hornické rodině Josefa Hudlického, nadšeného menšinového pracovníka. Její otec pracoval jako důlní v Nýřanech. Studovala v Plzni a na Vysoké obchodní škole v Praze. Byla zprvu učitelkou matematiky. Později (ve dvacátých letech) také studovala sociologii na Karlově universitě.\n\nJiž od mládí byla činná v oblasti sociální péče. Po první světové válce přešla z Plzeňska do Prahy. V roce 1919 k nám na pozvání Alice Masarykové přijely sociální pracovnice z USA, aby vyhotovily statistiku o sociálních poměrech Prahy. Růžena Pelantová jim pomáhala a sociální práce ji zaujala natolik, že v roce 1920 odcestovala do Ameriky, kde rok studovala Školu sociální péče při univerzitě v Chicagu. V Americe radou a překlady pomáhala přistěhovalcům (Čechům, Slovákům, Polákům a Rusínům]..\n\nPalantová se především zabývala následujícími tematickými okruhy:\n\nPo návratu do vlasti pracovala pro Československý červený kříž. V jeho rámci pomáhala uprchlíkům z Ruska. Účastnila se řešení všech sociálních úkolů v době po skončení 1. světové války.\n\nV roce 1921 se provdala za redaktora Karla Pelanta (* 28. října 1874, Praha – † 24. ledna 1925, Praha). Po jeho tragické smrti v roce 1925 odjela znovu za oceán, kde se na přání Františky Plamínkové účastnila kongresu Mezinárodní ženské rady. V USA pak další tři měsíce získávala nové vědomosti z oblasti sociální péče.\n\nPo návratu do vlasti se účastnila budování Masarykových domovů v Krči (dnešní Thomayerova nemocnice).\n\nNa počátku třicátých let 20. století přešla do Ústředního sociálního úřadu pražského magistrátu. V roce 1933 se stala ředitelkou sociálně-pedagogické služby hlavního města Prahy.\n\nRůžena Pelantová (stejně jako Dr. Milada Horáková) působila v České straně národně sociální (ČSNS). \n\nV roce 1925 spoluzaložila Ústředí československých hospodyň, v němž se soustředily všechny dosavadní roztříštěné lokální hospodyňské spolky. V letech 1933-1949 byla předsedkyní. Jeho účelem bylo na jedné straně učit ženy racionálním postupům v domácnosti, na druhé straně iniciovat výrobce k produktům na pomoc hospodyním a ženám v placeném zaměstnání.\n\nPo Mnichovské zradě (v roce 1938) se brzy ocitla v řadách odboje, kde pomáhala pozůstalým po popravených odbojářích. Byla členkou ilegální organizace ÚVOD. Dne 16. března 1943 ji zatklo gestapo. V Drážďanech byla odsouzena pro velezradu na osm let do káznice. Z nucených prací v koncentračním táboře v německém Kolbermooru se vrátila v červnu 1945 do vlasti.\n\nPo volbách v srpnu 1946 byla jako první žena vůbec jmenována náměstkyní (viceprimátorkou) primátora hlavního města Prahy (za Československou stranu národně socialistickou stranu). Této funkce byla krátce po 25. únoru 1948 (a to již v březnu 1948) zbavena. Hledala cestu za hranice a v červenci následujícího roku (1949) se díky americkým přátelům, v přestrojení a na americký či anglický pas, dostala do Německa a odtud pak emigrovala do USA. Zde v roce 1959 v New Yorku zemřela. Urna s jejím popelem byla uložena na Vyšehradském hřbitově až po třiceti šesti letech (v roce 1995).\n\n\nPortrétní medailon Růženy Pelantové je umístěn v budově Nové radnice na schodišti vedoucím z přízemí do prvního patra. Kovový štítek pod medailonem nese nápis: \" RUŽENA PELANTOVÁ / SE ZASLOUŽILA / O HLAVNÍ MĚSTO PRAHU / 1997 \". Medailon zhotovila akademická sochařka Jaroslava Lukešová. a byl (z iniciativy magistrátu hlavního města Prahy) slavnostně odhalen v roce 1997.\n\nOd roku 2000 je na Vyšehradském hřbitově umístěn symbolický hrob (kenotaf) Dr. Milady Horákové. Celý památník navrhl sochař Karel Hořínek . Památník byl hrazen z dobrovolných finančních prostředků shromážděných od dárců z řad členů klubu Milady Horákové. Kenotaf je tvořen bronzovou bustou od akademické sochařky Jaroslavy Lukešové, svazkem ostnatého drátu, modrošedým mramorovým náhrobkem s rytým písmem a pamětní deskou, věnovanou všem obětem totalitních režimů. Tato pamětní deska (umístěná mírně šikmo v dolní polovině symbolického hrobu) připomíná památku významných exilových osobností, jejichž ostatky byly po roce 1989 převezeny do Prahy a uloženy na Vyšehradském hřbitově.\n\n\n\n"}
{"id": "1048556", "url": "https://cs.wikipedia.org/wiki?curid=1048556", "title": "Thief", "text": "Thief\n\nThief je počítačová hra ve stylu stealth vyvíjená kanadskou společností Eidos Montreal a publikovaná japonskou společností Square Enix. Hra vyšla 25. února 2014 na Windows, PlayStation 3, PlayStation 4, Xbox 360 a Xbox One. Jedná se o oživení série stealth her Thief, ze které vyšla její poslední hra před deseti lety, už v roce 2004. V sérii již vyšly dříve tři hry, tato hra se řadí jako čtvrtá v sérii.\n\nHráč hraje za Garretta, mistra zloděje a protagonistu celé série. Mise ve hře jsou nejvíce zaměřené na krádeže bohatým lidem. Děj se odehrává ve městě zvaném pouze Město \"(The City)\".\n\nHra je čtvrtým dílem v sérii. Předešly ji tyto hry:\n"}
{"id": "1048560", "url": "https://cs.wikipedia.org/wiki?curid=1048560", "title": "Johannesburská deklarace o udržitelném rozvoji", "text": "Johannesburská deklarace o udržitelném rozvoji\n\nJohannesburská deklarace o udržitelném rozvoji (zkráceně Johannesburská deklarace) je jeden ze dvou dokumentů udržitelného rozvoje, který přijala OSN na Světovém summitu o udržitelném rozvoji (známý také pod názvem Summit země 2002). Summit se konal v jihoafrickém Johannesburgu v roce 2002 ve dnech 26. srpna - 4. září.\n\nDalší schválený dokument vzešlý z tohoto summitu je Implementační plán ze Světového summitu o udržitelném rozvoji (známý také pod označením Implementační plán z Johannesburgu). Jedná se o dokument, který poskytuje ideový rámec (pro aktivity vedoucí k udržitelnému rozvoji) a nezavazuje jednotlivé státy k žádným opatřením. Z pohledu České republiky lze výsledky Summitu označit za relativně úspěšné, vzhledem k tomu, že: ,\",potvrdily závazek mezinárodního společenství k udržitelnému rozvoji a lze očekávat další rozpracování jeho závěrů v evropském měřítku.”\"\n\nOba dokumenty byly přijaty v Johannesburgu a navázaly na texty z Ria de Janeira (Agendu 21 a Deklaraci konference OSN o životním prostředí a rozvoji). Jak Johannesburská deklarace, tak Implementační plán potvrzují závazky v předchozích textech přijaté a dále je rozpracovávají. Oba dokumenty - Johannesburská deklarace i Implementační plán -  se zabývají jednotlivými pilíři udržitelného rozvoje (pilířem sociálním, ekonomickým, environmentálním), přičemž kladou důraz především na pilíř sociální a ekonomický a na jejich rovnocennost k pilíři environmentálnímu.\n\nDeklarace je stručná, jen o trochu delší než Deklarace z Ria, ale zase o poznání kratší než Stockholmská deklarace. Jsou v ní, stejně jako v předešlých deklaracích, velice stručně vyjádřeny jasné formulace, vize a principy (konkrétních aspektů udržitelného rozvoje). Přestože některé působí obecně, jsou důležité pro jasné shrnutí toho, na čem v době konání konference panovala obecná shoda. Před samotným Summitem probíhala čtyři přípravná jednání (Preparatory Committee for the Summit), na kterých se dojednávaly jednotlivé body a ideový rámec Summitu. \n\nDokument je strukturován do šesti částí, které dohromady obsahují 34 bodů (a poděkování).\n\nV úvodní části pojmenované Od našich začátků do budoucnosti je řečeno, že si zástupci jednotlivých zemí uvědomují své závazky vůči současným dětem i dalším budoucím generacím a tím také vůči principům udržitelného rozvoje. \n\nDruhá část Od Stockholmu k Riu de Janeiru a dále k Johannesburgu ve svých čtyřech bodech krátce shrnuje historii aktivit OSN v oblasti ochrany životního prostředí a udržitelného rozvoje. \n\nVe třetí části Úkoly které máme řešit jsou vytyčeny problémy dnešního globalizovaného světa. \n\nČtvrtá a nejdelší část Náš závazek k udržitelnému rozvoji obsahuje dvanáct bodů, v nichž jsou stručně shrnuty základy problematiky aplikace rámce udržitelného rozvoje, která je dále rozpracována v Implementačním plánu z Johannesburgu. \n\nV páté části Budoucnost náleží mnohostrannosti se v jednotlivých bodech prezentuje nutnost holistického přístupu institucí k řešení problémů. \n\nZávěrečná šestá část Učiňme to skutkem deklaruje vědomí společných závazků k udržitelnému cíli a obsahuje poděkování vládě Jihoafrické republiky za zorganizování Světového summitu o udržitelném rozvoji.\n\nJohannesburg Declaration on Sustainable Development - A/CONF.199/20 Chapter 1, Resolution 1 - UN Documents: Gathering a Body of Global Agreements.\n\n"}
{"id": "1048562", "url": "https://cs.wikipedia.org/wiki?curid=1048562", "title": "LGBT práva v Uruguayi", "text": "LGBT práva v Uruguayi\n\nLGBT práva v Uruguayi jsou považována za jedna z nejlépe se rozvíjejících jak v Latinské Americe, tak i ve světě. Stejnopohlavní sexuální aktivita byla legalizována v r. 1934 i se stejným věkem způsobilosti k pohlavnímu styku pro obě orientace a v r. 2003 byla přijatá rovněž i anti-diskriminační legislativa. Gayové lesby smějí otevřeně sloužit v armádě a společně si osvojovat děti od r. 2009, registrované partnerství bylo uzákoněno pro stejnopohlavní páry r. 2008 a manželství r. 2013.\n\nStejnopohlavní sexuální aktivita byla dekriminalizována v r. 1934.. Věk způsobilosti k pohlavnímu styku byl stanoven na 15 let bez ohledu na sexuální orientaci nebo pohlaví, nicméně od r. 1994 je ilegální dávat osobě mladší 18 let peněžní odměnu\n\n11. dubna 2013 uruguayská dolní komora Parlamentu odhlasovala zákon o legalizaci stejnopohlavních manželství, čímž umožnila uzavírat stejnopohlavním párům manželství. Zákon byl podepsán prezidentem Uruguaye Jose Mujicou 3. května a stal se účinným od 5. srpna 2013.\n\nUruguay je mimo jiné také první zemí Latinské Ameriky, která uzákonila registrované partnerství. Díky tomuto zákonu mohli stejnopohlavní páry uzavírat registrovaná partnerství, pokud spolu žili dohromady minimálně po dobu pěti let. Partneři měli právo získávat informace o svém zdravotním stavu, dědiit po sobě, rodičovská a pozůstalostní práva. Návrh byl schválen parlamentem 30. listopadu 2007 po kladném stanovisku Senátu z února 2007. Zákon schválili obě komory parlamentu 19. prosince a zároveň jej podepsal prezident Tabaré Vázquez 27. prosince Zákon se stal účinným 1. ledna 2008. Po schválení tohoto zákona mají heterosexuální i homosexuální páry možnost vstupovat do registrovaného aprtnerství, pokud spolu žijí nejméně pět let s vesměs podobnými výhodami, jaké mají manželské páry.\n\nV červenci 2010 zákonodárci politické strany Broad Front předložili návrh zákon o genderově-neutrálních manželstvích. V r. 2011 byl zákon o rovném manželství projednán v parlamentu a v prosinci 2012 schválen Poslaneckou sněmovnou v poměru hlasů 81:6 a Senátem 2. dubna 2013 v poměru hlasů 23:8. 3. května 2013 byl zákon podepsán prezidentem Jose Mujicou a nabyl účinnosti 8. srpna 2013.\n\nV červnu 2012 uznal uruguayský soud stejnopohlavní manželství uzavřené ve Španělsku, čímž vznikla paradoxní situace, kdy Uruguay uznávala manželství uzavřená v zahraničí, ale ne na svém území. V důsledku tohoto vznikla petice za uznávání stejnopohlavích sňatků podle uruguayských zákonů. Soud shledal, že místní zákony zakazující stejnopohlavní manželství, nejsou explicitní.\n\nOd září 2009 smějí stejnopohlavní páry v registrovaných partnerstvích společně osvojovat děti. Zákon umožňující to byl schválen Poslaneckou sněmovnou 28. srpna 2009 a Senátem 9. září 2009 Uruguay se tím stále zároveň také první zemí Latinské Ameriky umožňující homosexuálním párům adopci dětí\n\n17 z 23 senátorů hlasovala ve prospěch tohoto zákona. Po schválení zákona senátorka Margarita Percovich řekla: \"Tento zákon rozšiřuje práva dětí, nikoli dospělých. Pouze zefektivňuje adopční proces a nikoho nediskriminuje\". Diego Sempol, mluvčí LGBT organizace Black Sheep, řekl: \"Tento zákon je důležitým krokem k úplnému zrovnoprávnění práv homosexuálních párů\". Nicolas Cotugno Montevidejský arcibiskup se ještě předtím vyjádřil, že uznání adopcí homosexuálními páry je \"alarmující chybou\" s tím, že se nejedná o rozpor s náboženstvím, filosofií nebo sociologií, nýbrž o rozpor s přírodními zákony. Rovněž vyřknul že: \"Církev nikdy neuzná rodinu složenou ze dvou osob stejného pohlaví. Jedná se o pouhé společné soužití dvou lidí, které cíkrev nepovažuje za rodinu, jelikož spolu nemůžou splodit dítě. Nechci, aby mé vyjádření znělo hrubě, ale dítě není domácí mazlíček\". Senátor Francisco Gallinal za stranu National Party dodal že: \"Rodina je základním kamenem společnosti, a toto stanovisko ji rozvrací. Kromě toho, umístění dítěte do stejnopohlavních párů podkopává svobodnou vůli dětí\".\n\nPodněcování k nenávisti založené na sexuální orientaci nebo genderové identity je trestné od r. 2003 a od r. 2014 byl přijatá anti-diskriminační legislativa vytvořená komisí pro boj s diskriminací, xenofobií a jinými formami diskriminace zahrnující sexuální orientaci a genderovou identitu. Komise se snažila v zákoně zamezit diskriminaci ve všech formách.\n\nOd května 2009 gayové a lesby můžou otevřeně sloužit v armádě, poté co ministr obrany podepsal dekret stanovující, že požadavky armádní politiky by neměli diskriminovat vojáky na základě jejich sexuální orientace.\n\nV říjnu 2009 byl schválen zákon umožňující transsexuálním lidem starším 18 let změnu jejich jména a pohlaví v dokladech, tak aby odpovídalo jejich pohlavní identitě.\n\n\n"}
{"id": "1048564", "url": "https://cs.wikipedia.org/wiki?curid=1048564", "title": "Budoucnost, kterou chceme", "text": "Budoucnost, kterou chceme\n\nBudoucnost, kterou chceme () je dokument, který byl přijat na Konferenci OSN o udržitelném rozvoji \"(The United Nations Conference on Sustainable Development - UNCSD)\", pro niž se také užívá název \"Rio+20\". Konference se konala ve dnech 20. – 22. června 2012 v brazilském Rio de Janeiru.\n\nDokument je strukturován do šesti částí, v jejichž rámci je dále dělen do tematických podčástí. \n\nPrvní část Naše společná vize v souladu s tradicí oficiálních dokumentů Organizace spojených národů deklaruje závazek a snahu zúčastněných zemí pomáhat k lepšímu uspořádání světa. \n\nVe druhé části Obnovení politických závazků OSN prohlašuje, že se i nadále hlásí k závazkům vyplývajícím z již přijatých dokumentů. Dále říká, že byl učiněn určitý pokrok ve vytyčených cílech udržitelného rozvoje a odstranění chudoby, zároveň však dodává, že více než miliarda lidí žije v extrémní chudobě a je potřeba pokračovat v dalších aktivitách.\n\nTřetí část Zelená ekonomika v kontextu udržitelného rozvoje a odstranění chudoby obsahuje proklamaci, že aplikace koncepce zelené ekonomiky by měla podporovat udržitelný a všezahrnující ekonomický růst, urychlit inovace a poskytnout příležitosti, benefity a podporu pro všechny a respektovat lidská práva. Ovšem již není - stejně jako ve zbytku dokumentu - navrženo ani nastíněno jak toho docílit.\n\n V dalších částech (jsou to: Institucionální rámec pro udržitelný rozvoj, Rámec pro aktivity a Prostředky implementace) jsou opět zmiňována potvrzení starých závazků a jejich návaznosti na závazky nové (např. Cíle udržitelného rozvoje).\n\nDá se říci, že hlavním závěrem konference je (kromě koncept zelené ekonomiky) potvrzení závěrů z konferencí minulých (slovo \"reaffirm\" je v textu použito 59 krát). Do toho je zakomponováno ujištění jednotlivých zemí, že je potřeba pokračovat na cestě k udržitelnému rozvoji. Chybí ovšem jasná teoretická východiska. Dokument proto působí poněkud vágním dojmem. I díky tomu začal být ihned po svém zveřejnění kritizován napříč širokou veřejností. V čele kritiky stáli zástupci neziskových organizací, kteří přešli i ke konkrétním činům a zformulovali petici Budoucnost, kterou nechceme, která se vymezovala proti oficiálnímu dokumentu a požadovala i odstranění prohlášení, že se na něm plně shodli zástupci neziskových organizací. Setkání rozličných aktérů na konferenci tak bylo možná větším přínosem než samotný dokument. Stalo se také zřejmým, že udržitelný rozvoj stojí právě na nich a na aktivitách zdola, nikoli shora.\n\n Nicméně různé zastřešující aktivity jako je OSN či vlády jednotlivých zemí jsou důležité pro koordinaci těchto činností. V České republice udržitelný rozvoj zastřešuje a koordinuje nedávno restrukturalizovaná Rada vlády pro udržitelný rozvoj (RVUR).\n\n"}
{"id": "1048566", "url": "https://cs.wikipedia.org/wiki?curid=1048566", "title": "Abrahám Paleostrovský", "text": "Abrahám Paleostrovský\n\nAbrahám Paleostrovský, Oloněcký byl igumen Paleostrovského monastýru a učedník přepodobného Kornilija Paleostrovského.\n\nZ \"Příběhů o životě přepodobného Kornilije Paleostrovského\" je známo, že Abrahám k němu přišel poté co se Kornilij usadil v jeskyni na ostrově Palej u Oněžského jezera. Paleostrovský monastýr byl založen Kornilijem v letech 1415—1421. Abrahám se s dalšími studenty podílel na výstavbě tohoto monastýru. Během Kornilijova života ho jmenoval svým nástupcem. Přepodobný Kornilij zemřel okolo roku 1420 a Abrahám ho pochoval v jeskyni na ostrově. Později byly jeho ostatky přeneseny do chrámu Narození Přesvaté Bohorodice. Abrahám zemřel v polovině 15. století (asi roku 1460). Byl pohřben do chrámu Narození blízko Kornilije.\n\nDatum jeho kanonizace je neznámý. V 17. století se klášter dvakrát zřítil, což mělo za následek ztrátu velké části archivu. Místní úcta k Abrahámovi a Kornilijovije zaznamenána na počátku 19. století. Arcibiskup Sergij Spaskij uvádí den jeho památky na 21. srpna. Roku 1974 byl Abrahám zařazen do souboru Karelských svatých a roku 1981 do souboru Novgorodských svatých.\n\n"}
{"id": "1048568", "url": "https://cs.wikipedia.org/wiki?curid=1048568", "title": "Blazeovaný postoj", "text": "Blazeovaný postoj\n\nBlazeovaný postoj je pojem zavedený německým filozofem Georgem Simmelem. Blazeovanost je pocit nudy a toho, že nemá smysl o něco usilovat. Kvalitu překrývá kvantita; otázka „zač něco stojí“ je nahrazena otázkou „kolik to stojí“. Blazeovanost\ndoprovází ztráta jemného citu\npro půvaby věcí. \n\nNejčastěji vzniká u lidí žijících ve velkoměstech, kde se nacházejí sídla peněžního hospodářství.\nZatímco ve středověku člověk příslušel k nějaké obci (příp. pozemkovému majetku, feudálnímu svazku nebo cechu), v novější době se osamostatnil; je odkázán sám na sebe. Tyto změny jsou spojeny i s peněžním hospodářstvím. Peníze představují obrovskou proměnu a kulturní pokrok. \n\nGeorg Simmel říká, že dříve byl člověk těsně lokálně spojen se svým majetkem. V praxi to znamenalo, že pokud chtěl vlastnit nějakou půdu, musel příslušet k obci, kde se tato půda nacházela. Nyní se osoba a majetek vzdalují, protože peníze dokáží jejich vztah zprostředkovat. \n\nPeníze tedy vedou k ekonomické činnosti a samostatnosti a nezávislosti osoby.\n\nVe středověku cechy nespojovaly jednotlivce, kteří by sledovali vlastní zájmy, ale kteří sledovali zájmy celého společenství. V protikladu stojí dnešní nespočetná sdružení, jejichž zájmem jsou spíš peníze než naplňování vytyčených záměrů. Jednotlivci jsou v tomto sdružení samostatní a schopni osobního rozvoje. Simmel ovšem ujišťuje, že existují i takové skupiny, kterým nejde jen o peníze a které si udržují svou nezávislost a zdrženlivost.\n\nSpolečně se vznikem peněz se rozšířily vazby jednotlivce na další členy téhož ekonomického okruhu. Jedinec musí vyhledávat další členy, aby mohl své peníze proměnit ve věci určené ke spotřebě. Tyto vazby jsou možné díky dělbě práce. Až peníze umožnily vzájemné spojení různých lidí; lidé začali pracovat jeden pro druhého.\n\nParadoxně na druhé straně tohoto vzájemného spojování peníze dávají prostor individualitě a vnitřní nezávislosti. Georg Simmel míní, že jsme sice závislí na dodavateli, ale nikoli na konkrétním dodavateli. Tato osoba je pro nás anonymní, je nám zcela lhostejné, o koho přesně jde. \n\nZrádné může být dle autora i přijímání peněz. Přeměnit nějaký držený statek v peníze je vnímáno jako osvobození. Dříve by nás tento statek omezoval svými podmínkami na uchování a zužitkování. Často s sebou ale touha po této svobodě přináší i bezobsažnost života. Půda v minulosti měla pro rolníka mnohem větší cenu než peníze, přestože mu prodej půdy přinesl momentální svobodu. \n\nFilozof zdůrazňuje, že v moderním světě má člověk pocit, že je pro něj díky penězům absolutně cokoli dosažitelné. Přehlíží, že některé věci nejdou vyjádřit přesnou částkou. Peněžní hodnota se tváří, že je jediná platná, a objekty tak ztrácí svůj psychologický akcent. Pomstou pak je pocit moderní doby – pocit blazeovanosti; chybí nám smysl života, nejsme definitivně uspokojeni, usilovat o cokoli nemá smysl. Kvalitu překrývá kvantita, přestože uspokojení dokáží přinést pouze kvalitativní hodnoty. Podobně otázka „zač něco stojí“ je nahrazena otázkou „kolik to stojí“. Blazeovanost doprovází ztráta jemného citu pro půvaby věcí. Právem se pak něco jedinečného nazývá tím, co nelze „ničím zaplatit“. \n\nLidé zapomínají, že peníze jsou jen cestou k nějakému cíli, nikoli cílem samotným. Štěstí a životní uspokojení není spjato s určitou sumou peněz. Kdo si to myslí, zažije zklamání. Hned nato se dostaví smrtelná nuda.\n\nPeníze jsou (na rozdíl od konstantních cílů) absolutním cílem, o který lze usilovat stále, v kterémkoli okamžiku. Proto je člověk činný – má cíl, který je potenciálně vždy přítomen. Proto je člověk neklidný, horečnatý, proto je tu s námi stále ono tempo moderního života neposkytující oddych. \n\nVe vyšších ohledech ztrácejí peníze na významu. Právě proto, že je penězi možné zaplatit téměř cokoli, v některých kulturách jim není umožněno kompenzovat nejpodstatnější provinění: není např. možné vyřešit prohřešek koupí odpustku, není možné za peníze odpustit vraždu atd. \n\nJedinec si chrání svoji individualitu proti přesile společnosti. Klíčové ovšem je, zda bojuje v maloměstě nebo ve velkoměstě.\n\nGeorg Simmel vysvětluje, že ve velkoměstě se stupňuje nervový život kvůli rychlému a nepřesnému střídání vnějších a vnitřních vjemů. Vědomí rozlišuje rozdíl mezi momentálním a předchozím vjemem. Na nepatrné rozdíly mezi těmito vjemy vědomí spotřebuje méně energie než na jejich rychlé střídání. Ve velkoměstě se vjemy střídají rychle, zatímco v maloměstě pomaleji. Rychlým vjemům se člověk žijící ve velkoměstě brání tím, že přestává reagovat emocionálně. Emoce nahrazuje rozum, který je více přizpůsobivý. \n\nVelkoměsta jsou odjakživa centry peněžního hospodářství. Peněžní hospodářství a rozum spolu velmi úzce souvisejí. Rozumový člověk začíná být lhostejný ke všemu individuálnímu – a nutno připomenout, že do peněžního principu individualita tak jako tak nezasahuje. Peníze se neptají kdo? nebo co?, ale za kolik. Ve velkoměstě jsou odběratelé a dodavatelé anonymní, vyrábí se pro trh; na rozdíl od maloměsta, kde si člověk může zajít za někým konkrétním a zboží mu bude vyrobeno na míru – odběratel se tedy musí s výrobcem osobně poznat.\n\nPeněžně-hospodářský charakter velkoměsta ovlivňuje obsahy lidských životů a potlačuje iracionální, impulzivní a spontánní jednání. Moderní člověk vlivem peněžního hospodářství začal víc počítat, přepočítávat a měřit. Redukuje kvalitativní na kvantitativní hodnoty. Svět mění na matematické příklady a vzorce. Na druhou stranu by ve velkoměstě vznikl chaos, pokud by nebyla určena přesnost. Kdyby například každé hodinky šly jinak, rozladilo by to hospodářský život, dopravu, veškerou techniku atd.\n\nBlazeovanost – tak nazývá filozof Georg Simmel duševní jev, který je typický pro velkoměsto. Blazeovaní lidé nejsou schopni reagovat na nové vzruchy; jejich vědomí na to nemá dostatek energie kvůli předchozímu protikladnému střídání jen těch nejintenzivnějších reakcí.\n\nKromě tohoto fyziologického odůvodnění dává autor vinu opět peněžnímu hospodářství. Lidé totiž přestávají vnímat rozdílnou hodnotu věcí. Dokud totiž neexistovaly peníze – společné měřítko hodnoty –, lidé nemohli poměřovat hodnoty jednotlivých produktů. Všechny věci jsou kvůli penězům stejné, jen každá má jiný odstín šedé barvy. Žádná ovšem není hodna toho, abychom ji upřednostnili před jinou. Peníze stírají kvalitativní rozdíly mezi věcmi, vyprazdňují jejich specifickou hodnotu a jedinečnost. V této spojitosti může blazeovanost vést člověka až k pocitu znehodnocení nejen těchto šedých věcí, ale hlavně i vlastní osobnosti.\n\nV maloměstě tomu tak není, protože každý má možnost poznat každého, a zná tak i svoji hodnotu. Velkoměšťané jsou rezervovaní a často neznají ani vlastní sousedy – maloměšťané by hodnotili takové chování jako chladné a necitlivé. Rezervovanost pak doprovází ještě lhostejnost, ba dokonce i tichá averze, vzájemná cizost a odpor, který se může změnit v nenávist a boj. Takto si jedinec ve velkoměstě brání svou individualitu.\n\nKdyby se člověk z velkoměsta ocitl v malém městě, cítil by se stísněně. Čím menší je okruh, který tvoří naše prostředí, o to úzkostlivěji dohlíží jeho členové na ostatní – na jejich výkony, způsob života, myšlenkový svět individua a všechny kvalitativní i kvantitativní zvláštnosti přesahující rámec celku. V této souvislosti se dá říct, že velkoměšťan je oproti stísněnosti maloměsta mnohem více svobodný. Lidská svoboda se ovšem nerovná spokojenost. Paradoxně si člověk právě ve velkoměstě připadá osamělý a opuštěný, a to kvůli duchovnímu odstupu, který vůči ostatním chová. To je cena za nezávislost, říká Georg Simmel. \n\nSkutečný rozsah, kterým člověk vyjadřuje vlastní bytí, je přesáhnout fyzické hranice a dát životu váhu svou aktivní činností. Jedinec musí nechat projevit svou povahu – to je také svoboda – a vyjádřením vlastní povahy se odlišit od jiných povah; jedinec musí zjistit, že každý člověk je nezaměnitelný. Velkoměsto nabízí dělbu práce, kde se projeví lidé rozmanitostí výkonů, a díky své specializaci se nedají jen tak nahradit. Člověk musí upozornit na svou kvalitu; že je jiný, vyčleňuje se. Pro mnohé je tento způsob jedinou cestou, jak zachránit svou sebeúctu a dodat si pocit, že vyplňují nějaké důležité místo ve společnosti. Simmel nepopírá, že občas se to musí dokonce přehánět, aby tyto rozdíly byly znatelné.\n\n"}
{"id": "1048570", "url": "https://cs.wikipedia.org/wiki?curid=1048570", "title": "LGBT práva v Paraguayi", "text": "LGBT práva v Paraguayi\n\nLesby, gayové, bisexuálové a translidé (LGBT) se v Paraguayi mohou setkávat s právními komplikacemi, které jsou pro většinové obyvatelstvo neznámé. Mužská i ženská stejnopohlavní sexuální aktivita je v Paraguayi sice legální, ale domácnostem tvořeným homosexuálními páry se nedostává stejné právní ochrany, jakou mají heterosexuální manželé. Paraguay patří v oblasti LGBT práv mezi nejkonzervativnější jihoamerické země.\n\nV lednu 2018 rozhodl Meziamerický soud pro lidská práva (IACHR), že součástí Americké úmluvy o ochraně lidských práv a základních svobod je i povinnost umožnit homosexuálním párům uzavřít manželství. Soudní rozhodnutí, na nějž zatím přistoupila pouze Kostarika, zavazuje většinu zemí Karibiku a Latinské Ameriky, včetně Paraguaye. Paraguayské soudy se momentálně zabývají žalobou proti dosavadní legislativě, která stejnopohlavní manželství zakazuje. Podle ní by Paraguay měla legalizovat stejnopohlavní sňatky v plném souladu s rozhodnutím IACHR. \n\nStejnopohlavní sexuální styk je v Paraguayi legální od roku 1880. Legální věk způsobilosti k pohlavnímu styku je v Paraguayi pro homosexuály 16 let a pro heterosexuály 14 let.\n\nBěhem režimu diktátora Alfreda Stroessnera v letech 1954–89 byla LGBT minorita terčem represí, což ji nutilo žít v utajení. 1. září 1959 po rozsáhlém požáru v hlavním městě Asunciónu, během něhož zemřel známý rozhlasový moderátor Bernardo Aranda, neváhala paraguayská policie neprodleně obvinit 108 homosexuálních mužů ze žhářství. Případ je dnes známý jako „Kauza 108“ („Caso 108“). Zatčení muži byli uvězněni, mučeni a veřejně zostuzeni. Veškerý tisk mluvil o homosexualitě jako o příčině Arandovy smrti a Stroessnerova vláda jí okamžitě použila jako záminku pro anti-gay politiku, včetně častování příslušníků LGBT komunity coby „zlých“, „nebezpečných“ a „abnormálních“ jedinců. To, zda měli dotyční muži něco společného s touto tragédií, zůstává dodnes předmětem spekulací. LGBT skupiny se několikrát za sebou pokoušely očistit jméno obětí Kauzy 108 a režisér Renate Costa, jehož strýc byl jedním ze 108 obviněných, dokonce natočil v roce 2010 dokument „108 Cuchillo de Palo“, v němž promlouvali přeživší těchto politických procesů o nelidském zacházení, jemuž v té době museli čelit.\n\nHomosexuální páry nemají v Paraguayi žádné možnosti, jak právně ošetřit své soužití. Paraguayská ústava od roku 1992 definuje manželství, jakož i veškerá soužití, včetně rodiny jako svazek jednoho muže a jedné ženy.\n\n\n\n\n\nČlánek 140 paraguayského občanského zákoníku explicitně zakazuje manželství mezi lidmi téhož pohlaví.\n\nV červenci 2010 oznámila organizace „SOMOSGAY“, že předloží paraguayskému kongresu návrh zákona o stejnopohlavním manželství.\n\nV květnu 2017 řekl prezidentský kandidát Santiago Peňa z vládnoucí strany Colorado, že podporuje stejnopohlavní manželství. Za svá slova byl okamžitě kritizován mnoha zákonodárci, včetně paraguayského prezidenta Horacia Carta, který se měsíc předtím neúspěšně snažil prosadit ústavní změnu, která by umožnila být znovuzvolen, což zablokovaly opoziční strany kvůli obavám o ohrožení demokracie. V r. 2013 řekl Cartes, že by se radši zastřelil, kdyby měl za syna homosexuála.\n\n12. ledna 2018 řekla SOMOSGAY, že se pokusí u paraguayského nejvyššího soudního dvora prosadit legalizaci stejnopohlavního manželství s odvoláním se na rozhodnutí Meziamerického soudu pro lidská práva (IACHR) z 9. ledna 2018, které zavazuje všechny smluvní státy Americké úmluvy o ochraně lidských práv a základních svobod (Paraguay je jedním z nich) ke zpřístupnění institutu manželství homosexuálním párům.\n\nV březnu 2018 oznámil prezidentský kandidát Mario Abdo Benítez (Strana Colorado), že je připraven vetovat jakýkoliv pokus o legalizaci stejnopohlavního manželství, který by prošel Kongresem. Volby pak následně vyhrál. Další odpůrci rozhodnutí IACHR řekli, že jej Paraguay neimplementuje.\n\nOd roku 1997 říká \"zákon o adopci\", že jakákoliv osoba bez ohledu na pohlaví a rodinný stav může osvojit dítě. Manželství a nesezdaná soužití heterosexuálních párů a svobodné ženy mají v adopčním procesu stejné postavení.\n\nParaguay neposkytuje jiným sexuálním orientacím a genderovým identitám žádnou právní ochranu.\n\nV listopadu 2015 se Kongres zabýval návrhem zákona proti homofobní a transfobní diskriminaci.\n\nParaguay neumožňuje translidem úřední změnu jména a pohlaví v osobních dokumentech. V prosinci 2016 požádaly dvě transženy o změnu jejich jména s odvoláním se na článek 25 ústavy o právu na identitu a článek 42 občanského zákoníku umožňující změnu křestního jména.\n\nV říjnu 2016 přijalo paraguayské ministerstvo zdravotnictví \"rezoluci 695\"', podle níž by translidé měli mít právo užívat v médiích jméno, které odpovídá jejich genderové identitě. Dokument taktéž uvádí, že by pracovníci zdravotních služeb měli přistupovat k trans pacientům citlivě, a vycházet vstříc jejich právu na užívání jména kompatibilního s jejich genderovou identitou.\n\nNeexistuje žádný zákon, který by oficiálně zakazoval gayům, lesbám a bisexuálům sloužit v paraguayské armádě, nebo u policie.\n\nV červnu 2010 odmítla Poslanecká sněmovna v poměru hlasů 42:4 návrh zákona zakazující homosexuálům práci u bezpečnostních složek, které zahrnují ozbrojené síly a policii.\n\nV říjnu 2017 přijala paraguayská vláda zákaz diskuze o LGBT tématech ve státních školách. Ministerstvo školství dokonce řeklo, že by se mělo zvážit spálení všech publikací zabývajících se transgender problematikou.\n\nParaguay je považovaná ze jednu z nejkonzervativnějších zemí Jižní Ameriky. Zprávy o násilí a diskriminaci vůči členům LGBT komunity jsou časté a policie je mívá tendenci bagatelizovat. Katolická církev má v zemi velký vliv a autoritu a pravidelně odmítá jakékoli snahy o zlepšení životních podmínek LGBT menšiny. Veřejná podpora stejnopohlavního manželství a LGBT práv je ve srovnání se sousední Argentinou a Brazílií velmi nízká. Naopak je zde vidět vysoká míra náboženského fundamentalismu, která výrazným způsobem omezuje činnost LGBT organizací.\n\nOd roku 2004 se v Asunciónu konají pravidelné festivaly gay pride.\n\nPodle průzkumu Pew Research Center, který proběhl mezi 26. listopadem 2013 a 8. lednem 2014, by stejnopohlavní manželství podpořilo pouze 15 % Paraguayců, zatímco 81 % bylo proti.\n\n"}
{"id": "1048594", "url": "https://cs.wikipedia.org/wiki?curid=1048594", "title": "LGBT práva v Panamě", "text": "LGBT práva v Panamě\n\nLesby, gayové, bisexuálové a transexuálové (LGBT) v Panamě můžou čelit právním problémům, s nimiž se nehomosexuální obyvatelstvo nesetkává. Mužská i ženská stejnopohlavní aktivita je v Panamě legální. Stejnopohlavní páry a domácnosti tvořené stejnopohlavními páry nemají rovný přístup ke stejným právním výhodám a protekci jako mají různopohlavní manželské páry.\n\nHomosexuální styk je v Panamě legální od r. 2008. Legální věk způsobilosti k pohlavnímu styku je pro obě orientace stanovený na 18 let.\n\nV Panamě neexistuje žádný právní institut pro stejnopohlavní páry. Návrh, který by umožnil homosexuálům uzavírat registrovaná partnerství byl zamítnut r. 2004, zejména kvůli nátlaku tehdejší římskokatolické vlády. 12 % Panamanů podporuje uznání stejnopohlavních manželství v Panamě. \n\nNebyly zatím vůbec přijaty žádné zákony chránící LGBT lidi před diskriminací. Článek 39 Ústavy Panamské republiky zakazuje zakládání společností, asociací nebo organizací, jejichž činnost je v rozporu s dobrými mravy nebo se zákonem. V minulosti byl často aplikován na zakládání LGBT organizací.\n\nV r. 1996 Panamská byla založena první gay a lesbická organizace \"Asociación Hombres y Mujeres Nuevos de Panamá\" (AHMNP; \"New Men and Women of Panama Association\"). Právnímu uznání se jim dostalo až v r. 2005 po tříletém boje s panamskými úřady a katolickou církví. Stále se jedná o jedinou otevřenou LGBT organizaci v Panamě.\n\nV r. 2004 sepsali petici ohledně uznání registrovaného partnerství. V červnu 2005 se konal první festival hrdosti Panama Pride, který měl tehdy 100 účastníků.\n"}
{"id": "1048595", "url": "https://cs.wikipedia.org/wiki?curid=1048595", "title": "Administrativní dělení Jihoafrické republiky", "text": "Administrativní dělení Jihoafrické republiky\n\nJihoafrická republika se dělí na devět provincií (). Před volbami v roce 1994 byly dřívější bantustany (samosprávná území černochů) zrušeny a čtyři předchozí provincie (Kapsko, Natal, Oranžský svobodný stát a Transvaal) byly rozděleny na devět. Dvanáctý, třináctý a šestnáctý dodatek ústavy změnily hranice sedmi z těchto provincií. \n"}
{"id": "1048597", "url": "https://cs.wikipedia.org/wiki?curid=1048597", "title": "Abrahám Rostovský", "text": "Abrahám Rostovský\n\nAbrahám Rostovský rozený jako Iverk, křtěný Averkij (, Galich, Kostromská oblast - 1073, Rostov, Jaroslavská oblast) byl ruský archimandrita a zakladatel Epifánského monastýru.\n\nNarodil se v Galichu v Kostromské oblasti. Pokřtěný byl jménem Averkij. Ve Valaamě byl postřižen na monacha.\n\nAbrahám si sám postavil chýši u jezera Nero, v kraji pohanských komunit, kde uctívali kamenný Veleský idol. Působil v klašteře nedaleko Rostova.\n\nDílo \"Život\" vypráví o jeho zázračném vidění apoštola Jana Evangelisty, který mu dal tyč převyšovanou křížem aby rozdrtil kamenný idol. Na jeho památku mu přepodobný Abrahám nechal postavit kostel. Podle vyprávění, křtil mnoho pohanů.\n\nNa žádost Rostovského knížete byl Abrahám povýšen na archimandritu nového Epifánského monastýru.\n\nZemřel ve vysokém věku. Pohřben byl v chrámu Zjevení Páně v blízkosti kláštera ve kterém působil.\n\n"}
{"id": "1048599", "url": "https://cs.wikipedia.org/wiki?curid=1048599", "title": "Sluneční bouře v roce 1859", "text": "Sluneční bouře v roce 1859\n\nSluneční bouře v roce 1859, rovněž známá jako Carringtonova událost, byla silná geomagnetická sluneční bouře v roce 1859 během 10. slunečního cyklu. Koronální výron hmoty zasáhl zemskou magnetosféru a vyvolal jednu z největších zaznamenaných geomagnetických bouří. Bouře v sluneční fotosféře byla pozorována a zaznamenána anglickými astronomy Richardem Christopherem Carringtonem a Richardem Hodgsonem.\n\nStudie z roku 2012 ukázala, že sluneční bouře této intenzity by v dnešní době způsobila moderní civilizaci problémy ve velmi širokém spektru, přičemž je 12% šance, že se podobná událost stane mezi lety 2012 až 2022. Nový odhad z roku 2019 však ukazuje, že pravděpodobnost je spíše kolem 1 % za 10 let.\n\nV období mezi 28. srpnem a 2. září 1859 bylo na Slunci pozorováno mnoho slunečních skvrn. Dne 29. srpna 1859 byla pozorována polární záře až na severu Austrálie v Queenslandu. Těsně před polednem dne 1. září angličtí amatérští astronomové Richard Christopher Carrington a Richard Hodgson nezávisle na sobě učinili první pozorování sluneční erupce. Bouře byla spojena s významným výronem koronální hmoty (coronal mass ejection – CME), která byla vyvržena přímo k Zemi, přičemž její cesta dlouhá 150 milionů km trvala pouze 17,6 hodiny. Předpokládá se, že poměrně vysoká rychlost tohoto CME (typicky trvá CME několik dní, než dorazí k Zemi) souvisela s předchozím CME, který pravděpodobně způsobil velké polární záře dne 29. srpna a který „vyčistil cestu“ slunečnímu větru (plazmatu), jenž následně způsobil Carringtonovu událost.\n\nJelikož byl současně pozorován důsledek sluneční erupce skotským fyzikem Balforem Stewartem na záznamu magnetometru Kewské observatoře a zároveň byla pozorována geomagnetická bouře následující den, Carrington vytušil spojitost v této událostí mezi Sluncem a Zemí. Informace z celého světa o účincích geomagnetické bouře, které v roce 1859 shrnul a publikoval Elias Loomis, potvrzují pozorování Carringtona a Stewarta.\n\nVe dnech 1.–2. září, se udála jedna z největších pozemskými magnetometry zaznamenaných bouří. Polární záře byla viditelná po celém světě – na severní polokouli směrem k jihu až v Karibiku. Ve Skalistých horách byla záře tak silná, že dokonce probudila zlatokopy, kteří si mysleli, že je ráno a započali si chystat snídani.Lidé, kteří se vzbudili na severu USA mohli dokonce číst ve světle polární záře noviny. Polární záře byla viditelná dokonce tak daleko od pólů jako je Kuba a Havaj.\n\nTelegrafní systémy po celé Evropě a Severní Americe selhaly. V některých případech byli dokonce operátoři zasaženi elektrickým proudem. Na telegrafních sloupech přeskakovaly výboje.\nNěkteří operátoři mohli odesílat a přijímat zprávy, přestože odpojili zdroj energie.\n\nV sobotu dne 3. září 1859 informovaly noviny Baltimore News-American a Commercial Advertiser, „že o čtvrteční noci je šance na pozorování další polární záře. Tento jev byl velmi podobný jevu v neděli. Na obloze se objevilo světlo, které ji celou ozářilo a zastínilo i hvězdy. Toto světlo, ač mělo nepopsatelnou hebkost, která obklopovala vše, co ozařovalo, bylo silnější než Měsíc v úplňku. Mezi dvanáctou a jednou hodinou, když byl jas největší, byly tiché městské ulice osvětlené tímto světlem krásné a pozoruhodné.“\n\nV červnu roku 2013 společně výzkumníci z Lloyd's v Londýne a Atmosférického a přírodovědného výzkumného ústavu (AER) v USA použili data z Carringtonské události k odhadnutí stávající ceny dopadu podobné události na USA, přičemž odhadli dopad škod pouze na USA ve výši 0.6–2.6 biliónů USD.\n\nLedové jádro obsahující tenkou vrstvu bohatou na dusičnany bylo analyzováno za účelem rekonstruování historie solárních bouří před dobou jejich pozorování. Data z ledovce v Grónsku, shromážděná Kennethem G. McCrackenem a další, dávají důkaz, že událost s intenzitou, jaká byla naměřena při Carringtonské události, se odehrávají jednou za 500 let. S pětinovou intenzitou potom několikrát za století. Nicméně novější výzkumné práce zkoumající led ukazují, že špičkové hodnoty dusičnanů nejsou důsledkem slunečních bouří a tudíž jsou o této výzkumné metodě pochybnosti.Be a C je v současnosti považováno za spolehlivější indikátor.\nTyto podobné, ale mnohem extrémnější sluneční bouře, mohou vzniknout i mimo Sluneční systém a dokonce i mimo Mléčnou dráhu (naši galaxii). Méně významné bouře se odehrály v letech 1921 a 1960, kdy bylo zarušeno rádiové spojení v celé šíři spektra. V březnu 1989 geomagnetická bouře vyřadila energetickou sít ve velké části Quebeku. 23. července 2012 byla pozorována superbouře stejné třídy jako Carringtonská událost. Její trajektorie však naštěstí minula Zemi. Informace o tomto pozorování byly poprvé veřejně sdíleny NASA.\n\n"}
{"id": "1048601", "url": "https://cs.wikipedia.org/wiki?curid=1048601", "title": "Abrahám Smolenský", "text": "Abrahám Smolenský\n\nAbrahám Smolenský (asi 1150 nebo 1172 – mezi roky 1221 a 1224) byl ruský přepodobný a svatý.\n\nNarodil se v bohaté rodině ve Smolensku v Rusku. Jako dítě osiřel a vzdal se dědictví, aby se stal mnichem. Vstoupil do monastýru v Bogoroditskay a v této oblasti se věnoval apoštolské činnosti ve prospěch nemocných a chudých. Abrahám si jako asketicky žijící biblista ohlašující poslední soud znepřátelil mnohé členy svojí náboženské komunity a nakonec ze svého monastýru odešel a přidal se k mnichům sv. Kříže. Ani zde však nebyl přijat, byla proti němu vznesena obvinění z kacířství, amorálnosti a pýchy. Po oddělených soudních procesech bylo jeho jméno očištěno. Povolali ho zpět do monastýru v Bogoroditskay, ale smolenský biskup Ignácij mu odepřel právo vykonávat kněžské povolání. Když město trpělo velkým suchem, obyvatelé si žádali, aby se Abrahám vrátil opět do své funkce. Toto volání o opětovné dosazení do úřadu vedlo k druhému vyšetřování, které očistilo jeho pověst. Biskup Ignácij se Abrahámovi za jednání, které se mu dostalo, ospravedlnil. Abrahám se stal igumenem monastýru Boží Matky, kde přijímal návštěvy lidí, kteří ho měli ve velké úctě kvůli jeho odvaze a pokoře. Svojí životní pouť ukončil v monastýru Boží Matky.\n\n"}
{"id": "1048603", "url": "https://cs.wikipedia.org/wiki?curid=1048603", "title": "Packet Layer Protocol", "text": "Packet Layer Protocol\n\nPacket Layer Protocol nebo PLP je protokol síťové vrstvy sady protokolů X.25. PLP řídí výměnu paketů mezi KZD (data terminál) zařízení virtuálním okruhem (VC). PLP může být také používáno na ISDN s použitím Link Access Procedures - D Channel (LAPD).\n\nExistuje 5 režimů PLP: vytváření spojení, přenos dat, nečinný, rušení spojení a restart. \n\n\nPLP paket má 4 typy polí: \n\n\n\n"}
{"id": "1048605", "url": "https://cs.wikipedia.org/wiki?curid=1048605", "title": "Abrahám Pracovitý", "text": "Abrahám Pracovitý\n\nAbrahám Pracovitý (druhá polovina 13. století – začátek 14. století) byl mnich Kyjevskopečerského monastýru a přepodobný.\n\nPodrobné informace o jeho životě nejsou zachovány. Filaret Gumiljevskij se domníval že Abrahám, žil v jeskyni a zde v modlitbě pracoval na přípravě všeho potřebného pro své pečerské bratry a tím získal přídomek \"Pracovitý\". Byl pohřben v blízké jeskyni svého monastýru mezi přepodobnými Izaiášem a Nifontem.\n\nMístní úcta začala u metropolity Petra Mogily, který roku 1643 ustanovil oslavy přepodobných otců blízkých i vzdálených jeskyní. Úcta celé církve začala po usnesení Svatého synodu v druhé polovině 18. století.\n\n"}
{"id": "1048607", "url": "https://cs.wikipedia.org/wiki?curid=1048607", "title": "Multiprotocol Label Switching", "text": "Multiprotocol Label Switching\n\nMultiprotokolové přepojování podle návěští ( ) je metoda směrování síťového provozu používaná ve vysokorychlostních telekomunikačních sítích, která pro směrování nepoužívá relativně dlouhé a protokolově závislé síťové adresy, ale krátká návěští pevné délky. Tím se obchází prohledávání směrovacích tabulek. Návěští neidentifikují koncové body, ale virtuální spoje (\"cesty\") mezi vzdálenými uzly. MPLS nese název „multiprotokolové“, protože může zapouzdřovat pakety různých síťových protokolů a pro přenos může používat nejrůznější technologie včetně linek T1 a E1, ATM, Frame Relay a DSL.\n\nMPLS je protokolově nezávislá a škálovatelná technologie přepojování paketů. V síti používající MPLS je ke každému datovému paketu připojeno návěští, podle kterého se rozhoduje, kam se má paket přeposlat (forwardovat), aniž by bylo třeba analyzovat obsah paketu. To umožňuje vytvářet koncové okruhy ( ) pro přenos libovolných protokolů používající libovolný typ transportních medií. Hlavní výhodou je odstranění závislosti na určité technologii linkové vrstvy OSI modelu, jako je Asynchronous Transfer Mode (ATM), Frame Relay, Synchronous Optical Networking (SONET) nebo Ethernet i odstranění potřeby, aby různé linkové vrstvy sítí vyhovovaly různým typům provozu.\n\nProtože MPLS pracuje na rozhraní vrstvy 2 (linková vrstva) a 3 (síťová vrstva), je často označováno jako „vrstva 2,5“. MPLS poskytuje jednotnou službu pro přenos dat jak pro protokoly používající okruhy, tak pro protokoly používající přepojování paketů, kterým poskytuje datagramový model služeb. MPLS může přenášet různé druhy provozu, od IP paketů po přenos provozu ATM, SONET a Ethernetové rámce.\n\nPro směrování rámců nebo buněk počítačovou sítí vzniklo v minulosti několik technologií používajících podobný princip – mimo jiné Frame Relay a ATM. Místo návěští obsahuje hlavička ATM buněk nebo rámců u Frame Relay číslo virtuálního okruhu, kterým se buňky nebo rámce přepravují. Jeho hodnota se v každém hopu v síti mění, čímž se odlišují od forwardování IP paketů. Technologie MPLS byla vyvinuta s dobrou znalostí výhod a nevýhod technologie ATM, o níž se mnoho síťových inženýrů domnívá, že ji bude možné nahradit technologií s menší režií, která bude poskytovat spojované služby pro rámce proměnné délky. Předpokládá se, že MPLS bude postupně vytlačovat starší technologie, a že bude použitelné i pro budoucí sítě a protokoly.\n\nMPLS se obejde bez přepojování buněk a balastu signalizačních protokolů v ATM. Prokazuje, že používání velmi krátkých buněk ATM není v moderních sítích nutné, protože tyto sítě jsou tak rychlé, že ani řazení paketů plné délky 1500 bytů do front nepůsobí zpoždění významná pro práci v reálném čase (hlavní motivací pro používání buněk v ATM bylo omezení zpoždění potřebné pro přenos hlasu).\n\nSoučasně se MPLS snaží zachovat teletraffic engineering a řízení mimo přenosový kanál ( ), které je velkým kladem technologií Frame Relay a ATM pro správu rozsáhlých sítí.\n\nMPLS přináší významné výhody pro správu sítě (lepší spolehlivost, vyšší výkonnost), významně však omezují viditelnost a přístup ke směrování, na který byla zvyklá IT oddělení.\n\n\nV roce 1996 skupina z Ipsilon Networks navrhla „flow management protocol“.\nJejich technologie pro „IP Switching“ pracovala pouze přes ATM, nedosáhla velkého rozšíření. Cisco Systems zavedla podobný návrh nazývaný „Tag Switching“, který nebyl omezený na ATM sítě. Tento proprietární návrh byl přejmenován na „Label Switching“ a předán organizaci Internet Engineering Task Force (IETF) k otevřené standardizaci. IETF zapracovalo návrhy od jiných dodavatelů a dospělo k výslednému protokolu, který kombinuje vlastnosti různých protokolů.\n\nJednou z původních motivací bylo umožnit vytvoření jednoduchých vysokorychlostních přepínačů, protože dlouhou dobu nebylo možné směrovat IP pakety výhradně hardwarově. Nicméně pokroky v VLSI umožnily vyrábět i taková zařízení. Proto se výhody MPLS primárně odvíjejí od schopnosti podporovat různé modely služeb a provádět traffic management. MPLS také nabízí rámec pro robustní zotavení, který překonává jednoduché okruhy ochrany sítí SONET (SONET/SDH).\n\nMPLS prefixuje pakety MPLS hlavičkou, která se skládá ze sady MPLS návěští ( ). Před jeden paket může být vloženo i několik návěští, proto mluvíme o zásobníku návěští.\nKaždá položka na zásobníku návěští obsahuje čtyři pole:\n\nPakety s MPLS-návěštími jsou přepojovány výhradně podle návěští místo prohledávání směrovacích tabulek obsaženého protokolu (například IP). V době návrhu MPLS bylo vyhledávání návěští a přepojování pomocí návěští podstatně rychlejší než prohledávání směrovacích tabulek nebo vyhledávání v RIB (Routing Information Base), protože se mohla provádět přímo ve switched fabric bez účasti procesoru.\n\nPřítomnost MPLS návěští musí být routeru nebo přepínači indikována. V případě Ethernetových rámců se to provádí pomocí EtherType hodnot 0x8847 pro unicast a 0x8848 pro multicast.\n\nMPLS router, který provádí směrování pouze podle návěští, se nazývá Label switch router (LSR) nebo tranzitní router. Tyto routery se používají uvnitř MPLS sítě. Jsou zodpovědné za změny návěští mezi jednotlivými hopy v MPLS síti.\n\nKdyž LSR přijme paket, použije návěští obsažené v hlavičce paketu jako indexu do vyhledávací tabulky pro nalezení nového návěští a dalšího hopu na cestě přepínané pomocí návěští (label-switched path, LSP). V hlavičce je před odesláním paketu staré návěští nahrazeno novým.\n\nHraniční MPLS router (Label edge router, LER, neboli hraniční LSR) je router, které je umístěn na hranici MPLS sítě a funguje jako vstupní a výstupní bod sítě. LER přidává (\"push\") MPLS návěští do příchozích paketů a odebírá (\"pop\") návěští z paketů směřujících mimo MPLS síť. Při uspořádáním nazývaném penultimate hop popping může tuto funkci provádět LSR přímo připojený k LER.\n\nPři forwardování IP datagramů do MPLS domény, LER analyzuje směrovací informace, aby určil, jaká návěští mají být přidána k paketu, a pakety s návěštími předává do MPLS domény. Obdobně při přijetí paketů s návěštími, které opouštějí MPLS doménu, LER návěští odstraní a výsledný IP paket předá pomocí normálního forwardovacího pravidla pro IP.\n\nVe zvláštním kontextu virtuálních privátních sítí (VPN) používajících MPLS se routery LER, které fungují jako ingress nebo egress routery do VPN často nazývají PE (Provider Edge) routery. Zařízení, která fungují pouze jako tranzitní routery, se analogicky nazývají P (Provider) routery. Úkoly routeru P jsou výrazně snazší než PE routeru, takže mohou být jednodušší a díky tomu i spolehlivější.\n\nRoutery v MPLS síti si navzájem pravidelně vyměňují návěští a informace o dosažitelnosti pomocí standardizovaných procedur, aby si vytvořily úplný obraz sítě pro přepínání paketů.\nMezi LER a LSR routery jsou návěští distribuována pomocí Label Distribution Protocol (LDP).\nLSP vytváří síťový operátor pro různé účely, např. pro vytvoření virtuálních soukromých sítí s protokolem IP nebo pro směrování provozu sítí zadanými cestami. V mnoha aspektech se LSP neliší od permanentních virtuálních okruhů (PVCs) v ATM nebo Frame Relay sítích, až na to, že nejsou závislé na konkrétní technologii vrstvy 2.\n\nPro každý paket, který nemá návěští, vstoupí do ingress routeru a má být přenesen MPLS tunelem, musí router nejdříve určit třídu ekvivalence pro jeho směrování (forwarding ekvivalence class, FEC). Pak na začátek paketu vloží jako MPLS hlavičku obsahující jedno nebo více návěští a přepošle paket na router pro další hop pro toto návěští.\n\nPři přijetí paketu opatřeného návěštím MPLS router zkontroluje návěští na vrcholu zásobníku. Podle jeho hodnoty provede se zásobníkem návěští operaci \"swap\" (\"nahrazení\"), \"push\" (\"uložení\") nebo \"pop\" (\"odebrání\"). Routery mohou mít předem připravené vyhledávací tabulky, které určují, jakou operaci provést pro jednotlivé hodnoty návěští na vrcholu zásobníku v přicházejícím paketu, díky čemuž mohou pakety velmi rychle zpracovávat.\n\n\nTranzitní routery obsah paketu pod zásobníkem MPLS návěští nekontrolují; obvykle kontrolují pouze nejvyšší návěští na zásobníku. Forwardování paketu se provádí podle hodnoty návěští, což umožňuje „forwardování paketů nezávislé na protokolu“, při kterém není nutné prohledávat směrovací tabulky jednotlivých protokolů a není nutné náročné hledání nejdelšího souhlasného prefixu používané protokolem IP v každém hopu.\n\nKdyž egress router odebere poslední návěští, zůstane pouze obsah paketu. Tím může být IP paket nebo paket jiného protokolu. Proto musí egress router mít směrovací tabulky pro všechny použité protokoly, aby mohl pakety forwardovat mimo MPLS síť. Naproti tomu tranzitní routery MPLS žádné protokolově závislé směrovací tabulky nepotřebují.\n\nV některých speciálních případech může být poslední návěští odstraněno už v předposledním hopu (hop před egress routerem), což se nazývá penultimate hop popping (PHP). To může pomoci snížit zátěž egress routeru, který jinak musí zpracovávat spousty paketů, které opouštějí MPLS tunely, což vede k velkému zatížení jeho procesoru. Použitím PHP (odstraněním posledního návěští) se část zátěže přenese na tranzitní routery připojené přímo egress routery. V protokolech pro distribuování návěští, je tato akce oznamována pomocí hodnoty 3 „implicitně prázdné“, které se nikdy nemůže objevit v návěští, protože znamená „odstranit návěští“.\n\nMPLS spolupracuje s IP a jeho interními směrovacími protokoly (Interior Gateway Protocol - IGP). Zařízení podporující MPLS se nazývají LSRs. Cesty, které LSR zná, mohou být definovány pomocí explicitních hop-by-hop konfigurací nebo jsou dynamicky směrovány algoritmem constrained shortest path first (CSPF) nebo jsou nakonfigurovány jako loose route, ve kterých není uvedena konkrétní IP adresa, nebo je cesta částečně explicitní a částečně dynamická.\n\nV IP-only sítích se vybere nejkratší cesta k cíli, i pokud je zahlcená. Naproti tomu v IP síti s MPLS Traffic Engineering CSPF směrováním se mohou brát v úvahu další parametry jako například RSVP šířka pásma použitého spoje, takže bude vybrána nejkratší cesta s požadovanou šířkou pásma. MPLS Traffic Engineering vyžaduje použití TE rozšíření Open Shortest Path First (OSPF) nebo Intermediate System To Intermediate System (IS-IS) a RSVP. Kromě toho, že omezení RSVP šířky pásma, mohou uživatelé také definovat svá vlastní omezení uvedením atributů spoje a speciálních požadavků na tunely, které mají (nebo nemají) být směrovány spoji s určitými atributy.\n\nPro koncové uživatele není používání MPLS přímo viditelné. Lze je však odhalit pomocí traceroute, který jako hopy na cestě zobrazuje pouze uzly provádějící \"plné\" IP směrování, zatímco mezilehlé MPLS uzly vidět nejsou. Proto když je vidět, že paket \"putuje\" mezi dvěma velmi vzdálenými uzly a žádný jiný 'hop' není v síti tohoto poskytovatele (nebo v daném AS) vidět, je velmi pravděpodobně, že síť používá MPLS.\n\nPoužívají-li se mechanismy zotavení na vrstvě IP, může obnovení provozu po selhání prvku sítě trvat několik sekund, což může být pro fungování aplikací v reálném čase jako například VoIP nepřijatelné. Naproti tomu MPLS local protection (též MPLS Fast Reroute nebo MPLS local restoration) splňuje požadavky aplikací pracujících v reálném čase s časy zotavení srovnatelnými s vlastnostmi SONET okruhů s méně než 50 ms.\n\n\n\n"}
{"id": "1048610", "url": "https://cs.wikipedia.org/wiki?curid=1048610", "title": "Agapit Pečerský", "text": "Agapit Pečerský\n\nAgapit Pečerský (?, Kyjev – 1. června 1095, Kyjev) byl mnich Kyjevskopečerského monastýru a lékař.\n\nPodle Kyjevskopečerského paterikonu Agapit pocházel z Kyjeva a za života Antonína Pečerského v Kyjevskopečerském monastýru byl postřížen na monacha.\n\nJe považován za prvního lékaře Kyjevské Rusi, známého svou bezmeznou pomocí pacientům. Získal velkou slávu při léčení velmi nemocných, prostřednictvím modlitby a léčivých bylin. Podle vyprávění vyléčil černigovského knížete Vladimíra II. Monomacha.\n\nKdyž arménský lékař, který bojoval s Agapitem, uviděl uzdravování modlitbou, přešel k pravoslavné církvi a stal se mnichem. Agapit zemřel 1. června 1095. Jeho ostatky byly pohřbeny v blízkých jeskyních kyjevskopečerské lávry.\n\nMístní kanonizace sahá až do dob stvoření Kyjevskopečerského paterikonu (polovina 13. století). Úcta celé církve započala rozhodnutím Svatého synodu v druhé polovině 18. století.\n\n"}
{"id": "1048611", "url": "https://cs.wikipedia.org/wiki?curid=1048611", "title": "Geneva Open", "text": "Geneva Open\n\nGeneva Open, oficiálním názvem se jménem sponzora Banque Eric Sturdza Geneva Open, je profesionální tenisový turnaj mužů hraný ve švýcarské Ženevě, metropoli stejnojmenného nejzápadnějšího kantonu země. Na okruhu ATP World Tour se řadí do kategorie ATP World Tour 250. Probíhá v největším a nejstarším švýcarském tenisovém oddílu Tennis Club de Genève v Parc des Eaux-Vives na otevřených antukových dvorcích.\n\nTurnaj byl založen v roce 1980. Následujících devět sezón se hrál na okruhu Grand Prix. Po vzniku kalendáře ATP Tour roku 1990 se uskutečnily další dva ročníky jako součást nového mužského okruhu. Poté byl přeřazen do nižší úrovně challengerů. V listopadu 2014 řídící organizace ATP oznámila, že práva německého Düsseldorf Open, konaného dva roky, získala pro nezájem sponzorů od sezóny 2015 ženevská událost. V roce 2016 se generálním sponzorem stal bankovní dům Banque Eric Sturdza. Prezident firmy Eric Sturdza byl členem první desítky tenisového žebříčku Švýcarska a jeho bratr Dimitri Sturdza několikanásobným švýcarským mistrem v tenise a kapitánem daviscupového týmu v letech 1992–1993.\n\nNa termínové listině je zařazen do druhé poloviny května. Představuje poslední přípravu na antukový grandslam French Open, který jej v kalendáři okruhu následuje. Do soutěže dvouhry nastupuje třicet dva hráčů a čtyřhry se účastní šestnáct párů. Celková dotace k roku 2016 činila 556 195 eur. V premiérovém ročníku 2015 obnoveného turnaje přislíbil účast švýcarský hráč elitní světové pětky Stan Wawrinka. Wawrinka na turnaji startoval jako nasazená jednička a v premiérovém ročníku obnoveného turnaje došel do čtvrtfinále, kde nestačil na Argentince Federica Delbonise.\n\nJediným vícenásobným vítězem dvouhry je bývalá švédská světová jednička Mats Wilander, který triumfoval dvakrát v letech 1982 a 1983. Dalšími tenisty, kteří získali titul a během kariéry také vystoupali na čelo žebříčku ATP, se stali vítěz druhého ročníku Björn Borg a posledního – před obdobím challengerů, Thomas Muster.\n\n"}
{"id": "1048613", "url": "https://cs.wikipedia.org/wiki?curid=1048613", "title": "Placid ze Subiaca", "text": "Placid ze Subiaca\n\nPlacidus, žijící v 6. století, byl benediktinský mnich, uctívaný dnes jako světec. Někdy se uvádí jako mučedník, martyrologium se však o tom, že by podstoupil mučednickou smrt, nezmiňuje.\n\nPlacidus se narodil asi v roce 515 v římské patricijské rodině, jeho otcem měl být senátor Tertullus. V mládí se připojil jako jeden z prvních mnichů ke svatému Benediktovi v klášteře v Subiacu, v roce 529 pak komunita mnichů přešla do Montecassina. Uvádí se řada zázračných událostí z jeho života. Například příhoda se džbánem, kdy se při nabírání vody Placidus začal topit, což zpozoroval sv. Benedikt a poslal sv. Maura aby mu pomohl. Maurus svého spolubratra zachránil, a teprve později si uvědomil, že přitom kráčel po vodě. Od této příhody se odvozuje džbán na vodu jako Placidův atribut.\n\nV pozdějších letech byl Placidus vyslán na Sicílii k založení nového kláštera poblíž Messiny. Proslul jako velký modlitebník a asketa. Po několika letech byl tento klášter přepaden piráty, z čehož se někdy dovozuje, že Placidus mohl tehdy zemřít mučednickou smrtí. O případném mučednictví však chybí jakékoliv důkazy, a ani sama katolická církev Placida za mučedníka nepovažuje. Zprávy o mučednictví zřejmě plynou z mylné interpretace skutečnosti, že zhruba 100 let po Placidově smrti jako mučedník zemřel jiný benediktin téhož jména.\n\nJeho liturgická památka se slaví 5. října, v roce 1969 byla k tomuto datu připojena též památka sv. Maura, původně slavená samostatně v lednu.\n\nBývá vyobrazen jako mnich v černé kutně, s plnovousem a krátce střiženými vlasy s tonzurou, v ruce drží knihu řeholních pravidel sv. Benedikta. Je-li vyobrazen ve dvojici, pak nejčastěji jako reprezentační postava ve dvojici se sv. Maurem, např. barokní sochy na oltáři sv. Benedikta v klášterním kostele sv. Benedikta a Markéty v Břevnově od Matěje Václava Jäckela (1718), nebo na fresce v presbyteriu klášterního kostela sv. Gabriela v Praze. Jindy je sv. Placidus zastoupen v sérii vyobrazení řádových patronů benediktinů, např. mezi reliéfy na čelech barokních chórových lavic klášterního kostela sv. Václava v Broumově. Méně obvyklá je scéna přijetí chlapce Placida do komunity mnichů svatým Benediktem, vyobrazená na mozaice od Desideria Lenze v kryptě klášterního kostela v Monte Cassinu z roku 1896. Na barokním reliéfu z chórové lavice kostela v klášteře Svatého Havla ve Švýcarsku jsou znázorněni chlapci Placidus a Maurus, jak je ke sv. Benediktovi do kláštera přivádějí jejich otcové, senátoři Tertullus a Equitus.\nJe-li Placidus představen jako mučedník, pak drží jako svůj atribut meč.\n\nPlacidus bývá uctíván benediktiny a benediktinkami společně s ostatními řádovými patrony. Kostely jemu zasvěcené byly a jsou vzácné, v Evropě pravděpodobně pouze dva: kostel v Allier ve Francii a v Katánii na Sicílii. Kaplí zasvěcených sv.ů Placidovi je více, například v kostele sv. Justiny v Padově. \n\n\n"}
{"id": "1048614", "url": "https://cs.wikipedia.org/wiki?curid=1048614", "title": "The Interview", "text": "The Interview\n\nThe Interview je americká akční politická komedie režisérů Setha Rogena a Evana Goldberga z roku 2014. Je to již druhý film tohoto režisérského dua. Tím prvním je \"Apokalypsa v Hollywoodu\". Scénář Dana Sterlinga je podle námětu Rogena, Goldberga a Sterlinga samotného. V hlavních rolích hrají Rogen a James Franco žurnalisty, kteří mají rozkaz od CIA zabít vůdce Severní Koreje Kim Čong-una, po tom, co si s ním zamluvili rozhovor.\n\nPřed plánovaným uvedením filmu do amerických kin byly hackery napadeny servery mateřské společnosti producenta filmu Columbia Pictures, firmy Sony Pictures Entertainment a z útoku byla obviněna Severní Korea, která film kritizovala ještě před jeho dokončením. Útokem byly napadeny a vyřazeny z provozu tisíce počítačů v sítí Sony Picture Entertainment, ukradeno bylo mnoho citlivých údajů, z nichž řada byla potom na internetu zveřejněna. Severní Korea se útokům ale nepřiznala. Premiéra filmu v kinech byla po útocích odvolána, což vyvolalo vlnu kritiky z více stran americké společnosti, mezi kritiky patřil např. také Barack Obama. Nakonec bylo datum uvedení filmu 25. prosince 2014 dodrženo, ale místo do předpokládaných 2000 – 3000 kin byl film uveden do 331 vybraných kin. Kromě toho bylo už 24. prosince 2014 možné vidět film za poplatek na serverech YouTube, Google Play nebo Xbox Video\n\nDave Skylark (James Franco) ve své talk show \"Skylark Tonight\" vede interviews s celebritami o osobních tématech. Po tom, co Dave a jeho parta oslaví tisícátou epizodu jejich talk show, zjistí, že vůdce Severní Koreje Kim Čong-un je fanoušek \"Skylark Tonight\", což podnítilo producenta show Aarona Rapoporta (Seth Rogen) k uspořádní interview s ním. Aaron putuje na venkov v Číně, kde dostává instrukce od Sook (Diana Bang), severokorejské úřednice.\n\nAgentka CIA Lacey (Lizzy Caplan) navrhuje Daveovi a Aaronovi, aby zavraždili Kim Čong-Una potřesením si rukou s nalepenou transdermální náplastí s ricinem. Kimovou smrtí by měli usnadnit puč v Severní Koreji. Dave a Aaron s tím neochotně souhlasí. Po jejich příletu do Severní Koreje jeden z Kimových bodyguardů najde náplast v balíčku žvýkaček a sní ji, věře, že jde opravdu o žvýkačku. Lacey nechá shodit další dvě náplasti pomocí UAV a poradí Aaronovi, aby je propašoval do paláce rektálně.\n\nDave stráví den s Kimem, který ho přesvědčuje o tom, že byl světem špatně pochopen, načež se stávají přáteli. Při večeři bodyguard vystavený ricinu dostává záchvat a před svou smrtí neúmyslně zastřelí Kimova druhého bodyguarda. Další den ráno se Dave cítí provinile a zbaví se jedné ze dvou nových náplastí. Potom maří Aaronův pokus otrávit Kima poslední náplastí. Při další večeři objeví Dave Kimův opravdový charakter a dozví se pravdu o Severní Koreji. Po večeři zjistí, že obchody s potravinami, které na začátku jejich pobytu v Koreji viděl, jsou jenom \"Potěmkinovy vesnice\", které mají v cizinci vzbudit pocit severokorejské prosperity.\n\nAaron a Sook si přiznají svou vzájemnou přitažlivost. Poté mu Sook odhaluje, že Kimem pohrdá a omlouvá se za svoji obhajobu propagandy režimu. Dave, Aaron a Sook vymyslí plán, jak zničit Kimův kult osobnosti, a tím ukázat severokorejcům, že Kim je člověk a ne bůh. Během celosvětového televizního vysílání interview s Kimem řeší Dave stále více citlivá témata a podrobuje zkoušce Kimovu potřebu otcova souhlasu. Daveovy otázky doženou Kima k pláči. To ničí Kimovu reputaci před celým světem včetně severokorejců. Sook a Aaron se mezitím chopí kontroly nad vysílacím centrem a nechají běžet interview navzdory Kimovým reakcím. Jako odvetu Kim zastřelí Davea, který ale přežívá díky neprůstřelné vestě.\n\nDave, Aaron a Sook prchají v tanku ze sídla a Kim je pronásleduje v helikoptéře. Rozzuřen katastrofálním interview a tím, že ho celý svět viděl plakat, Kim přikazuje připravit nukleární střely k odpálení jako pomstu zbytku světa. Ale dříve než Kim stihne vydat tento příkaz, Dave vypálí z tanku na helikoptéru a zabíjí Kima, čímž ruší příkaz k vypuštění střel.\n\nSook navede Davea a Aarona na únikovou cestu, na konci které je zachrání členové SEAL Team Six přestrojení za severokorejské vojáky. Dave o této zkušenosti píše knihu a Severní Korea se za pomoci Sook stává demokratickým státem.\n\n"}
{"id": "1048616", "url": "https://cs.wikipedia.org/wiki?curid=1048616", "title": "Placid a Sigisbert", "text": "Placid a Sigisbert\n\nSvatí Placid a Sigisbert byli benediktinští mniši, žijící v 7. století. Sigisbert byl opatem, a Placid zemřel jako mučedník. Jsou připomínáni společně se svatým Benediktem 11. července.\n\nSigisbert pocházel údajně z Frank a byl žákem svatého Kolumbána, se kterým začal misijně působit v Burgundsku a dnešním Švýcarsku. Šlechtic Placid z Disentisu později Sigisbertovi věnoval pozemek a prostředky ke zřízení kláštera, a sám vstoupil do benediktinského řádu jako prostý mnich. Sigisbert mnicha Placida poslal do Churu, kde žil velmi neřestným způsobem života šlechtic, jménem Viktor. Placid mu vyčetl neřestný život, načež mu Viktor dal useknout hlavu. Legendické vyprávění uvádí, že bezhlavý Placidus pak vzal svou hlavu a donesl jí Sigisbertovi. Viktora pak údajně stihl trest – utonul v řece. Placid a Sigisbert jsou dnes připomínáni současně se svatým Benediktem, 11. července.\n\n"}
{"id": "1048617", "url": "https://cs.wikipedia.org/wiki?curid=1048617", "title": "Ovručský rajón", "text": "Ovručský rajón\n\nOvručský rajón () je rajón v Žytomyrské oblasti na Ukrajině. Jeho hlavním městem je Ovruč. Zabírá plochu 3 222 km², což z něj činí jeden z největších rajónů Ukrajiny co do rozlohy. Žije v něm obyvatel. Byl vytvořen v roce 1925.\n\n"}
{"id": "1048618", "url": "https://cs.wikipedia.org/wiki?curid=1048618", "title": "Jampil (rozcestník)", "text": "Jampil (rozcestník)\n\nJampil je název několika obcí na Ukrajině:\n\n"}
{"id": "1048619", "url": "https://cs.wikipedia.org/wiki?curid=1048619", "title": "Abies beshanzuensis", "text": "Abies beshanzuensis\n\nAbies beshanzuensis je jehličnatý strom z čeledi borovicovité, z rodu jedlí, přirozeně se vyskytující pouze v Číně a patřící mezi nejvzácnější rostliny světa.\n\nStálezelený, jehličnatý, středně rychle rostoucí (15–30 cm za rok, 1,8–4,5 m za 10 let) strom, dorůstající 30 m. Kmen je přímý a okrouhlý a dosahuje průměru kolem 0,8 m. Koruna je široce kuželovitá. Větve rostou vodorovně z kmene. Borka je zpočátku hladká a světle šedá, u starších stromů šupinovitá a podélně rozbrázděná. Letorosty jsou tlusté, zpočátku světle žluté či žlutohnědé, ve 3. či 4. roce někdy šedočerně zbarvené, holé či chlupaté, s kruhovými či vejčitými listovými jizvami (listová jizva vzniká po opadu listu (list zde ve tvaru jehlice)). Vegetativní pupeny (základ pro stonek a listy) jsou vejčité až kuželovité, pryskyřičnaté; pupenové šupiny jsou žlutohnědé, trojúhelníkovitě vejčité, s vystupujícím žebrem. Jehlice jsou spirálovitě uspořádané, na horních stranách hlavních větví stoupající, na spodních stranách větví a postranních letorostech hřebenovitě uspořádané ve dvou postranních sadách; přímé, ploché, nepravidelné, u báze zakroucené; 1–4,2 cm dlouhé a 2,5–3,5 mm široké; seshora tmavozelené, vespod šedozelené se dvěma bílými proužky průduchů (\"Stomat\"), seshora bez průduchů, se dvěma okrajovými pryskyřičnými kanálky; na špičce vroubkované. Samčí šištice jsou postranní, v listovém úžlabí, 20–25 mm dlouhé, žluté, s červenými mikrosporofyly. Samičí šištice jsou postranní, vzpřímené (jako u všech jedlí), úzce válcovitě kuželovité; zpočátku světle zelené, dozráváním žlutohnědé; 7–12 cm dlouhé a 3,5–4,5 cm široké; podpůrné šupiny jsou uprostřed zúžené, v krajních částech špachtlovité, okrouhlé či seříznuté, 20–25 mm dlouhé, s hrotitým, asi 1 mm přečnívajícím vrcholem, ostré a zpětně zahnuté; semenné šupiny jsou uprostřed šišky polokruhové či výjimečně ledvinovité, s laločnatou základnou, rýhovaným povrchem a s bočně nepravidelně zubatým okrajem, 25–30 mm dlouhé a 18–24 mm široké. Semena jsou podélně obvejčitá, 6–9 mm dlouhá, 3–4 mm široká, s 10 mm dlouhým, klínovitým či sekerovitým křídlem. Zimní pupeny jsou vejčité. Strom kvete v květnu. Semena dozrávají říjen–listopad.\n\n\"Abies beshanzuensis\" se vyskytuje, dle některých botaniků, ve 2 varietách :\n\nJedle \"Abies beshanzuensis\" je blízce příbuzná jedli \"Abies ziyuanesis\" a jedli japonské \"Abies firma\".\n\nEndemicky v Číně: v provincii Če-ťiang (kolem hory Baishan-zu).\n\nHorský strom, roste v nadmořských výškách 1500–1700 m, v jihovýchodní, přímořské části Číny. Léta jsou zde teplá, zimy chladné a vlhké, průměrná roční teplota 8–9 °C, extrémní teploty −15 °C, strom je krátkodobě mrazuvzdorný do −23 °C. Půdy na bázi ryolitu, pH půdy 4,5 . Strom toleruje stín, ale roste v něm pomalu. Jedle \"Abies beshanzuensis\" roste společně s: hlavotisem \"Cephalotaxus sinensis\", různými druhy kaštanovců \"Castanopsis\", jedlovcem čínským \"Tsuga chinensis\", tisem \"Taxus chinensis\", bukem lesklým \"Fagus lucida\", různými druhy dubů \"Quercus\", různými druhy javorů \"Acer\", šácholanem \"Magnolia cylindrica\" a dalšími. V současnosti jsou v oblasti výskytu \"Abies beshanzuensis\" dominantní rostliny krytosemenné.\n\nŽádné, jen pěstován pro záchranu před vyhynutím.\n\nKriticky ohrožený strom, ve volné přírodě zbývají pouze 3 jedinci tohoto stromu (objeven v roce 1963, kdy bylo nalezeno 7 jedinců, v roce 1987 populace klesla (pro neúspěšný pokus o přesazení několika stromů pro jejich záchranu, které ovšem zahynuly) na současný stav). V minulosti byl kácen při odlesňování za účelem získání zemědělské půdy, další škody populaci stromu způsobily povodně a na ně navazující sesuvy půdy, a též lesní požáry (způsobované mimo jiné vypalováním vegetace domorodci). Tyto faktory, v kombinaci se slabou regenerační a rozmnožovací schopností jedle \"Abies beshanzuensis\" (mimo jiné pro inbreeding), vedly k redukci na 3  volně rostoucí jedince. Regeneraci populace jedle \"Abies beshanzuensis\" navíc stěžují úspěšnější krytosemenné rostliny a bambusy, jež rychle zabírají oblasti původního výskytu této jedle. V budoucnu představují ohrožení klimatické změny a též další možné povodně. Nyní patří strom mezi nejvzácnější na světě (hned po habru Carpinus putoensis, jehož zbývá pouze jediný volně rostoucí exemplář). Stav populace \"Abies beshanzuensis\" nadále klesá, zbývající stromy jsou ve volné přírodě chráněny. Probíhá \"Ex situ\" program a vypěstované semenáče jsou znovu vysazovány do původních oblastí.\n\n\n"}
{"id": "1048621", "url": "https://cs.wikipedia.org/wiki?curid=1048621", "title": "Svatá Viborada", "text": "Svatá Viborada\n\nViborada byla inklúzou, je světicí katolické církve.\n\nPocházela ze šlechtické rodiny ze Švýcarska. Spolu se svým bratrem Hittonem vykonala pouť do Říma. Na zpáteční cestě se oba sourozenci rozhodli, že zasvětí svůj další život Bohu. Hitton vstoupil do benediktinského opatství v Sankt Gallen, Viborada začala žít jako inklúza (tj. dala se zazdít do celly, a jediný kontakt se světem jí zprostředkovávalo malé okénko, kterým jí bylo podáváno jídlo). Zemřela mučednickou smrtí během vpádu Uhrů v roce 926. Roku 1047 byla svatořečena.\n\n"}
{"id": "1048623", "url": "https://cs.wikipedia.org/wiki?curid=1048623", "title": "Vinnycký rajón", "text": "Vinnycký rajón\n\nVinnycký rajón () je rajón (okres) Vinnycké oblasti na Ukrajině, který vznikl v roce 1923. Má rozlohu 950 km² a žije zde obyvatel. Administrativním centrem je město Vinnycja.\n\nSídla městského typu: Desna, Stryžavka, Voronovycja.\n\nVesnice: Ahronomične, Bochonyky, Chyžynci, Cvižyn, Dorožne, Havryšivka, Horbanivka, Humenne, Ilkivka, Ivanivka, Jakušynci, Komariv, Kordyšivka, Krasne, Lavrivka, Luka-Meleškivska, Lysjanka, Lysohora, Majdan, Majdan-Čapelskyj, Mali Krušlynci, Medveže Vuško, Medvidka, Mizjakivski Chutory, Mychajlivka, Nekrasove, Olenivka, Olexandrivka, Parpurivci, Pereorky, Poberežne, Prybuzke, Pultivci, Pysarivka, Rivec, Sloboda-Daškovecka, Sokyrynci, Sosonka, Stadnycja, Stepanivka, Ščitky, Šyroka Hrebla, Ťuťky, Ťuťunnyky, Velyki Krušlynci, Vinnycki Chutory, Xaverivka, Zarvanci, Žabelivka.\n\nOsady: Berezyna, Slavne.\n\n"}
{"id": "1048624", "url": "https://cs.wikipedia.org/wiki?curid=1048624", "title": "Kalynivský rajón", "text": "Kalynivský rajón\n\nKalynivský rajón () je rajón (okres) Vinnycké oblasti na Ukrajině, který vznikl v roce 1923. Má rozlohu 1090 km² a žije zde . Administrativním centrem je město Kalynivka.\n\nMěsta: Kalynivka.\n\nVesnice: Adamivka, Antonopil, Bajkivka, Chomutynci, Čerepašynci, Čerňatyn, Červona Trybunivka, Červonyj Step, Druželubivka, Družne, Harasymivka, Hlynsk, Holubivka, Huščynci, Ivaniv, Kamjanogirka, Kirovka, Komunarivka, Kordelivka, Kotűžynci, Lemešivka, Lisova Lysijivka, Ljulynci, Mali Kutyšča, Mizäkiv, Mizäkivska Slobidka, Mončynci, Napadivka, Nova Hrebla, Panasivka, Pavlenky, Pavlivka, Polova Lysijivka, Prylucke, Pykiv, Pysarivka, Radivka, Rajky, Salnyk, Slobidka, Sofijivka, Šepijivka, Tarasivka, Uladivske, Velyki Kutyšča, Vesela, Zahrebelňa, Zalyvanščyna, Žovtneve, Žyhalivka.\n\nOsady: Holendry, Hulivci, Jabluneve, Kalynivka Druha, Pervomajske, Rivnynne.\n\n"}
{"id": "1048625", "url": "https://cs.wikipedia.org/wiki?curid=1048625", "title": "Lypovecký rajón", "text": "Lypovecký rajón\n\nLypovecký rajón ( \"Lypoveckyj rajon\") je rajón (okres) Vinnycké oblasti na Ukrajině, který vznikl v roce 1923. Má rozlohu 970 km² a žije zde obyvatel. Administrativním centrem je město Lypovec. Pod městem v červenci 1941 zahynuli příslušníci slovenské motorizované brigády, kterým zde byl postaven památník.\n\nLypovec, Turbiv, Berestivka, Bila, Bilozerivka, Bohdanivka, Brycke, Vachnivka, Verbivka, Verňanka, Vijtivci, Vikentijivka, Hannivka, Hordijivka, Žurava, Zoziv, Zozivka, Ivaňky, Kobylňa, Kozynci, Koňušivka, Korolivka, Kosakivka, Kosťantynivka, Kochanivka, Lozuvata, Lukašivka, Napadivka, Narcyzivka, Nova Pryluka, Nove, Oleksandrivka, Petrivka, Pisočyn, Popivka, Pryborivka, Rosoša, Sverdlivka, Syvakivci, Skytka, Slavna, Sobolivka, Stara Pryluka, Strutynka, Teklynivka, Trošča, Ulanivka, Choroša, Čuprynivka, Šenderivka, Ščaslyva, Jasenky, Ksaverivka, Lypovec (sídlisko), Pylypenkove, Pidlisne, Telmana, Červona Zirka, Jasenecke.\n\n"}
{"id": "1048626", "url": "https://cs.wikipedia.org/wiki?curid=1048626", "title": "Mohyliv-podilský rajón", "text": "Mohyliv-podilský rajón\n\nMohyliv-podilský rajón () je rajón (okres) Vinnycké oblasti na Ukrajině, který vznikl v roce 1925. Má rozlohu 930 km² a žije zde obyvatel. Administrativním centrem je město Mohyliv-Podilskyj.\n\nMohyliv-Podilskyj, Vendyčavy, Bandyšivka, Bronnycja, Hrabarivka, Hruška, Hryhorivka, Jaruha, Jastrubna, Kozliv, Ljadova, Lomaziv, Lypčany, Novomykilsk, Nyžčyj Olčedajiv, Olenivka, Ozarynci, Serebrija, Sloboda-Jaryšivska, Subotivka, Suhaky, Tarasivka, Tropove, Vilne, Vojevodčynci, Žerebylivka a další.\n\n"}
{"id": "1048627", "url": "https://cs.wikipedia.org/wiki?curid=1048627", "title": "Michel Godet", "text": "Michel Godet\n\nMichel Godet (* 9. dubna 1948) je francouzský prognostik a futurolog, který se zabývá strategickou prospektivou, strategickým plánováním, metodologií prognostiky a vytvářením alternativních scénářů budoucího vývoje. Je profesorem strategické prospektivy na Conservatoire national des arts et métiers v Paříži.\n\nJe autorem knih o prognostice a scénářovém plánování\n\n\n"}
{"id": "1048628", "url": "https://cs.wikipedia.org/wiki?curid=1048628", "title": "Piščanský rajón", "text": "Piščanský rajón\n\nPiščanský rajón () je rajón (okres) Vinnycké oblasti na Ukrajině, který vznikl v roce 1923. Má rozlohu 600 km² a žije zde obyvatel. Administrativním centrem je sídlo městského typu Piščanka.\n\nRajón leží na hranicích s Moldavskem (se separatistickým regionem Podněstří).\n\nPiščanka, Rudnycja, Bolhan, Brohvyči, Čornomyn, Dmytraškivka, Honorivka, Horodyšče, Hrabarivka, Javorivka, Kalynivka, Kozlivka, Kukuly, Myroljubivka, Rudnycke, Rybky, Stavky, Studena, Trybusivka, Verchňa Slobidka, Zatyšne, Čabanove, Červona Polana, Kozacke, Mykolajivka, Palijove, Pjatychatka, Popeljuchy, Trudove.\n\n"}
{"id": "1048629", "url": "https://cs.wikipedia.org/wiki?curid=1048629", "title": "Robert Ayres", "text": "Robert Ayres\n\nRobert Underwood Ayres (* 29. června 1932 Plainfield, New Jersey, USA) je americký ekonom, prognostik, futurolog a systémový analytik.\n\nZabývá se problémy budoucnosti, technologickými trendy a jejich socioekonomickými a environmentálními dopady a analýzou energetických a materiálových průtoků ekonomikou. Působil na Hudson Institute, kde se zabýval technologickou prognostikou. Působí jako profesor inženýrství a veřejné politiky na Carnegie-Mellon University. Působí také jako zastupující vedoucí na Technology-Economy-Society Programu na International Institute for Applied Systems Analysis (IASA) v rakouském Laxenburgu. Je členem Americké ekonomické asociace – American Economic Association.\n\nNapsal knihy\n\n"}
{"id": "1048630", "url": "https://cs.wikipedia.org/wiki?curid=1048630", "title": "Tulčynský rajón", "text": "Tulčynský rajón\n\nTulčynský rajón () je rajón (okres) Vinnycké oblasti na Ukrajině, který vznikl v roce 1923. Má rozlohu 1 120 km² a žije zde obyvatel. Administrativním centrem je město Tulčyn.\n\nTulčyn, Kyrnasivka, Špykiv, Bilousivka, Bohdanivka, Bortnyky, Burdiji, Cholodivka, Daňkivka, Dranka, Hannopil, Huty, Jurkivka, Kalynivka, Klebaň, Klenove, Kopijivka, Kryščynci, Kynašiv, Levkivci, Majaky, Maňkivka, Marusyne, Mazurivka, Mychajlivka, Nestervarka, Odaji, Pečera, Petrašivka, Silnycja, Stanislavka, Suvorovske, Špykivka, Šura-Kopijivska, Tarasivka, Torkiv, Tymanivka, Vasylivka, Vynokurňa, Zaozerne, Zarične, Žuravlivka, Chmelnycke, Feďkivka, Huralňa, Kapky, Markove, Pestelja, Sosnivka, Ščuri, Uljanivka.\n\n"}
{"id": "1048631", "url": "https://cs.wikipedia.org/wiki?curid=1048631", "title": "Čečelnycký rajón", "text": "Čečelnycký rajón\n\nČečelnycký rajón () je rajón (okres) Vinnycké oblasti na Ukrajině, který vznikl v roce 1966. Má rozlohu 760 km² a žije zde obyvatel. Administrativním centrem je sídlo městského typu Čečelnyk.\n\nSídlo městského typu: Čečelnyk.\n\nVesnice: Aňutyne, Berizky-Čečelnycki, Bilyj Kamiň, Bondurivka, Brytavka, Červona Hrebla, Demivka, Dochno, Katašyn, Kurenivka, Luhy, Ljubomyrka, Novoukrajinka, Olhopil, Rohizka, Stratijivka, Tarasivka, Tartak, Vasylivka, Verbka, Žabokryčka.\n\n"}
{"id": "1048632", "url": "https://cs.wikipedia.org/wiki?curid=1048632", "title": "Robert Ettinger", "text": "Robert Ettinger\n\nRobert Chester Wilson Ettinger (4. prosince 1918 Atlantic City, New Jersey – 23. července 2011 Detroit, Michigan) byl jeden ze zakladatelů a průkopníků transhumanismu, propagátor kryoniky. Inicioval a podnítil vznik kryonického hnutí, jehož podstatou je kryonická suspenze neboli zmrazení člověka a jeho znovuoživení v čase pokročilejších znalostí. Působil také jako profesor fyziky. \n\nVydal knihy \"The Prospect of Immortality\" (1964), \"Man into Superman\" (1972) a \"Youniverse\" (2009). Tyto se staly základní literaturou kryonického hnutí a transhumanizmu. Kniha Roberta Ettingera \"The Prospect of Immortality\" (1964) odstartovala myšlenku kryonické suspenze.\n\nRobert Ettinger vykonával funkce prezidenta The Cryonics Institute a The Immortalist Society. V knize \"The Prospect of Immortality\" (1964) razil teorii, že medicínská technologie jde neustále kupředu a dle vědeckých objevů se chemické aktivity úplně zastaví při dostatečně nízkých teplotách. Věřil tedy, že je možné zmrazit osobu v kapalném dusíku a uchovat tak jeho tělo až do doby, kdy technologie bude dostatečně pokročilá, aby mohla opravit poškození zmrazením a znovu jej přivést k životu. Podle Ettingera tak kryonika nabízí „lístek do budoucna“.\n\nEttinger tvrdil, že je nutno se postarat pouze o to, aby byla těla po smrti uložena ve vhodných mrazicích rakvích, dokud nenastane doba, v níž je bude věda schopna oživit. \n\n"}
{"id": "1048633", "url": "https://cs.wikipedia.org/wiki?curid=1048633", "title": "Sajndžargalyn Ňam-Očir", "text": "Sajndžargalyn Ňam-Očir\n\nSajndžargalyn Ňam-Očir (: ) nebo Ňam-Očir Sajndžargal (: ), (* 20. července 1986 Mongolsko) je mongolský zápasník – judista. Je bronzovým medailistou z olympijských her v Londýně v roce 2012.\n\nNarodil se v provinici Uvs do rodiny lékaře. K judu se dostal přes mongolský zápas böch ve 12 letech. Je typickým představitelem mongolského juda. Převládá u něj obousměrný úchop a má rád boj zblízka, kde maximálně využívá svých fyzických dispozic. Jeho specialitou je pěkné sode-curikomi-goši, ale nejčastěji se uchyluje ke zvedačkám a strhům. Boji na zemi se úspěšně vyhýbá.\n\nSvého největšího úspěchu dosáhl na olympijských hrách v Londýně v roce 2012. Turnajem se propracoval až do boje o 3. místo, kde na šido nachytal unaveného Nizozemce Dexe Elmonta a vybojoval bronzovou olympijskou medaili.\n\n"}
{"id": "1048634", "url": "https://cs.wikipedia.org/wiki?curid=1048634", "title": "SC Olhanense", "text": "SC Olhanense\n\nSporting Clube Olhanense je portugalský fotbalový klub z obce Olhão v regionu Algarve na jihu Portugalska. Byl založen v roce 1912 a své domácí zápasy hraje na Estádio José Arcanjo s kapacitou 10 000 míst.\nKlubové barvy jsou červená a černá.\n\nV sezóně 2013/14 klub obsadil 16. místo v portugalské první lize a sestoupil do druhé ligy.\n\n\n\"K 1. 7. 2014\n\n"}
{"id": "1048641", "url": "https://cs.wikipedia.org/wiki?curid=1048641", "title": "Moreirense FC", "text": "Moreirense FC\n\nMoreirense Futebol Clube je portugalský fotbalový klub z města Moreira de Cónegos v regionu Braga. Byl založen v roce 1938 a své domácí zápasy hraje na Estádio Comendador Joaquim de Almeida Freitas s kapacitou 8 000 míst.\nKlubové barvy jsou bílá a zelená.\n\nV sezóně 2013/14 klub obsadil 1. místo v portugalské druhé lize a postoupil do první ligy.\n\n\n\"K 15. 8. 2014\n\n"}
{"id": "1048644", "url": "https://cs.wikipedia.org/wiki?curid=1048644", "title": "Gustav Vigeland", "text": "Gustav Vigeland\n\nGustav Vigeland, rodným jménem Adolf Gustav Thorsen (11. dubna 1869 Mandal – 12. března 1943 Oslo) byl norský sochař. Proslul především svou instalací 212 bronzových a žulových soch v parku \"Frognerparken\" v Oslu (\"Vigelandsanlegget\"), sochou na náměstí \"Eidsvolls plass\" před norským parlamentem v Oslu a vytvořením medaile Nobelovy ceny za mír. Byl sympatizantem německého nacismu, mnozí dávají do souvislosti s nacismem (a také stalinským monumentalismem) i jeho dílo.\n\n"}
{"id": "1048645", "url": "https://cs.wikipedia.org/wiki?curid=1048645", "title": "Chaos de Nîmes-le-Vieux", "text": "Chaos de Nîmes-le-Vieux\n\nSkalní město Chaos de Nîmes-le-Vieux se nalézá na vápencové náhorní plošině Causse Méjean v departementu Lozère. Je tvořeno bizarním skalním městečkem z četných samostatných skal s malými jeskyněmi na bezlesé vápencové náhorní plošině.\n\nOblast se nachází severně od průsmyku Col de Perjuret mezi městy Florac a Meyrueis v Národním parku Cévennes. Samotné skalní město Nîmes-le-Vieux zaujímá oblast o délce cca 4,5 km ve směru jihozápad-severovýchod a šířce cca 1 km v nadmořské výšce okolo 1100 m. \n\nSkalní město Nimes-le-Vieux bylo pojmenováno v roce 1908 Paulem Arnalem, pastorem z blízké vesnice Vébron analogicky k mnohem známějšímu skalnímu městu Chaos de Montpellier-le-Vieux. Na území skalního města se nalézají samoty L'Hom, Galy, Villeneuve a Veygalier. Obyvatelé těchto samot se po staletí zabývají chovem ovcí a toto pastevectví vytvořilo charakteristický ráz zdejší krajiny. \n\nMalé louky spolu se skalními oblastmi nabízejí útočiště pro řadu druhů hmyzu a ptáků. Typickou rostlinou pro zdejší vápencové skály je mochna Potentilla caulescens a endemit národního parku Cévennes - lomikámen Saxifraga cebennensis.\n\nPřístup do skalního města je nejvhodnější po silničce odbočující v průsmyku Col de Perjuret k parkovištím u samot Galy nebo le Veygalier. Nejzajímavějšími místy skalního města prochází okružní naučná stezka v délce cca 6 km. \n"}
{"id": "1048647", "url": "https://cs.wikipedia.org/wiki?curid=1048647", "title": "Hvězdnice alpská", "text": "Hvězdnice alpská\n\nHvězdnice alpská (\"Aster alpinus\") je rostlina, bylina, která je řazena do čeledi hvězdnicovité (\"Asteraceae\"). Kvete v červnu až červenci modrofialovými úbory se žlutým středem.\n\nHvězdnice alpská se vyskytuje v Eurasii od Evropy a jihozápadní Asie přes Rusko po Čínu a Mongolsko a v západních oblastech Severní Ameriky. Druh má arkto-alpínské rozšíření, vyskytuje se v severských oblastech Eurasie a Severní Ameriky a v subalpínském až alpínském stupni hor. Roste zejména na vápencových podkladech. Je to charakteristická rostlina vyšších poloh v Alpách a Pyrenejích, roste i ve vyšších pohořích jižní a jihovýchodní Evropy.\n\nVyrůstá ve stepních oblastech, na teplých výslunných pastvinách, suťových polích a skalách, na místech s dostatkem slunečního svitu.\n\nV České republice obsah výskytu zasahuje především severní Čechy (CHKO Lužické hory a České středohoří). Na Moravě se druh podle některých zdrojů vyskytuje pouze pouze ve Velké Kotlině a Sokolí skále v CHKO Jeseníky.\n\nVytrvalá trsnatá rostlina s přitiskle ochlupenou lodyhou obvykle přímou, někdy krátce vystoupavou, vyrůstající z krátkého dřevnatějícího oddenku. Tuhá lodyha, teprve v horní části se větvící, dorůstá do výšky 10 až 20 cm a je řídce olistěná střídavě postavenými listy. Rostlina má obnovovací pupeny u země (hemikryptofyt).\n\nPřízemní listy jsou zeleně zbarvené, kopisťovité až eliptické, celokrajné, pýřité až chlupaté.\n\nKvětenstvím je úbor, složený z jazykovitých fialově modrých květů po okraji a žlutými trubkovitými květy v terči. Trubkovité květy jsou pětičetné. Rostlina vykvétá na počátku léta, v červnu až červenci. Plodem jsou podlouhlé nažky s chmýrem.\n\nHvězdnice alpská je řazena ke kriticky ohroženým druhům květeny ČR.\n\nPro své výrazné květy se hvězdnice alpská vysazuje do ozdobných skalek, suchých zídek, nádob a sušších záhonů s trvalkami na slunných stanovištích, kde vynikne.\n\nVyžaduje slunné stanoviště, vyhovuje jí nejlépe, písčitá, mírně vlhká, propustná půda s nízkým obsahem živin. Ale snáší i polostín. Podle některých zdrojů je vhodná alkalická půda, podle jiných vyžaduje kyselé podloží.\n\nJe pěstována v odrůdách lišících se velikostí nebo barvou květů (modrofialová, bílá, světle modrá, růžová) Mezi pěstované kultivary patří například: 'Albus', 'Goliath', 'Happy End', 'Roseus'.\n\nLze ji rozmnožovat semenem, ve velkovýrobě se množí řízkováním ze zahradnických kultur, v malém množství ji lze také rozmnožit dělením trsů v předjaří.\n\nDruh trpí na padlí, plíseň šedou (botrytidu), a listy mohou poškozovat plži.\n\n"}
{"id": "1048652", "url": "https://cs.wikipedia.org/wiki?curid=1048652", "title": "UD Leiria", "text": "UD Leiria\n\nUnião Desportiva de Leiria je portugalský fotbalový klub z města Leiria v regionu Centro v centrálním Portugalsku. Byl založen v roce 1966 a své domácí zápasy hraje na Estádio Dr. Magalhães Pessoa s kapacitou 24 700 míst.\n\nV sezóně 2014/15 klub působí v Campeonato Nacional de Seniores (portugalská třetí liga).\n\n\n"}
{"id": "1048658", "url": "https://cs.wikipedia.org/wiki?curid=1048658", "title": "Lovec nacistů", "text": "Lovec nacistů\n\nLovec nacistů je jednotlivec, který od ukončení druhé světové války pátrá, snaží se dopadnout a postavit před soud nacistické válečné zločince Třetí říše, odpovědné za masové zločiny proti lidskosti a Holokaust, kteří po válce utekli a skrývali se před spravedlností. K nejslavnějším lovcům nacistů patřili Simon Wiesenthal a Serge a Beáta Klarsfeldovi. V současnosti je jím Efraim Zuroff. Několik nacistů úspěšně vypátrala a chytila i izraelská tajná služba Mosad.\n\nPo pádu nacistického Německa 8. května 1945 se tisíce nacistických válečných zločinců ztratily v poválečném chaosu a snažily se uprchnout, zejména do států Jižní Ameriky, aby se tak vyhnuly odpovědnosti za zločiny, které spáchaly během trvání druhé světové války. Někteří nacisté se konce války nedožili, jiní byli potrestáni v rámci Norimberského procesu, ale stále existovala skupina nacistů, kteří utíkali před spravedlností a skrývali se na svobodě.\n\nVe státech Jižní Ameriky byly v druhé polovině 20. století u moci převážně silně pravicové diktátorské režimy, které sympatizovaly s nacistickými myšlenkami, a proto přivíraly oči, pokud nějaký nacista přišel do jejich země hledat útočiště. Při útěcích z Evropy jim pomáhala i ODESSA, či katolický biskup v Římě Alois Hudal, sympatizující s nacistickým režimem. Nacističtí zločinci, kteří přišli na území těchto států, měli bohaté zkušenosti v oblasti tajných služeb, výslechy a tajnou policií, neboť nejednou se jednalo o příslušníky a důstojníky Waffen-SS, Gestapa a podobně. Tyto jejich znalosti využívali místní diktátoři pro vlastní účely a nacisté se stali oddanými přisluhovači diktatur ve státech Jižní Ameriky. Zato jim byla poskytována ochrana a ničím nerušený život. Státy, které přijímaly a odmítaly vydat válečné zločince byly zejména Bolívie, Chile, Uruguay, Brazílie a Argentina.\n\nMezi nejznámější nacisty, kterým se podařilo po druhé světové válce ujít z Evropy a byli pronásledováni lovci nacistů, patřili:\n\n\n\n\n\n\n\n\n\n\n\n\n\n\n\n\n\n\n\n\n\n\nNěkteří nacisté byli dopadení a odsouzení, ale některým se podařilo úspěšně po zbytek života skrývat.\n\n\n\n\n\n\n\n\n\n\n\n\n\n\n\n\n\nNa seznamech kanceláře Efraima Zuroffa z Centra Simona Wiesenthala pro nacistické válečné zločiny, které se snaží postavit před soud ještě poslední žijící nacistické válečné zločince však figurují až stovky jmen různých dozorců v koncentračních táborech, četníků, a dalších zločinců, kteří spolupracovali s nacistickým režimem a podíleli se na vraždění civilního obyvatelstva či válečných zajatců. Čas však hraje proti lovcům nacistů, protože poslední žijící váleční zločinci druhé světové války již mají vysoký věk a čas postavit je před soud se krátí.\n"}
{"id": "1048662", "url": "https://cs.wikipedia.org/wiki?curid=1048662", "title": "Chaos de Montpellier-le-Vieux", "text": "Chaos de Montpellier-le-Vieux\n\nChaos de Montpellier-le-Vieux je turisticky významné skalní město ve francouzském departementu Aveyron.\n\nSkalní město se nachází v západní části vápencové náhorní plošiny Causse Noir. Na severu je ohraničeno řekami Tarn a Jonte, na jihu soutěskou Dourbie, na západě se nalézá město Millau.\n\nSkalní město se nalézá na rozloze přibližně 120 hektarů. Toto skalní město je výsledkem vodní eroze dolomitických skal Causse Noir. V minulosti se věřilo, že se jedná o pozůstatky zničeného města. První cesta do oblasti skalního města byla vybudována až v roce 1870.\n\nSkalní město zmapoval v letech 1883 - 1884 jako první známý francouzský speleolog Edouard-Alfred Martel.\n"}
{"id": "1048663", "url": "https://cs.wikipedia.org/wiki?curid=1048663", "title": "Efraim Zuroff", "text": "Efraim Zuroff\n\nEfraim Zuroff (: , ‎* 5. srpna 1948 New York, USA) je izraelský historik, ředitel kanceláře Centra Simona Wiesenthala pro nacistické válečné zločiny a pronásledovatel ještě žijících a nepotrestaných nacistických válečných zločinců z druhé světové války. Má přezdívku „poslední lovec nacistů“.\n\nEfraim Zuroff je izraelský a americký občan židovského původu, má 4 děti, žije střídavě v Efratě v Izraeli a USA. Studoval historii na Yeshiva University v New Yorku a holokaust na Hebrejské univerzitě v Jeruzalémě. Během druhé světové války mu nacisté zabili babičku.\n\nEfraim Zuroff napomáhal při chycení stovek válečných zločinců, kteří se desítky let po válce ukrývali v USA, ve Velké Británii nebo v Kanadě. Tito lidé byli následně postaveni před soud a odsouzeni.\n\nV roce 2002 vyhlásil operaci \"\"Poslední šance\"\", jejímž cílem je pochytat a potrestat poslední žijící nacistické válečné zločince. Za informace vedoucí k dopadení takového člověka nabízí značnou finanční odměnu až 20 tisíc €. Na prvním místě v jeho seznamu je sadistický nacistický lékař Aribert Heim, přezdívaný i \"Doktor smrt\" a za informace směřující k jeho dopadení nabízí až 310 tisíc €.\n\nSporná a diskutabilní je otázka v případě Johna Demjanjuka, který byl i díky Zuroffovou zásluhou několikrát předveden před soud, protože se domnívá, že jde o tzv. \"Ivana Hrozného z Treblinky\", dozorce v koncentračním táboře, který brutálně zabíjel a mučil vězně před vstupem do plynových komor. Demjanjukovi však nebyla nikdy bezpečně prokázána vina.\n\n"}
{"id": "1048664", "url": "https://cs.wikipedia.org/wiki?curid=1048664", "title": "Santo Stefano", "text": "Santo Stefano\n\nSan Stefano (\"česky Svatý Štěpán\") je název nebo součást názvu více míst:\n\n"}
{"id": "1048665", "url": "https://cs.wikipedia.org/wiki?curid=1048665", "title": "Abies yuanbaoshanensis", "text": "Abies yuanbaoshanensis\n\nAbies yuanbaoshanensis je jehličnatý strom z čeledi borovicovitých, z rodu jedle, vyskytující se přirozeně pouze v Číně.\n\nStálezelený, jehličnatý, středně rychle rostoucí (15-30 cm za rok, 1,8-4,5 m za 10 let) strom, dorůstající 25 m s průměrem kmene 0,6 m. Koruna je kuželovitá. Borka je tmavočervenohnědá, nepravidelně rozpraskaná. Letorosty jsou zpočátku žlutohnědé, ve 2. a 3. roce hnědočerné a hladké. Zimní pupeny jsou hnědočervené, kuželovité a značně pryskyřičnaté. Jehlice jsou mírně paprskovitě uspořádané a kratší v horních částech letorostů, postranně rozprostřené a delší ve spodních částech, přímé, 1-2,7 cm dlouhé a 1,8-2,5 mm široké; seshora tmavozelené, vespod se dvěma bílými pruhy průduchů; se dvěma okrajovými pryskyřičnými kanálky; při vyschnutí se jejich okraj zakřivuje; na špičce s vrubem. Samičí šištice jsou krátce válcovité, zpočátku zelené či žlutozelené, dozráváním žlutohnědé, 8-9 cm dlouhé a 4,5-5 cm široké; podpůrné šupiny jsou výrazně vyčnívající a zakřivené, dlouhé minimálně stejně jako šupiny semenné (či delší), se široce kruhovou okrajovou částí a hrotitým vrcholem; semenné šupiny jsou polokruhově lichoběžníkovité, 22 mm dlouhé a 20 mm široké, hustě chlupaté v obnažené části, se zakřiveným okrajem, u báze postranně laločnaté, se ztluštělou okrajovou částí a kruhově seříznutým vrcholem. Semena jsou obráceně trojúhelníkovitě elipsoidní, puchýřkovitá, tmavočervenohnědá a pryskyřičnatá, 10 mm dlouhá, s klínovitým, 20 mm dlouhým křídlem. Strom kvete v květnu. Semena dozrávají v říjnu.\n\nJedle \"Abies yuanbaoshanensis\" je blízce příbuzná s jedlemi \"Abies ziyuanensis\" a \"Abies forrestii\".\n\nDomovem stromu je Čína - autonomní oblast Kuang-si (kolem hory Yuanbao Shan (Jüan-pao-šan) ()) v distriktu Rongshui Xian).\n\nHorský strom, vyskytuje se v nadmořských výškách 1700-2100 m. Klima je velmi chladné (strom je mrazuvzdorný do −23 °C), vlhké, s chladnými a oblačnými léty a se zimami trvajícími 4-5 měsíců (v prosinci až březnu značné množství sněhu). Jedle \"Abies yuanbaoshanensis\" tvoří smíšené lesy například s jedlovcem čínským \"Tsuga chinensis\" a rostlinami z čeledi bukovité \"Fagaceae\", jedle jsou mezi ostatními druhy značně rozptýlené.\n\nTento strom bývá označován jako \"živoucí fosilie\", neboť přežil čtvrtohorní dobu ledovou a má pro vědu (obzvláště pro klimatologii) velký význam, protože umožňuje nepřímo nahlédnout do klimatu čtvrtohorní doby ledové a poskytnout tak základy ke zkoumání klimatických změn na Zemi.\n\nŽádné.\n\nKriticky ohrožený strom, jeho populace je odhadována na 589  jedinců , stav populace je klesající. Populaci tvoří především staré a stárnoucí stromy a stromy mladé, nejméně je stromů ve středních letech. Strom se vyskytuje na místech vzdálených od ostatních druhů jedlí, což zvyšuje inbreeding a z genetického hlediska představuje pro tento strom vážné současné a budoucí nebezpečí. Značně byla populace stromu též zasažena extrémní zimou roku 2008, při které zahynulo mnoho jedinců. Populace stromu se vyskytuje v chráněné oblasti. Je třeba prozkoumat a zjistit faktory, které strom ohrožují a dle toho zajistit opatření, která zabrání, aby tento strom nenávratně vyhynul. Důležité jsou v tomto případě ochranné programy ex situ.\n\n\n"}
{"id": "1048666", "url": "https://cs.wikipedia.org/wiki?curid=1048666", "title": "Australian Open 1983 – mužská dvouhra", "text": "Australian Open 1983 – mužská dvouhra\n\nMats Wilander porazil ve finále Ivana Lendla. Pro Lendla to byla čtvrtá porážka ve finále grandslamu.\n"}
{"id": "1048667", "url": "https://cs.wikipedia.org/wiki?curid=1048667", "title": "Pasquale Anfossi", "text": "Pasquale Anfossi\n\nPasquale Anfossi (5. dubna 1727 Taggia, Janovská republika – únor 1797 Řím) byl italský hudební skladatel.\n\nNarodil se v Taggii, v dnešní Ligurii. V letech 1744–1752 studoval hru na housle na neapolské konservatoři \"Conservatorio di Santa Maria di Loreto\" a deset let hrál v operním orchestru. Teprve poté začal studovat kompozici u Antonia Sacchiniho a Niccola Piccinniho. Jeho první opera buffa \"La Serva Spiritosa\" měla premiéru v roce 1763 v Římě. Je pravděpodobné, že na tomto díle se podílel jeho učitel Sacchini.\n\nVelkého úspěchu se dočkal v roce 1773 v Římě operou \"La Giannetta, ossia l’incognita perseguitata\" a o rok později operou \"La finta giardiniera\". Do roku 1782 zkomponoval na 30 oper, které byly uváděny převážně v Benátkách a v Římě. Zlom nastal v roce 1782 kdy se Anfossi stal hudebním ředitelem Královského divadla Haymarket v Londýně. Zde uvedl na scénu pět svých oper. První z nich \"Il trionfo della costanza\" měla velký úspěch. Poslední, \"L’Inglese in Italia\" (1786), zcela propadla a skladatel raději své další opery uváděl v Praze, Drážďanech nebo v Berlíně a vrátil se do Itálie.\n\nItalské obecenstvo si znovu získal operou \"Le pazzie de' gelosi\" uvedenou v Římě roku 1787. V roce 1789 však ukončil svou úspěšnou dráhu operního skladatele a nadále se věnoval pouze chrámové hudbě. Byl jmenován ředitelem kůru v chrámu San Giovanni in Laterano a tuto funkci si podržel až do své smrti v roce 1797.\n\nKromě velkého množství chrámové a instrumentální hudby zkomponoval Anfossi více než 70 oper a 20 oratorií. Jeho raná díla připomínala styl jeho učitelů Picciniho a Sacchiniho, ale postupně si vypracoval svou vlastní hudební řeč. Instrumentace jeho děl je charakteristická použitím většího počtu dechových nástrojů, což přispělo ke zvýšení barevnosti zvuku. Kritiky byla Anfossimu vyčítána malá dramatičnost. Nicméně jeho opery byly v Evropě velmi populární. Italská opera, která v první polovině 80. let sídlila Praze v divadle v Thunovském paláci, uváděla převážně jeho díla. Úspěch sklízel i Petrohradu, v Paříži a ve Vídni. Pro vídeňské provedení Anfossiho oper zkomponoval několik árií i Wolfgang Amadeus Mozart a také bylo Anfossiho dílo soudobými kritiky s Mozartem často srovnáváno.\n\nAnfossiho skladby však byly postupně zastíněny jeho slavnějšími současníky a následovníky jako byli Salieri, Mozart nebo Gioacchino Rossini a na dlouhou dobu zapomenuty. Teprve v posledních dvaceti letech byla jejich krása znovu objevena a jsou opět uváděny na scénu.\n\n\n\n\n\n\n"}
{"id": "1048671", "url": "https://cs.wikipedia.org/wiki?curid=1048671", "title": "Vladimir Gusinskij", "text": "Vladimir Gusinskij\n\nVladimir Alexandrovič Gusinskij (; * 6. října 1952 Moskva) je ruský mediální magnát. Je zakladatelem mediálního holdingu Media-MOST, první původně nezávislé ruské televizní stanice NTV, pro Rusy v zahraničí vysílající RTVi a nezávislé ukrajinské televizní stanice TVi. V Rusku byl odsouzen za finanční podvod. Svou vinu popírá s tím, že jde o politicky motivovanou odplatu za kritiku z jeho médií. Ruského občanství byl zbaven, je občanem Španělska a Izraele.\n\nV roce 1993 založil první nezávislou ruskou televizní stanici NTV. V roce 2001 ji ale převzala polostátní společnost Gazprom a televize začala vysílat v prokremelském duchu.\n\nV červnu 2000 byl Gusinskij zatčen a tři dny držen v moskevském vězení Butyrka kvůli obvinění ze zpronevěry vládních financí. O měsíc později ruská prokuratura trestní stíhání Gusinského pro nedostatek důkazů zastavila a zrušila i jeho domácí vězení. Okamžitě odjel do Španělska. \n\nDne 13. listopadu 2000 byl v Rusku odsouzen v nepřítomnosti za finanční podvod. O měsíc později byl na základě mezinárodního zatykače zatčen ve Španělsku, kde byl později propuštěn z vazby do domácího vězení na kauci pět a půl milionu dolarů. Gusinskij obvinění popíral s tím, že jde o politicky motivovanou reakci Kremlu na kritiku z jeho médií. V dubnu 2001 jej španělský soud odmítl do Ruska vydat. Gusinskij pak byl zbaven ruského občanství; má občanství španělské a izraelské.\n\nV roce 2001 založil Gusinskij televizní stanici RTVi, která vysílá pro Rusy žijící v zahraničí (v roce 2012 ji prodal ruskému podnikateli Ruslanu Sokolovovi).\n\nV březnu 2008 založil spolu s Konstantinem Kagalovským nezávislou ukrajinskou televizní stanici TVi. Po obchodních neshodách však stanici kontroluje a financuje již jen Kagalovskij. Do listopadu 2008 držel Gusinskij 27% podíl v izraelském deníku Ma'ariv. \n"}
{"id": "1048673", "url": "https://cs.wikipedia.org/wiki?curid=1048673", "title": "Jaropolk II. Vladimírovič", "text": "Jaropolk II. Vladimírovič\n\nJaropolk II. Vladimírovič (1082, Černigov – 18. února 1139, Kyjev) byl kníže perejaslavský a od roku 1132 veliký kníže kyjevský. Za jeho vlády se Kyjevská Rus jakožto jednotný stát rozpadla. Pocházel z dynastie Rurikovců, byl synem velikého knížete Vladimíra Monomacha a jeho ženy Gity z Wessexu.\n"}
{"id": "1048674", "url": "https://cs.wikipedia.org/wiki?curid=1048674", "title": "Australian Open 1984 – mužská dvouhra", "text": "Australian Open 1984 – mužská dvouhra\n\nMats Wilander porazil ve finále Kevina Currena a obhájil titul z minulého roku.\n"}
{"id": "1048675", "url": "https://cs.wikipedia.org/wiki?curid=1048675", "title": "Operace Rozhodná podpora", "text": "Operace Rozhodná podpora\n\nOperace Rozhodná podpora ( ) je název vojenské mise paktu NATO v Afghánistánu, která s využitím 12 000 zahraničních vojáků a specialistů provádí v této zemi výcvik, poradenství a podporu. Tato mise začala 1. ledna 2015. Velení mise se nachází v hlavním městě Kábulu a letecké základně Bagram. V rámci mise jsou vyčleněny 4 jednotky, jejichž úkolem je podporovat afghánské síly v různých částech země, konkrétně 201., 203., 205., 207., 209. a 215. armádní sbor afghánské národní armády.\n\n"}
{"id": "1048680", "url": "https://cs.wikipedia.org/wiki?curid=1048680", "title": "LGBT práva ve Středoafrické republice", "text": "LGBT práva ve Středoafrické republice\n\nLesby, gayové, bisexuálové a transsexuálové se ve Středoafrické republice můžou setkat s právními problémy, s nimiž se nehomosexuální populace nesetkává. Mužská i ženská homosexuální aktivita je zde však na rozdíl od většiny afrických států legální. \n\nStředoafrická republika rovněž také podepsala Deklaraci spojených národů podporující LGBT práva.\n\nStejnopohlavní sexuální aktivita je zde legální.\n\nI přesto však Ministerstvo zahraničí Spojených států amerických shledává, že:\n\nNeexistuje žádný právní institut, který by upravoval soužití stejnopohlavních párů.\n\nV souladu s údaji z webových stránek francouzské vlády, jednotlivec nebo manželský pár může osvojit dítě. Na stránkách není žádná zmínka o tom, že by sexuální orientace jednotlivce z adopčního procesu vyřazovala.\n\nZpráva Ministerstva zahraniční Spojených států amerických z roku 2012 shledává, že:\n"}
{"id": "1048692", "url": "https://cs.wikipedia.org/wiki?curid=1048692", "title": "Čechrava zahradní", "text": "Čechrava zahradní\n\nČechrava zahradní (\"Astilbe\" × \"arendsii\") je označení pro skupinu zahradních kříženců některých druhů rodu čechrava z čeledi lomikamenovité, zejména druhů \"Astilbe astilboides\", \"A. chinensis\", \"A. japonica\" a \"A. thunbergii\". Tyto hybridy a jejich kultivary jsou pěstovány jako zahradní okrasné rostliny.\n\nPro skupinu rostlin s vědeckým označením \"Astilbe × arendsii\" se též běžně používá synonymum \"Astilbe arendsii\".\n\nSkupina těchto kříženců nazývaná \"Astilbe × arendsii\" je někdy určovaná nikoliv jako samostatný druh, ale jako typ – „astilbe (Arendsii hybridy)“, („Hybrid-Prachtspiere“, „Hybrid-Astilbe“). Tato skupina kříženců je také označovaná 'Astilbe Arendsii Group', protože uvedené kultivary byly vyšlechtěny Georgem Arendsem v Ronsdorfu. Jindy jsou odborným zdroji tyto rostliny z této skupiny určeny jako „skupina hybridů kultivarů“, z níž jsou však vyjmuty hybridy \"Astilbe japonica\" x \"Astilbe chinensis\".\n\nNěkteré odborné zdroje uznávají jen dva druhy rodu čechrava \"Astilbe japonica\" a \"Astilbe biternata\".\n\nOrganizace EPPO, která zavádí stabilní technické kódy pro organismy, jako náhrady za proměnlivé vědecké názvy, zařazuje skupinu pod kód ATLAH jako označení pro:\"Astilbe arendsii\", \"Astilbe × arendsii\", astilbe (Arendsii hybridy). Z uvedeného jasně vyplývá, že jde o vědecká synonyma a tato skupina ATLAH je samostatný uznávaný taxon, zřetelně vydělený z taxonu 1ATLG \"Astilbe\".\n\nRostlina je trvalka, dorůstá do 60 cm výšky (je uváděno i 60 – 90 cm), včetně květního stonku s květenstvím. Kvete v červenci až srpnu podle kultivaru červeně, bíle, růžově, narůžověle. Listy jsou přízemní, ostře pilovité, 2 až 3 x trojčetné, zelené, nebo mohou mít barevný nádech či zbarvení typické pro daný kultivar. Plod je tobolka.\n\nRostlina je vhodná do záhonů, skalek, jako solitéra, do skupinové výsadby. Květenství lze použít jako řezanou květinu do vázy.\n\nVhodné pro pěstování je stanoviště v polostínu, s dostatečně vlhkou, humózní, neutrální nebo mírně kyselou, propustnou půdou.\n\nJsou pěstovány různé kultivary například:\n\nKultivary se množí vegetativně, dělením trsů.\n\n"}
{"id": "1048693", "url": "https://cs.wikipedia.org/wiki?curid=1048693", "title": "Ecuador Open Quito", "text": "Ecuador Open Quito\n\nEcuador Open Quito byl profesionální tenisový turnaj mužů konaný v ekvádorské metropoli Quitu, jakožto úvodní ze čtyř událostí jihoamerické série Golden Swing. \n\nNa okruhu ATP Tour se od roku 2015 řadil do kategorie ATP World Tour 250. Probíhal v únorovém termínu na otevřených antukových dvorcích Clubu Jacarandá, jakožto první antuková událost roku. V kalednáři sezóny 2019 jej nahradil argentinský turnaj Córdoba Open.\n\nEcuador Open Quito byl založen v roce 1979 a následující čtyři sezóny se hrál na okruhu Grand Prix, než byl roku 1982 zrušen. Od roku 2015 pak v kalendáři ATP Tour nahradil antukový Chile Open se sídlem ve Viña del Mar. Pořadatelem se stala společnost IMLA de Colombia, která také stojí za bogotským turnajem Claro Open Colombia.\n\nDo soutěže dvouhry nastupovalo dvacet osm hráčů a čtyřhry se účastnilo šestnáct párů. Celková dotace v roce 2018 činila 561 346 dolarů. Nejlepším hráčem úvodní čtyřleté éry se v 80. letech stal Ekvádorec Andrés Gómez, jenž roku 1982 vybojoval singlový titul a další dva přidal ve čtyřhře s chilským tenistou Hansem Gildemeisterem.\n\nSinglový vítěz obnovené události z roku 2015 Víctor Estrella Burgos získal v Quitu svůj premiérový turnajový titul na okruhu ATP Tour. Ve 34 letech se stal nejstarším hráčem v otevřené éře tenisu, jenž vybojoval svou první turnajovou trofej. Jako první dominikánský tenista také postoupil do finále singlového turnaje. Následně vyhrál v sezónách 2016 a 2017. Stal se tak třetím mužem otevřené éry tenisu, jenž dokázal vyhrát všechny tři úvodní ročníky turnaje ATP Tour a v této statistice navázal na Američana Michaela Changa z Pekingu a Rakušana Thomase Mustera z Mexico City.\n\nPo odehrání Ecuador Open 2018 došlo ke zrušení turnaje a pořadatelská práva odkoupil Córdoba Open, probíhající od roku 2019 v argentinské Córdobě.\n\n"}
{"id": "1048697", "url": "https://cs.wikipedia.org/wiki?curid=1048697", "title": "Libědice (zámek)", "text": "Libědice (zámek)\n\nLibědice jsou barokní zámek ve stejnojmenné obci asi jedenáct kilometrů jihovýchodně od Kadaně v okrese Chomutov. Zámek stojí na východním okraji vesnice v areálu bývalého hospodářského dvora v nadmořské výšce 255 m n. m.\n\nZámku předcházela starší tvrz poprvé doložená roku 1571. Její poslední majitelkou byla Marie Zuzana Smyslovská, která ji s panstvím roku 1668 odkázala karmelitánskému klášteru na Malé Straně v Praze. Karmelitáni v období 1708–1725 tvrz přestavěli na barokní řádový dům s rozsáhlým hospodářským dvorem a zahradou. Když byl řád v roce 1786 zrušen, spravoval jeho majetek Náboženský fond, od kterého zámek v roce 1808 koupil Vojtěch Mladota ze Solopysk a připojil ho k mašťovskému panství. Vojtěch zemřel v roce 1827 a jeho manželka panství roku 1833 prodala hraběnce Gabriele z Ditrichštejna. Od ní panství koupil Evžen Karel Černín z Chudenic v roce 1845. Černínům patřil libědický statek až do roku 1925. O rok později si ho po pozemkové reformě nejprve najal a později koupil inženýr Bohumír Roedl, který od roku 1929 pronajímal čtyři zámecké místnosti libědické české škole. Po roce 1945 se ze zámku stalo skladiště a ten zchátral. Část hospodářských budov musela být stržena. Dnes zámek patří společnosti CDK Holdins.\n\nHlavní zámecká budova má obdélníkový půdorys se dvěma krátkými křídly směřujícími k severu. Průčelí o jedenácti okenních osách je rozděleno dvěma rizality. Ve výklenku nad portálem je umístěna socha od J. K. Vettera z roku 1725.\n\n"}
{"id": "1048698", "url": "https://cs.wikipedia.org/wiki?curid=1048698", "title": "Kostel svatého Víta (Libědice)", "text": "Kostel svatého Víta (Libědice)\n\nKostel svatého Víta je římskokatolický kostel zasvěcený svatému Vítovi v Libědicích v okrese Chomutov. Od roku 1963 je chráněn jako kulturní památka. Kostel stojí v dominantní poloze na hraně údolí v nejvyšší části vesnice.\n\nFarní kostel stál v Libědicích už před rokem 1358, kdy jsou připomínáni bratři Kuneš a Sulka z Libědic a Sulkův syn Zdich, kteří měli ke kostelu patronátní právo. Na jejich žádost byl jmenován zdejším farářem Petr z Kněžic, který nahradil zemřelého kněze Vítka. Erhart z Doupova navrhl roku 1386 dalšího známého kněze Kuneše z Třebovle.\n\nMajitelka části vsi Marie Zuzana Smyslovská odkázala svůj podíl v roce 1668 karmelitánskému klášteru na Malé Straně v Praze. Karmelitáni nechali kostel v letech 1682–1694 zcela přestavět v barokním slohu, aniž by byly přerušeny bohoslužby, protože nový kostel byl postaven kolem staršího a ten byl teprve potom zbourán.\n\nStavba kostela je jednolodní s polygonálním kněžištěm, ke kterému je na severní straně přiložena sakristie. Na západní straně stojí v ose stavby mohutná věž zakončená střechou s cibulovou bání. Věž má čtverhranný půdorys, ale horní polovina je osmiboká. Předsín je zaklenutá křížovou klenbou. Chrámová loď je sklenuta valenou klenbou a lunety pokryty štukovým mramorem. Po stranách lodi je pět obdélníkových kaplí.\n\nNa vybavení kostela, stejně jako na řadě okolních drobných památek, se podílel regionální sochař Jan Karel Vetter. Nejstarší památkou je gotická socha Madony v nice v předsíni. Hlavní oltář je rokokový z let 1750–1754 od sochaře V. Herschera. Vedle oltáře je ve zdi náhrobník Marie Zuzany Smyslovské a její dcery s letopočtem 1729. Nejstarší oltář na levé straně lodi však pochází z roku 1660 a  je zdobený pozdně gotickými sochami svatého Václava a svatého Vojtěcha. Kromě nich je v kostele šest dalších oltářů: například rokokový oltář Jezulátka od M. Schramma z doby okolo roku 1760 nebo oltář Panny Marie od Giacoma Antonia Corbelliniho z roku 1713. Kromě dalších nástěnných maleb, obrazů a soch stojí za zmínku dvoudílné rokokové varhany.\n\n"}
{"id": "1048702", "url": "https://cs.wikipedia.org/wiki?curid=1048702", "title": "Albert Hammond", "text": "Albert Hammond\n\nAlbert Hammond (* 18. května 1944) je anglický zpěvák, kytarista a hudební producent.\n\nNarodil se v Londýně, ale vyrůstal na Gibraltaru. Zde také vznikla jeho první skupinu, která nesla název The Diamond Boys; žádnému většímu úspěchu se jí však nedostalo. Později, když byl zpět v Anglii, založil skupinu The Family Dogg, která měla již větší úspěch a její píseň „A Way of Life“ se v roce 1969 stala hitem. Roku 1972 vydal své první sólové album nazvané \"It Never Rains in Southern California\"; spoluautorem všech písní byl Mike Hazlewood a na albu se dále podíleli například Hal Blaine a Larry Carlton. Později nahrál řadu dalších alb, převážně pro vydavatelství Epic Records.\n\nNapsal řadu hitů pro jiné interprety, například pro zpěvačky Dianu Rossovou a Tinu Turner. Roku 2010 se podílel jako producent, autor písní i jako hudebník na druhém albu velšské zpěvačky Duffy nazvaném \"Endlessly\". Je držitelem řady různých ocenění; mimo cen Grammy za produkci (1985) získal Řád britského impéria (2000) a byl uveden do Songwriters Hall of Fame (2008). Jeho synem je Albert Hammond, Jr., jeden z členů rockové skupiny The Strokes.\n\n"}
{"id": "1048704", "url": "https://cs.wikipedia.org/wiki?curid=1048704", "title": "Gwoyeu Romatzyh", "text": "Gwoyeu Romatzyh\n\nGwoyeu Romatzyh () je romanizace čínštiny („národním jazykem“ je myšlena standardní čínština a její výslovnost), kterou vymyslel čínsko-americký lingvista Yuen Ren Chao a následně ji definitivně vytvořila skupina lingvistů v letech 1925 až 1926. Poměrně záhy byl tento systém přijat jako oficiální romanizace čínštiny v roce 1928, na pevninské Číně ho nahradil pchin-jin, na Taiwanu se udržel dokonce až do roku 1986 (poté nahrazen systémem Mandarin Phonetic Symbols II).\n\nI přes svůj oficiální status se systém nikdy příliš neprosadil do praxe (do zavedení pchin-jinu byl velmi produktivní systém Wade-Gilesův, ve spolupráci se sovětskými lingvisty byl též vyvinut v praxi velmi oblíbený systém Latinxua Sin Wenz), odpor působila zejména velká komplexnost. Důležitá vlastnost systému je značení čínských tónů, která se děje přímo pomocí písmen (např. pchin-jin odlišuje tóny diakritikou \"āi, ái, ǎi\" a \"ài\", Wade-Giles čísly \"ai, ai\", etc., zatímco Gwoyeu Romatzyh značí takto: \"ai\", \"air, \"ae a \"ay\"). Chao se domníval, že by právě tato důslednost psaní tónu mohla pomoci zejména studentům lépe zvládnout tuto složku čínského jazyka.\n\n\n"}
{"id": "1048707", "url": "https://cs.wikipedia.org/wiki?curid=1048707", "title": "Sadok", "text": "Sadok\n\nSadok byl dominikánský řeholník. Katolická církev jej uctívá jako blahoslaveného spolu s jeho spolubratry, s nimiž v roce 1250 zemřel mučednickou smrtí.\n\nSadok pocházel zřejmě z Uher a v mládí vstoupil do dominikánského řádu. V roce 1221 jej svatý Dominik poslal se třemi dalšími řeholníky na misie. Sadok se s komunitou usadil v Sandoměři, kde si dominikáni záhy vybudovali klášter. Během tatarského vpádu v roce 1250 (tradice uvádí, že 2. února toho roku) byl klášter přepaden. Celkem 49 dominikánů, včetně Sadoka, bylo nájezdníky povražděno v klášterním kostele přímo při chórové modlitbě.\n\nSadoka a jeho spolubratry v roce 1295 beatifikoval papež Bonifác VIII.\n\n\n"}
{"id": "1048708", "url": "https://cs.wikipedia.org/wiki?curid=1048708", "title": "Ben Howard", "text": "Ben Howard\n\nBen Howard (* 24. dubna 1987) je anglický zpěvák a kytarista. Narodil se v Londýně a hudbě se věnoval již od dětství. Pod vlivem umělců, jakými byli například Simon & Garfunkel a Joni Mitchell, začal psát vlastní písně. Své první nahrávky vydal v roce 2008 na EP \"Games in the Dark\"; o rok později následovalo další EP \"These Waters\" a v následujícím roce třetí, které neslo název \"Old Pine\". V roce 2011 podepsal smlouvu s hudebním vydavatelstvím Island Records a v září toho roku vyšlo jeho debutové album s názvem \"Every Kingdom\". Své druhé řadové album, které pojmenoval \"I Forget Where We Were\", vydal v říjnu roku 2014. Třetí albům nesoucí název Noonday Dream vyšlo 1. června roku 2018.\n\n"}
{"id": "1048717", "url": "https://cs.wikipedia.org/wiki?curid=1048717", "title": "Clément Marot", "text": "Clément Marot\n\nClément Marot (23. listopadu 1496, Cahors – 12. září 1544, Turín) byl francouzský renesanční básník.\n\nByl dvorním básníkem francouzského krále Františka I., avšak přesto byl roku 1526 krátce uvězněn, kvůli podezření z luteránství. Pobyt ve vězení ho inspiroval k jeho nejznámějším pracím, zejména ke sbírce \"L’Enfer\" (\"Peklo\"). Kvůli náboženským problémům (jisté sympatie k reformaci skutečně měl) působil v letech 1534–36 rovněž v exilu, nejprve v Ženevě (kde byl v kontaktu s Janem Kalvínem) a později v Itálii, která byla jeho naturelu bližší. Zastání vždy nacházel u své ochránkyně, královy sestry Markéty Navarrské.\n\nOpustil středověkou básnickou formu a inspiroval se v antice, podobně jako o sto let později představitelé literární skupiny \"Plejáda\". Marot je považován za jejího předchůdce a inspirátora. Uvedl do francouzské literatury elegii, epigram, epithalamium (svatební báseň) a italskou formu \"strambotto\" (jednosloký verš satirického obsahu). Proslavily ho též epistolární básně (francouzsky \"épîtres\"). Proslul též překladem Davidových Žalmů do francouzštiny (\"Trente Pseaulmes de Davíd\"), překládal rovněž Catulla, Vergilia a Ovidia, redigoval dílo François Villona. Vydal jako první \"Román o růži\".\n\nI jeho otec Jean Marot byl básníkem.\n\n\n"}
{"id": "1048719", "url": "https://cs.wikipedia.org/wiki?curid=1048719", "title": "Pěnišník žlutý", "text": "Pěnišník žlutý\n\nPěnišník žlutý (\"Rhododendron luteum\") je opadavá listnatá dřevina, náležející do rodu pěnišník (\"Rhododendron\").\n\nPodle biolib.cz je pro druh používáno více rozdílných názvů, například \"Azalea pontica\" L. nebo \"Rhododendron flavum\" G. Don, ale i :\n\n\nJe původní v jihovýchodní Evropě a jihozápadní Asii. V Evropě se vyskytuje od jižního Polska a Rakouska na jih přes Balkán a na východ do jižního Ruska, v Asii od Malé Asie až po Kavkaz.\n\nDruh roste jako keř až 3 m vysoký, vzácně dorůstá výšky 4 m. Listy jsou opadavé, 5–10 cm dlouhé a 2–4 cm široké. Kvete v květnu až červnu. Květy mají 3–4 cm v průměru, jsou světle žluté a silně vonné. Vyrůstají v hroznech po 5–25. Plodem je suchá tobolka 15-25 mm dlouhá, obsahující mnoho malých semen.\n\nNektar květů je toxický, obsahuje grayanotoxin. Záznamy otravy lidí po požití medu jsou datovány už od 4. století před naším letopočtem v klasickém Řecku.\n\nPěnišník žlutý je široce pěstován v západní Evropě, kde se používá jako okrasná rostlina a také jako podnož pro některé kultivary pěnišníků.\nKultivary jsou kříženci \"R. luteum\" x \"R. viscosum\" x \"R. molle\" a jejich odrůd. Vhodným stanovištěm je polostín, snese i slunce. Preferuje vlhké, humózní, kyselé půdy s pouze nízkým obsahem dusíku. Množí se semeny i vegetativně. Druh je mrazuvzdorný do -34 °C.\n\nJe zákonem chráněným druhem v Polsku a je uveden v Červené knize ohrožených druhů v Bělorusku. Má i mezinárodní ochranu v rámci Směrnice o stanovištích (92/43/EHS).\nJe místně druhotně rozšířen v západní a severní Evropě. V Británii druh kolonizoval mnoho vlhkých vřesovišť a rašelinišť, ale na rozdíl od jeho příbuzného pěnišníku \"Rhododendron ponticum\" netvoří obvykle dominantní porosty, takže je nižším rizikem pro ochranu původní přírody.\n\nRostlina je zobrazena místo koruny nad znakem místní komunity v Boštanji. Tento motiv byl zvolen proto, že oblast je jednou z mála ve Slovinsku, kde \"Rhododendrom luteum\" roste. Znak vytvořil v roce 1998 umělec Rudi Stopar.\n\n"}
{"id": "1048730", "url": "https://cs.wikipedia.org/wiki?curid=1048730", "title": "Istanbul Open", "text": "Istanbul Open\n\nIstanbul Open, oficiálně se jménem sponzora TEB BNP Paribas Istanbul Open, je profesionální tenisový turnaj mužů konaný v turecké metropoli Istanbulu, jakožto vůbec první turecká událost v historii ATP Tour. Na okruhu Asociace tenisových profesionálů se od sezóny 2015 řadí do kategorie ATP World Tour 250. Probíhá na přelomu dubna a května na otevřených antukových dvorcích areálu Koza World of Sports, sídle největší tenisové akademie na světě.\n\nTurnaj byl založen v roce 1975, kdy se uskutečnil jediný ročník pod názvem Turkey Open v rámci okruhu Grand Prix. Jeho vítězem se stal rhodésijský hráč Colin Dowdeswell. Od roku 2015 došlo k obnovení a zařazení do 17. týdne kalendáře ATP Tour. Pořadatelem je společnost Istanbul Kupasi Tenis Isletmecilik Turizm A.S., patřící do rodiny Garanti Koza, a hlavním sponzorem pak TEB BNP Paribas.\n\nDo soutěže dvouhry nastupuje dvacet osm hráčů a čtyřhry se účastní šestnáct párů. Celková dotace k roku 2015 činila 494 310 dolarů. Centrální dvorec má zatahovací střechu a kapacitu 8 000 diváků. Do dalších dvou antukových arén se vtěsná až 9 500 návštěvníků. Tenisová akademie disponuje 15 antukovými dvorci a 20 kurty s tvrdým povrchem pod otevřeným nebem. Dalších 28 dvorců s tvrdým povrchem je krytých.\n\nV roce 2017 se druhou tureckou událostí mužského okruhu stal travnatý Antalya Open. V Istanbulu se odehrává také ženský turnaj okruhu WTA Tour nazvaný Istanbul Cup.\n\n"}
{"id": "1048741", "url": "https://cs.wikipedia.org/wiki?curid=1048741", "title": "Tomas Švedkauskas", "text": "Tomas Švedkauskas\n\nTomas Švedkauskas (* 22. června 1994, Marijampolė, Litva) je litevský fotbalový brankář a mládežnický reprezentant, který od léta 2014 působí v klubu SC Olhanense, kde je na hostování z AS Roma.\nŠvedkauskas nastupoval za mládežnické reprezentace Litvy včetně výběru do 21 let.\n\n"}
{"id": "1048744", "url": "https://cs.wikipedia.org/wiki?curid=1048744", "title": "CD Nacional (rozcestník)", "text": "CD Nacional (rozcestník)\n\nCD Nacional je název několika fotbalových klubů:\n\n"}
{"id": "1048753", "url": "https://cs.wikipedia.org/wiki?curid=1048753", "title": "CD Nacional", "text": "CD Nacional\n\nClube Desportivo Nacional známý i jako Nacional da Madeira je portugalský fotbalový klub z města Funchal na ostrově Madeira. Byl založen v roce 1910 a své domácí zápasy hraje na Estádio da Madeira s kapacitou 5 100 míst.\nKlubové barvy jsou bílá a černá.\n\n\n\n\n\"K 15. 12. 2014\n\n"}
{"id": "1048756", "url": "https://cs.wikipedia.org/wiki?curid=1048756", "title": "Hiroaki Hiraoka", "text": "Hiroaki Hiraoka\n\nHiroaki Hiraoka (: ), (* 6. února 1985 v Hirošimě, Japonsko) je bývalý japonský zápasník-judista, stříbrný olympijský medailista z roku 2012.\n\nS judem začal v 6 letech pod vedením svého otce. V japonské seniorské reprezentaci prosazoval od roku 2004 jako student univerzity v Cukubě. Jeho osobní technikou bylo seoi-nage a sode-curikomi-goši. V roce 2008 si na úkor zkušeného Tadahira Nomury zajistil účast na olympijských hrách v Pekingu a způsobil jednu ze senzací her. V prvním kole narazil na Američana Tareje Williams-Murraye a podle papírových předpokladů měl postoupit do druhého kola. Američan ho však po celý zápas koncentrovaným výkonem nepustil do úchopu a minimálním bodovým ziskem (koka) za kontrachvat z turnaje vyřadil. I přes tento nezdar si v dalších letech udržoval pozici reprezentační jedničky v superlehké váze před duem Hirofumi Jamamoto a Masaaki Fukuoka.\n\nV roce 2012 si zajistil nominaci na olympijské hry v Londýně. Ve čtvrtfinále svedl napínavou bitvu s Francouzem Sofiane Milousem. Francouz byl na jeho judo připraven a ještě půl minuty před koncem prohrával na juko (za šido). Vyrovnat se mu podařilo deset sekund před koncem technikou kosoto-gake. V prodloužení byl aktivnější než Milous a po hantei (praporky) postoupil až do finále, kde narazil na Rusa arménského původu Arsena Galsťana. Po minutě boje kontroval Galsťanovu uči-matu, ale šikovný Rus ho v průběhu kontrachvatu kontroval technikou soto-makikomi na ippon. Získal stříbrnou olympijskou medaili. V roce 2013 se podrobil operaci bolavého ramene a na tatami se vrátil v pololehké váze v roce 2014. V japonské reprezentaci se již neprosadil.\n\n\n"}
{"id": "1048757", "url": "https://cs.wikipedia.org/wiki?curid=1048757", "title": "LGBT práva v Bolívii", "text": "LGBT práva v Bolívii\n\nLesby, gayové, bisexuálové a transexuálové (LGBT) se v Bolívii se můžou setkávat s některými právními komplikacemi, s nimiž se jejich heterosexuální spoluobčané nesetkávají. Mužský i ženský stejnopohlavní sexuální styk je v Bolívii legální.\n\nStejnopohlavní sexuální styk je v Bolívii legální.\n\nHlava II., Článek 14 Ústavy Bolivijské republiky, přijaté v únoru 2009, zakazuje diskriminaci založenou na sexuální orientaci a genderové identitě.\n\nParagraf 281 Trestního zákoníku trestá diskriminaci založenou na sexuální orientaci a genderové identitě. Tento zákon byl přijat v roce 2010 a zahrnut do zákona proti rasismu a všem druhům diskriminace.\n\nTyto zákony však nejsou vždy dostatečně vymáhány.\n\nV prosinci 2013 oznámila Armáda Bolivijské republiky, že počínaje rokem 2015 umožní gayům a lesbám otevřeně působit v jejích řadách.\n\nČlánek 63 Ústavy Bolivijské republiky vymezuje manželství jako svazek muže a ženy.\n\nV červenci 2010 viceprezident Álvaro García Linera oznámil, že vláda neplánuje v budoucnu uzákonit stejnopohlavní manželství.\n\nV dubnu 2012 člen opoziční koalice „Plan Progress for Bolivia – National Covergence“ představila návrh zákona legalizujícího stejnopohlavní soužití. Ten však tehdy nebyl podstoupen dál.\n\nV červenci 2014 bolivijský ombudsman Rolando Villena žádal, aby stejnopohlavní soužití bylo zahrnuto do novely zákona o rodině. Senát 16. října 2014 schválil novou verzi zákona o rodině, v níž se neobjevují žádné genderové podmínky. Homosexuální páry doufají, že jim to otevře rovný přístup ke stejným právům, jaká mají heterosexuální páry. Zákon prošel i dolní parlamentní komorou a čeká na oficiální vyhlášení. K tomu má dojít v srpnu 2015. Vzhledem k tomu, že se tento nový zákon, byť bez genderových omezení, údajně netýká výhradně homosexuálů, LGBT organizace se ptají politiků, zda jej lze považovat alespoň za první krok posunu jejich práv.\n\nV dubnu 2015 místní viceprezident veřejně prohlásil, že by se diskuse stejnopohlavního soužití v Bolívii měla, co nejdříve spustit. Toto vyjádření následoval komentář předsedy senátu, který zaslíbil otevřenou vládní diskusi v rámci této problematiky, ačkoliv se nejedná o její hlavní politický program. Obě vládnoucí strany, byť jsou vůči sobě vzájemně politicky protichůdné, jsou k tomuto kroku otevřené.\n\n21. září 2015 předala místní LGBT organizace bolivijskému shromáždění návrh legalizující stejnopohlavní svazky pod názvem \"Dohoda o rodině\". Pokud projde legislativním procesem, stejnopohlavní páry získají zcela stejná práva jako mají páry různopohlavní, s výjimkou osvojitelských práv.\n\nBolívie umožňuje manželským dvojicím a jednotlivcům osvojovat děti.\n\nPodle průzkumu Pew Research Center provedeného mezi 7. listopadem 2013 a 13. únorem 2014 podporuje stejnopohlavní manželství 22 % Bolivijců, zatímco 67 % je proti.\n\nJiná statistika z června 2015 shledává, že 74 % Bolivijců odmítá stejnopohlavní manželství.\n\n25. listopadu 2015 byl navržen zákon umožňující translidem změnu svého pohlaví a jména.\n\n19. května 2016 tento návrh prošel Poslaneckou sněmovnou a o ihned následující den jej přijal i Senát prostou většinou. 21. května 2016 jej podepsal viceprezident Álvaro García Linera.\n\nNový zákon umožňuje jedincům starším 18 let změnit své jméno, pohlaví a fotografii v úředních dokumentech. Pro účely úřední změny pohlaví je sice požadován psychologický posudek, nicméně chirurgie je založená na dobrovolné bázi. Celý proces probíhá diskrétně prostřednictvím Úřadu pro evidenci obyvatelstva. Vydání nových dokladů trvá cca 40 dní a je možné tak učinit pouze jednou.\n\n"}
{"id": "1048758", "url": "https://cs.wikipedia.org/wiki?curid=1048758", "title": "Tribun", "text": "Tribun\n\nTribun (lat. \"tribunus\", od \"tribus\", kmen) byl původně patrně kmenový předák, ve starověkém Římě vysoký a zpravidla volený výkonný úředník. Největší politický význam měl tribun lidu. Titul se pak užíval i pro vojenské velitele nebo vysoké městské úředníky až do novověku.\n\nV přeneseném smyslu je „tribun“ výrazný lidový řečník, který se zastává nějaké záležitosti. \n\nTak jako \"tribus\" (kmen), odkazuje patrně i \"tribunus\" ke třem (lat. \"tres, tribus\") původním kmenům římské obce (Ramnů, Titiů a Lucerů) a znamenal snad kmenového náčelníka. V historické době to byl titul voleného výkonného úředníka, Největší význam měli tribuni za republiky a raného principátu, od 3. století n. l. tato funkce mizí. \n\nPodle pravomocí se rozlišovali: \n\nV byzantské době byli do 7. století tribuni velitelé oddílů vojska, podřízení vévodovi (\"dux\") nebo vladaři. Podle velikosti posádky byl ve městě jeden nebo několik a často vykonávali i civilní správu města. Tak působili i původní tribuni v Benátkách, kteří se později stali nejbližšími rádci vévody (dóžete). Ve středověkých městech ve Středomoří byli tribuni starostové městských částí a když se Cola di Rienzo roku 1347 v čele povstání proti šlechtě zmocnil města Říma, tituloval se „tribun“. Titul znovu zavedl Napoleon Bonaparte za svého konzulátu roku 1799 a v tomto smyslu se titul používal například v Polsku až do 19. století.\n\n"}
{"id": "1048760", "url": "https://cs.wikipedia.org/wiki?curid=1048760", "title": "Porthidium", "text": "Porthidium\n\nPorthidium, v češtině spolu s dalšími pěti rody označován jako křovinář, je rod jedovatých hadů z podčeledi chřestýšovitých. Vyskytuje se ve střední a Jižní Americe. Podle zoologů je příkladem konvergence, tedy typu evoluce, při němž se sobě nepříbuzné nebo nepříliš příbuzné druhy vyvíjí podobným způsobem, jelikož na ně působí podobné prostředí, nežijí však na stejném kontinentu. Rod \"Porthidium\" se totiž výrazně podobá rodu \"Hypnale\", který žije na Srí Lance a v Indii.\n\nHerpetologové v současné době rozeznávají sedm jednotlivých druhů rodu \"Porthidium\":\n\n"}
{"id": "1048763", "url": "https://cs.wikipedia.org/wiki?curid=1048763", "title": "Julia Louis-Dreyfus", "text": "Julia Louis-Dreyfus\n\nJulia Scarlett Elizabeth Louis-Dreyfus (* 13. ledna 1961, New York, New York, USA) je americká herečka a producentka. Je známá ze seriálů \"Show Jerryho Seinfelda\", \"Nové trable staré Christine\" nebo \"Viceprezident(ka)\". Je držitelka 11 cen Emmy a jednoho Zlatého glóbusu. Drží rekord v největším počtu získaných Emmy za stejnou roli a také za nejvíce získaných Emmy jako herečka v hlavní roli v komediálním seriálu. Zároveň se jedná o jednu z nejbohatších hereček v Hollywoodu, její celkový majetek dosahuje 300 milionů dolarů. Julia je zároveň dědičkou, jmění jejího otce je přes 3 miliardy dolarů.\n\n"}
{"id": "1048766", "url": "https://cs.wikipedia.org/wiki?curid=1048766", "title": "Spinning jenny", "text": "Spinning jenny\n\nSpinning jenny je historický stroj ke spřádání rostlinných i živočišných textilních vláken.\n\nPatent na toto zařízení obdržel v roce 1770 Angličan James Hargreaves. K názvu jenny se vztahují různé dohady (měl pocházet od jména Hargreavesovy ženy nebo dcery nebo byl odvozen od engine=jenny). \n\nMechanizmus jenny byl poháněn lidskou silou (stejně jako kolovrat), mohl však nahradil práci několika kolovratů. \n\nStroj se osvědčil jen pro předení hrubých, měkčích útkových přízí, k výrobě osnovních přízí se lépe hodily jiné systémy dopřádání. \n V dřevěném rámu se nachází v dolní části cívečnice a lavice s vřeteny jednotlivě poháněnými šňůrami od centrálního hřídele. Nad cívečnicí se pohybují na dráze cca 1,5 m směrem k vřetenům a zpět čelisti, kterými procházejí přásty odtahované z cívek otáčením vřeten. K navíjení hotové příze na potáče nasazené na vřetenech slouží vodicí drát, který vykonává vratný pohyb odpovídající velikosti potáče.\nPůvodní dřevěná konstrukce byla koncipována pro šest současně předených nití, pohyb ústrojí obstarávala jedna osoba ručním otáčením hnacího kola. \n Předení probíhá ve dvou fázích:\n\n1. Průtah přástu a zakrucování příze\n\n2. Navíjení příze\n\nKe zhotovení přástu pro spinning jenny byl Hargreavesův stroj adaptován na tzv. \"slubbing frame\", kterému se předkládaly ručně sbalené prameny mykaných vláken a hotový přást se navíjel na cívky umístěné v pojízdném rámu. (V dostupné literatuře se nenajde ani zmínka o tom, v jaké jemnosti se dal tímto způsobem přást vyrábět a jaký stupeň zjemnění (průtah) přástu byl dosažitelný se spinning jenny). \n\nV historické literatuře se uvádějí mechanická zařízení k výrobě příze vynalezená dříve než Hargreavesova spinning jenny: \n\nPřibližně ve stejné době se v Anglii prosadil vedle Hagreavesova vynálezu Arkwrightův dopřádací stroj waterframe (vhodný pro jiné druhy příze). Zatímco waterframe se brzy začala používat s pohonem vodním kolem v průmyslových závodech, použití jenny zůstalo u domácké a manufakturní výroby příze. \n\nStroje jenny se vyráběly nejčastěji s 24 vřeteny, v 80. letech 18. století za cenu 70 šilinků (kolovrat stál 1 šilink). Celkové náklady na výrobu příze z jenny se kalkulovaly o 10-15 % níže, než byla cena stejného výrobku z kolovratu.\n\nPraktický výkon jednoho stroje se 60 vřeteny měl nahradit práci 25 přadlen na kolovratu. \n\nV roce 1790 bylo ve světě instalováno asi 20 000 exemplářů jenny (více než 90 % v Anglii), waterframe používalo v té době v Anglii 150 firem. \nOba systémy dopřádání byly v dalších letech (asi od konce 18. století) nahrazovány stroji spinning mule.\n\n"}
{"id": "1048776", "url": "https://cs.wikipedia.org/wiki?curid=1048776", "title": "Čang Nan (badmintonista)", "text": "Čang Nan (badmintonista)\n\nČang Nan (; * 1. března 1990, Peking, Čína) je čínský badmintonista. Na Letních olympijských hrách v Londýně získal s Čao Jün-lej zlatou medaili ve smíšené čtyřhře. Je též dvojnásobný mistr světa ve smíšené čtyřhře.\n\n"}
{"id": "1048778", "url": "https://cs.wikipedia.org/wiki?curid=1048778", "title": "Peter Oriešek", "text": "Peter Oriešek\n\nPeter Oriešek (28. srpna 1941, Dolná Súča - 18. října 2015, Praha) byl slovenský sochař, medailér a malíř, působící v Praze.\nPeter Oriešek studoval na Strednej škole uměleckého priemyslu v Bratislavě (prof. Ľudovít Korkoš) a v letech 1960-1966 na Vysoké škole uměleckoprůmyslové v Praze, v sochařských ateliérech prof. Jana Kavana a Josefa Malejovského.\nPo absolvování školy byl sochařem ve svobodném povolání, vystavoval od roku 1969. Jeho žena Petra Oriešková je malířka.\n\nOd roku 1995 působil jako pedagog na Akademii výtvarných umění v Praze, a od roku 1999 také na VŠUP.\nByl členem Asociace umělců medailérů, zakládajícím členem skupin Tolerance a Lipany (1989), členem SVU Mánes (1991) a občanského sdružení Figurama (2001). Zemřel v Praze 18. října 2015.\n\nPeter Oriešek ukončil studia v době, kdy se na domácí scéně projevil odklon od abstraktního umění a otevřel se prostor pro brilantní kreslíře, kteří vstřebávali podněty pop-artu, hyperrealismu a zejména širokého proudu nové figurace spojeného s obnoveným zájmem o tělesnost.\n\nNa počátku 70. let, inspirován cestou do Řecka, vytvářel sochařské kompozice volně odkazující k mínojské kultuře a bájnému Mínotaurovi.\nJeho suverénní modelace lidské postavy je patrná i z plastik, které vystavil na počátku 70. let (Ve vaně, sádra, 1975,) nebo realizoval jako sochy ve veřejném prostoru (Matka s dítětem).\n\nTěžištěm jeho tvorby jsou však plastiky, které vycházejí ze světa vnitřních představ a snových vizí. Podobně jako některé sochy Karla Pauzera, jsou Orieškovi fantaskní tvorové metaforickým zobrazením animální podstaty člověka (Zvířata, 1987-89). Autor promítá základní lidské otázky do současných souvislostí a posouvá je do symbolické roviny. (Anatomie ticha, 1970, Gask)\n\nPlastiky jsou modelované s důrazem na detail, kombinace lidských a zvířecích figur vyjadřují vybičované emoce, strach nebo násilí a jsou zachyceny v dynamických polohách.\nNapětí je obsaženo i v kontrastu realistické modelace figury ve vypjaté póze s plochami obsahujícími statický reliéf nebo s prvky symbolizujícími smrt a rozpad (Zánik, 1979-85).\nPokud je hlavním sochařovým záměrem vyjádření dynamiky, je sousoší pojato jako rozvinutí pohybových fází jedné figury (Cesta za světlem, 1992).\n\nSochy jsou primárně určené k odlití do bronzu nebo pryskyřice, ale některá komorní díla zůstala jako modely v původním materiálu - směsi včelího vosku, asfaltu a kalafuny a jsou polychromována. Peter Oriešek se zabývá rovněž reliéfní a medailérskou tvorbou, která byla vydána i jako slepotisk (Faust, 1987).\n\nMalba se v Orieškově díle postupně osamostatnila jako svébytná, stále se rozvíjející disciplína. Expresivní pojetí, sochařská kresba nahých figur a dramatické scény plné emocí a vášní jsou charakteristické i pro kompozice rozměrných obrazů, které Oriešek maluje americkou retuší (airbrush). Mistrovské ovládnutí této techniky umožňuje malíři vytvořit dokonalou iluzi hlubokého prostoru nebo zrcadlení, sépiová barva připomíná staré kresby. Všechny obrazy jsou naplněny skrytými významy. Ženská těla jsou formálně dokonale krásná a smyslná i ve vypjatých konfliktních scénách, mužské a zvířecí figury působí jako anatomické studie renesančního malíře. Lidské a zvířecí je prolnuto navzájem v jedno chimérické tělo, mohutné svaly a šlachy jsou obnažené, žíly naplněné k prasknutí, jako memento mori z figur trčí části jejich vlastních skeletů.\n\nFantaskní svět malířovy imaginace je přenesen do reálného prostoru sochařského ateliéru. V kontrastu k hyperrealistickým figurám jsou do obrazu komponovány prvky sochařského instrumentáře jako sokly, sloupy, sochařské výztuže a podpěry nahrazující části těl, nebo podivné houbovité útvary, klubka šňůr nebo trubic, připomínající, že součástí tohoto světa je naše technické civilizace.\nPeter Oriešek patří k předním představitelům současné generace české moderní malby a sochařství, která prostřednictvím nové figurace odhaluje vnitřní složitost člověka s jeho úzkostmi i ztajenou agresivitou a zároveň navazuje na tradice iluzivní malby.\n\nPodle Ivana Neumanna si Oriešek zvolil výtvarné prostředky na pohled tradiční, které dávají najevo vědomí nezbytné kontinuity. Věcnost, tedy reálnost jeho tvarosloví, je zdrcující. Ne však pro dramatičnost příběhu, který dojímá, nebo pro čáru nebo formu, které udivují jistotou, ale spíše pro záhadnost a tajemnost vyvstávajících, jakoby samozřejmých tvarů, věcí světa, které zároveň ukazuje i skrývá.\n\nV poslední době byly vydány známky a obálka prvního dne vydání s kresbami Petera Orieška (2013)\n\n\n\n"}
{"id": "1048782", "url": "https://cs.wikipedia.org/wiki?curid=1048782", "title": "Čang Nan", "text": "Čang Nan\n\nČang Nan () je čínské jméno více osob:\n\n"}
{"id": "1048785", "url": "https://cs.wikipedia.org/wiki?curid=1048785", "title": "Zagar", "text": "Zagar\n\nZagar ( , \"Zagari\"), též Atkveri ( , \"Zagari ugeltechili\") je průsmyk ve východní části Svanetie v pohoří Velký Kavkaz v Gruzii oddělující Hlavní kavkazský hřeben (na severu) od Svanetského hřebene (na jihu).\n\nPrůsmyk spojuje údolí řek:\n\nPrůsmykem vede terénním vozidlem sjízdné spojení Horní a Dolní Svanetie. Jedná se o extrémně náročnou, 5,5 hodiny dlouhou, jen v letních měsících otevřenou, a za sucha sjízdnou horskou cestu vyžadující dobré terénní vozidlo a značnou zásobu pohonných hmot.\n\nDruhé, sice kratší, ale náročnější spojení Horní a Dolní Svanetie vede přes závaly trpící horskou silnici se svahy přes 40 % průsmykem Latpari.\n"}
{"id": "1048818", "url": "https://cs.wikipedia.org/wiki?curid=1048818", "title": "Ahmed Ghanem", "text": "Ahmed Ghanem\n\nAhmed Ghanem je spisovatel a právník, narodil se v Egyptě. Píše především o otázkách Egypta a Blízkého východu. Je též zakladatelem kulturního projektu \"Egypt v očích světa\". Studoval práva, srovnávací jazyky a egyptologii.\n\n\n"}
{"id": "1048819", "url": "https://cs.wikipedia.org/wiki?curid=1048819", "title": "Niagara (rozcestník)", "text": "Niagara (rozcestník)\n\nNiagara může být:\n\n\n\n"}
{"id": "1048823", "url": "https://cs.wikipedia.org/wiki?curid=1048823", "title": "Doly Severní dráhy Ferdinandovy", "text": "Doly Severní dráhy Ferdinandovy\n\nSpolečnost Severní dráha Ferdinandova (SDF) provozovala do roku 1945 kamenouhelné doly v Ostravsko-karvinském revíru. Z 16 původních dolů SDF v ostravském revíru jsou všechny jámy nefunkční. Zachovány jsou převážně fragmenty památkově chráněných částí jako těžní věže (např. Jindřich, Alexander) či budovy (Jiří). Nejzachovalejší památkou je areál Dolu Michal, který byl v roce 1995 prohlášen národní kulturní památkou.\n\nRoku 1836 byla ustanovena akciová společnost Výhradně privilegovaná Severní dráha císaře Ferdinanda (k. k. ausschliesslich privilegierte Kaiser Ferdinands-Nordbahn), která měla vystavět železnici z Vídně do Bochně. Tím se stala levným dopravním prostředkem pro přepravu zboží a nerostných surovin a významně ovlivnila průmyslový rozvoj oblastí na Moravě, Slezsku a Haliči.\n\nKdyž železnice dosáhla na Ostravsko, rozhodlo vedení společnosti zahájit těžbu černého kamenného uhlí. Byly založeny Kamenouhelné doly c. k. privilegované dráhy císaře Ferdinand. V roce 1855 tato společnost odkoupila doly bratří Kleinů v Ostravě-Přívoze (důl František) a Ostravě-Hrušově (doly Albert a Hubert). V roce 1856 odkoupila státní doly C. k. kutací a vrtebné komise (např. důl č. X v Moravské Ostravě, důl č. V ve Slezské Ostravě, důl Michael v Michálkovicích)\" \"a zahájila samostatnou činnost ve vyhledávání vhodných míst pro těžbu uhlí a založení nových jam a dolů. Mezi nově založenými doly byly například jámy Jan (1869) a Josef (1879) ve Slezské Ostravě.\n\nPo uplynutí padesátiletého privilegia byla vydána v roce 1886 nová koncese a společnost byla přejmenována na C. k. privilegovanou Severní dráhu císaře Ferdinanda, pod její správu náleží správa dolů v Ostravsko-karvinském revíru – kamenouhelné doly C. k. privilegované Severní dráhy císaře Ferdinanda.\n\nV roce 1906 došlo k zestátnění veřejné železnice, ale důlní majetek včetně báňské dráhy zůstal společnosti kamenouhelné doly C. k. privilegované Severní dráhy císaře Ferdinanda. Během první světové války (1911–1917) dochází k modernizaci důlních podniků, elektrifikaci a centralizaci těžby. Příkladem za všechny je důl Michael, kdy důl je kompletně přestavěn do nové podoby, plně elektrifikován a podzemními překopy je na jámu Michael dopravováno uhlí s dolů Jan a Josef ve Slezské Ostravě a dolu Petr a Pavel v Michálkovicích, tyto jámy se stávají pomocnými. Spojením dobývacích polí vzniká nové dobývací pole o rozloze 411 ha 41 a 51,4 m² (tj. 84 jednoduchých důlních měr a 12 přebytků) a Důl Michael.\n\nV roce 1921 rozhodnutím akcionářů dochází ke změně názvu na Severní dráha Ferdinandova (SDF) a společnost SDF mění původní název dolu Michael na český Michal. Společnost SDF přenesla své sídlo do Československa. V Moravské Ostravě v Husově ulici 7 stojí bývalý administrativní dům těžební společnosti SDF. Dům byl postaven firmou Rozhon, fasádu navrhl architekt Pavel Janák v letech 1920–1921 ve stylu rondokubismu.\n\nV období 1938 až 1940 byla postavena budova pro generální ředitelství kamenouhelných dolů SDF podle projektu architekta Karla Kotase (1894–1973). V průčelí budovy je reliéf alegorie \"Stvoření uhlí\" od sochaře Jana Laudy (1898–1959).\n\nPo obsazení Československa německými vojsky (1939) byla na společnost uvalena nucená správa a její vedení se dostalo do vlivu státního koncernu Hermann Göring Werke. V období druhé světové války (1942) do správy SDF byly zařazeny státní doly Oskar v Heřmanicích, Evžen v Petřvaldě a Václav v Porubě (Orlová).Ukončením 2. světové války dekretem prezidenta republiky č. 5/1945 Sb. z 19.&bnsp;května 1945 byl majetek SDF postaven pod národní správu a na základě dekretu prezidenta republiky č. 100/1945 Sb. z 28. října 1945 v roce 1945 znárodněn a začleněn do národního podniku Ostravsko – karvinské doly. Byly to doly: František v Přívoze, Hubert v Hrušově, Zárubek ve Slezské Ostravě, Michal v Michálkovicích, Evžen v Petřvaldě a Václav v Porubě u Orlové. A také elektrárna František v Přívoze, koksovny František v Přívoze a Václav v Porubě (Orlová).\n\nŘeditelská konference uvádí, že do roku 1929 SDF měla propůjčený důlní majetek o celkové výměře 2 079,6 ha. Mimo to byla majitelkou kutného pole o výměře 1 077 ha v Dolních a Horních Žibřidovicích, Malých Kunčicích a Pruchné na polské straně hranice. V roce 1925 odkoupila od Jana Larische-Mönnicha kutné pole v Pudlově, Bohumíně, Novém Bohumíně a Kopytově o výměře 1 430 ha.\n\nPropůjčený důlní majetek SDF v OKR tvořil 3 od sebe oddělená důlní pole:\n\na) \"Severní pole\" o rozloze 1 160 ha s doly Hubert v Hrušově, František v Přívoze s dolem Jiří v Moravské Ostravě a Jindřich v Moravské Ostravě.\n\nDůl František dobýval uhlí ze slojového pásma spodních hrušovských a petřkovických vrstev ostravského souvrství. V roce 1929 dobýváno 14 slojí o mocnosti 50 - 200 cm, úklon 20 - 30°.\n\nV důlním poli jam Jindřich, Jiří, Albert se uhlí těžilo ze slojového pásma hrušovských vrstev ostravského souvrství. V dobývacím poli dolu Hubert se uhlí těžilo ze slojového pásma spodních hrušovských a petřkovických vrstev ostravského souvrství. V roce 1929 bylo dobýváno: Důl Jiří 11 slojí 60 - 160 cm, úklon 0 - 90°. Důl Hubert 15 slojí 40 - 180 cm, úklon 6 - 90°. Důl Jindřich 6 slojí o mocnosti 50 - 100 cm (místy i 300 cm), úklon 0 - 90°\n\nb) \"Jižní pole\" o rozloze 508 ha s doly Zárubek a Alexander.\n\nV důlním poli dolu Zárubek a Alexander bylo černé uhlí dobýváno ze slojového pásma především jakloveckých a svrchních hrušovských vrstev (důl Zárubek ještě vrstvy porubské) ostravského souvrství. V roce 1929 bylo dobýváno 16 slojí o mocnosti 40 - 240 cm , úklon 0 - 30°.\n\nc) \"Východní pole\" o rozloze 411 ha s dolem Michal.\n\nV důlním poli dolu Michal bylo černé uhlí těženo ze slojového pásma jakloveckých vrstev ostravského souvrství (jámy Ferdinand, Petr a Pavel, Jan, Josef) a hrušovské vrstvy (dobývací pole jámy Oskar) ostravského souvrství. V roce 1929 bylo dobýváno 17 slojí o mocnosti 50 - 200 cm.\n\nDůlní společnost SDF budovala pro své zaměstnance jednotné domy sdružené v koloniích. Od roku 1867 až do 30. let 20. století projektoval s malými odchylkami dělnické domy architekt Rudolf Sauer. Záměr jednotných domů v kolonii kolem jam SDF měl demonstrovat příslušnost ke své důlní společnosti.\n\nVybudovány byly kolonie Zárubecká, Vilémská - tyto kolonie jsou zbourány, Jakubská (částečně zbourána), Josefská (zbylo 12 domů) a Jánská (částečně zbourána, zbylo 10 domů) ve Slezské Ostravě. Michalská (zbourána), Ferdinandova, Peterská (U Pumpy) v Michálkovicích, Alexandr v Kunčičkách a Hubert v Hrušově.\n\nSvé kolonie měla jáma František v Přívoze a koksovna František v Přívoze. Pro důl Zárubek v Kunčičkách byla postavena Jubilejní kolonie, v Moravské Ostravě u jam Jiří (Jiřská kolonie - zbourány poslední 2 domy 1964) a jámy Jindřich (Jindřišská kolonie- zánik v 1957) a kolonie U Dubu (likvidace v 1938).\n\n"}
{"id": "1048825", "url": "https://cs.wikipedia.org/wiki?curid=1048825", "title": "World of Warcraft: Warlords of Draenor", "text": "World of Warcraft: Warlords of Draenor\n\nWorld of Warcraft: Warlords of Draenor je pátý datadisk k MMORPG \"World of Warcraft\". Vydán byl společností Blizzard Entertainment 13. listopadu 2014.\n\nDraenor je svět zobrazující Outland v minulosti. Je domovem orků, draeneiů a mnoha dalších ras. Můžete se do něj dostat přes Dark Portal v Blasted Lands kvůli tomu, že Garrosh Hellscream narušil časovou osu.\n\nPříběh hráče přináší do nového světa, který se nazývá Draenor.\n\nDraenor je planetou, která již byla jednou hráčům představena ve své zničené formě s názvem Outland.\n\nCesta na Draenor je tedy cestou nejen prostorem, ale také časem do dob, kdy ještě orkové nepropadli démonické magii a byli na vrcholu své síly.\n\nGarrosh Hellsream uprchl po událostech datadisku Mists of Pandaria ze zajetí a díky magickému portálu se dostal skrze čas a prostor na Draenor,\n\nještě před příchodem démona Manorotha a následném podmanění orků démony.\n\nZde pak zabránil orkům, aby se napili démonické krve a proměnili se tak v krvelačná monstra toužící po dobývání.\n\nKdyž se mu společně se svým otcem a zbytek nově zformované Iron Horde podařilo přemoci démona Manorotha a odrazit tak pokus Plamenné legie o podmanění Draenoru,\n\nZačal Garrosh společně s legendárními náčelníky klanů osnovat plán útoku na Azeroth s novou a démony nezkaženou Iron Hordou.\n\nHráč se tak dostává na Draenor po zformování obrovské armády orků pod vedením legendárních náčelníků, kteří nyní naslouchají Garroshovi Hellscreamovi.\n\nHráčovým úkolem se tak stává porazit velitele nově zformované Iron Hordy a zajistit tak jejich porážku a odvrácení nové invaze orků na Azeroth.\nHlavní postavou považovanou za zápornou je syn Gromashe Hellscreama Garrosh Hellscream, který uvedl do pohybu veškeré události ohrožující svět Azeroth.\n\nAvšak není hrozbou jedinou, jelikož Plamenná legie díky tomuto konfliktu vytušila slabost tohoto světa a za pomoci Gul´dana se opět pokusili proniknout na tento svět.\n\nNejprve je však třeba se vypořádat s Garroshovou hrozbou a porazit jej v jeho domovině zvané Nagrand, kde se skrývá v Grommasharu.\n\nZde dojde k poslednímu útoku proti Garroshovi spojenými silami Aliance a Hordy, která jej nakonec s pomocí Thralla porazí.\n\nThrall jej nakonec vyzve k souboji Mak´Gora v němž jej porazí a definitivně tak ukončí jeho plány a ohrožení světa Azeroth.\n\nPři posledním souboji Garroshe Hellscreama s Thrallem se střetli dvě legendární zbraně orkského lidu a to kladivo Doomhammer a sekera Gorehowl, jejíž původní nositelé byli bratři ve zbrani.\n\nDošlo tak na poslední konflikt, který Garrosh Hellscream absolvoval a tentokrát z něj již nevyšel živý.\n\nSoubojem obou legendárních orků a jejich legendárních zbraní tak skončil konflikt hordy a byla ustanovena nová klidná vláda.\nhttps://wow.gamepedia.com/Garrosh_Hellscream\n\nhttps://wow.gamepedia.com/World_of_Warcraft:_Warlords_of_Draenor#Garrosh_Hellscream\n\nhttps://www.chladnezbrane.eu/clanky-a-recenze/slavne-artefakty-sveta-warcraft/\n"}
{"id": "1048829", "url": "https://cs.wikipedia.org/wiki?curid=1048829", "title": "Charlie Murphy", "text": "Charlie Murphy\n\nCharlie Murphy, rodným jménem Charles Quinton Murphy (12. července 1959 – 12. dubna 2017) byl americký herec, starší bratr herce Eddieho Murphyho. \n\nNarodil se v Brooklynu, jeho matka byla telefonní operátorka a otec policista. Během dospívání strávil několik měsíců ve vězení a později narukoval k námořnistvu. Svou filmovou kariéru zahájil koncem osmdesátých let, později hrál například ve filmech \"Mý lepší blues\" (1990), \"Klub hráčů\" (1998), \"Královské výkupné\" (2005), \"Norbit\" (2007) a \"Šťastný los\" (2010).\n\nZemřel na leukémii 12. dubna 2017 v New Yorku.\n\n"}
{"id": "1048833", "url": "https://cs.wikipedia.org/wiki?curid=1048833", "title": "Eugen Petersen", "text": "Eugen Petersen\n\nEugen Adolf Hermann Petersen (16. srpna 1836, Heiligenhafen (Šlesvicko-Holštýnsko) – 14. prosince 1919, Hamburk) byl německý klasický filolog a archeolog, profesor na Německé univerzitě v Praze\n\nNarodil se v rodině soudního úředníka v tehdy dánském Holštýnsku, po maturitě studoval klasické jazyky na univerzitě v Kielu a v Bonnu. Tam se setkal s učiteli, kteří ho nejvíc ovlivnili, mezi nimi Friedrich Ritschl a Otto Jahn. Disertační práci o Teofrastových postavách obhájil 1859 v Kielu tak výborně, že jako odměnu získal roční stipendium Německého archeologického institutu (DAI). Se dvěma dalšími z prvních stipendistů procestoval Středomoří a zejména Itálii. Na pobočce archeologického istitutu v Římě zůstal až do roku 1861 a věnoval se novým vykopávkám na Via Latina. O rok později se habilitoval na univerzitě v Erlangen jako soukromý docent a vedle toho učil na gymnáziu v Husumu a v Plönu. Roku 1865 se oženil s Idou Michaelisovou, sestrou svého kolegy ze studií a švagrovou významného historika J. G. Droysena. Vědecky se zabýval hlavně řeckým sochařstvím a proti svým kolegům zdůrazňoval i jeho estetickou stránku.\n\nRoku 1873 byl jmenován profesorem klasické filologie a archeologie v Dorpatu (dnes Tartu) a roku 1879 profesorem klasické archeologie na Německé univerzitě v Praze. Opakovaně cestoval po Itálii a s několika kolegy důkladně procestoval Malou Asii, což popsali ve dvou společných monografiích. Roku 1886 byl jmenován prvním tajemníkem Německého archeologického institutu v Athénách a o rok později přešel ve stejné funkci do Říma, kde strávil 18 let. Petersen a hlavně jeho žena se však nedovedli přizpůsobit italskému prostředí a přísný Petersen se opět dostal do konfliktů se svými spolupracovníky. Zabýval se hlavně sloupy císaře Trajána a Marka Aurelia a oltářem Ara Pacis. Roku 1905 odešel do výslužby a žil v Berlíně, 1907 opět cestoval do Athén a zabýval se vedle plastik řeckým divadlem. Po smrti své ženy roku 1915 se přestěhoval k synovi do Hamburku, kde dále psal a publikoval až do své smrti.\n\n\n"}
{"id": "1048834", "url": "https://cs.wikipedia.org/wiki?curid=1048834", "title": "Lej Šeng", "text": "Lej Šeng\n\nLej Šeng (; * 7. března 1984, Tchien-ťin, Čína) je čínský sportovní šermíř, který se specializuje na šerm fleretem. Čínu reprezentuje od prvního desetiletí jednadvacátého století. Na olympijských hrách startoval v roce 2008, 2012 a 2016 v soutěži jednotlivců a družstev. V soutěži jednotlivců získal na olympijských hrách 2012 zlatou olympijskou medaili. V roce 2010 obsadil druhé místo na mistrovství světa v soutěži jednotlivců. S čínským družstvem fleretistů vybojoval v roce 2010 a 2011 titul mistrů světa.\n\n"}
{"id": "1048838", "url": "https://cs.wikipedia.org/wiki?curid=1048838", "title": "Západní Kapsko", "text": "Západní Kapsko\n\nZápadní Kapsko je provincie Jihoafrické republiky, která se nachází na jihozápadě země. Je v pořadí čtvrtá největší co do rozlohy (129,449 km²) i do počtu obyvatel (6,1 milionu). Dvě třetiny obyvatel provincie žijí v metropolitní oblasti Kapského Města, které je současně i hlavním městem provincie. Západní Kapsko bylo vytvořeno v roce 1994 rozdělením původní provincie Kapsko na tři provincie – Západní Kapsko, Východní Kapsko a Severní Kapsko.\n\n"}
{"id": "1048841", "url": "https://cs.wikipedia.org/wiki?curid=1048841", "title": "Blecha psí", "text": "Blecha psí\n\nBlecha psí (\"Ctenocephalides canis\") je druh blechy, který se vyskytuje u psů a koček, ale i dalších savců. Dospělci žijí v srsti a živí se krví hostitele. Je blízce příbuzná bleše kočičí (\"Ctenophalides felis\").\n\nBlecha psí je rovněž mezihostitelem tasemnici psí (\"Dipylidium caninum\").\n\nAčkoliv blecha psí parazituje zejména psů a koček, může pokousat i člověka. Blecha psí může žít bez potravy mnoho měsíců, ale samičky potřebují konzumovat krev, aby mohly vytvářet vajíčka. Každá samice může umístit do srsti svého hostitele až 4000 vajíček. Vývojový cyklus blechy prochází čtyřmi stádii: vajíčko, larva, kukla, a dospělý jedinec. Celý životní cyklus od vajíčka po dospělého jedince trvá od dvou do tří týdnů v závislosti na okolní teplotě.\n\nÚstní ústrojí blechy psí je přizpůsobeno pro prokousnutí kůže a sání krve. Blecha psí je vnější parazit živící se sáním krve psů. Psi postižení blechou psí trpí často silným svěděním ve všech částech těla, kde se blecha vyskytuje.\n\nBlechy nemají křídla, přičemž jejich těla jsou tvrdá s chloupky a ostny, které jim usnadňují cestování srstí. Blechy rovněž disponují poměrně dlouhými dolními končetinami uzpůsobenými ke skákání.\n\nBlechy psí a blechy kočičí jsou si velmi podobné, můžou být však odlišeny tvarem jejich hlavy. Blecha psí má spíše zaoblenou hlavu než protáhlou. Dalším znakem je osm štětin na zadních nohou (blecha kočičí jich má pouze šest).\n\nZablešení může být pro psy, kočky i lidi nejenom velmi nepříjemné, ale i velmi nebezpečné. Problémy způsobené blechami se mohou pohybovat v rozsahu od mírného svědění až po závažné infekce kůže. V důsledku extrémního množství blech může vzniknout i chudokrevnost (anémie). Blechy rovněž mohou přenášet mnoho nemocí (ve středověku např. mor) a parazitů – např. tasemnice psí.\n\nPři pokousání člověka blechami vzniká svědivá vyrážka s malými hrbolky, které mohou krvácet. Tato vyrážka vzniká nejčastěji v podpaží nebo v záhybech, jakými jsou loketní, kolenní nebo kotníková jamka. Při stisku kousance se mění tento na bílý.\n\nPokud trápí pejska blechy, škrabe se a kouše se nejvíce v oblasti hlavy, krku a kolem ocasu, kde se blechy nejvíce soustřeďují. Blechy se pak v těchto oblastech ještě více koncentrují. Neustávající škrábání a kousání způsobí zarudnutí kůže a může vést až k zánětu.\n\nKožní alergická reakce – dermatitida se objevuje u psů alergických na bleší sliny. V takovém případě budou příznaky výraznější. V důsledku chorobného škrábání a kousání může pes přijít i o srst.\n\nPrevence a zvládnutí zablešení je vícekrokový proces. Prevence při zablešením může být občas obtížná, ale je dost efektivních cest k dosažení toho, že nedojde k znovuzablešení psa. Zvládnutí zablešení neznamená jenom zničení blech ve všech vývojových stádiích na psovi, ale i jejich odstranění z prostředí (pelíšek) kde pes žije. Blechy jdou nejlépe odstranit speciálními produkty určenými k odblešení, které se dají koupit.\n\nKaždá samička blechy s oblibou klade vajíčka v prostředí, ve kterém žijí domácí mazlíčci. Potom efektivní odblešení spočívá v odblešení vnitřního i vnějšího prostředí a všech mazlíčků zabránění ve vývoji dosud nedospělých blech (předchozích vývojových stádií).\n\nOdblešení vnitřního vybavení se většinou provádí mechanickým zničením.\nToto může být uskutečněno prostřednictvím vysání, obzvláště na místech kde se blechy obvykle nacházejí (například závěsy, psí pelíšky a prostory pod nábytkem). Vysavačem lze odstranit přibližně 50% bleších vajíček. Po vysávání je doporučeno použít speciální přípravek proti blechám k usmrcení zbylých blech a k zabránění vývoji vajíček a larev. Dostupné produkty, např. prášek do koberců, spreje a rozprašovače, obsahují insekticidy a růstové regulátory.\n\nSpeciální péči je potřeba věnovat psímu pelíšku, který by měl být prán každý týden. Odblešení by potom mělo být provedenou souběžně ve vozidlech, garážích a všech dalších místech, kde je známo, že pes trávil svůj čas.\n\nPrevence zablešení musí zahrnovat odstranění blech ze dvora nebo chovatelské stanice. Dvě místa, kde s největší pravděpodobností budou blechy jsou psí boudy a terasy či verandy, kde mohou psi odpočívat. Blechy se také mohou na psy přenést od divokých zvířat jakými jsou například veverky. Je doporučováno odpudit tato zvířata od sídla lidí (hlavně je nekrmit).\n\nOdblešení je díky produktům jako jsou antiparazitické obojky, spreje, dipy, prášky, šampony a dokonce i injekce snazší. Lze blechy snadno zabít nebo paralyzovat v závislosti na účinné látce. V této souvislosti jsme v mnohem lepším postavení, než naši předci, jejichž hlavní zbraní byl hřeben \"vešáček\" a nůžky na ostříhání srsti.\n\nJe velmi důležité vydržet s opatřeními proti blechám tak dlouho, jak je to jen možné, neboť životní cyklus blech se může prodloužit až na šest měsíců a ačkoliv bylo odblešení úspěšné, tak se blechy v různých vývojových stádiích stále vyskytují kolem domu.\n\nK efektivnímu zbavení se blech a jejich vajíček neošetřujte pouze psy, ale i prostředí (vnitřní i vnější), ve kterém se pohybují. Odblešujte ihned a pravidelně odblešování opakujte. Pozdní odblešení zvyšuje riziko vzniku blechou přenosných infekcí. Jednou měsíčně používejte produkty proti blechám, které brání zablešení. Tyto se nejčastěji nanášejí na zadní část zvířete ve formě spreje. Existuje i nálev pro oplachování, ale není užíván tak často neboť představuje riziko pro zdraví zvířete.\n\nV roce 2009 agentura pro ochranu životního prostředí provedla výzkum, a vydala předběžnou zprávu.\n\nPro psy je k dispozici i celá řada přírodních přípravků založených např na levanduli nebo muškátovém květu. To, že je prostředek přírodní však nemusí automaticky znamenat, že není toxický.\n\nVýsledky vyhodnocení toxicity jsou k dispozici on-line\n\nBlecha psí je poměrně hodně zakořeněna do národní kultury ČR\n\nFilm: Na samotě u lesa\n-Hláška: \"To jsou blechy psí, ty na člověka nejdou!\"\n\nPřání dětí před spaním:\n-\"Dobrou noc a ať Vás blechy štípou celou noc!\"\n\nPřirovnání:\n-Je jako pytel blech\n-Šije sebou jako pytel blech\n-Šťastný jako blecha\n\nAforismy:\n-Žádná blecha neskáče podle toho, jak její hostitel píská.(Nakladatelství Cesta)\n"}
{"id": "1048844", "url": "https://cs.wikipedia.org/wiki?curid=1048844", "title": "Samir Barać", "text": "Samir Barać\n\nSamir Barač (* 2. listopadu 1973, Rijeka, Jugoslávie) je bývalý chorvatský vodní pólista. Na Letních olympijských hrách 2012 v Londýně získal zlatou medaili. Zúčastnil se čtyř olympijských her. Je též mistrem světa z roku 2007.\n\n"}
{"id": "1048848", "url": "https://cs.wikipedia.org/wiki?curid=1048848", "title": "GD Fabril", "text": "GD Fabril\n\nGrupo Desportivo Fabril je portugalský fotbalový klub z města Barreiro v regionu Lisboa. Byl založen v roce 1937 pod názvem Grupo Desportivo CUF do Barreiro. Své domácí zápasy hraje na Estádio Alfredo da Silva s kapacitou 22 000 míst.\nKlubové barvy jsou bílá a zelená.\n\nV sezóně 2014/15 hraje v Campeonato Nacional de Seniores (portugalská 3. liga).\n\n\n\n\n"}
{"id": "1048857", "url": "https://cs.wikipedia.org/wiki?curid=1048857", "title": "Východní Kapsko", "text": "Východní Kapsko\n\nVýchodní Kapsko je provincie Jihoafrické republiky. Je v pořadí druhá největší co do rozlohy (168 966 km²) a třetí co do počtu obyvatel (6,8 milionu). Hlavním městem provincie je Bhisho, ale největšími městy jsou Port Elizabeth a East London. Východní Kapsko bylo vytvořeno v roce 1994 rozdělením původní provincie Kapsko a připojením xhoských bantustanů Transkei a Ciskei. Žijí zde převážně příslušníci národa Xhosů, k nimž patřil i bývalý prezident JAR Nelson Mandela. Mandela se narodil ve vesnici Mvezo, která tehdy byla součástí Kapska.\n\n"}
{"id": "1048858", "url": "https://cs.wikipedia.org/wiki?curid=1048858", "title": "Navarra (1923)", "text": "Navarra (1923)\n\nNavarra byl lehký křižník španělského námořnictva sloužící v letech 1923 až 1956. Stavba byla zahájena v roce 1915 v loděnici Ferrol. Konstrukce byla významně ovlivněna britskou čtyřkomínovou třídou Town, ale kotle byly uspořádány do tří kotelen se třemi komíny. Loď vstoupila do služby v roce 1923 pod jménem \"Reina Victoria Eugenia\", s nástupem Druhé Španělské republiky byla přejmenována v roce 1931 na \"Republica\" a po obsazení nacionalisty na začátku Španělské občanské války v roce 1936 dostala jméno \"Navarra\".\n"}
{"id": "1048860", "url": "https://cs.wikipedia.org/wiki?curid=1048860", "title": "From the Cradle", "text": "From the Cradle\n\nFrom the Cradle je dvanácté sólové studiové album anglického hudebníka Erica Claptona. Vydala jej v září roku 1994 hudební vydavatelství Duck Records a Warner Bros. Records. Album produkoval Russ Titelman společně s Ericem Claptonem a obsahuje coververze různých bluesových písní, například od Willieho Dixona, Leroye Carra či Muddyho Waterse. Album se umístilo na prvním místě jak v britské, tak i v americké hitparádě. Ve Spojených státech amerických bylo oceněno platinovou deskou.\n\n"}
{"id": "1048861", "url": "https://cs.wikipedia.org/wiki?curid=1048861", "title": "CF Estrela da Amadora", "text": "CF Estrela da Amadora\n\nClube de Futebol Estrela da Amadora je portugalský fotbalový klub z města Amadora. Byl založen v roce 1932 a své domácí zápasy hrál do konce sezóny 2009/10 na Estádio José Gomes s kapacitou 12 500 míst.\nKlubové barvy jsou bílá, červená a zelená.\n\nPo sezoně 2009/10 strávené ve třetí portugalské lize Segunda Divisão Portuguesa se klub dostal do vážných finančních problémů a Portugalská fotbalová federace klubu zavedla odklad ze všech fotbalových soutěží, aktivní zůstaly pouze mládežnické týmy.\n\n\n"}
{"id": "1048862", "url": "https://cs.wikipedia.org/wiki?curid=1048862", "title": "Římskokatolická farnost Domanín", "text": "Římskokatolická farnost Domanín\n\nŘímskokatolická farnost Domanín je územní společenství římských katolíků s farním kostelem svatého Václava v děkanátu Kyjov. Na území farnosti žilo v roce 2016 v Domaníně a Těmicích přes 1 800 obyvatel.\n\nKostel svatého Václava byl vystavěn v letech 1786–1788. Původní kostel byl 21 m dlouhý, měl rákosový strop, cihlovou dlažbu a pokryt šindelem. V roce 1932 byla přední část kostela zbourána, přistavěny dvě boční kaple a kostel prodloužen na délku 31 m. \n\nDuchovním správcem byl jako administrátor excurrendo od roku 2007 Mgr. Peter Majda. Toho od ledna 2017 vystřídal R. D. Mgr. Jerzy Piotr Szwarz. Novým administrátorem se od července 2018 stal R. D. Mgr. Martin Sekanina.\n\nČtyřikrát ročně vychází informační zpravodaj Farní listy. Při bohoslužbách vystupují scholy Gaudete a Gaudetíčko, o prázdninách je pro děti z farnosti Bzenec a Domanín připravován farní tábor, na začátku roku se koná farní ples.\n\nFarnost je zapojena do akce Tříkrálová sbírka. V roce 2016 se při ní vybralo v Domaníně 26 085 korun a v Těmicích 32 455 korun.\n\nV říjnu 2018 ve farnosti uděloval svátost biřmování biskup Josef Nuzík. \n\n"}
{"id": "1048863", "url": "https://cs.wikipedia.org/wiki?curid=1048863", "title": "Římskokatolická farnost Bzenec", "text": "Římskokatolická farnost Bzenec\n\nŘímskokatolická farnost Bzenec je územní společenství římských katolíků s farním kostelem svatého Jana Křtitele v děkanátu Kyjov.\n\nO existenci farní správy a kostela ve Bzenci již v první polovině 13. století lze soudit z listiny královny Konstancie z roku 1235, ve které se objevuje zmínka o bzeneckém faráři Absolonovi. Původní malý kostelík stál na místě dnešního, v roce 1615 při něm vzniklo literátské bratrstvo sv. Jana Křtitele. Nevyhovující kostelní budova byla zbourána koncem 17. století a na jejím místě byl 3. května 1696 položen základní kámen dnešního kostela. Stavba byla dokončena v roce 1702.\n\nVchod barokního kostela s valenou klenbou je zdoben portálem s erbem Kryštofa Pruskovského z Pruskova a jeho manželky. Jednolodní stavba, ke které přiléhá na severní straně čtyřboká sakristie, je 45 metrů dlouhá, 13 metrů široká a 12 metrů vysoká. Průčelí kostela dominovala původně vyšší věž, na kterou byl dán velký zvon z roku 1613. V roce 1768 byl objednán zvon nový. Dnešní podoba věže je z roku 1746, tehdy byla do věžní báně vložena pamětní listina. Nezměněnou součástí původního kostela zůstaly krypty, které sloužily pro členy hraběcí rodiny a duchovní. Vnitřnímu vybavení kostela dominuje hlavní oltář se sloupovým retabulem z první poloviny 18. století s obrazem křtu Krista, při sloupech jsou rozmístěny figury evangelistů Matouše a Jana, figury Lukáše a Marka jsou posazeny na konzolách nástavce, na hlavní oltář navazují dřevořezby sv. Petra a Pavla. I další vybavení kostela pochází vesměs z 18 století. U kostela stojí sloup sv. Trojice z roku 1764.\n\nŘímskokatolickým farářem ve Bzenci byl od roku 2007 Mgr. Peter Majda. Toho od ledna 2017 vystřídal R. D. Mgr. Jerzy Piotr Szwarz. Novým administrátorem se od července 2018 stal R. D. Mgr. Martin Sekanina.\n\nČtyřikrát ročně vychází informační zpravodaj Farní listy. Při bohoslužbách vystupují scholy Gaudete a Gaudetíčko, v provozu je farní knihovna. O prázdnináích je pro děti z farnosti Bzenec a Domanín připravován farní tábor, na začátku roku se koná farní ples. Od roku 2001 je farnost zapojena do akce Tříkrálová sbírka (v letech 2001 až 2015 se při ní podařilo vybrat více než 1 milion korun, v roce 2016 zatím nejvyšší částku 89 771 korun.\n\n"}
{"id": "1048865", "url": "https://cs.wikipedia.org/wiki?curid=1048865", "title": "Diecéze versailleská", "text": "Diecéze versailleská\n\nDiecéze versailleská (lat. \"Dioecesis Versaliensis\", franc. \"Diocèse de Versailles\") je francouzská římskokatolická diecéze. Leží na území departementu Yvelines, jehož hranice přesně kopíruje. Diecéze byla založena 29. listopadu 1801, se sídlem ve Versailles. Jako katedrála byl ustanoven kostel svatého Ludvíka ve Versailles.\n\nDiecézním biskupem je od roku 11. ledna 2001 Mons. Éric Aumonier.\n\n29. listopadu 1801 byla založena diecéze ve Versailles. Území diecéze bylo zmenšeno 6. října 1822, když byla část vyčleněna a přidána k chartreské diecézi, která v té době byla obnovena. O další části území versailleská diecéze přišla 9. října 1966, kdy bylo vyčleněno území pro 5 nově vzniklých diecézí: Créteil, Évry-Corbeil-Essonnes, Nanterre, Pontoise a Saint-Denis.\n\nDiecéze je součástí pařížské církevní provincie.\n\n\n"}
{"id": "1048867", "url": "https://cs.wikipedia.org/wiki?curid=1048867", "title": "Severní Kapsko", "text": "Severní Kapsko\n\nSeverní Kapsko je provincie Jihoafrické republiky, která se nachází na jihozápadě země. Jedná se o největší provincii JAR co do rozlohy (372 889 km²), ale zároveň nejméně zalidněnou (1,2 milionu obyvatel). Hlavním městem je Kimberley. Severní Kapsko bylo vytvořeno v roce 1994 rozdělením původní provincie Kapsko na tři provincie - Severní Kapsko, Východní Kapsko a Západní Kapsko.\n\nVětšinu území provincie tvoří poušť či polopoušť, na severu jí protéká řeka Orange. Na hranicích s Botswanou se zde nachází \"Kalahari Gemsbok National Park\", který je částí Přeshraničního parku Kgalagadi. Motto provincie, Sa ||a !aĩsi 'uĩsi (Snaž se o lepší život) pochází z jazyka Nǀu, což byl jazyk Křováků kmene Nǁnǂe (ǂKhomani). Poskytla ho v roce 1997 Elsie Vaalbooi, jedna z posledních osob ovládajících tento jazyk (tehdy jí bylo 96 let).\n\n"}
{"id": "1048869", "url": "https://cs.wikipedia.org/wiki?curid=1048869", "title": "Watch", "text": "Watch\n\nWatch může být:\n\n"}
{"id": "1048870", "url": "https://cs.wikipedia.org/wiki?curid=1048870", "title": "Nicolas de Largillière", "text": "Nicolas de Largillière\n\nNicolas de Largillière, nebo také psáno de Largillierre (10. října 1656, Paříž – 20. března 1746, Paříž), byl francouzský barokní malíř, známý jako portrétista.\n\nKdyž v roce 1686 de Largillière namaloval portrét Charlese Le Bruna, byl přijat do Francouzské akademie. Během své kariéry maloval de Largillière zejména portréty slavných osob, podobně, jako jeho známější kolega Hyacinthe Rigaud. Postupně si svým talentem získal takový věhlas, že se o něj začal zajímat i král Ludvík XIV., jehož rodinný portrét namaloval v roce 1709; i po jeho smrti zůstal de Largillière u dvora a maloval pro představitele státu v době Regentství.\n\nNicolas de Largillière se dožil velice vysokého věku, 89 let. Zemřel 20. března 1746 v Paříži.\n\n"}
{"id": "1048871", "url": "https://cs.wikipedia.org/wiki?curid=1048871", "title": "CD Tondela", "text": "CD Tondela\n\nClube Desportivo de Tondela je portugalský fotbalový klub z města Tondela v regionu Centro. Byl založen v roce 1933, své domácí zápasy hraje na Estádio João Cardoso s kapacitou 3 000 míst.\nKlubové barvy jsou žlutá a zelená.\n\nV sezóně 2013/14 hraje v portugalské druhé lize.\n\n\n\n"}
{"id": "1048872", "url": "https://cs.wikipedia.org/wiki?curid=1048872", "title": "Jan Košťálek", "text": "Jan Košťálek\n\nJan Košťálek (* 17. února 1995, Praha) je český hokejový obránce. Je odchovancem Sparty Praha. Za Spartu odehrál v sezóně 2011/2012 10 zápasů v extralize. Od sezóny 2012/2013 působí v kanadském juniorském týmu Rimouski Océanic. Ve vstupním draftu 2013 si jej jako 114. vybral tým Winnipeg Jets ve 4. kole.\n\nDvakrát reprezentoval na Mistrovství světa v ledním hokeji do 18 let (2012 , 2013) a dvakrát na Mistrovství světa v ledním hokeji do 20 let (2014, 2015).\n\n"}
{"id": "1048875", "url": "https://cs.wikipedia.org/wiki?curid=1048875", "title": "Košťálek", "text": "Košťálek\n\nKošťálek je české příjmení, které se může vztahovat k následujícím osobnostem:\n\n\n"}
{"id": "1048878", "url": "https://cs.wikipedia.org/wiki?curid=1048878", "title": "Pilgrim", "text": "Pilgrim\n\nPilgrim může být:\n"}
{"id": "1048879", "url": "https://cs.wikipedia.org/wiki?curid=1048879", "title": "Pilgrim (album, Eric Clapton)", "text": "Pilgrim (album, Eric Clapton)\n\nPilgrim je třinácté sólové studiové album anglického hudebníka Erica Claptona. Vydala jej v březnu roku 1998 hudební vydavatelství Duck Records a Reprise Records. Album produkoval Simon Climie společně s Ericem Claptonem a jde o jeho první řadové album od roku 1989 (\"Journeyman\") obsahující nové autorské písně. V žebříčku Billboard 200 se album umístilo na čtvrté pozici; v UK Albums Chart nas šesté. Ve Spojených státech amerických byla nahrávka oceněna platinovou deskou.\n\n"}
{"id": "1048881", "url": "https://cs.wikipedia.org/wiki?curid=1048881", "title": "Bento de Góis", "text": "Bento de Góis\n\nBento de Góis, SJ (též Bento de Goes/Goës, 1562, Vila Franca do Campo, Azory, Portugalsko – 11. dubna 1607, Su-čou, prefektura Ťiou-čchüan, Čína) byl portugalský misionář a cestovatel. Stal se prvním Evropanem, který se po zemi dostal z Indie do Číny, a to přes Afghánistán a pohoří Pamír. K výpravě byl inspirován dohady mezi jezuity ohledně toho, zda je země jménem Cathay Marca Pola totožná s Čínou. Během náročné cesty dospěl k závěru, že s vysokou pravděpodobností ano.\n\nBento de Góis se narodil roku 1562 (nebo 1561) v Vila Franca do Campo na Azorech. Sloužil nejprve jako voják v portugalské koloniální armádě, díky čemuž se dostal do Indie. V kolonii Goa vstoupil roku 1584 jako laik do jezuitského řádu. Coby odvážný muž dobrého úsudku byl vybrán pro expedici, která měla prokázat, zda je země Cathay, o níž psal Marco Polo a do níž cestovali muslimští kupci s nimiž se Portugalci, včetně Góise, setkali v severoindickém Láhauru, ve skutečnosti Čínou (kde již jezuitskou misii vedl Matteo Ricci). S tímto plánem souhlasil i indický panovník Akbar Veliký a podpořil ho průvodním listem a penězi.\n\nV roce 1602 nebo 1603 (či 29. října 1602) Bento de Góis, používající arménské jméno Abdulláh Isái, vyrazil z Ágry v severní Indii do Láhauru, kde přijal za svého společníka Arména jménem Izák (Isái), který mu zůstal věrný až do konce. Láhaur opustil ve velké karavaně v únoru 1603. Přes Péšávar pokračoval se svými průvodci do Kábulu v Afghánistánu. Zde strávili několik měsíců. Poté se vydali přes Hindúkuš a dále po nebezpečných cestách pohoří Pamír. V listopadu 1603 dosáhli Jarkendu (Ša-čche), kde strávili rok, než se dočkali karavany do Cathaye. Když se poté opět vydali na cestu, potkali shodou okolností karavanu vracející se z města Cambaluc.. Její členové tam přitom byli ubytováni ve stejném vládním hostinci jako Matteo Ricci, znali ho a navíc si jako suvenýr vezli list papíru popsaný textem v portugalštině. Bento de Góis byl šťastný a od této chvíle si byl poměrně jist, že Cathay je Čína a Cambaluc je Peking.\n\nCestovatelé poté dosáhli Velké čínské zdi a pokračovali do pohraničního města Su-čou (v dnešní prefektuře Ťiou-čchüan), kam dorazili koncem roku 1605, tedy zhruba po třech letech a několika tisíci kilometrech náročného putování. Vezli s sebou mnoho nefritů, které získali během cesty. Říše Ming však omezovala vstup cizinců do země přísnými pravidly, a tak výprava musela v Su-čou zůstat řadu měsíců. V Su-čou Bento dostal „čínské jméno“ E Pen-tu (). Vysoké ceny potravin postupně připravily Benta de Góis a jeho společníky o majetek. Góis napsal dopis se žádostí o pomoc jezuitům do Pekingu, list však nebyl doručen.\n\nDruhý dopis, který odeslal o Velikonocích roku 1606, v listopadu téhož roku úspěšně dorazil na místo určení. Matteo Ricci rychle vyslal Bentovi na pomoc čínského laického bratra pokřtěného Giovanni Ferdinando. V březnu 1607 se konečně v Su-čou setkali, nicméně Bento byl již na pokraji smrti a zemřel 11 dní poté. Jeho cestovní deník byl částečně zničen (obchodníci dlužící Bentovi peníze tak odstranili dlužní úpisy), Ricci přeživší části uspořádal a doplnil informacemi získanými od Bentových souputníků (Arména Izáka a Giovanni Ferdinanda).\n\n"}
{"id": "1048882", "url": "https://cs.wikipedia.org/wiki?curid=1048882", "title": "LGBT práva v Belize", "text": "LGBT práva v Belize\n\nLesby, gayové, bisexuálové a transexuálové (LGBT) mají v Belizi konflikty se zákony, které heterosexuální populace nemá. Homosexuální pohlaví styk je v Belizi ilegální.\n\nHomosexuálním cizincům je oficiálně vstup do země zakázán.\n\nPodle § 53 Trestního zákoníku Republiky Belize:\n\n\nPodle § 5 odst. 1 Imigračního zákona:\n\nMinisterstvo zahraničních věcí Spojených států amerických, oddělení lidských práv shledává, že:\n\n\nV prosinci 2011 prezident USA Barack Obama oficiálně kritizoval národy perzekvující homosexuály. Jako odpověď na to mu belizský premiér Dean Barrow znovu sdělil, že Belize své zákony měnit nebude. On však odpověděl, že otázka LGBT práv je v rámci obchodních vztahů rozhodující, a že USA hodlá trestat zemi odejmutím veškeré zahraniční pomoci. Čili dokud bude Belize v takovým praktikách pokračovat, nedostane se jí žádné pomoci ze strany zahraničí.\n\nV září 2010 UNIBAM a její mluvčí Caleb Orosco podali oficiální žalobu k Nejvyššímu soudu za ústavní podporu anti-homosexuálních zákonů s podporou Mezinárodního výboru právníků, Společenství právnické asociace a Důvěry lidské důstojnosti.\n\nKatolická a Protestantská církev na to reagovali negativně argumentujíc, že v pozadí je legalizace stejnopohlavních manželství. 3. prosince 2011 církevní koncil zorganizoval akci \"Povstaňme\" stavící se proti UNIBAM kauze.\n\nPrávní zástupce politických stran Church Interested Parties (CIP) (skládající se z Římskokatolické církve, Belizské církve za Anglikány a Evangelické asociace církví) argumentoval v lednu 2012, že UNIBAM není v právu, protože jako organizace nemá ústavně garantovaná příslušná oprávnění. S odvoláním se na Hlavu 20 Ústavy Republiky Belize byl soud při CIP 27. dubna 2012.\n\n"}
{"id": "1048886", "url": "https://cs.wikipedia.org/wiki?curid=1048886", "title": "Severozápadní provincie", "text": "Severozápadní provincie\n\nSeverozápadní provincie je provincie Jihoafrické republiky, která se nachází na severozápad od hlavního populačního centra JAR, provincie Gauteng. Hlavním městem je Mahikeng (dříve Mafikeng). Je v pořadí šestá z devíti podle rozlohy (104 882 km²) a sedmá podle počtu obyvatel (3,7 milionu). Byla vytvořena v roce 1994 z částí bývalých provincií Kapsko, Transvaal a také z částí bantustanu Bophuthatswana. Hlavní náplní ekonomiky je těžba, a to především zlata, platiny a diamantů.\n\n"}
{"id": "1048887", "url": "https://cs.wikipedia.org/wiki?curid=1048887", "title": "LGBT práva v Polsku", "text": "LGBT práva v Polsku\n\nLesby, gayové, bisexuálové a translidé (LGBT) se v Polsku můžou setkávat s některými právními komplikacemi neznámými pro heterosexuální spoluobčany. Mužská i ženská stejnopohlaví sexuální aktivita je v Polsku legální, ale stejnopohlavní páry a domácnosti jimi tvořené nemají rovný přístup ke stejné právní protekci jako různopohlavní páry. Homosexuální aktivita však nikdy nebyla podle polských zákonů ilegální a Polsko jako takové se zcela vyhnulo jejímu stíhání v moderní době. Toto se potvrdilo i na formální úrovni v r. 1932 při instalaci nového trestního zákoníku se sjednoceným legálním věkem způsobilosti k pohlavnímu styku pro obě orientace ve výši 15 let. Polsko je také jednou z mála zemí, kde můžou homosexuální muži darovat krev. I přesto přese všechno zde bylo zaznamenáno mnoho případů odmítání krve od gay dárců.\n\nMnoho levicových stran (Svaz demokratické levice, Pracovní unie, Sociální demokracie Polska, Palikotovo hnutí a další) podporuje LGBT hnutí a snaží se o legislativní změny v jeho prospěch. Hlas podpory je také slyšet z liberální strany Občanská platforma (Platforma Obywatelska).\n\nPolsko nikdy nemělo žádné zákony proti homosexualitě, vyjma homosexuální prostituce v letech 1932–1969.\n\nV průběhu procesu Dělení Polska v letech 1795-1918 se na tomto území uplatňovaly anti-homosexuální zákony okupačních velmocí. Beztrestnost homosexuality potvrdila instalace nového trestního zákona v r. 1932. Věk způsobilosti k pohlavnímu styku byl už tehdy stanoven na 15 let pro obě orientace. Homosexuální prostituce se dekriminalizovala v r. 1969.\n\nK vyškrtnutí homosexuality ze seznamu nemocí došlo v r. 1991.\n\nAkceptace LGBT minority začala v polské společnosti stoupat nejvíc v 90. letech a na začátku 21. století, nejvíce mezi mladými lidmi a lidmi žijícími ve větších městech, zejména Varšavě a Krakově. Polská gay scéna je jako ve většině zemích nejvíce soustředěná ve velkých aglomeracích, kde zároveň působí i hlavní LGBT organizace a iniciativy jako jsou Kampaň proti homofobii a Lambda Warsawa.\n\nV říjnu 2011 byli do polského parlamentu poprvé zvoleni dva otevřeně LGBT kandidáti gay Robert Biedroń a transžena Anna Grodzka. V r. 2014 se Biedroń stal starostou města Słupsk. Starostové jsou v Polsku voleni přímou volbou.\n\nV lednu 2013 zamítnul Sejm 5 návrhů zákonů o registrovaném partnerství pro homosexuální i heterosexuální páry. Nejvyšší soud posléze rozhodnul, že návrhy předložené Svazem demokratické levice, Palikotovým hnutím a Občanskou platformou byly v rozporu s Článkem 18 Ústavy Polské republiky o ochraně manželství.\n\nV prosinci 2014 se Sejm odmítnul zabývat návrhem registrovaného partnerství předloženým stranou Tvoje hnutí v poměru hlasů 235:185.\n\nV květnu 2015 se Sejm opět odmítnul zabývat problematikou v poměru hlasů 215:146. Premiérka Ewa Kopaczová oznámila, že téma registrovaného partnerství by mělo být předmětem jednání příští vlády.\n\nBeztrestnost homosexuality byla oficiálně potvrzená v r. 1932 v souvislosti s přijetím nového Trestního zákoníku. Legální věk způsobilosti k pohlavnímu styku byl pro všechny orientace stanoven na 15 let. Homosexuální prostituce byla legalizována r. 1969.\n\nZatím nebyl přijat žádný institut upravující stejnopohlavní soužití. Stejnopohlavní manželství je ústavně zakázané. Článek 18 Ústavy Polské republiky zmiňuje manželství jako svazek skládající se z jednoho muže a jedné ženy a podléhající státní ochraně a péči.\n\nNa konci r. 2003 předložila polská senátorka Maria Szyskowska první návrh zákona o registrovaném partnerství pro stejnopohlavní páry podobný francouzské podobě občanského paktu solidarity. 3. prosince 2004 Senát tento zákon schválil, neprošel však legislativním procesem z důvodu nových voleb do parlamentu v r. 2005.\n\nV r. 2004 umožnil Dopravní podnik Hl. města Varšavy spolužijícím partnerům gay a lesbických zaměstnanců využívat jízdy zdarma v rámci MHD, což byl první případ uznání stejnopohlavního soužití v Polsku. V r. 2007 byla z rozhodnutí Centra sociálních služeb města Chorzów uznána homosexuální soužití.\n\n23. února 2007 rozhodl odvolací soudu v Białystoku o uznání stejnopohlavního soužití v kauze I ACa 590/06.\nV prosinci 2007 toto bylo potvrzeno soudním senátem Nejvyššího soudu ve Varšavě.(IV CSK 301/2007and IV CSK 326/2007).\n\nNa konci r. 2010 soud ve Złotówě rozhodl, že lesbická partnerka ženy, která zemřela, bude mít automatický nárok na přechod nájmu obecního bytu. Obec se proti tomu odvolala, ale okresní soud v Poznani jej zamítnul. Tudíž rozhodnutí soudu ve Złotówě bylo konečné. Spolehlivému soudci se poprvé dostalo podpory za to, že Polsko poprvé jednalo s evropskými zásadami ohledně lidských práv, a že rozhodlo o podpoře dědických práv gayů a leseb ke svým zemřelých partnerům. Další podobný případ ohledně přechodu nájmu zase řešil homosexuální muž, který svůj problém předložil k varšavskému soudu. Nicméně v tomto případě okresní soud odmítnul uznat automatický přechod nájmu po zemřelém nájemníkovi, ačkoliv to předtím (2010) Soud ve Štrasburku označil za diskriminaci.\n\nNejvětší odpor a odmítání stejnopohlavních manželství a soužití přichází z řad Římskokatolické církve, jejíž vliv zasahuje do politiky, a jíž se zatím dostává silné podpory z řad veřejnosti. Církvev požívá vysoké úcty a podpory z řad polských občanů. Zdejší církev stále káže o homosexualitě jako deviaci. 95 % Poláků se hlásí k Římskokatolické církvi, z nichž 54 % je praktikujících.\n\nStejnopohlavní páry si nemůžou osvojovat děti, ale homosexuální jednotlivci ano.\n\nAnti-diskriminační zákony byly přijaty Zákoníkem práce v r. 2003. Ústava Polské republiky garantuje všem občanům bez rozdílu rovný přístup k právům a zakazuje diskriminaci založenou na jakékoli podstatě. Návrh zakazující diskriminaci na základě sexuální orientace byl r. 1995 zamítnut po silné intervenci Katolické církve.\n\nV r. 2007 byl předložen ministrem práce zákon zakazující diskriminaci založenou na jakékoli podstatě, vč. sexuální orientace, nejen v zaměstnání, nýbrž i v sociálním zabezpečení, zdravotní péči a ve školství, ačkoliv v ustanovení o zákazu diskriminace v přístupu ke zboží a službám je zmíněná pouze rasa a etnický původ. 1. ledna 2011 nabyl nový zákon o rovném zacházení účinnosti. Přímý zákaz diskriminace na základě sexuální orientace je omezen pouze na zaměstnání\n\nGayové a lesby smějí otevřeně sloužit v armádě, přičemž ale platí nepsané heslo „Neptat se, nesdělovat“ (Don't ask! Don't tell!), což je jakási vnitřní politika polské armády.\n\nV r. 2010 IIBR názory polské veřejnosti shledalo, že 43 % Poláků se domnívá, že by otevřeným gayům a lesbám mělo být znemožněno sloužit v armádě, 38 % že takových zákaz je nepřípustný v Polské armádě.\n\nAnketa z r. 2005 ukázala, že 89 % populace považuje homosexualitu za protipřírodní chování. Polovina věří, že homosexualitu lze tolerovat.\n\nŠetření konané na konci r. 2006 na žádost Evropské komise ukázal, že Poláci striktně odmítají stejnopohlavní manželství a adopce homosexuálů. Eurobarometrické šetření shledalo, že 74 % a 89 % Poláků je proti stejnopohlavním manželstvím a adopci homosexuály. Ve srovnání s ostatními členy EU dosahuje pouze Litva a Řecko vyššího procenta opozice. Hlasování v červenci 2009 ukázalo, že 87 % Poláků je proti adopcím. Hlasování z 23. prosince 2009 v rámci polských médií ukázalo určitý posun s lepšímu postoji. 60 % respondentů potvrdilo, že by nic nenamítali proti otevřeně homosexuálnímu ministrovi nebo předsedovi vlády.\n\nStudie z r. 2010 zveřejněná v místních novinách odhaluje, že Poláci stále vehementně odmítají homosexuální manželství a adopce dětí. 80 % Poláků proti manželství a 93 % proti adopcím.\n\nVětšina Poláků také odmítá konání festivalu hrdosti - studie z r. 2008 odhalila, že 66 % Poláků věří, že homosexuálové by neměli organizovat veřejné manifestace, 69 % zas věří, že by neměli veřejně prezentovat svůj život. 37 % Poláků věří, že Poláci mají právo provozovat sexuální styk, zatímco 37 %, že nikoli.\n\nV r. 2011 s odvoláním se na výzkum TNS Polska 54 % Poláků podporuje registrované partnerství, zatímco 27 % stejnopohlavní manželství.\n\nV r. 2013 veřejné hlasování konané CBOS odhalilo, že 68 % Poláků je proti veřejné prezentaci života gayů a leseb, 65 % proti stejnopohlavnímu soužití, 72 % proti stejnopohlavnímu manželství a 88 % proti adopci stejnopohlavními páry.\n\nLevicově orientované strany všeobecně podporují rozvoj a požadavky hnutí za práva sexuálních menšin a zpravidla hlasují ve prospěch nové LGBT legislativy. Svaz demokratické levice (4. největší strana) je výrazným podporovatelem LGBT práv a stejnopohlavního manželství. Občanská platforma, Právo a spravedlnost a Polská lidová strana jsou všeobecně proti takovýmto zásahům do legislativy, nejzřetelněji a nejtvrději se vůči takovýmto otázkám vymezuje právě Lidová strana. Bývalý prezident Lech Kaczyński působící do r. 2010 zastával v této oblasti natolik vyhrocené názory a postoje, že vyvolal ostré napětí mezi Polskem a gay aktivisty v ostatních částech Evropy.\n\nPo parlamentních volbách v r. 2005 získala strana Právo a spravedlnost většinové zastoupení. Koaliční vládu sestavili s Ligou polských rodin a Sebeobranou Polské republiky. Politici těchto stran byli gay aktivisty vyhodnocováni jako „homofobní“, a to před i po volbách. Vládní představitelé tehdy vyřkli několik vět, které jsou evidentně v rozporu se zájmy polské i evropské LGBT komunity.: \n5. července 2006 nazval varšavský starosta Miroslaw Kochalski probíhající Pochodu za rovnost amorální a pro obyvatelstvo města nebezpečnou akcí.\n\n7. srpna napsal šéfredaktor politického časopisu strany Právo a spravedlnost \"Vpravo\" Paweł Zyzak článek, v němž nazval homosexuály „zvířaty“ a „vyslanci satana“, kteří ohrožují katolickou církev.\n\nVládnoucí člen PiS Waldemar Bonkowski vyvěsil ve městě Konscierzyna plakát na zeď ústředí strany se sloganem „Dnes gayové a lesby! A co příště?! Zoofilové?! Je toto svoboda a demokracie?! Ne, to je morální nákaza! Náš polský papež se na nás kouká z nebe a ptá se: Co se s tebou stalo, mé Polsko?“.\n\nBěhem prezidentské kampaně před prezidentskými volbami v r. 2005 slíbil kandidát Lech Kaczyński, který také vyhrál volby, že hodlá pokračovat ve snahách o zákaz LGBT demonstrací stejně jako v době, kdy byl starostou Varšavy, a že „veřejná podpora homosexuality nebude povolená.“\n\n17. března 2008 promlouval Kaczyński k lidu ve veřejné televizi, kde popsal stejnopohlavní manželství coby instituci odporující mravním a morálním zásadám Polska a většiny jeho populace. Při vysílání se objevila svatební fotografie Brendana Fay a Toma Moultona z irského gay magazínu. Kaczyński neměl povolení k jejímu užití, což vyvolalo vlnu nevole ze strany levicových politických stran a aktivistů za práva gayů, kteří požadovali po prezidentovi omluvu. Jejich žádostí nebylo vyhověno.\n\n30. srpvna 2006 během své návštěvy v Evropské komisi Lechův bratr dvojče Jarosław Kaczyński a polský premiér řekl, že lidé s takovýmito preferencemi mají v Polsku stejná práva a povinnosti jako ostatní, a že se jim nedostává žádného příkoří. Tehdejšího předsedu Evropské komise Jose Manuela Barroso prosil, aby nevěřil mýtům o antisemitském, homofobním a xenofobním Polsku.\n\nJarosław Kaczyński byl ve svém popisu homosexuality umírněnější. V jednom rozhovoru řekl, že byl vždycky příznivcem tolerance, a že opačný trend nikdy v Polsku nebyl. Dále připomenul, že gayové nejsou v Polské lidové straně o nic víc diskriminováni než ostatní menšinové skupiny, a že mnoho výrazných polských osobností jsou otevření homosexuálové. Také zdůraznil, že je v Polsku hodně gay klubů a také veřejně přístupný gay tisk a literatura. V dalším zahraničním rozhovoru pozval dotazovatele do Varšavy na návštěvy jednoho z mnoha gay klubů. Přiznal, že je v jeho straně mnoho homosexuálů, kteří ale radějí drží svojí sexuální orientaci v tajnosti. To samé potvrdil europoslanec Tadeusz Cymański.\n\nV době svého působení v úřadu premiéra byl Marcinkiewicz často nazýván homofobním pro své postoje vůči homosexuálům. V říjnu 2005 nazval homosexualitu protipřírodním jevem. Sám se proslavil touto větou: „Pokud se jiní pokoušejí infikovat jiné svojí homosexualitou, je stát povinen zasáhnout do jejich svobody“.\n\nV r. 2009 sdělil tisku Gazeta Wyborcza, že svůj názor na homosexuály změnil po sektání s polským homosexuálním emigrantem v Londýně. Ten mu totiž sdělil, že příčínou jeho odchodu z Polska byla právě jeho sexuální orientace a špatné životní podmínky v rodné vlasti. Marcinkiewicz dodal, že by nikdy nechtěl vyštvat jiné ze země.\n\nSoučasný prezident Andrzej Duda původem ze strany Právo a spravedlnost odpověděl na otázku, zda by pronajal byt homosexuálovi tak, že by se nezajímal o osobní vztahy nájemce, pokud by nepobíhal kolem dokola napůl svlečen.\n\nPodle Dudy není společensky prospěšné zabývat se záležitostmi neoddělitelně souvisejícími s prosazováním levicových ideologií. Za ně považuje i „ničení“ tradiční rodiny, kterou považuje za základ existence národa i samotného lidstva, a k čemuž podle jeho názoru dochází prostřednictvím takovýchto revolučních změn.\n\nV parlamentních volbách 2005 obdržela Liga polských rodin 8 %, které jí zaručily 34 mandátů v Sejmu. Do vládní koalice Kazimierze Marcinkiewicze vstoupila se stranami Právo a spravedlnost a Sebeobrana Polské republiky.\n\n19. května 2006 vydal Mirosław Orzechowski, náměstek ministra školství, zprávu k mezinárodnímu projektu organizovanému LGBT nevládními organizacemi finančně podporovanými mládežnickým programem Evropské komisu. V ní mimo jiné uvedl, že může program může vést k deprivaci mladých lidí.\n\nWojciech Wierzejski byl europoslancem a později také poslancem za Ligu polských rodin. V červnu 2005 v době svého působení v Evropském parlamentu volal pro „nulové toleranci pro homosexuály a devianty“.\n\n11. května 2006 se v době svého působení v Sejmu Wierzejski ostře vymezil proti Pochodu za rovnost. Ve svém projevu mimo jiné uvedl, že by devianti měli za své počínání nést tvrdé následky. „Potenciální účast německých politiků je jasným znakem jejich neserióznosti. Gaye odradí od konání dalších takových akcí jedině obušky, neboť jsou sami ze své podstaty zbabělí,“ uvedl Wierzejski v rozhovoru.\n\nO den později poslal naléhavý dopis Ministerstvu vnitra a Ministerstvu spravedlnosti se žádostí o mimořádnou kontrolu zdrojů financování organizací homosexuálních aktivistů. Ty obvinil ze spolupráce s pedofily a obchodu s drogami. Rovněž také chtěl zjistit, jak a do jaké míry pronikají takové organizace do škol. V reakci vydalo státní zastupitelství nařízení kontroly financování LGBT organizací kvůli údajnému podezření z páchání trestné činnosti a jejich intervence ve školství.\n\n2. června byla Wirzejskiho žádost zamítnuta Státním zastupitelstvím města Varšava, neboť neshledalo jeho podezření z páchání trestné činnosti za věrohodná.\n\n8. června 2006 propustil polský vicepremiér a ministr školství Roman Giertych Mirosława Sielatyckiho, vedoucího trenéra Národního výcvikového střediska, z důvodu publikace literatury podporující pedagogy v organizování setkání s nevládními LGBT organizacemi Kampaň proti homofobii a Lambda, které kritizují právní postoj mnoha evropských zemí, včetně Polska, k manželství osob stejného pohlaví a další formy diskriminace. „Praktikování homosexuality vede k osobním dramatům, duševní prázdnotě a degeneraci,“ uvedl nový vedoucí centra.\n\n21. května vydal Giertych zprávu, že LGBT organizace posílají translidi do mateřských škol, aby nabádali děti ke změně jejich anatomického pohlaví.\n\nV březnu 2007 předložil Giertych návrh zákona zakazujícího osobám s homosexuální orientací pedagogickou činnost a umožňujícího okamžitou výpověď z pracovního poměru každému, kdo podporuje kulturu homosexuálního způsobu života. V tu samou dobu působil Giertych v úřadu vicepremiéra a ministra školství za malou pravicovou a ultra-katolickou stranu Liga polských rodin, kolačního partnera vládnoucí strany Právo a spravedlnost. Samotný návrh se stal středem pozornosti ze strany médií a odporu Evropské komise, Human Rights Watch a v neposlední řadě i Unie polských učitelů, kteří na protest proti ministrově politice uspořádali pochod Varšavou s účastí cca 10 000 osob. O návrhu se vůbec nehlasovalo z důvodu pádu vlády. V nových parlamentních volbách už Liga polských rodin mandát neobhájila. Giertych se po svém odchodu z politiky vrátil na své místo advokáta.\n\nV r. 2007 spustila PBS spolu s projevem Romana Giertycha anketu při příležitosti schůze ministrů školství členských států v Heidelbergu. Dotazník se ptal respondentů na otázky Giertychovy politiky:\n\nV roce 2013 bývalý polský prezident a držitel Nobelovy ceny Lech Wałęsa řekl, že by homosexuální poslanci měli sedět stranou od ostatních členů parlamentu, anebo raději za zdí, a že by neměli zastávat takto důležité pozice v parlamentu. K pochodům hrdosti se vyjádřil tak, že by se neměli pořádat v centrech měst, ale na periferiích. Podle jeho názoru by se menšiny neměly údajně povyšovat nad většinu. Za svá slova nebyl nikdy stíhán, protože polské zákony proti projevům nenávisti nezahrnují jiné sexuální orientace.\n\nNejzřetelnějším projevem polského LGBT hnutí je každoroční festival rovnosti sexuálních menšin konaný ve Varšavě od r. 2001.\n\nV letech 2004 a 2005 odmítly varšavské úřady dát organizátorům povolení ke konání pochodu z několika důvodů, včetně souběžně probíhajících protidemonstrací, náboženských a národních svátků a dalších příčin. Akce však i navzdory zákazu 11. června 2005 proběhla s cca 2 500 účastníky. Deset z nich bylo stíháno úřady. Zákaz shledal v r. 2007 Evropský soud pro lidská práva při přezkumu kauzy Bączkowski vs. Polsko jako neoprávněný. Tehdejší starosta Varšavy Lech Kaczyński pochod odsoudil s tím, že jeho záštita veřejnými autoritami je oficiální legitimizací a podporou homosexuálního způsobu života.\n\nPochod rovnosti se koná pravidelně od r. 2006 a každoročně přiláká méně než 10 tisíc účastníků, vyjma r. 2015 kdy se jej zúčastnilo 18 000 lidí.\n\nObyvatelstvo Varšavy je v této oblasti rozdělné. Pochodu se však zúčastňuje jen hrstka z nich. Nejnedávnější statistika provedená PSS pro Gazeta Wyborcza ukazuje 45 % podporu Varšavanů.\n\nV r. 2005 podporovalo akci 33 %. V r. 2008 toto číslo spadlo na 25 %.\n\nVaršavská duha je gigantická umělecká konstrukce vyobrazující duhu složenou z umělých květin. Za jejím postavením stojí umělkyně Julita Wójcik (* 1. června 1971 Gdaňsk). Její poloha je situována na náměstí Spasitele (\"plac Zbawiciela\") v polském hlavním městě Varšavě od léta 2012.\n\nJelikož je duhová vlajka všeobecně dávána do souvislosti s hnutím za práva sexuálních menšin, je umístění gigantické duhy na náměstí Spasitele mnohými chápáno jako kontroverzní. Do listopadu 2013 došlo k pěti případům jejího zapálení. Stavba byla podpálena 13. září 2012, 1. ledna 2013 (tyto případy byly vyhodnoceny jako nešťastná náhoda v souvislosti s ohňostrojem), 4. ledna 2013, v červenci 2013 a ještě jednou 11. listopadu 2013 při příležitosti Dne národní nezávislosti. Tehdy došlo k incidentu na pozadí velké demonstrace pravicových aktivistů, kdy se střetli s policisty při páchání vandalismu a útoků na Velvyslanectví Ruské federace.\nInstalace duhy se setkala s kritikou několika konzervativních a pravicových osobností. Politik strany Právo a spravedlnost Bartosz Kownacki ji nazval „buzerantskou duhou“ (\"pedalska tęcza\"). Jiný politik, taktéž za Právo a spravedlnost, Stanisław Pięta (příznivce Církve nejsvatějších osvoboditelů), jí označil za „hanebnost urážející náboženské cítění věřících“. Kněz Tadeusz Rydzyk známý v Radio Maryja, označil duhu za „symbol deviace“.\nNásledujíc po incidentu v roce 2013 byla duha znovu postavená za podpory levicových a liberálních skupin, primátorky Varšavy Hanny Gronkiewicz-Waltzové za Občanskou platformu deklarující, že duha bude zrekonstruována tolikrát, kolikrát to bude nutné. Proces rekonstrukce podporovalo i několik celebrit. Například Edyta Górniaková, Katarzyna Zielińska, Monika Olejniková a Michał Piróg a v neposlední řadě i švédský velvyslanec v Polsku a LGBT aktivista Staffan Herrström.\n\nPodle statistiky Centra pro výzkum veřejného mínění pro Dr. Nataliu Zimniewiczovou 30 % Poláků požaduje zákaz veřejné publikace gay tematiky, 17,3 % by zákaz nepodpořilo, ale požadovalo by jinou formu omezení svobody publikace takových informací.\n\n52,5 % je toho názoru, že současný stupeň publikace gay obsahu je přílišný, 27,9 % považuje fotografie z pochodu hrdosti za nechutné, 22,3 % si myslí, že média zamlčují pravdivá fakta o homosexualitě a 29,3 % věří, že gay obsah není pouze privátní záležitostí homosexuální komunity, ale může ovlivňovat děti a ostatní spoluobčany.\n\n\n\n"}
{"id": "1048889", "url": "https://cs.wikipedia.org/wiki?curid=1048889", "title": "Alicja Jadwiga Kotowska", "text": "Alicja Jadwiga Kotowska\n\nAlicja Jadwiga Kotowska (20. listopadu 1899 Varšava – 11. listopadu 1939 Wielka Piaśnica), byla polská řeholnice Kongregace sester zmrtvýchvstání, popravená nacisty v roce 1939. Katolická církev jí uctívá jako blahoslavenou.\n\nNarodila se jako Jadwiga Kotowska ve Varšavě 20. listopadu 1899. V osmnácti letech začala na Varšavské univerzitě studovat medicínu, později působila jako sestra Červeného kříže. V roce 1922 vstoupila do Kongregace sester zmrtvýchvstání a přijala řeholní jméno Alice. 15. srpna 1928 složila věčné sliby. Později byla představenými poslána do severopolského města Wejherowo s pověřením k založení církevní školy. Mezi místními obyvateli si rychle získala velkou oblibu.\n\nOd podzimu 1939 byla sledována gestapem a nakonec 24. října 1939 zatčena. Důvodem byly její vlastenecké aktivity. Vězení jí nezlomilo a snažila se povzbuzovat své spoluvězeňkyně. Nakonec 11. listopadu 1939 byla připojena ke skupině dalších vězňů a židovských dětí. Byla spolu s nimi vyvezena do lesa a zastřelena. Všichni popravení byli pak pohřbeni v hromadném hrobě. Při poválečné exhumaci nebyly ostatky sestry Alice identifikovány, byl pouze nalezen pozůstatek jejího růžence.\n\nDne 13. června 1999 papež Jan Pavel II. prohlásil sestru Alici za blahoslavenou. Spolu s ní byli beatifikováni např. Hilary Paweł Januszewski, nebo Brunon Zembol.\n\n\n"}
{"id": "1048890", "url": "https://cs.wikipedia.org/wiki?curid=1048890", "title": "Bioko", "text": "Bioko\n\nBioko (dříve Fernando Pó, v jazyce místních obyvatel Otcho) je ostrov sopečného původu, ležící v Guinejském zálivu v Atlantském oceánu přibližně 32 km od pobřeží Kamerunu. Patří Rovníkové Guineji, jedná se o její nejsevernější ostrov a zároveň o její nejdůležitější část, neboť se zde nachází hlavní město země – Malabo. Rozloha ostrova je 2017 km², rozměry 70 × 32 km. Nejvyšší bod je vrch Pico Basilé (3012 m n. m.). Na ostrově v roce 2001 žilo 260 462 obyvatel.\n\nOstrov byl během poslední doby ledové připojen k africkému kontinentu, ale přibližně před 10 000 lety v důsledku oteplení hladina oceánu stoupla a odřízla ostrov od pevniny.\n\nNa rozdíl od ostatních ostrovů bylo Bioko dlouho obýváno černochy, protože je dobře viditelné z pobřeží. Bantuské kmeny jej osídlily již nejpozději v polovině 1. tisíciletí př. n. l. a vytvořily etnickou skupinu Bubi, jejíž příslušníci na ostrově žijí dodnes, třebaže tvoří již jen menšinu obyvatel ostrova. Bubiové vytvořili organizaci Hnutí za sebeurčení ostrova Bioko (\"Movimiento para la Auto-determinación de la Isla de Bioko\", MAIB), usilující o nezávislost ostrova. \n\nV roce 1472 byl ostrov objeven portugalským mořeplavcem Fernãem do Pó, který jej pojmenoval \"Formosa Flora\", ale v roce 1494, když ho Portugalci učinili svou kolonií, byl na jeho počest pojmenován Fernando Pó. Portugalci na ostrově zřídili plantáže cukrové třtiny. V roce 1778 připadl smlouvou z El Pardo Španělsku.\n\nV roce 1973 prezident Francisco Macias Nguema pojmenoval ostrov podle sebe \"Macias Nguema Biyogo\", po jeho svržení v roce 1979 byl navrácen původní název.\n\nV noci ze 14. na 15. ledna roku 1942 na ostrov provedla ozbrojená jednotka pod záštitou britské SOE úspěšný diverzní nájezd, s cílem odvléci italskou obchodní loď Duchessa d'Aosta a 2 pomocná plavidla z přístavu Santa Isabel do Lagosu v Nigérii. Důvodem bylo podezření že jmenovaný parník přepravuje zbraně a strategické suroviny pro země Osy a také že slouží jako zásobovací stanice pro německé ponorky. Z hlediska mezinárodního práva vzbudila operace kontroverze, neboť ostrov jakožto španělské území podléhal neutralitě.\n\nObyvatelé jsou původní Bubiové, Fernandinos (kreolové) a zbytek jsou různá bantuská etnika z oblast Guinejského zálivu, především Fangové z kontinentální části Rovníkové Guineje. V Malabu také žije nepočetná skupina cizinců, především díky ropnému bohatství země.\n"}
{"id": "1048892", "url": "https://cs.wikipedia.org/wiki?curid=1048892", "title": "LGBT práva v Černé Hoře", "text": "LGBT práva v Černé Hoře\n\nLesby, gayové, bisexuálové a transsexuálové (LGBT) mohou čelit v Černé Hoře právním problémům, s nimiž se heterosexuálové nesetkávají. Mužská i ženská stejnopohlavní sexuální aktivita je v Černé Hoře legální. Domácnosti tvořené stejnopohlavními dvojicemi nemají stejný přístup k právním ošetřením přístupným pro různopohlavní páry.\n\nČerná Hora dekriminalizovala homosexuální sex v r. 1977. Ve stejnou dobu byl legální věk způsobilosti k pohlavnímu styku byl stanoven na 14 let pro obě orientace.\n\nZemě dosud nepřiznává stejnopohlavním párům žádný právní status. Ústava Republiky Černá Hora stejnopohlavní manželství zakazuje.\n\n13. listopadu 2012 vicepremiér Dusko Markovic oznámil, že vláda připravuje zákon dávající určité právní uznání stejnopohlavním dvojicím.\n\n27. července 2010 Parlament Republiky Černá Hora přijal antidiskriminační zákon, který zahrnuje sexuální orientaci a genderovou identitu jako zakázanou formu diskriminace. Tímto krokem země splnila jeden z nezbytných požadavků ke vstupu do EU. Gayům a lesbám není zakázána služba v armádě.\n\nGayové a lesby se můžou setkávat v Černé Hoře s diskriminací a harašmentem. Homofobní postoje a předsudky jsou ve zdejších lidech stále hluboce zakořeněny. \n\nGay scéna je zde velmi málo rozvinutá. První festival hrdosti v Černé Hoře se konal 24. července 2013 v pobřežním městě Budva, což u veřejnosti vyústilo v různé reakce na účastníky pochodu. 20. října 2013 se další gay pride konal v hlavním městě Podgorica, kde násilí ze strany antigay protestujících bylo odráženo policií.\n\n"}
{"id": "1048895", "url": "https://cs.wikipedia.org/wiki?curid=1048895", "title": "Quezon City", "text": "Quezon City\n\nQuezon City (filipínsky \"Lungsod Quezon\") je jedno z měst, která tvoří metropolitní oblast Manily na Filipínách. Je její součástí i administrativně, protože patří do oblasti Metro Manila. V roce 2010 zde žilo 2 761 720 obyvatel, přičemž celá Metro Manila měla 11 855 975 obyvatel. Je tedy lidnatější město než samotná Manila, kde ve stejné době žilo 1 652 171 obyvatel a nejlidnatější město na Filipínách.\n\nQuezon City je pojmenováno po Manuelovi Quezonovi, druhém prezidentovi Filipín. Mezi lety 1948 a 1976 to bylo hlavním městem Filipín. Přestože bylo později hlavní město přeneseno do Manily, sídlí zde dodnes mnoho vládních institucí, například filipínská Sněmovna reprezentantů (dolní komora parlamentu).\n\nMěsto se nachází na jihozápadě ostrova Luzon, severozápadně od hlavního města Manila. Město leží v průměrné nadmořské výšce pouhých 17 m n. m. S Manilou a okolními městy tvoří velkou konurbaci. V lednu spadne průměrně 25 mm srážek, v srpnu průměrně kolem 440 mm. Průměrná teplota se v lednu pohybuje okolo 28 °C, v červenci kolem 32 °C.\n\n"}
{"id": "1048896", "url": "https://cs.wikipedia.org/wiki?curid=1048896", "title": "San Giovanni di Gerace", "text": "San Giovanni di Gerace\n\nSan Giovanni di Gerace je italská obec v provincii Reggio Calabria v oblasti Kalábrie.\n\nV roce 2013 zde žilo 499 obyvatel.\n\nGrotteria, Martone\n\nZdroj: \n\n"}
{"id": "1048897", "url": "https://cs.wikipedia.org/wiki?curid=1048897", "title": "Wilmington (Delaware)", "text": "Wilmington (Delaware)\n\nWilmington je město ve Spojených státech amerických, v severní části státu Delaware. Leží v okrese New Castle, má rozlohu 44,0 km² (z toho 16,0 km² je voda) a v roce 2010 zde žilo 70 851 obyvatel. Je to nejlidnatější město v Delaware a je součástí metropolitní oblasti Delaware Valley (aglomerace Filadelfie).\n\nRozkládá se na soutoku řeky Christina river a říčky Brandywine blízko ústí řeky Delaware River do zálivu Delaware Bay. Leží jihozápadně od Filadelfie.\n\nPrvní kolonie na místě dnešního města byla založena Švédy v roce 1638. V roce 1655 kolonie přešla do vlastnictví Holanďanů a v roce 1664 Britů. V roce 1739 byl změněn název z \"Willington\" (podle prvního britského osadníka Thomase Willing) na \"Wilmington\" (na počest Spencera Comptona, hraběte z Wilmingtonu).\n\nZ několika institucí, které sídlí ve městě, jsou to např. Rockwood Museum, Grand Opera House, Old Brandywine Academy, Delaware College of Art and Design, University of Delaware a jiné. V severní části města se rozprostírá několik parků a také malá zoologická zahrada Brandywine Zoo. Jihozápadně od města se nachází lokální letiště New Castle County Airport.\n\n"}
{"id": "1048898", "url": "https://cs.wikipedia.org/wiki?curid=1048898", "title": "Seznam hlav států v roce 2015", "text": "Seznam hlav států v roce 2015\n\nV seznamu hlav států v roce 2015 jsou uvedeni nejvyšší představitelé všech nezávislých států, kteří vládli v roce 2015. Seznam je seřazen abecedně podle světadílů. Jsou zde uvedeny nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "1048899", "url": "https://cs.wikipedia.org/wiki?curid=1048899", "title": "San Giovanni", "text": "San Giovanni\n\nSan Giovanni (\"česky Svatý Jan\") může být:\n\n\n\n"}
{"id": "1048907", "url": "https://cs.wikipedia.org/wiki?curid=1048907", "title": "Výmarská ústava", "text": "Výmarská ústava\n\nÚstava Německé říše, ( ') známá spíše pod označením Výmarská ústava, ( ') byla oficiální ústava Německé říše v období demokratické Výmarské republiky v letech 1919 až 1933. Formálně zůstala v platnosti i nadále v období Třetí říše, a to až do přijetí Základního zákona Spolkové republiky Německo v roce 1949. Výmarská ústava ustanovila Německou říši demokratickou parlamentní republikou s parlamentem, jenž byl volen poměrným zastoupením. Podle nově přijatého všeobecného volebního práva se mohli voleb účastnit občané starší 20 let.\n\nOficiální název ústavy zůstal shodný s názvem ústavy, jež byla v Německém císařství platná v letech 1871 až 1919. Stát na území německých zemí nesl název Německá říše od roku 1871 až do přijetí Základního zákona v roce 1949.\n\nPo konci první světové války se sešlo 6. února 1919 ústavodárné národní shromáždění v durynském městě Výmar, kde mělo sepsat novou ústavu Německé říše po spolkových volbách z 19. ledna 1919. Ačkoliv název Německá říše zůstal ponechán, stal se stát demokratickou parlamentní spolkovou republikou, v jejímž čele stál prezident a parlament.\n\nZnění ústavy bylo navrženo právníkem, profesorem a levicovým liberálním politikem Hugo Preußem, který byl později známý jako říšský ministr vnitra. Preuß se stal kritikem rozhodnutí Trojdohody, které zakazovalo Německu připojit ke svému území Německé Rakousko po pádu Rakouska-Uherska.\n\nPři sepisování ústavy došlo k neshodám v otázkách národní vlajky, náboženské výchovy mládeže nebo práv jednotlivých spolkových zemí. Tyto spory byly do srpna 1919 sice vyřešeny, avšak při hlasování o přijetí ústavy se 67 delegátů zdrželo. Friedrich Ebert, první německý prezident, podepsal ústavu 11. srpna 1919 v durynském Schwarzburgu, čímž vešla Výmarská ústava v platnost. Po přijetí ústavy byly v Německu uspořádány v roce 1920 volby.\n\nHistorik William L. Shirer ve své knize \"Vzestup a pád Třetí říše\" o Výmarské ústavě prohlásil, že se jedná o jeden z nejliberálnějších a nejdemokratičtějších dokumentů svého druhu, který se už ve 20. století neobjevil. Podle jeho slov se jedná o soubor důmyslných a obdivuhodných částí, který měl zajistit bezproblémové fungování demokratické společnosti, avšak i přesto měla Výmarská ústava vážné problémy.\n\nJedním z nedostatků bylo použití poměrného volebního systému ve volbách. Ačkoliv měl tento systém zabránit plýtvání volebních hlasů ve volbách, vedlo to ke vzniku nových politických uskupení, která se oddělila od stávajících politických stan. Některá tato uskupení se stala ideologicky krajně orientovaná. To vedlo k problémům s udržením fungující parlamentní většiny a také k časté změně politických stran ve vládě. Podle Shirera se v roce 1930 účastnilo celostátních spolkových voleb 28 politických stran. Historik Otto Friedrich uvádí zastoupení 40 politických stan v Říšském sněmu v roce 1933. Vzhledem k tomu, že v Říšském sněmu nebyla ustanovena hranice počtu zastoupených politických stran a uskupení, vedlo to ke vzniku a rozvoji extremistických politických stran. K obsazení místa v Říšském sněmu pak stačilo získat ve volbách pouze 0,4 % odevzdaných hlasů. Ve spolkových volbách roku 1924 tak například Bavorská rolnická liga získala pouhých 0,7 % hlasů a obsadila v Říšském sněmu tři místa.\n\nJako další problém ústavy se jevily velké pravomoce prezidenta republiky, který mohl kdykoliv odvolat kancléře, a to i tehdy, pokud si kancléř udržel důvěru v Říšském sněmu. Naopak mohl také prezident jmenovat nového kancléře bez ohledu na to, zda získal důvěru sněmu. Struktura vlády pak kombinovala prvky prezidentské a parlamentní republiky. Prezident, který tak nahradil ve funkci císaře, tak byl v některých ohledech označován doslova jako „náhradní císař“ (\"Ersatz-Kaiser\"), a to především proto, že mohl vykonávat některé z pravomocí císaře. Problematickým se rovněž stal nechvalně proslulý článek 48, jenž dával prezidentovi rozsáhlé pravomoce v omezení občanských práv nebo mu umožnil zasáhnout do záležitostí jednotlivých spolkových zemí. To vše později dalo příležitost Adolfu Hitlerovi, který se chopil moci poté, co se stal kancléřem.\n\n"}
{"id": "1048909", "url": "https://cs.wikipedia.org/wiki?curid=1048909", "title": "Riding with the King", "text": "Riding with the King\n\nRiding with the King je společné studiové album anglického hudebníka Erica Claptona a amerického hudebníka B. B. King. Vydala jej v červnu roku 2000 hudební vydavatelství Duck Records a Reprise Records. Album produkoval Simon Climie společně s Ericem Claptonem a obsahuje převážně coververze písní jiných autorů, například Johna Hiatta a Isaaca Hayese. V žebříčku Billboard 200 se album umístilo na třetí pozici; v UK Albums Chart nas patnácté. Ve Spojených státech amerických byla nahrávka oceněna platinovou deskou. Album bylo oceněno cenou Grammy.\n\n"}
{"id": "1048911", "url": "https://cs.wikipedia.org/wiki?curid=1048911", "title": "Okres Krasnystaw", "text": "Okres Krasnystaw\n\nOkres Krasnystaw (polsky \"Powiat krasnostawski\") je okres v polském Lublinském vojvodství. Rozlohu má 1067,18 km² a v roce 2013 zde žilo 66 597 obyvatel. Sídlem správy okresu je město Krasnystaw.\n\nMěstská:\n\nVesnické:\n\n"}
{"id": "1048916", "url": "https://cs.wikipedia.org/wiki?curid=1048916", "title": "Zákaznický integrovaný obvod", "text": "Zákaznický integrovaný obvod\n\nASIC ( ), nazývaný i zákaznický integrovaný obvod, je integrovaný obvod navržený a vyráběný pro určitou specifickou aplikaci.\n\nI když v širším slova smyslu může pojem \"zákaznický integrovaný obvod\" zahrnovat i programovatelné obvody – například FPGA, CPLD a mikrokontroléry – naprogramované konkrétním firmwarem pro danou aplikaci, v praxi se pojem ASIC používá jen pro integrované obvody navržené a vyráběné speciálně pro konkrétní použití.\n\nASIC jsou většinou čistě digitální obvody ve standardní křemíkové CMOS technologii, někdy se však navrhují i smíšené ASIC obvody obsahující digitální i analogové obvody a využívají se zvláštní technologie jako jsou např. obvody na bázi GaAs.\n\nASIC se nejčastěji používají tam, kde jde o hromadnou výrobu obrovských sérií (milióny) stejných výrobků, tj. ve spotřební elektronice (mobilní telefony), někdy i v průmyslové elektronice a v telekomunikacích. Zvláštní skupinu použití ASIC tvoří unikátní aplikace (výzkum, měřicí přístroje atd.), kde by požadovaných parametrů nebylo možné dosáhnout jinou technologií (např. sestavením obvodu z diskrétních prvků).\n\nNa návrh ASIC se používají stejné metody jako na návrh jiných integrovaných obvodů. Nejdříve se CAD prostředky navrhne samotný elektrický obvod a odsimuluje se jeho činnost, případně se postaví prototyp z diskrétních součástek. Potom se za pomoci počítačových „překládacích“ prostředků převede návrh na rozložení jednotlivých prvků (hlavně tranzistorů) a jejich propojení na samotném čipu (\"layout\"). Někdy následuje další simulace, hlavně kvůli časovaní kritických částí obvodu. Potom se obvod zadá do výroby, která trvá několik týdnů. Vyrobené prototypy se proměřují a je ověřována jejich správná funkce.\n\nAle dokud se daný obvod neotestuje nebo neuchytí na trhu (což se dá těžko předvídat), tak se nejprve realizuje, testuje a distribuuje jako FPGA nebo CPLD, případně RISC (méně často). Potom, po řádově měsících, když se osvědčil (případně se výrobci dohodli), se navrhuje konkrétní ASIC.\n\nPři této metodě se nenavrhuje ASIC od úrovně tranzistorů, ale využívá se knihovna hotových obvodových prvků, např. hradla, klopné obvody, vstupní a výstupní obvody atd. Výsledný obvod se pak skládá z takovýchto buněk. Tím se zjednodušuje návrh rozložení (layout) obvodu a je snazší otestovat správné časování, když se v simulaci pracuje už jen s buňkami jako celkem a ne s jednotlivými prvky (tranzistory).\n\nTato metoda využívá už navržené rozložení základních logických buněk (hradel, klopných obvodů), a samotný návrh sestává z definovaní jejich vzájemného propojení. I když tento přístup je v určitém směru omezující a využije se jen část předpřipravených buněk, překvapivě je levnější alternativou než standardní návrh. Je to proto, že je možné předem hromadně vyrobit vafery s čipy obsahující hradlové pole bez propojení, a zákaznicky se vytvoří jen poslední metalizační vrstva, kterou se určí propojení.\n\nV mnoha ASIC se používají velké funkční bloky, které mají poměrně složitou funkci, např. zabudovaný mikrokontrolér nebo DSP, paměť RAM nebo ROM, UART, řadič Ethernet apod. Tyto bloky jsou nabízeny jako celky (v podobě „syntetizovatelného“ předpisu) mnohými menšími firmami a společně jsou označované jako Intellectual Property (IP) (všeobecný pojem, který má však v tomto kontextu výše uvedený konkrétní význam).\n\nI když se často pokládá za příčinu použití ASIC jejich rychlost, ve skutečnosti je rychlost, s jakou se logické operace provádějí, podstatná jen v některých aplikacích. Rozhodujícím faktorem je hospodárnost výroby, a ta se v miliónových množstvích někdy projevuje nečekaným způsobem. Někdy se vyplatí zaintegrovat několik poměrně běžných obvodů do jednoho, jenom aby se ušetřila plocha desky plošných spojů a počet osazovaných obvodů. Někdy je dokonce výhodné podstoupit komplikace například při integraci analogových a digitálních obvodů, aby se dosáhlo jednočipové řešení.\nASIC mají velmi vysoké fixní (jednorázové) náklady. Příprava výroby (jedna sada masek) stojí v závislosti na technologii několik set tisíc dolarů, návrhové a testovací prostředky stojí další statisíce až milióny, a nezanedbatelné jsou i mzdové náklady na vysoce kvalifikované návrháře. Samotné výrobní náklady jednotlivých čipů jsou naopak velmi nízké (i když se v závislosti na použité technologii, velikosti čipu a druhu pouzdra mohou pohybovat v rozmezí několika řádů), takže když se fixní náklady „rozpustí“ ve velkém množství čipů, výsledná cena za kus může být velmi příznivá.\n\nV mnoha aplikacích, pokud se týká rychlosti a hustoty integrace, mají FPGA a CPLD potenciál nahradit ASIC. Oproti ASIC však mají typicky vyšší spotřebu při stejné funkci, což u větších obvodů přináší i problémy s chlazením. Fixní náklady jsou menší o přípravu sady masek a návrhové prostředky bývají též o něco lacinější, ale cena jednotlivých čipů je poměrně vysoká a k ní je třeba přičíst i náklady na programování a značení. FPGA a CPLD však mají obrovskou výhodu v možnosti provádět vývoj a testování přímo na finálním hardwaru, navíc i v případě proniknutí chyby do již prodávaného produktu je ještě možnost nápravy (i když rozhodně není laciná) přeprogramovaním v provozu.\nZajímavou možností je i možnost konverze návrhu v FPGA do ASIC, kterou kromě výrobců FPGA nabízejí i nezávislé společnosti. To umožňuje spojit výhody FPGA v malosériové výrobě s výhodou ASIC pro velké série, pokud se ukáže, že produkt úspěšný, a návrh je už stabilní.\n\nMikrokontroléry a DSP nepředstavují přímou konkurenci ASIC, ale v některých aplikacích, kde není vyžadovaný vysoký výkon nebo speciální funkce, mohou představovat alternativní řešení. Cena mikrokontrolérů se v současnosti pohybuje velmi nízko a návrhové prostředky jsou laciné, přičemž platí i výhoda přeprogramovatelnosti v aplikaci podobně jako u FPGA/CPLD.\n\n"}
{"id": "1048924", "url": "https://cs.wikipedia.org/wiki?curid=1048924", "title": "Stanisław Konarski", "text": "Stanisław Konarski\n\nStanisław Konarski, známý též jako Hieronim Franciszek Konarski (30. září 1700, Żarczyce Duże – 3. srpna 1773, Varšava) byl polský pedagog, spisovatel, piaristický mnich a školský reformátor. Byl předchůdcem osvícenství v Polsku (Polsko-litevské konfederaci). Psal většinou latinsky a je považován za posledního velkého latinského autora polské literatury. Některá díla napsal ovšem i polsky.\n\nVyšel z představy, že každé reformě politické musí předcházet reforma školská. Své reformně-pedagogické názory shrnul v díle \"Ordinationes Visitationis Apostolicae\" z roku 1755 či v textu \"De emendandis eloquenti vitiis\". Roku 1740 ve Varšavě založil školu \"Collegium Nobilium\", pro výchovu šlechticů dle jeho pedagogických představ. Na škole byla poprvé v historii vyučována polština jako samostatný předmět. Krom toho se vyučovali klasičtí autoři, dějepis, zeměpis, přírodní vědy, filosofie, římské i aktuální polské právo a moderní jazyky. Konarski odmítal výuku s pomocí mnemotechnických pomůcek, neboť podle něho před zapamatováním mělo předcházet pochopení, a z pochopení pak mělo pramenit i zapamatování. Kladl důraz na sebeobětování a vlastenectví. Podobně jako Komenský, užíval k výuce i divadelní představení, za tím účelem sám napsal i jednu tragédii - \"Epaminondas\". S pokročilými žáky pořádal učené debaty. Jeho reforma byla natolik úspěšná, že ji nakonec převzaly všechny piaristické školy, ačkoli čelil i kritice, zejména od papežského nuncia Duriniho. Té se bránil ve spise \"De religione honestorum hominum\".\n\nSvou politickou filozofii představil ve čtyřdílné knize \"O skutecznym rad sposobie albo o utrzymywaniu ordynaryinych seymów\", která vycházela v letech 1760-1763. Politicky měl blízko ke králům Stanislavu I. Leszczyńskému (za jeho zvolení během interregna vedl i jakousi kampaň) a Stanislavu II. Augustu Poniatowskému a také k politické straně \"Familia\" vedené rodinou Czartoryských. Stavěl se proti tomu, aby jednotlivý šlechtic mohl vetovat rozhodnutí celého sejmu (parlamentu), ve svých spisech dokazoval, že toto v Polsku tradiční veto šlechticů (Liberum veto) nemá oporu v zákonech, ale je pouhým zvykem.\n\nRoku 1767 vydal svou sbírku básní \"Opera lirica\". Polsky vyšla roku 1778 pod názvem \"Wiersze wszystkie z łacińskich na polskie przełożone\".\n\n\n"}
{"id": "1048926", "url": "https://cs.wikipedia.org/wiki?curid=1048926", "title": "Nothing Has Changed", "text": "Nothing Has Changed\n\nNothing Has Changed je kompilační album anglického hudebníka Davida Bowieho, vydané v listopadu roku 2014. Album obsahuje písně z celé jeho kariéry; je zde také několik dříve nevydaných nahrávek. Je to například nová píseň „Sue (Or in a Season of Crime)“ či tři skladby z jeho nevydaného alba \"Toy\" z roku 2001: „Your Turn to Drive“, „Let Me Sleep Beside You“ a „Shadow Man“. V žebříčku Billboard 200 se album umístilo na 57. pozici.\n"}
{"id": "1048929", "url": "https://cs.wikipedia.org/wiki?curid=1048929", "title": "Ilja Zacharov", "text": "Ilja Zacharov\n\nIlja Leonidovič Zacharov ( Илья Леонидович Захаров; 2. května 1991, Leningrad, Sovětský svaz) je ruský skokan do vody. Na Letních olympijských hrách v Londýně získal zlatou medaili ve skocích z třímetrového prkna. Společně s Jevgenijem Kuzněcovem získal i stříbro v synchronizovaných skocích z třímetrového prkna.\n\n"}
{"id": "1048933", "url": "https://cs.wikipedia.org/wiki?curid=1048933", "title": "Zoom H4n", "text": "Zoom H4n\n\nZoom H4n je digitální zvukový rekordér vyráběný firmou Zoom. Byl vydán v únoru 2009 jako nástupce modelu H4. Stejně jako H4 má H4n vestavěné kondenzátorové mikrofony postavené do stereo pozice X/Y a dva kombinované vstupy pro trojžilné kabely XLR a 1/4\" (tj. velké) stereo jacky.\n\nH4n se hojně využívá pro nahrávání hudebních nástrojů, má možnost čtyřkanálového nahrávání (mód multi-track); dále pomůcky jako metronom, vestavěný tuner – ladičku pro až šestistrunné nástroje, pro něž má též několik efektů (low-cut filter, kompresor, limiter, automatické nastavení nahrávací úrovně a další).\n\nJako příruční rekordér je H4n (např. v porovnání s digitálními záznamníky) docela větších rozměrů i hmotnosti. Má pogumované strany pro lepší držení v ruce. Nastavení a ostatní důležité údaje zobrazuje na maticovém displeji. Může být použit jako diktafon, ale častější využití i popularitu získal jako nahrávací zařízení zvuku pro točení s DSLR a též pro podcasting a vlogging. Vestavěné mikrofony jsou orientovány pro eliminaci stereo fáze a mají nastavitelný úhel záběru.\n\nH4n může nahrávat do MP3 ve frekvencích 44,1; 48 a WAVu navíc ve 96 kHz a to s 16- či 24bitovou kvantizací. Nahrává na karty SD, na nichž umožňuje vybírat složky i konvenci pojmenování souborů. Nastavení vstupů a všeho ostatního probíhá přes tlačítko MENU a otočný jogger; podle reakcí uživatelů tohoto zařízení je struktura menu a nastavení hodnocena jako poměrně přehledná. Na 2 alkalické baterie vydrží H4n podle výrobce 6 až 11 hodin.\n\n\n"}
{"id": "1048935", "url": "https://cs.wikipedia.org/wiki?curid=1048935", "title": "Omar Karámí", "text": "Omar Karámí\n\nOmar Karámí (7. září 1934 – 1. ledna 2015) byl libanonský politik. Narodil se v obci An Nouri nedaleko města Tripolis; jeho otcem byl předseda vlády Abdul Hamid Karami a bratrem další politik Rashid Karami. Studoval právo na káhirské univerzitě, školu úspěšně dokončil v roce 1956. V roce 1989 byl jmenován ministrem školství a o rok později předsedou vlády. Ve funkci zůstal do května 1992. V říjnu 2004 se funkce ujal podruhé. V únoru následujícího roku podal i s celou vládou demisi v důsledku nepokojů po atentátu na bývalého premiéra Rafíka Harírího. Tehdejší prezident Emil Lahúd jej hned v březnu znovu jmenoval do funkce premiéra, ale už v dubnu Karámí z funkce opět odstoupil a dalším premiérem se stal Nadžíb Míkátí.\n\nZemřel v lednu 2015 ve věku osmdesáti let.\n"}
{"id": "1048938", "url": "https://cs.wikipedia.org/wiki?curid=1048938", "title": "E10", "text": "E10\n\nE10 může znamenat:\n"}
{"id": "1048939", "url": "https://cs.wikipedia.org/wiki?curid=1048939", "title": "Letiště Suchumi-Babušara", "text": "Letiště Suchumi-Babušara\n\nLetiště Suchumi-Babušara (IATA: SUI, ICAO: UGSS), jež bylo známo dříve pod jménem Letiště Suchumi Dranda, je největším letištěm Abcházie, jedné ze dvou separatistických republik usilujících o odtržení od Gruzie. Letiště se nachází 18 km od hlavního města Suchumi ve vesnici Babušara (gruz. Dranda) Od roku 2011 se mu v Abcházii též oficiálně říká říká Mezinárodní letiště Suchumi V. G. Ardzinby (rus. Международный аэропорт «Сухум» им. В.Г. Ардзинба)\n\nLetiště bylo postaveno po etapách v 60. letech 20. století, aby v sovětských dobách obsluhovalo turisty mířící k Černému moři. V 70. letech přibyl nový betonový podklad, aby bylo letiště schopno přijímat i letouny Iljušin Il-76 a později i Iljušin Il-86.\n\nBěhem války v Abcházii v letech 1992-1993 bylo letiště těžce poškozeno a bylo poté uzavřeno. Na konci bojů zůstaly na letišti dva Tupolevy Tu-154, jeden Tupolev Tu-134 a jako válečná kořist padl do abchazských rukou i soukromý letoun gruzínského prezidenta Eduarda Ševardnadzeho Jak-40, jež bylo v rámci demonstrace síly spolu s jedním Tu-154 sešrotováno. Doprava však obnovena nebyla, protože byla vzletová a přistávací dráha zaminována. O odstranění minového pole se později postarala nevládní organizace HALO trust, jež se ve světě zabývá likvidací pozůstatků válek.\n\nV roce 1999 byla letištní hala rekonstruována a byl použit starý materiál a hlavně sklo, jež zbylo po rekonstrukci letiště v Rostově na Donu. Ačkoliv má toto letiště statut mezinárodního letiště, probíhá v současné době i díky neuznání Abcházie za nezávislý stát letecká doprava pouze vnitrozemská do horské vesnice Pschu a příležitostně mezistátní jen do Ruska. V roce 2008 sloužilo suchumské letiště také ruskému letectvu.\n\nV roce 2006 abchazská vláda usilovala o plnohodnotné obnovení mezinárodní přepravy, ale ICAO letiště neuznává jako mezinárodní a mezinárodní lety by musela schvalovat gruzínská vláda.\n\n"}
{"id": "1048940", "url": "https://cs.wikipedia.org/wiki?curid=1048940", "title": "Trest smrti v Izraeli", "text": "Trest smrti v Izraeli\n\nTrest smrti v Izraeli je povolen pouze v době války a to za genocidu, zločiny proti lidskosti, válečné zločiny, vlastizradu a zločiny proti židovskému lidu. Izrael zdědil zákoník z období Britského mandátu Palestina, který zahrnoval trest smrti pro několik trestných činů, ale v roce 1954 Stát Izrael zrušil trest smrti v míru, s výjimkou výše uvedených trestných činů.\n\nJedním z důvodů pro zřídkavé používání trestu smrti v Izraeli je židovské náboženské právo. Biblický zákon sice výslovně nařizuje trest smrti pro 36 trestných činů, od vraždy a cizoložství k modlářství a znesvěcení soboty. Přesto židovští učenci od počátku letopočtu vyvinuli dosti omezující pravidla, aby se zabránilo odsouzení nevinných a od trestu smrti se tak v praxi de facto upustilo.\n\nPrvním odsouzeným a následně i popraveným člověkem byl Me'ir Tobianski. Tento izraelský voják v Arabsko-izraelské válce v roce 1948, který byl, jak se až teprve později ukázalo, falešně obviněn z vlastizrady, byl popraven zastřelením poté, co jej vojenský soud uznal vinným.\nDruhým popraveným v historii státu Izrael byl nacistický válečný zločinec Adolf Eichmann. Byl oběšen v roce 1962 poté, co byl roku 1960 unesen z Argentiny a následujícího roku odsouzen za účast na nacistických válečných zločinech souvisejících s holokaustem. \n\nJiní, včetně nacistického zločince Johna Demjanjuka, byli odsouzeni k smrti, ale odvoláním verdikt zvrátili.\n"}
{"id": "1048941", "url": "https://cs.wikipedia.org/wiki?curid=1048941", "title": "Patrik Zdráhal", "text": "Patrik Zdráhal\n\nPatrik Zdráhal (* 9. dubna 1995, Ostrava) je český hokejový útočník, který momentálně působí v extraligovém celku HC Škoda Plzeň. Je odchovancem HC Vítkovice. Od roku 2012 působil dvě sezóny v kanadské juniorské lize QMJHL. \n\nReprezentoval na Mistrovství světa v ledním hokeji do 18 let 2013 a dvakrát na Mistrovství světa v ledním hokeji do 20 let (2014, 2015).\n\nJeho otcem je bývalý extraligový hokejista Pavel Zdráhal.\n\n"}
{"id": "1048943", "url": "https://cs.wikipedia.org/wiki?curid=1048943", "title": "Zdráhal", "text": "Zdráhal\n\nZdráhal je české příjmení, které se může vztahovat k následujícím osobnostem:\n\n\n\n"}
{"id": "1048944", "url": "https://cs.wikipedia.org/wiki?curid=1048944", "title": "Radio R", "text": "Radio R\n\nRadio R je internetové nekomerční radio Masarykovy univerzity, které vysílá od roku 2008. Aktivně v něm působí více než 100 dobrovolníků, což z něj zároveň dělá největší neziskovou mediální organizaci na území České republiky a Slovenska. Funguje od roku 2008 a ačkoliv nemá vlastní frekvenci, na webu si ho může naladit každý s internetovým připojením. Radio R je také organizátorem kulturního života a pořádá několik pravidelných kulturních akcí, např. Piknik Radia R, Bazárek, večer začínajících spisovatelů Projev se, pročti se nebo konferenci Periferní slyšení. Dále také spolupracuje s významnými kulturními institucemi a pořadateli akcí, např. Muzejní noc, Měsíc autorského čtení, Národní divadlo Brno atd. Od podzimního semestru 2019 zastává pozici station managera žurnalistka Bc. Hana Poledníková.\n\nVysílá více než 60 pořadů. V rádiu v současnosti působí více než 100 dobrovolníků, kteří připravují nejen každodenní vysílání, ale i různé aktivity mimo éter. Tým tvoří studenti různých brněnských univerzit a také další lidé, kteří se chtějí o své názory a postřehy podělit v éteru či jinak přispět k fungování rádia. Redakce radia sídlí od roku 2008 v budově Fakulty sociálních studií Masarykovy univerzity v Brně a jelikož se na tvorbě obsahu podílí především studenti, tvoří program radia pořady s různorodým zaměřením.\n\nKromě ranních a odpoledních bloků si posluchači mohou poslechnout pořady hudební, zaměřené na literárně-dramatickou tvorbu, populárně-vědecké, vzdělávací, cizojazyčné a mnohé jiné. Diverzita programů je jedna z hlavních předností Radia R. Rádio je nekomerční, proto ve vysílání nejsou žádné reklamy.\n\nProvoz Radia R se dělí do dvou základních složek:\n\nV čele Radia R stojí station manažer, programový dramaturg a vedoucí off-air volení na jeden kalendářní rok. Jim podléhá hudební dramaturg, vedoucí produkce a druhá vrstva vedení. Tu představují vedoucí jednotlivých redakcí a svěřených oblastí v off-air teamu.\n\nJedná se o zájmovou, neziskovou, dobrovolnickou organizaci, nezávislá na politických stranách. Posláním Spolku Radia R je podporovat v činnosti mladé lidi, poskytovat členům komunity možnost nekomerční realizace a všestranně přispívat ke zkvalitnění jejich života a k rozvoji lidských práv a demokracie. Spolek je nositelem myšlenkové a kulturní otevřenosti, diverzity, alternativy a nezávislosti. Dává prostor názorům a tématům občanské společnosti. Spolek naplňuje své poslání podporou on-air aktivit Radia R a organizací nebo spoluorganizací off-air aktivit. Spolek Radia R je členem Asociace nestátních neziskových organizací Jihomoravského kraje a Jihomoravské rady dětí a mládeže.\n\n\n"}
{"id": "1048945", "url": "https://cs.wikipedia.org/wiki?curid=1048945", "title": "Bothriechis", "text": "Bothriechis\n\nBothriechis je rod jedovatých hadů z čeledi zmijovitých a podčeledi chřestýšovitých. Česky se rodovým jménem označuje jako křovinář. Druhy tohoto rodu se vyskytují po celé střední Americe, od Mexika dále až po severní část Jižní Ameriky, po Kolumbii a Peru.\n\nDruhy rodu \"Bothriechis\" bývají obvykle docela malé s největšími jedinci měřícími 60–80 centimetrů, výjimečněji okolo 1 metru. Stejně, jako všichni chřestýšovití, jsou i tito hadi vybaveni tepločivnými jamkami mezi nozdrami a očima, které jim pomáhají detekovat teplo vydávané živoucími tvory v okolí. Všechny druhy mají zároveň vertikální zorničky, takže loví především po setmění.\n\nJe uznáváno deset jednotlivých druhů rodu \"Bothriechis\", a to:\n\n"}
{"id": "1048946", "url": "https://cs.wikipedia.org/wiki?curid=1048946", "title": "Me'ir Tobianski", "text": "Me'ir Tobianski\n\nMe'ir Tobianski (: , ‎20. května 1904 Kovno, Litva – 30. června 1948 Har'el, Izrael) byl důstojník Izraelských obranných sil odsouzený k trestu smrti pro vlastizradu. Odsouzen byl pouze na základě nepřímých důkazů a popraven na příkaz Issera Be'eriho, prvního ředitele zpravodajského útvaru IOS Aman.\n\nTobianski sloužil během druhé světové války s hodností majora v řadách Britské armády, později působil jako kapitán v židovské vojenské organizaci Hagana. Dne 28. června 1948, v době již probíhající první arabsko-izraelské války, vstoupil do řad Izraelských obranných sil. Krátce po vstupu do IOS byl ovšem obviněn z vyzrazování informací o izraelských cílech jordánskému dělostřelectvu, vzat do vazby a polním soudem odsouzen k smrti zastřelením. O rok později ovšem vyšla najevo Tobianskiho nevina a byl posmrtně zproštěn všech obvinění.\n"}
{"id": "1048948", "url": "https://cs.wikipedia.org/wiki?curid=1048948", "title": "Naṣīr al-Dīn al-Ṭūsī", "text": "Naṣīr al-Dīn al-Ṭūsī\n\nNaṣīr al-Dīn al-Ṭūsī, na Západě známý jako Tusi, celým jménem Muḥammad ibn Muḥammad ibn al-Ḥasan al-Ṭūsī (persky بن الحسن طوسی‎; 18. února 1201, Ṭūs, Írán — 26. června 1274, Bagdád, Irák), byl perský učenec azerského původu, který zasáhl do mnoha oborů: architektury, astronomie, biologie, chemie, matematiky, fyziky, filozofie i teologie.\n\nNábožensky byl nejprve šíitský sedmík, později šíitský dvanáctník. Napsal 150 děl, 25 z nich v perštině, zbytek v arabštině. K nejoceňovanějším patří jeho příspěvky k trigonometrii, shrnuté zejména v knize \"Kitāb al-Shakl al-qattā\", a jeho pojednání o astrolábu \"al-Risalah al-Asturlabiyah\". Jeho biologická práce \"Akhlaq-i-Nasri\" je považována za první příspěvek k teorii evoluce živočišných druhů.\n\n"}
{"id": "1048951", "url": "https://cs.wikipedia.org/wiki?curid=1048951", "title": "Třeslice prostřední", "text": "Třeslice prostřední\n\nTřeslice prostřední (\"Briza media\") je druh rostlin, bylin, travin z čeledi lipnicovitých (\"Poaceae\"). Jedná se o vytrvalé byliny někdy pěstované jako okrasné rostliny.\n\nRozšířena je v západní Asii a mimo nejjižnějších a nejsevernějších oblastí také v celé Evropě. Roste na celém území ČR.\nSuché louky, pastviny, lesní okraje.\n\nVytrvalé trsnaté trávy s výběžky. Stébla jsou až 40 cm vysoká. Listy jsou ploché, 4 mm široké, na vnější straně listu se při bázi nachází jazýček.\n\nKvete od května do června, ale je uváděno i kvetení až do srpna. Květy jsou v kláscích, které tvoří latu s tenkými větévkami. Klásky jsou 1 mm dlouhé, často nafialovělé barvy, zboku smáčklé, široce srdčité, mnohokvěté na tenkých stopkách. Na bázi klásku jsou 2 plevy, které jsou přibližně stejné, bez osin. Pluchy jsou stejně široké jak dlouhé, bez osin. Plušky jsou krátké, dvoukýlné.\n\nPlodem je obilka.\nVýsadba do záhonů, skalek a do volných skupin. Květ lze sušit pro aranžování květin.\n\nVyžaduje polostinná stanoviště, písčité nebo hlinité, suché, chudé půdy.\n\n\n"}
{"id": "1048957", "url": "https://cs.wikipedia.org/wiki?curid=1048957", "title": "Maro Joković", "text": "Maro Joković\n\nMaro Joković (* 1. října 1987, Dubrovnik, Jugoslávie) je chorvatský vodní pólista. Na Letních olympijských hrách 2012 v Londýně získal zlatou medaili. Byl i účastníkem olympijských her 2008, kde Chorvatsko obsadilo 6. místo. Je též mistrem světa z roku 2007.\n\n"}
{"id": "1048958", "url": "https://cs.wikipedia.org/wiki?curid=1048958", "title": "2015 ve fikci", "text": "2015 ve fikci\n\nDíla, jejichž děj se odehrává (zcela nebo částečně) v roce 2015:\n\n\n\n\n"}
{"id": "1048960", "url": "https://cs.wikipedia.org/wiki?curid=1048960", "title": "Martin Řezníček", "text": "Martin Řezníček\n\nMartin Řezníček (* 5. prosince 1976 Praha) je český novinář a reportér, v letech 2013 až 2017 zahraniční zpravodaj České televize v USA. Od června 2018 moderuje hlavní zpravodajskou relaci České televize \"Události\". \n\nPo obchodní akademii vystudoval masovou komunikaci se zaměřením na mezinárodní studia na Fakultě sociálních věd Univerzity Karlovy v Praze (promoval v roce 2002). Má dvě děti Marka a Kláru. Jeho životní partnerkou je psycholožka PhDr Hana Sotáková.\n\nJiž od roku 2000 pracoval v Praze a Londýně v české redakci BBC. V České televizi působí od roku 2006, a to konkrétně v zahraniční redakci, kterou od 1. prosince 2007 do konce roku 2012 vedl. Byl také zástupcem šéfredaktora a vedoucím vysílání (editorem) pořadu \"Události\", hlavní zpravodajské relace ČT. Od 1. ledna 2013 se stal zahraničním zpravodajem ČT ve Washingtonu, kde vystřídal Michala Kubala. Na tomto postu působil do půli roku 2017, kdy se vrátil do Prahy.\n\nOd června 2018 moderuje hlavní zpravodajskou relaci ČT \"Události\".\n"}
{"id": "1048961", "url": "https://cs.wikipedia.org/wiki?curid=1048961", "title": "Lipské dělení (1485)", "text": "Lipské dělení (1485)\n\nLipské dělení (německy \"Leipziger Teilung\") představovalo bratrské rozdělení wettinských dědičných zemí (zhruba dnešních německých spolkových zemí Sasko a Durynsko) na část albertinskou a ernestinskou (pojmenovaných podle křestních jmen obou zúčastněných bratrů), a zároveň spojení saského kurfiřtského hlasu se zeměmi ernestinské větve rodu. Smlouva mezi bratry Albrechtem Srdnatým (něm\". Albertem\") a Arnoštem (něm\". Ernestem\") byla sepsána v Lipsku, 11. listopadu 1485. Rozdělení zemí mocného německého knížecího rodu vedlo k řadě sporů v průběhu 16. století, oslabení saských vladařů a v dlouhodobém důsledku k mocenskému vzestupu Braniborsko-pruského kurfiřtství na úkor Saska.\n\n17. července 1485 se saští vévodové a bratři Albrecht a Arnošt předběžně domluvili na rozdělení svých území. Preliminární (předběžná) smlouva byla sepsána v Lipsku 26. srpna. Po konečném sepsání a ztvrzení dohody z 11. listopadu v Lipsku následovalo ještě potvrzení císařem Fridrichem III. 24. února 1486 ve Frankfurtu. Starší z obou vévodských bratrů, Arnošt, který byl již od r. 1464 saským kurfiřtem, trval především na tom, aby pro své potomky navždy získal bývalé Sasko-wittenberské vévodství, na které byl vázán saský kurfiřtský hlas, a které bylo r. 1423 začleněno do wettinských zemí jako tzv. Kurfiřtský kraj (něm\". Kurkreis\"). Jádro zemí obou bratrů tvořilo Arnoštovo Durynské lankrabství a Albrechtovo Míšeňské markrabství. Albrecht k tomu získal severní části Plíseňska a tzv. Osterland, země v okolí Lipska. Kromě těchto držav pod přímou vládou získal také fojtské právo nad knížecím biskupstvím Merseburg a okněžněnou ženskou světskou kanonií Quedlinburg a také lenní svrchovanost nad některými durynskými bezprostředními hrabaty. Arnošt získal vedle Durynska a Kurfiřtského kraje také Fojtsko, wettinské země ve Frankách, jižní části Plíseňska a Osterlandu (kolem Altenburgu), fojtská práva nad knížecím biskupstvím v Naumburgu a lenní svrchovanost nad bezprostředními durynskými hrabaty z Kirchbergu, Reussu a Gleichenu. Ve společném vlastnictví obou bratrů zůstalo fojtské právo nad knížecím biskupstvím Míšeň, slezské knížectví Zaháň zastavené Českou korunou, českým králem zprostředkovaná lenní svrchovanost nad bibrštejnskými panstvímiŻary a Beeskow v Lužicích, českým králem Vladislavem zastavené příjmy z cel a trhů v hornolužickém Zhořelci, městečko Neustädtl u Schneebergu v Podkrušnohoří, práva ochrany nad svobodnými říšskými městy Nordhausen, Mühlhausen a Erfurt a především veškeré doly a příjmy z hornictví a zpracování kovů. Oba bratři byli též spoluvlastníky nedílového panství Treffurt v Durynsku rozděleného mezi čtyři zeměpány.\n\nJedním z přímých důsledků bratrského vypořádání bylo opuštění rodové rezidence v míšeňském hradu Albrechtsburg. Vévoda Albrecht od r. 1485 sídlil raději na svém hradě v Drážďanech, které r. 1500 učinil hlavním městem Saského vévodství. Kurfiřt Arnošt, který dělením o město Míšeň přišel, si nechal zřídit velkolepou renesanční rezidenci, dostavěnou teprve jeho potomky - zámek Hartenfels v Torgau v Kurfiřtském kraji. Dalším důsledkem bylo, že i když jediné vévodství mezi wettinskými zeměmi - vévodství Sasko-wittemberské (s kurfiřtskými právy) připadlo ernestinské větvi rodu, napříště se každý člen rodu Wettinů tituloval jako vévoda saský, ať už byl kurfiřtem, vládcem nad malým kouskem země či jen titulárním princem. Pouze kurfiřtský titul byl vázán na hlavu rodu a držen ernestinskou větví. Dalšími důsledky byl prohlubující se rozkol mezi oběma rodovými liniemi, který se projevil odlišnou politikou vůči císaři, která obě rodové pošlosti postavila proti sobě ve šmalkaldské válce a vyústila ve Wittenberskou kapitulaci, která odebrala Kurfiřtský kraj i hlas Ernestinům a již navždy jej předala do rukou Albertinů. Následné spory Ernestinů s Albertiny a četná dělení zemí mezi Ernestiny samotnými vedlo k oslabení nejen Arnoštových potomků, ale wettinského rodu jako celku.\n\n"}
{"id": "1048962", "url": "https://cs.wikipedia.org/wiki?curid=1048962", "title": "Shadows in the Night", "text": "Shadows in the Night\n\nShadows in the Night je šestatřicáté studiové album amerického hudebníka Boba Dylana. Album vyšlo v únoru roku 2015. Album neobsahuje žádné Dylanovy autorské písně; jsou na něm zařazeny skladby, které v minulosti nahrál zpěvák Frank Sinatra. Již v květnu 2014 Dylan vydal píseň „Full Moon and Empty Arms“ s příslibem nového alba. Album produkoval Jack Frost, což je Dylanův pseudonym.\n\n\n"}
{"id": "1048967", "url": "https://cs.wikipedia.org/wiki?curid=1048967", "title": "Saint-Gondon", "text": "Saint-Gondon\n\nSaint-Gondon je francouzská obec v departementu Loiret v regionu Centre-Val de Loire. V roce 2012 zde žilo 1 105 obyvatel.\n\nCoullons, Dampierre-en-Burly, Lion-en-Sullias, Nevoy, Poilly-lez-Gien, Saint-Florent\n\n\"Počet obyvatel\" \n"}
{"id": "1048970", "url": "https://cs.wikipedia.org/wiki?curid=1048970", "title": "Jakub Přichystal", "text": "Jakub Přichystal\n\nJakub Přichystal (* 25. října 1995, Brno) je český fotbalový útočník, momentálně působící v týmu FC Zbrojovka Brno.\n\nJe odchovancem brněnského Komárova, hráčem Sparty Brno byl až do roku 2013. Na jaře 2013 nastupoval na střídavý start v 1. dorostenecké lize za Zbrojovku Brno, jíž je hráčem od sezony 2013/14. Celkem v nejvyšší dorostenecké soutěži zaznamenal 50 startů, přičemž vstřelil 27 branek. Na podzim 2014 se probojoval do kádru A-mužstva a 4. října 2014 si odbyl prvoligovou premiéru v Mladé Boleslavi, kde vystřídal na posledních 5 minut Stanislava Vávru.\n\n"}
{"id": "1048971", "url": "https://cs.wikipedia.org/wiki?curid=1048971", "title": "Jakub Szántó", "text": "Jakub Szántó\n\nJakub Szántó (* 11. března 1977 Praha) je český novinář a televizní reportér, od roku 2013 zahraniční zpravodaj České televize na Blízkém východě.\n\nV letech 1992 až 1996 absolvoval Gymnázium Jana Keplera v Praze. Následně v letech 1996 až 2005 vystudoval moderní dějiny na Institutu mezinárodních studií Fakulty sociálních věd Univerzity Karlovy v Praze, studoval také na Central European University v maďarské Budapešti (2000 až 2001). V roce 2005 získal titul PhDr. v oboru Moderní dějiny na UK FSV.\n\nV letech 1999 až 2006 pracoval v zahraničním zpravodajství televize Nova, nakonec jako její vedoucí a také editor \"Televizních novin\".\n\nV České televizi pracuje od roku 2006, mimo jiné zastával pozici zástupce vedoucího zahraniční redakce a editora pořadu \"Události\". Od července 2013 do roku 2018 byl stálým zahraničním zpravodajem ČT pro Blízký východ a žil se svou rodinou v Tel Avivu. Dlouhodobě se zaměřuje na region Blízkého východu a Afriky, kde pokrýval velkou část mezinárodních krizí: od druhé palestinské intifády, přes konflikty mezi Hamásem a Izraelem, americkou okupaci Iráku, Arabské jaro po občanskou válku v Sýrii a konflikty v Iráku během americké okupace i po jejím ukončení v roce 2010. V minulosti také zpravodajsky pokrýval čečenskou válku, gruzínsko-ruskou válku v roce 2008, pirátství v Somálsku, revoluce na Ukrajině v letech 2004 a 2014 a dále také Pokus o vojenský převrat v Turecku 2016 nebo občanskou válku v Jemenu (2018).\n\nMezi lety 2003 a 2016 pravidelně přispíval do týdeníku Reflex, publikoval také v dalších tištěných médiích jako Lidové noviny a Mladá fronta DNES.\n\nJakub Szántó je ženatý, s manželkou Lenkou Szántó, novinářkou a scenáristkou, mají dva syny.\nV roce 2014 obdržel spolu s Michalem Kubalem a Josefem Pazderkou Novinářskou cenu za „komplexní a analytické“ zmapování krize na Ukrajině. \n\nZa rok 2017 mu byla udělena Cena Ferdinanda Peroutky.\n\nV roce 2019 dostal v literární soutěži Magnesia Litera cenu čtenářů Kosmas za svou knihu válečných zápisků \"Za oponou války.\"\n\n\n"}
{"id": "1048975", "url": "https://cs.wikipedia.org/wiki?curid=1048975", "title": "Časová pásma ve Španělsku", "text": "Časová pásma ve Španělsku\n\nČasová pásma ve Španělsku pokrývají délkový rozsah 22°29', což odpovídá časovému rozdílu nejvýchodnějšího a nejzápadnějšího cípu (včetně ostrovů) území Španělska 1,5 hodiny. Platí zde časové pásmo UTC+1 s úpravou pro Kanárské ostrovy, kde je zaveden čas UTC 0. Na celém území se pravidelně aplikuje sezónní změna času.\n\nPodle královského dekretu 2781 z roku 1976 je zákonný čas ve Španělsku definován ve vztahu k UTC a v souladu s článkem 149 španělské ústavy z roku 1978 je určení oficiálního času v kompetenci státu. Zákonný čas je stanoven od roku 1940 na UTC+1, přičemž na Kanárských ostrovech je čas oproti němu hodinu posunut.\n\nHranice mezi zónami nejsou definovány. Definice odlišnosti pro Kanárské ostrovy je vzhledem ke geografii Španělska jednoznačná.\nSoučasně platná sezónní změna času (\"Hora de Verano\") je zavedena od roku 1974 a během ní je čas na celém území posunut o jednu hodinu dopředu oproti standardnímu času. Přechod na tento čas nastává stejně jako v celé Evropské unii poslední březnovou neděli, kdy se ve 2 hod. posouvá čas o jednu hodinu dopředu, a končí poslední říjnovou neděli, kdy se ve 2 hod. posouvá čas o jednu hodinu zpět.\n\nVe Španělsku se vedou soustavně diskuse o návratu k původnímu stavu z první poloviny 20. století, kdy platil čas UTC 0. V současné době probíhají ekonomické analýzy, jaký by měl tento posun ekonomický dopad. Podle současných údajů přináší současná úprava roční úsporu 60 mil. €, což něco víc než 1 € na jednoho obyvatele. Situace je palčivá zejména v Galicii, jejíž nejzápadnější výspa leží na západním poledníku 9°15'46\" a poledne středního slunečního dne tam nastává 1.37 hodiny po oficiálním poledni a v létě to je dokonce 2.37 hodin.\n\nDebata o úpravě časového pásma dostává i politický kontext, protože současný čas byl zaveden za Frankovy diktatury, přičemž se zapomíná, že poprvé tento čas zavedli republikáni o dva roky dříve.\n\nPřed přijetím jednotného času se ve Španělsku používal místní sluneční čas, jak bylo obvyklé až do Evropské geodetické konference, která se konala ve Římě v roce 1883. Ve Španělsku byl jednotný čas zaveden od 1. ledna 1901 jako čas odpovídající greenwichskému poledníku a týkal se pošty, telegrafů, telefonů, železnice, ministerských úřadů a jejich poboček, a to pouze na pevnině a Baleárských ostrovech, nikoli na jiných ostrovech nebo španělských územích v Africe. Mimo to definoval den od 0 do 24 hodin a odstranil tak přetrvávající nejednoznačnost, kdy začíná nový den. Už před tím existoval jednotný čas na železnici a měl hodnotu +0.15, což odpovídá střednímu času poledníku 3°45' západní délky, tedy přibližně poloze poledníku procházejícího Madridem. V průběhu doby byly vydány rozličné regulativy upravující používání času ve Španělsku. Mají nejednotné formulace a střídají se v nich termíny jako zákonný čas (\"hora legal\"), oficiální čas (\"hora oficial\") a civilní čas (\"hora civil\"), což má za následek obtížnou interpretaci.\n\n15. dubna 1918 byl poprvé zaveden letní čas (UTC+1) a tak to platilo ještě v roce 1919. V roce 1922 byl zákonný čas upraven o hodinu dozadu (UTC-1) na Kanárských ostrovech. Španělsko se vrátilo k letnímu času v roce 1924 a ten platil až do roku 1929 a poslední královské vlády už nevydaly příslušné vyhlášky. Zvláštní situace nastala během občanské války, kdy jak nacionalističtí povstalci, tak i republikánská vláda vyhlásili letní čas. Přitom se ale jeho platnosti lišila, dokonce v roce 1938 vyhlásili republikáni letní čas posunutý o dvě hodiny na UTC+2 a na zimu ho vrátili jen o hodinu zpět, čímž ve skutečnosti posunuli Španělsko do pásma středoevropského času.\n\nPo vítězství povstalců byl letní čas zaveden v roce 1939 a o rok později už ne, protože již platil příkaz, kterým, se ve Španělsku počínaje 16. březnem zavedl středoevropský čas natrvalo. Letní čas se znovu zavedl roku 1942 a platil až do roku 1949. Obnoven byl až po více než dvaceti letech v roce 1974 jako důsledek ropné krize, přičemž Španělsko zavedlo tuto úpravu rychleji než ostatní západoevropské země (Francie 1976, Portugalsko 1977), a tato úprava platí doposud (2015).\n\nZa národní čas se běžně bere čas pevninské části Španělska, a tak se i hlásí v rozhlase s dodatkem „…a o jednu hodinu méně na Kanárských ostrovech.“\n\n"}
{"id": "1048977", "url": "https://cs.wikipedia.org/wiki?curid=1048977", "title": "Enn Vetemaa", "text": "Enn Vetemaa\n\nEnn Vetemaa (20. června 1936, Tallinn – 28. března 2017, Tallinn) byl estonský spisovatel literatury 2. poloviny 20. století – prozaik, dramatik i básník.\n\nEnn Vetemaa vystudoval chemii na polytechnickém institutu v Tallinnu a krátce působil jako chemický inženýr ve výrobě. Následně však od technické kariéry přešel k umění. Na tallinnské konzervatoři absolvoval obor skladba. Než se roku 1977 stal spisovatelem na plný úvazek, působil jako redaktor a kulturní činitel.\n\nDo světa literatury vstoupil Enn Vetemaa jako básník počátkem 60. let, dnes je znám především svou prózou. Ještě v 60. letech vydal několik novel, které jsou detailními analýzami lidské osobnosti a chování. První z nich je novela \"Pomník\" (estonsky \"Monument\") z roku 1965, jež popisuje konání sochaře kariéristy, který jako by tahal za pomyslné nitky a manipuloval svým okolím ke svému vlastnímu prospěchu. Kritizováno je zde předstírané omezování a podléhání konvencím bez ohledu na umělecký přínos či jiné společenské hodnoty. Druhou obdobně zaměřenou novelou je \"Hudlař\" (estonsky \"Pillimees\") z roku 1967. Zde se jedná o psychologickou analýzu vyhrocenou tragickým příběhem nevděku a zrady osoby, která byla pro vývoj protagonistova života nepostradatelná. Zároveň dílo nabízí letmý pohled na způsob, jakým fungovala kultura SSSR, a na ty, kteří se kulturního dění účastnili. Ze druhé poloviny 70. let pochází tzv. malý román \"Snovači stříbrných snů\" (estonsky \"Hõbedaketrajad\"), který poukazuje na to, jak jsou různé posty obsazovány nedostatečně kvalifikovanými či neschopnými lidmi. Dílo je psáno z pohledu několika postav, je tedy zároveň sondou do jejich niter, jejich myšlenek a plánů. V roce 1979 vyšla kniha s názvem \"Ach tak...\" (v originále \"Ah soo…\") popisující příběh člověka, který se i přes veškerou snahu být co nejprospěšnější zprotiví režimu a nedosáhne vytouženého povýšení.\nVšechna čtyři zmíněná díla, v češtině vydaná roku 1984 pod souhrnným názvem \"Snovači stříbrných snů\", spojuje téma potrestané touhy dosáhnout něčeho víc. Všichni jejich protagonisté se pohybují v oblasti kultury. Příběhy jsou rovněž zasazeny do stejné éry – Enn Vetemaa v nich popisuje život v poměrech sovětského Estonska ve druhé polovině 20. století, navíc klade důraz na některé negativní lidské vlastnosti, které se vlivem režimních praktik ještě umocňují. V novelách se řeší i problém alkoholismu.\n\nZvláštní místo v próze Enn Vetemaa zaujímají humorně laděné knížky vystupující proti fenoménu pseudovědy, resp. přeceňování vědy. \"Klíč k určování rusalek neboli Úvod do naiadologie\" (v estonském originále \"Eesti näkiliste välimääraja\") obsahuje soupis a precizní popis smyšlených tvorů, kteří spadají do kategorie \"rusalka\", setříděný do hierarchie podle čeledí, včetně podskupin. Soupis je také doplněn o úvodní kapitoly do tematiky, etické poznámky a další části běžně obsažené v odborné literatuře. Mystifikačnímu účelu knihy je podřízen také použitý jazyk.\n\nV 80. letech psal také divadelní hry různých žánrů. Z nich byla do češtiny např. přeložena hra \"Večeře pro pět\" (estonsky \"Õhtusöök viiele\"). Jedná se o sociálně-psychologické drama o třech dějstvích doplněných Závěrem. První dějství je založeno na dialozích manželské dvojice plných ironických poznámek. Širší rodinné vztahy gradují pak v dějství druhém, třetí je jakousi groteskní dohrou dříve vzniklé situace, která navozuje pocit smíření. Závěr však naděje na smír vyvrací.\n\nZa jednotící prvek díla Enn Vetemaa je možné považovat humor a ironii, přerůstající až v sarkasmus. V případě, že jim není dán větší prostor, objevují se alespoň ve formě krátkých vsuvek v textu.\n\n\n"}
{"id": "1048984", "url": "https://cs.wikipedia.org/wiki?curid=1048984", "title": "CF União de Coimbra", "text": "CF União de Coimbra\n\nClube de Futebol União de Coimbra je portugalský fotbalový klub z města Coimbra v regionu Centro. Byl založen v roce 1919, své domácí zápasy hraje na Estádio Municipal Sérgio Conceição s kapacitou 2 500 míst.\nKlubové barvy jsou modrá a červená.\n\n\n\n"}
{"id": "1048989", "url": "https://cs.wikipedia.org/wiki?curid=1048989", "title": "Dan Smith", "text": "Dan Smith\n\nDaniel Campbell Smith, zkráceně Dan Smith (* 14. července 1986 Londýn, Spojené království), je britský zpěvák, textař a hráč na klavír, zakladatel hudební skupiny Bastille.\n\nSmith se narodil 14. července 1986 v Londýně. Nastoupil na Leedskou univerzitu v Leedsu, kde studoval angličtinu a literaturu, a ve svých 15 letech si začal sám pro sebe psát písničky na piáno, které měl v pokoji. Brzy jeho texty objevil kamarád, který ho zapsal na místní pěveckou soutěž, kde byla jako hlavní výhra možnost nahrát studiovou skladbu a vystoupit na koncertě. Soutěž sice vyhrál, ale nepodařilo se mu dostatečně prorazit, proto se vrátil zpět k psaní písniček, tentokrát však ve spojení se svým spolužákem a blízkým přítelem Ralphem Pelleymounterem ze skupiny To Kill a King.\n\nPo dokončení studií odjel Smith zpět do Londýna, kde se setkal s Chrisem Woodem, s nímž v roce 2010 založil kapelu Bastille.\n"}
{"id": "1048990", "url": "https://cs.wikipedia.org/wiki?curid=1048990", "title": "Abies ziyuanensis", "text": "Abies ziyuanensis\n\nAbies ziyuanensis je druh jedle, jehličnatého stromu z čeledi borovicovité. Tento druh se vyskytuje v horách v jižní Číně a je považován za ohrožený.\n\n\nStálezelený, jehličnatý, rychle rostoucí (30 cm za rok, více než 4,5 m za 10 let) strom, dorůstající 30 m. Kmen je přímý, okrouhlý a dosahuje průměru 0,9 m. Koruna je oválovitá. Větve jsou dlouhé a rostoucí vodorovně. Borka je zpočátku hladká a šedá, později nepravidelně šupinovitá, rýhovaná, rozbrázděná a bledě šedá. Letorosty jsou tlusté, zpočátku světle žluté či žlutohnědé, někdy se ve 3 či 4  roce zbarvující do šedočerna; na povrchu rýhované a rozbrázděné, hladké či s krátkými chlupy v rýhách, s kruhovými listovými jizvami. Vegetativní pupeny (základ pro stonek a listy) jsou vejčité až kuželovité, pokryté bílou pryskyřicí; pupenové šupiny jsou trojúhelníkové, žlutohnědé. Jehlice jsou spirálovitě uspořádané, na horních stranách hlavních větví směřující vzhůru, na spodních stranách a na postranních letorostech hřebenovitě uspořádané do dvou postranních sad, přímé, nepravidelné; 1-4,2 cm dlouhé a 2,5-3,5 mm široké; seshora leskle tmavozelené, vespod se dvěma bílými průduchovými pruhy; se dvěma pryskyřičnými kanálky na okrajích, na špičce se zářezem. Samčí šištice jsou postranní, v listovém úžlabí, 20 mm dlouhé, žluté, s červenými mikrosporofyly. Samičí šištice jsou postranní, rostou na 5-10 mm dlouhých stopkách; šišky jsou válcovitě elipsoidní, zpočátku zelené či žlutozelené, později tmavozelenohnědé a nakonec ve zralosti tmavohnědé, 7-12 cm dlouhé a 3,5-4,5 cm široké; úžlabí je neopadávající; podpůrné šupiny jsou 21-23 mm dlouhé, uprostřed zúžené; okrajová část je ve tvaru špachtle, kruhová či zkrácená, s vyčnívajícím, zpětně zahnutým, ostrým, malým a hrotitým vrcholem; semenné šupiny jsou uprostřed šišky polokruhově či ledvinovitě lichoběžníkovité, na bázi laločnaté; 2,3-2,5 mm dlouhé a 3-3,3 mm široké; na okraji bočně nepravidelně zubaté. Semena jsou purpurově šedá, opačně trojúhelníková, 10 mm dlouhá s 14 mm dlouhým, lesklým, skvrnitým, široce sekerovitým křídlem. Zimní pupeny jsou kuželovité. Strom kvete v květnu. Semena dozrávají říjen-listopad.\n\nJedle \"Abies ziyuanensis\" je blízce příbuzná s jedlemi:\n\nNěkterými botaniky je \"Abies ziyuanensis\" považována pouze za varietu jedle \"beshanzuensis\", toznamená: \"Abies beshanzuensis\" varieta \"ziyuanensis\".\n\"Abies ziyuanensis\" se (od \"Abies beshanzuensis\") liší: podlouhlými hlavními vrcholovými (terminálními) pupeny (= pupeny na konci hlavní osy větve); podlouhle válcovitými, tmavozelenohnědými a později ve zralosti tmavohnědými samičími šišticemi (= šiškami); širšími nebo většími semennými šupinami na spodních stranách a širší vrcholovou částí podpůrných šupin, která je téměř kruhově zkrácená; purpurovými křídly semen.\n\nDomovem stromu je Čína autonomní oblast Kuang-si (v severovýchodní části této oblasti - Yuanbao Shan a Rongshui Xian) a provincie Chu-nan (v jihozápadní části této provincie - Ziyuan Xian, Chenbu a Xingni).\n\nHorský strom, rostoucí v nadmořských výškách 1650-1750 m, ve studeném a vlhkém klimatu, s průměrnou roční teplotou kolem 10 °C, v zimě klesající k −10 °C (zimní období zde trvá 4-5 měsíců, listopad-březen). Strom má rád přímé oslunění a dobře odvodňovanou půdu. Půdy žlutohnědé s pH 4.5-5  (půdy kyselé). Strom roste ve smíšených lesích. V nadmořských výškách nad 1700 m je kolem hory Yuanbao Shan nahrazena jedlí \"Abies yuanbaoshanensis\".\n\nStrom je považován za ohrožený a stav jeho populace je klesající, celá populace stromu je odhadována na méně než 2000 jedinců. V minulosti kácen pro dřevo (pro výskyt v nižších nadmořských výškách a tím snadnou dostupnost), dnes většinou již kácen není. Současné hrozby představují sesuvy půdy a přílišné spásání ovcemi a skotem. Některé části populace této jedle se vyskytují v chráněných oblastech, kde jsou chráněny jako jejich součást. Regenerace populace tohoto stromu je nedostatečná (rozmnožování tohoto stromu probíhá pomalu, většinu populace navíc tvoří přestárlé stromy a je málo nových semenáčů), přesto žádná zvláštní ochranná opatření neprobíhají.\n\n\n"}
{"id": "1048991", "url": "https://cs.wikipedia.org/wiki?curid=1048991", "title": "FC Arouca", "text": "FC Arouca\n\nFutebol Clube de Arouca je portugalský fotbalový klub z města Arouca v regionu Braga. Byl založen v roce 1952 a své domácí zápasy hraje na Estádio Municipal de Arouca s kapacitou 5 000 míst.\nKlubové barvy jsou žlutá a modrá.\n\n\n\"K 23. 7. 2014\n\n"}
{"id": "1048993", "url": "https://cs.wikipedia.org/wiki?curid=1048993", "title": "Seznam ztrát ukrajinského vojenského letectva v ukrajinské krizi", "text": "Seznam ztrát ukrajinského vojenského letectva v ukrajinské krizi\n\nSeznam ztrát ukrajinského vojenského letectva v ukrajinské krizi podává přehled všech ztracených letounů a vrtulníků Vzdušných sil Ukrajiny za Krymské krize a války na východní Ukrajině z let 2014 a 2015.\n\nDo konce roku 2014 ztratilo ukrajinské letectvo 33 strojů (23 letounů a 10 vrtulníků), z čehož bylo 20 sestřeleno, 1 zničen na zemi a 12 ukořistěno ruskou armádou za anexe Krymu.\n"}
{"id": "1048994", "url": "https://cs.wikipedia.org/wiki?curid=1048994", "title": "Jaroslav Tomsa", "text": "Jaroslav Tomsa\n\nJaroslav Tomsa (19. února 1930 Praha-Holešovice – 4. srpna 2015 Praha) byl český sportovec a přední filmový kaskadér.\n\nHrál fotbal, lední hokej, tenis a box, poté však jeho sportovní kariéru ukončil úraz, a proto se začal věnovat kaskadérství. Pracoval v barrandovských filmových ateliérech a po sametové revoluci založil kaskadérskou agenturu Filmka Stunt, kterou v roce 2000 předal svému kamarádovi Ladislavu Lahodovi.\n\nByl ženatý a měl dvě dcery.\n\n\n\n"}
{"id": "1048995", "url": "https://cs.wikipedia.org/wiki?curid=1048995", "title": "Gil Vicente FC", "text": "Gil Vicente FC\n\nGil Vicente Futebol Clube je portugalský fotbalový klub z města Barcelos v distriktu Braga na severozápadě Portugalska. Byl založen v roce 1924 a své domácí zápasy hraje na Estádio Cidade de Barcelos s kapacitou 12 500 míst.\nKlubové barvy jsou modrá a červená. V klubovém emblému je kohout.\n\n\n\"K 1. 8. 2014\n\n"}
{"id": "1048998", "url": "https://cs.wikipedia.org/wiki?curid=1048998", "title": "Jižní škola", "text": "Jižní škola\n\nJižní škola může znamenat:\n\n"}
{"id": "1049000", "url": "https://cs.wikipedia.org/wiki?curid=1049000", "title": "Druhá vláda Leviho Eškola", "text": "Druhá vláda Leviho Eškola\n\nDruhá vláda Leviho Eškola byla sestavena Levi Eškolem 22. prosince 1964 ke konci funkčního období pátého Knesetu. Sestávala ze stejných koaličních partnerů, jako Eškolova předchozí vláda, tj. ze stran Mapaj, Národní náboženská strana, Achdut ha-avoda, Po'alej Agudat Jisra'el, Šituf ve-achva a Pokrok a rozvoj. Jedinou změnou bylo, že Akiva Govrin, který doposud zastával post ministra bez portfeje, se stal prvním ministrem turismu.\n\nV květnu 1965 z vlády rezignovali ministr bydlení Josef Almogi a náměstek ministra obrany Šimon Peres na protest proti politické alianci Ma'arach, vytvořené mezi stranami Mapaj a Achdut ha-avoda. Oba poté v červenci téhož vstoupili do nově vzniklé strany Rafi někdejšího ministerského předsedy Davida Ben Guriona.\n\nEškolův druhý kabinet vládl do 12. ledna 1966, kdy byla po listopadových parlamentních volbách ustanovena vláda nová (v pořadí třetí Eškolova vláda).\n"}
{"id": "1049004", "url": "https://cs.wikipedia.org/wiki?curid=1049004", "title": "Baba Yara", "text": "Baba Yara\n\nBaba Yara (* 12. října 1936, Kumasi, Ghana – 5. května 1969, Accra, Ghana) byl ghanský fotbalový útočník a reprezentant, vynikající křídelní hráč. Hrál za Asante Kotoko (1955–1961) a Real Republicans (1961–1963). V letech 1955–1963 nastupoval za ghanskou fotbalovou reprezentaci, ve 49 zápasech nastřílel 51 gólů.\n\n4. března 1963 byl účastníkem dopravní nehody v Kpeve v regionu Volta, když se vracel autobusem s týmem Real Republicans z ligového zápasu proti Volta Heroes. Nehoda ho poslala do konce života na kolečkové křeslo. Zemřel 5. května 1969.\n\nJe po něm pojmenován stadion Baba Yara Stadium ve městě Kumasi.\n"}
{"id": "1049005", "url": "https://cs.wikipedia.org/wiki?curid=1049005", "title": "Ladislav Lahoda", "text": "Ladislav Lahoda\n\nLadislav Lahoda (* 27. května 1949 Brno-Královo Pole) je český zápasník a přední filmový kaskadér.\n\nJako mladý se věnoval boxu, judu a především zápasil ve volném stylu, ve kterém také reprezentoval Československo. Od roku 1970 pak pracoval jako kaskadér v barrandovských filmových ateliérech a po sametové revoluci pro kaskadérskou agenturu Filmka Stunt svého kamaráda Jaroslava Tomsy, kterou od něj v roce 2000 převzal.\n\n"}
{"id": "1049007", "url": "https://cs.wikipedia.org/wiki?curid=1049007", "title": "Historie operačních systémů", "text": "Historie operačních systémů\n\nHistorie operačních systémů zachycuje v informatice postupný vývoj operačních systémů, které byly zprvu jen pomocnými programy a teprve později se vyvinuly do plnohodnotných operačních systémů, které vytváří základní programové vybavení počítače. Operační systém dnes přiděluje a odebírá procesům systémové prostředky počítače, umožňuje uživateli spouštět programy, předávat jim vstupy a získávat jejich výstupy s výsledky.\n\nNa prvních počítačích (bez OS) nemohl žádný program správně fungovat bez plné hardwarové specifikace, zároveň musel mít vlastní ovladače pro připojení periferních zařízení (např. tiskárny). S nárůstem složitosti hardware a software byl nakonec vznik operačních systémů nevyhnutelný.\n\nNejstarší počítače byly mainframy bez operačního systému. Každý uživatel mohl použít přístroj pouze po určitou dobu. Přišel k počítači s programem a daty na magnetických, nebo papírových páskách. Program se dále načetl do přístroje a ten s ním pracoval, dokud se program nedokončil nebo nenastala chyba. Programy se upravovaly pomocí ovládacího panelu a přepínače.\nJazyky symbolických adres (assemblery) a kompilátory byli vyvinuty pro programátory k přeložení symbolického programového kódu do strojového kódu, který byl dříve kódován ručně. Pozdější přístroje přišly s knihovnami pomocného kódu uložených na děrných štítcích a magnetických páskách, které byli spojeny s uživatelským programem, aby pomohly při vstupních a výstupních operacích. To bylo základem zrodu operačního systému tak, jak ho známe dnes. Nicméně zařízení stále neuměla vykonávat více procesů současně.\n\nJak se stroje se staly výkonnějšími, zkrátil se čas potřebný pro spuštění programů. V přímém srovnání se ale prodloužil čas potřebný pro předání takovéhoto stroje dalšímu uživateli. Záznamy o placení za půjčování strojů se přesunuly z nástěnných hodin na automatický záznam v počítači po jeho spuštění. Tam, kam měli původně vývojáři přístup pro plnění své práce na přístroji, byli nakonec nahrazeni speciální obsluhou strojů. Ta se starala o údržbu stroje a čím dál více se snižoval počet úkolů, který se musel dělat ručně. Když komerčně dostupná počítačová centra čelila důsledkům ztráty dat kvůli manipulačním nebo operačním chybám, byli prodejci zařízení pod tlakem. Museli vylepšit runtime knihovny, aby zabránili špatnému zacházení se systémovými zdroji. Automatická kontrola nebyla potřeba jen pro CPU, ale i pro počet vytištěných stran, děrných štítků, velikost použitého disku a pro signalizaci výměny magnetické pásky a papírových formulářů. Bezpečnostní doplňky byly přidány do operačního systému jako kontrola cesty, kterou každý program přistupoval ke kterým souborům. Zabránilo se tak v přístupu k důvěrným dokumentům neoprávněným osobám.\n\nNakonec se runtime knihovny staly sloučeným programem, který se spustí při startu počítače. Čtou v uživatelově práci, zaznamenávají využití a znovu přiřazují HW po skončení procesu. Tyto programy pracující na pozadí, jsou schopny ovládat vícekrokové procesy a nazývaly se monitory nebo monitorové programy, do doby, než vznikl jejich nynější název – operační systémy.\n\nToto byl ovšem pouze posun k OS tak, jak ho známe. Stejně jako dřívější automobily postrádaly ukazatele rychlosti, rádia a klimatizace – což se později stalo standardem, více a více doplňkových částí programů se stalo standardní částí každého OS, ačkoliv některé aplikace, jako je třeba správce databáze, nebo tabulkové editory zůstaly placené a nikoliv jako standardní součást OS. To vedlo k představě OS jako kompletně uživatelského systému s integrovaným grafickým rozhraním, utilitami a pár aplikacemi, jako je textový editor a správce souborů.\n\nPrvní operační systém používaný pro opravdovou práci byl GM-NAA I/O, představen v roce 1956 jedním z výzkumných oddělení IBM.\nDřívější operační systémy byly velmi odlišné, každý prodejce nebo zákazník musel ovládat jeden nebo více OS přímo pro konkrétní mainframe. Každý operační systém, dokonce od stejného prodejce mohl mít úplně jiné příkazy k ovládání, operační kroky a doplňky jako třeba odstraňování chyb. Typicky pokaždé, když se koupil nový přístroj, byl zde i nový operační systém a nejčastěji musely být aplikace ručně upravovány, překompilovány a překontrolovány.\n\nStav setrval až do šedesátých let 20. století, kdy IBM (již na vrcholu HW trhu) zastavila práce na všech existujících systémech a vložila všechny své vývojářské schopnosti do série přístrojů se systémem OS/360. Chtěli, aby se na všech mainfraimech s tímto operačním systémem daly používat stejné příkazy a architektura I/O. Kvůli rozdílům výkonu HW a zpoždění vývoje SW byla celá rodina operačních systémů představena jako jeden OS/360.\n\nVše začalo v polovině sedmdesátých let 20. století, na trh přišla nová třída malých počítačů. Přinesla 8bitové procesory, typicky s technologií MOS 6502, Intel 8080 nebo Zilog Z-80, spolu se základními I/O a RAM. Tyto systémy začaly jako počítače postavené počítačovými nadšenci. Brzy se z nich však stal mocný obchodní nástroj.\n\nV osmdesátých letech mohla většina 8bitových počítačů (Commodore 64, Apple II, Atari 8bit a odvozené) využívat operační systémy třetích stran (jako například GEOS), ani jedna z firem toho však nevyužívala. Jejich zabudované operační systémy byly navrženy v éře, kdy byly diskety velmi drahé a neočekávalo se, že by je moc uživatelů využívalo a tudíž byla standardem paměťových zařízení zabudovaná pásková jednotka pro kompaktní kazety. Většina, ne-li všechny z těchto počítačů byly dodávány se zabudovaným interpretem pro ROM, který také sloužil jako rozhraní příkazového řádku umožňující uživateli načíst samostatný diskový operační systém k zadávání příkazů pro ovládání správce souborů a načítání či ukládání souborů na disk. Nejpopulárnější domácí počítač, Commodore 64, byl výjimečný v tom, že jeho DOS byl uložen na ROM na disku HW a disk byl adresován stejně pro tiskárny, modemy a další externí zařízení.\n\nJedním z důvodů, proč propracovanější operační systémy nebyly potřeba, byl fakt, že se většina zařízení používala pro zábavu a výuku a jen zřídka kdy pro opravdovou práci, či pro vědecké účely. Dalším důvodem je, že HW se vyvíjel s minimálním množstvím paměti – 4-8kB byl standard, stejně jako 8bitové procesory bez MMU nebo dokonce hodin reálného času. Na tomto HW by OS podporující multitasking pravděpodobně ohrozil výkon stroje, aniž by to bylo skutečně potřeba.\n\nVývoj mikroprocesorů umožnil zlevnění výpočetní techniky a tím ji zpřístupnil pro menší podniky a nadšence, což vedlo k používání výměnných HW komponent s využitím kompatibility (jako Apple II, ISA nebo PCI sběrnice) a rostla tím i potřeba pro standardní operační systém umožňující snadnější ovládání.\n\nNejdůležitější z prvních OS na těchto přístrojích byl CP/M-80 od společnosti Digital Research, pro procesory 8080/8085/Z-80. Byl založen na pár operačních systémech od této společnosti, většinou pro architekturu PDP-11. První operační systém od MS – MDOS/MIDAS, byl navržen stejně tak pro PDP-11, ale pro systémy na bázi mikroprocesoru. MS-DOS nebo PC DOS byl dodáván IBM a původně byl založen na CP/M-80. Každé z těchto zařízení mělo malý bootovací program v ROM, který načítal OS z disku. Další rozšíření tohoto nápadu byl BIOS. První IBM-PC bylo představeno v roce 1981 a po dobu prodeje (20 let), přidalo mnoho rozšíření a funkcí.\nKlesající cena zobrazovacích zařízení a procesorů pomohla k vytvoření mnoha grafických rozhraní pro mnoho operačních systémů, ať už systémy založené na „oknech“, které jsou k dispozici na mnoha Unixových systémech nebo grafických systémech jako MS Windows, Apple Mac OS nebo IBM OS/2. Původní GUI bylo vyvinuté firmou Xerox Alto v sedmdesátých letech a komercializováno mnoha prodejci.\n"}
{"id": "1049009", "url": "https://cs.wikipedia.org/wiki?curid=1049009", "title": "Taste (hudební skupina)", "text": "Taste (hudební skupina)\n\nTaste je irská rocková and bluesová hudební skupina založená v roce 1966. Její zakladatel byl skladatel a hudebník Rory Gallagher.\n\nSkupina Taste (původně psáno \"The Taste\") byla založena v Corku, Irsko, v srpnu 1966, jako trio, které tvořili Rory Gallagher (kytara a zpěv), Eric Kitteringham (basová kytara) a Norman Damery (bicí). Vystupovali v Hamburku a Irsku a později v hotelu Maritime, R&B klubu v Belfastu, Severní Irsko.\n\nV roce 1968 začali Taste vystupovat ve Spojeném království, kde se původní sestava rozpadla. Byla založena nová sestava s Richardem McCrackenem (baskytara) a Johnem Wilsonem ( bicí). Noví Taste se na trvalo přestěhovali do Londýna, kde podepsali smlouvu se společností Polydor. V listopadu 1968, skupina společně s Yes, vystupovala na koncertech Cream, kterými se Cream loučili se svými fanoušky. V době kdy byli s Polydorem začali koncertovat po Spojených státech a Kanadě s britskou superskupinou Blind Faith. V dubnu 1969 vydali první z jejich dvou studiových alb, stejnojmenné \"Taste\", následně pak začátkem roku 1970 album \"On the Boards\", kde se projevily vlivy jazzu, kdy Gallagher hrál na saxofon na několika skladbách.\n\nDalší vystoupení přišlo v roce 1970 na Isle of Wight Festival 1970, vedle Jimi Hendrixe a The Who. Ten samý rok Taste koncertovali po Evropě, ale skupina byla rozpuštěna Gallagherem, který se rozhodl pokusit o sólovou kariéru. Jejich poslední vystoupení bylo na Silvestra v Belfastu. Wilson a McCracken začátkem roku 1971 založili skupinu 'Stud' společně s Jimem Creganem a Johnem Weiderem.\n\n\n\n\n\n"}
{"id": "1049010", "url": "https://cs.wikipedia.org/wiki?curid=1049010", "title": "Římskokatolická farnost Jeseník", "text": "Římskokatolická farnost Jeseník\n\nŘímskokatolická farnost Jeseník je územním společenstvím římských katolíků v rámci Jesenického děkanátu Ostravsko-opavské diecéze.\n\nPůvodní kostel v Jeseníku byl gotický (první písemná zmínka je z roku 1418), datum zřízení farnosti není známo. Roku 1457 byl kostel rozsáhle renovován po požáru. V letech 1622–1688 proběhla na jesenicku série čarodějnických procesů, na části z nich se podílel nechvalně známý nedostudovaný laický (tedy necírkevní) justiciár Jindřich František Boblig z Edelstadtu, smutně proslulý svým působením ve Velkých Losinách a Šumperku. V letech 1638, 1696 a 1737 je opětovně uváděno vyhoření jesenického kostela. Do dnešní podoby byl farní kostel přebudován v roce 1882. Od 90. let 20. století do roku 2012 jesenickou farnost spravovali členové řeholní společnosti Salvatoriánů.\n\n\n"}
{"id": "1049013", "url": "https://cs.wikipedia.org/wiki?curid=1049013", "title": "Vila Franca do Campo", "text": "Vila Franca do Campo\n\nVila Franca do Campo je město na jižním pobřeží ostrova São Miguel, který náleží k portugalskému souostroví Azory. Žije zde zhruba 11 tisíc obyvatel.\n\nMěsto založil Gonçalo Vaz Botelho v polovině 15. století. Rychle se rozvíjelo a stalo se tak největším sídlem Azor i jejich administrativním centrem. Dne 20. října 1522 však město zasáhlo silné zemětření, které v troskách pohřbilo asi pět tisíc obyvatel. Administrativní roli zničeného města tehdy převzala Ponta Delgada, která se stala novým hlavním městem Azor.\n\nPo skončení námořní bitvy, která se odehrála v roce 1582 u pobřeží ostrova São Miguel, nechali vítězní Španělé ve městě popravit několik set francouzských a portugalských zajatců.\n\nMěsto začalo znovu prosperovat od 18. století, zdrojem jeho příjmů se stalo pěstování pomerančů a ananasu.\n\n"}
{"id": "1049014", "url": "https://cs.wikipedia.org/wiki?curid=1049014", "title": "Agilolfingové", "text": "Agilolfingové\n\nAgilolfingové byla šlechtická rodina původem z Frank či Bavorska, která vládla Bavorskému vévodství cirka od roku 550 do roku 788. Své jméno získala podle Agilulfa, pololegendárního knížete germánských Svébů a potomka galicijského krále Hermericha. Prvním vévodou tohoto rodu zmíněným v některém z pramenů byl Garibald I. Vedlejší větev rodu vládla Langobardskému království přerušovaně v letech 616 až 712.\n\n\"Lex Baiuvariorum\", vydaný kolem roku 743, je označuje za vedoucí dynastii, dosazenou merovejskými králi Franské říše. Jejich bavorské sídlo se nacházelo v Řezně. Oponovali vzestupu franských majordomů z rodu Karlovců, kteří je nakonec zbavili moci.\n\nNásledující seznamy podávají přibližná data panování agilolfingských vladařů, celá chronologie je však poměrně nejistá.\n\n\n\nAgilolfingové se významně přičinili o civilizaci dnešního Bavorska a patrně i okolních krajin. Vedli cílevědomou osidlovací politiku, zavedli křesťanství, založili biskupství Řezno, Freising, Pasov a Salzburg a řadu klášterů (Kremsmünster, Mondsee aj.) Zastavili expanzi Avarů a vydali \"Lex Baiuvariorum\", kodex kmenového práva.\n"}
{"id": "1049016", "url": "https://cs.wikipedia.org/wiki?curid=1049016", "title": "FK Oka Beloomut", "text": "FK Oka Beloomut\n\nFutbolnyj klub Oka Beloomut (rusky: Футбольный клуб «Ока» Белоомут) byl ruský fotbalový klub sídlící ve vesnici Beloomut. Klub byl založen v roce 2008, zanikl v roce 2014 kvůli finančním problémům.\n"}
{"id": "1049017", "url": "https://cs.wikipedia.org/wiki?curid=1049017", "title": "Karel Engel", "text": "Karel Engel\n\nKarel Engel (28. května 1940 Praha – 30. prosince 2018) byl český zápasník a přední filmový kaskadér.\n\nVěnoval se zápasu volném stylu a sedmkrát získal titul mistra Československa v polotěžké váze, v roce 1972 se také zúčastnil olympijských her v Mnichově.\n\nByl místopředsedou Českého klubu olympioniků. Od roku 2011 žil v pražských Ďáblicích.\n\n\n"}
{"id": "1049018", "url": "https://cs.wikipedia.org/wiki?curid=1049018", "title": "Mistrovství světa v hokejbalu 1998", "text": "Mistrovství světa v hokejbalu 1998\n\nMistrovství světa v hokejbalu 1998 bylo 2. mistrovství světa. Poprvé se konalo v České republice v Litoměřicich. Vítězem se stal tým Česka, když ve finále nečekaně vyhrál nad Slovenskem 3:1 a tak se poprvé mohl radovat z historicky prvního titulu mistra světa.\n\nZápasy\n\nKonečná tabulka\n\nZápasy\n\nKonečná tabulka\n"}
{"id": "1049020", "url": "https://cs.wikipedia.org/wiki?curid=1049020", "title": "Ponta Delgada", "text": "Ponta Delgada\n\nPonta Delgada je největší a hlavní město portugalského souostroví Azory. Nachází se na jihozápadním pobřeží ostrova São Miguel. Žije zde téměř 70 tisíc lidí.\n\nPo mnoho let byla administrativním centrem ostrova i nejlidnatějším městem Vila Franca do Campo. Postavení obou měst ale změnilo ničivé zemětřesení, k němuž došlo dne 20. října 1522. Vila Franca zůstala pod troskami a zahynulo zde asi pět tisíc lidí. Začal tak rychlý rozvoj Ponta Delgady, v dubnu 1546 jí portugalský král Jan III. udělil statut města.\n\nV červenci 1582 se při březích města odehrála námořní bitva u Ponta Delgady, kde v boji o kontrolu nad Azory zvítězili Španělé.\n"}
{"id": "1049021", "url": "https://cs.wikipedia.org/wiki?curid=1049021", "title": "Newmarket", "text": "Newmarket\n\nNewmarket je jméno pro několik různých míst:\n"}
{"id": "1049022", "url": "https://cs.wikipedia.org/wiki?curid=1049022", "title": "Stříbro na hladině", "text": "Stříbro na hladině\n\nStříbro na hladině (1948) je dobrodružný román ze života severoamerických Indiánů od české spisovatelky Marie Novákové.\n\nHlavním hrdinkou románu je dívka Maya (což znamená Stříbrná Květina), dcera náčelníka Medvědích Indiánů Šedého Orla Když se narodila, postihla její kmen v táboře u Severní řeky velká povodeň a následně obrovský hlad. Kouzelník kmene, který marnými oběťmi chtěl usmířit rozhněvaného Ducha Velkých vod, prohlásil, že pohroma stihla kmen proto, že se náčelníkovi místo syna narodila dcera, a že Velký Duch vyžaduje její oběťování. Když se to Mayina matka dozvěděla, vrhla se sama do rozvodněné řeky a voda do druhého dne skutečně opadla. \n\nMaya vyrůstá v táboře osamoceně. Všichni jsou přesvědčení, že přináší smůlu a raději se jí nevšímají. Jednoho dne se kmen dozví, že lid od Černých skal mu chce vzít koně, pastviny, stany i nářadí, pobít muže a ženy odvést do zajetí. Mnozí z kmene to přičítají tomu, že se Velký Duch doposud neusmířil, za což podle jejich mínění může Maya. Ta se proto rozhodne, že bude také bojovat a cvičí se ve střelbě z luku a v hodu oštěpem.\n\nDojde k boji, ve kterém jsou lidé od Černých skal odraženi, Maya však společně s kouzelníkovým synem Zpívajícím Lukem upadne do zajetí. Pomůže oběma uprchnout a Zpívající Luk se stane jejím přítelem. Kouzelník však otravuje srdce Indiánů tvrzením že jeho syna zajali proto, že se boje zúčastnila Maya.\n\nKdyž se v celém severním kraji objeví podivná nemoc, na kterou lidé přes všechnu snahu umírají, prohlásí kouzelník, že je to pomsta Velkého Ducha, za kterou je odpovědná Maya. Jeho neustálé očerňování dívky pramení z jeho plánu zbavit se jejího otce a stát se náčelníkem kmene. Maya se rozhodne odejít se Zpívajícím Lukem na sever k bílým mužům požádat o pomoc. Po čtrnáctidenním vyčerpávajícím pochodu dorazí do misie otce Marka, který pomocí rádia požádá o pomoc vzdálenou policejní stanici. Dostanou slib, že pomoc přiletí letadlem, a vydají se na zpáteční cestu. Na té Maya onemocní a Zpívající Luk jí zcela vyčerpaný donese do tábora Medvědů,\n\nDo tábora Indiánů přiletí hydroplánem dánský doktor Olsen, který nemoc postupně porazí. I Maya se uzdraví, a protože kouzelník neustále proti ní spřádá své plány, rozhodne se Olsen vzít Mayu sebou do města bělochů. To těžce nese Zpívající Luk, protože je do dívky zamilován.V Olsenově domě ve městě Maya prožívá k bílému muži citové okouzlení. Pomalu však zjišťuje, že do tohoto světa nepatří. Když se doktor Olsen ožení, jeho manželka Mayu otevřeně nesnáší, což vede k citovému rozpadu manželství. \n\nNakonec se Maya rozhodne vrátit se domů. Protože starý kouzelník mezitím zemřel, nastal v táboře pokoj a klid. I nejvěrnější kouzelníkovy stoupenci se podřídili náčelníkovi. S lidmi od Černých skal byl uzavřen trvalý mír.. Maya se opět se setká se Zpívajícím Lukem a se svým otcem..\n"}
{"id": "1049026", "url": "https://cs.wikipedia.org/wiki?curid=1049026", "title": "Raymond Xuereb", "text": "Raymond Xuereb\n\nRaymond Xuereb (* 22. září 1952, Malta) je bývalý maltský fotbalový útočník a reprezentant.\nByl zvolen Fotbalistou roku 1977 na Maltě.\n\nXuereb hrál za týmy Floriana FC, Ħamrun Spartans FC, Naxxar Lions FC (všechny Malta) a francouzské Montpellier HSC a Olympique Marseille.\n\n8. prosince 1971 debutoval v A-mužstvu Malty v přátelském zápase v Gżiře proti Alžírsku (remíza 1:1). Celkem odehrál v maltském národním týmu v letech 1971–1985 45 zápasů a vstřelil 6 gólů. \n\n"}
{"id": "1049027", "url": "https://cs.wikipedia.org/wiki?curid=1049027", "title": "Český radioklub", "text": "Český radioklub\n\nČeský radioklub (ČRK) sdružuje největší počet radioamatérů v České republice. Je nezávislým, nepolitickým a nepodnikatelským občanským sdružením. Jeho stanovy zaručují bezprostřední vliv členů na demokratické řízení všech společných záležitostí. Vznikl 10. května 1990 jako právní nástupce předchozích radioamatérských spolků v ČR a v Československu.\n\nJako největší radioamatérská organizace v ČR reprezentuje zájmy našich radioamatérů v Mezinárodní radioamatérské unii (IARU). Je členem Sdružení sportovních svazů České republiky (SSS ČR) - bývalého Svazarmu.\n\nStanovy Mezinárodní radioamatérské unie určují celé unii i národním členským sdružením tyto společné cíle:\nHlavním posláním je rozšiřovat a hájit prostor pro naplňování zájmů všech přátel radioamatérského hobby v ČR. ČRK representuje radioamatéry vůči vládním místům ČR, zejména vůči Českému telekomunikačnímu úřadu. Spolupracuje s radioamatérskými organizacemi sousedních států ke koordinaci sítě pozemních převaděčů, majáků, nódů packet radia atd. i mnoha dalších činností.\n\nČeský radioklub nabízí členům i ostatním radioamatérům všechny služby obvyklé ve vyspělých zemích světa, zejména:\n\n\n"}
{"id": "1049032", "url": "https://cs.wikipedia.org/wiki?curid=1049032", "title": "Newmarket (Anglie)", "text": "Newmarket (Anglie)\n\nNewmarket je město v hrabství Suffolk, zhruba 105 kilometrů severně od Londýna. V roce 2011 v něm žilo 20 384 osob.\n\nNewmarket je jedním z nejdůležitějších středisek chovu plnokrevníků na světě. Nachází se v něm největší tréninkové středisko dostihových koní na světě a na dostihovém závodišti se každoročně konají mimo jiné i dva klasické dostihy, 1000 guineí a 2000 guineí.\n\nJméno Newmarket se vyvinulo ze starého \"Novum Forum \"(Nový trh) doloženého v latinsky psaném textu již z doby kolem roku 1200. Již ve 12. století se v oblasti rovněž provozovaly dostihy.\n\nKdyž v roce 1605 navštívil místo král Jakub I., ještě označil Newmarket za chudou malou vesnici. Za anglické občanské války zde král Karel I. odmítl kapitulovat a později zde byl vězněn, přestože Newmarket zůstal převážně royalistický. Smrt Karla I. znamenala i velké škody pro Newmarket, zdejší královský palác založený Jakubem I. byl z větší části stržen. Ovšem ve druhé polovině 17. století jej často navštěvoval Karel II., který nechal vybudovat nový palác.\n\nDostihy v okolí Newmarketu jsou zaznamenané již ve 12. století. K velkému rozvoji dostihového sportu přispěli králové Jakub I. a Karel I., který v roce 1634 pořádal první dostihový pohár.\n\nV Newmarketu je více než 50 dostihových stájí, ve kterých je ustájeno na 3000 koní, a dvě velká dostihová závodiště. Hlavní dráha nese jméno The Rowley Mile a konají se na ní vždy první víkend v květnu prestižní dostihy 1000 guineí a 2000 guineí.\n\nAnglický Jockey Club má sice svou úřadovnu v Londýně, ale klub se nachází v Newmarketu.\n\nVe městě se nachází Národní dostihové muzeum (National Horseracing Museum) a nově budovaný Dostihový dům (Home of Horseracing).\n\n\nČeští čtenáři znají Newmarket z díla spisovatele detektivních románů Dicka Francise, zpravidla v překladu Jaroslavy Moserové.\n"}
{"id": "1049033", "url": "https://cs.wikipedia.org/wiki?curid=1049033", "title": "LGBT práva na Ukrajině", "text": "LGBT práva na Ukrajině\n\nLesby, gayové, bisexuálové a translidé (LGBT) se můžou na Ukrajině setkávat s odlišnými společenskými postoji a veřejným míněním než heterosexuální osoby a osoby mající pohlavní identitu totožnou s fyzickým pohlavím. Dobrovolná sexuální aktivita, která není konána za úplatu, mezi plnoletými osobami v soukromí je na Ukrajině legální, nicméně postoj veřejnosti vůči LGBT lidem je často nepřátelský a domácnosti tvořené stejnopohlavními páry nemají rovný přístup k právní úpravě jako různopohlavní páry. Evropská studie z r. 2010 ukázala, že pouze 28 % Ukrajinců si myslí, že by LGBT jedinci měli mít právo žít tak, jak je jim přirozené. \n\nPo rozpadu Sovětského svazu se Ukrajina stala první republikou, kde v roce 1991 homosexualita přestala být ilegální. Avšak v ústavu z roku 1996 se objevila definice manželství jako svazku muže a ženy.\nDnes zákon trestá sexuální aktivitu (včetně stejnopohlavní), která je konána za peníze, za účelem vytvoření pornografie, s osobou nezpůsobilou k pohlavnímu styku nebo proti vůli jedné z osob, anebo když její projevy na veřejných prostranstvích vyvolají pohoršení.\n\nCrossdressing byl obecně spojován s homosexualitou, a tudíž také zakázán. V roce 1996 ukrajinská vláda upravila zákony týkající se genderové identity a umožnila translidem, po souhlasu lékařů, chirurgickou i formální změnu pohlaví.\n\nČlánek 51 ukrajinské ústavy definuje manželství jako dobrovolný svazek muže a ženy. Páry stejného pohlaví nemůžou uzavřít sňatek, ani jinak právně ošetřit své soužití.\n\n23. listopadu 2015 přijala ukrajinská vláda akční plán implementace Národní strategie lidských práv, jehož plné dokončení je naplánováno na rok 2020, a který také zahrnuje příslib návrhu zákona o registrovaném partnerství pro homosexuální a heterosexuální páry, a to už koncem roku 2017.\n\nV roce 2015 byly parlamentem přijaty zákony proti diskriminaci LGBT lidí. Prezidentská strategie pro roky 2014–2017 obsahovala řadu dalších změn. Navržený zákoník práce však tyto změny ignoroval. \n\nAkce pod názvem Pochod rovnosti, která se dá definovat jako Gay Pride, v roce 2015 byla chráněna násobně větším počtem policistů, než bylo přímých účastníku. Poprvé podobná akce proběhla v centru hlavního města Kyjeva. K akci se připojili poslanci ukrajinského a evropského parlamentu. Ve spolupráci s policií a městskou vládou se připravoval Kyjevský pride 2016.\n\nDvojice, které chtějí vstoupit do manželství na Ukrajině, musí být různého pohlaví. Stejnopohlavní manželství je ústavně zakázáno a neexistuje zde žádný jiný právní institut pro homosexuální dvojice.\n\nHomosexuální orientace a jiná pohlavní identita znamenají na Ukrajině velké tabu. Mnoho Ukrajinců se hlásí k pravoslavné církvi, která chápe homosexualitu a netradiční genderové role jako znak amorálnosti.\n\nMimo tradiční náboženské učení většina Ukrajinců vyrostla s malým, pokud vůbec nějakým, povědomím ohledně lidské sexuality vůbec, natož o sexuální orientaci a pohlavní identitě\n\nJako ve všech Sovětských republikách většina toho, co se Ukrajinci učili ohledně homosexuality, pocházelo z ruského postoje. Veřejná diskuse, natož osvěta, týkající se sexuálních záležitostí byla přísně zakázána. Gayové byly všeobecně vykreslováni jako ti, co zneužívají děti, a sexuální predátoři. Lesbické ženy byly zas vykreslovány jako mentálně choré nebo jinak duševně narušené. Tyto náboženské a sovětské postoje mají tendenci přetrvávat dodnes.\n\nDnes přicházejí z Ukrajiny pravidelné zprávy o harašmentu, až násilí zaměřeného na LGBT lidi. Hodně LGBT lidí přiznává, že cítí potřebu lhát o své skutečné sexuální orientaci nebo pohlavní identitě, aby se vyhli diskriminaci, násilí a harašmentu.\n\nPředsudky motivované zločiny z nenávisti vůči LGBT lidem jsou mezinárodně odsuzovány, ačkoliv takové násilí je na Ukrajině trestné, lidé žijící na Ukrajině pozorují, že je všeobecně tolerované vládou. Ukrajinská policie je, co se týče zásahů proti útočníkům, liknavá.\n\nPřevládající netolerance a hrozba násilí, nutí hodně LGBT lidí skrývat se, obzvlášť pokud jsou veřejnými činiteli, že by pro jejich kariéru znamenalo konec, kdyby se společnost dozvěděla, že jsou součástí LGBT komunity. Například ministr vnitra Serhiy Holovaty nikdy nepřiznal svojí homosexualitu.\n\nJakmile se na Ukrajině objeví něco, co by dle zákona mohlo mít znaky \"pornografie\" (obrázek, film, televizní show, píseň nebo webová stránka), podlehne to okamžitě silné cenzuře a kontrole, dokud se vůbec dostane k vidu a slechu veřejnosti.\n\nLesby, gayové a bisexuálové si na Ukrajině také hodně stěžují na vzrůstající útoky na území samozvané Doněcké republiky na východě Ukrajiny.\n\n12. prosince 1991 se Ukrajina stala první postsovětskou republikou, která podepsala deklaraci OSN ohledně dekriminalizace homosexuality. Konsensuální pohlavní styky mezi způsobilými osobami (tzn. staršími 16 let) téhož pohlaví vykonané v soukromí byly zlegalizovány v rámci postsovětské reformy trestního zákoníku. Operativní změny pohlaví byly zlegalizovány v r. 1996. Jinak mají však ukrajinští politici tendenci LGBT práva ignorovat a v některých případech dokonce i podporují předsudky ve zdejší společnosti.\n\nUkrajinská ústava nepřipouští manželství osob stejného pohlaví.\n\nÚstava přijatá v r. 1991 se nijak explicitně nezmiňuje o sexuální orientaci a genderové identitě. Obsahuje však několik ustanovení o základních lidských právech, včetně práva rovného zacházení bez ohledu na politické, náboženské či jiné přesvědčení. Toto by se dalo aplikovat i na respekt LGBT práv, nicméně zdejší soudnictví se této interpretaci zpravidla vyhýbá.\n\nŽádná ze zdejších vládnoucích i opozičních stran nemá ve svém volebním programu podporu LGBT práv. Postoj zdejších politiků k problematice práv LGBT minority je všeobecně obestřen předsudky a nepřátelstvím.\n\nV r. 1999 bývalý ukrajinský prezident Leonid Kravčuk oficiálně v parlamentu řekl, že země má mnohem více palčivějších problémů na řešení, než jsou LGBT práva, a že homosexualita jako taková je buď dílem mentální poruchy, případně zhoubného vlivu ze zahraničních filmů.\n\nV r. 2007 předseda Komise pro lidská práva nazval homosexuální muže úchyly, proti nimž je třeba podniknout patřičné kroky. Jiný poslanec se pokusil v parlamentu prosadit zákon, podle něhož by se dala veřejná publikace LGBT témat považovat za nezákonnou stejně jako pornografie.\n\nNávrh zákona, který by trestal veřejnou diskusi o homosexualitě v médiích, jakož i dovoz, provoz, distribuci a propagaci videozáznamů, fotografií a audiozáznamů podporujících homosexualitu trestem odnětí svobody v maximální délce trvání pět let a pokutou až 5 000 ukrajinských hřiven (616 USD) schválil parlament při prvním čtení 2. října 2012. Zákon byl však ještě postoupen ke druhému čtení 4. října 2012 s tím, že k finálnímu verdiktu dojde až 16. prosince 2012 , a v případě že bude opět kladný, neprodleně se dá prezidentovi (od května 2014 Petro Porošenkovi) k podpisu. Zákon byl ostře kritizován jako homofobní jak ze strany LGBT komunity, tak i lidskoprávních organizací jako je Amnesty International, Evropská unie a OSN. Benátská komise Rady Evropy se k zákonu v červnu 2013 vyjádřila tak, že je nekompatibilní s Úmluvou o ochraně lidských práv a základních svobod a mezinárodními lidskoprávními standardy.\n\nČlánek 51 Ústavy manželství jasně vymezuje jako dobrovolný svazek muže a ženy. Soud zatím ještě nerozhodl o tom, zda povolit či nepovolit registrované partnerství.\n\nZměna pohlaví je na Ukrajině přípustná s výjimkou homosexuálů a osob, kteří se řádně starají o dítě mladší 18 let věku, nebo žijí v manželství. Ti, kteří chtějí tímto procesem projít potřebují povolení od zvláštní komise při Ministerstvu zdravotnictví. Žadatel musí strávit 30 dní na pozorování v psychiatrické léčbě zpravidla spolu s osobami trpícími mentální poruchou, která mu dle uvážení diagnostikuje transsexualitu, která na Ukrajině dosud klasifikována jako duševní porucha.\n\nÚřední změně pohlaví a s ní souvisejícím výdajem nových identifikačních dokumentů musí předcházet operativní změna pohlaví.\n\nV r. 2014 prošlo chirurgickou změnou pohlaví celkem sedm lidí a pět z nich si zároveň převzalo i nové dokumenty.\n\nJednotlivec, který je občanem Ukrajiny, může osvojit bez ohledu na sexuální orientaci, ale stejnopohlavním párům je osvojení přímo zakázáno (Dodatek 211 Zákona o rodině)). Navíc osvojitel musí nejméně o 15 let starší než osvojenec a o 18 let starší, pokud osvojenec je zletilá osoba. Zákon rovněž stanovuje, že osoby \"které jednají v rozporu se zájmem dětí\" nemůžou osvojit, nicméně není známo, že by tento zákon byl aplikován na homosexuální osvojitele.\n\nPřísné podmínky platí rovněž i pro zahraniční adopce. Pouze manželské páry skládající se ze dvou osob různého pohlaví můžou osvojovat děti z Ukrajiny\n\nNicméně lesbické ženy mají lepší přístup k rodičovství než gayové, protože mají přístup k asistované reprodukci.\n\nPodle ústavy je bezplatná zdravotní péče právem každého občana Ukrajiny. Jedním z hlavních problémů zdejšího zdravotnictví je vysoký počet osob nakažených virem HIV/AIDS. Ačkoli se valná většina preventivních programů zaměřuje na drogově závislé a prostituci, bylo zde spuštěno i několik speciálních programů pro LGBT komunitu.\n\nV r. 1998 byla založená první LGBT organizace. \"Our World\" je centrem LGBT komunity a lidskoprávní organizací. V r. 2008 se ukrajinské LGBT organizace sjednotily pod název \"Unie gay organizací Ukrajiny\".\n\nV září 2003 se konal první, byť malý, veřejný festival hrdosti v Kyjevě.\n\nV květnu 2008 bylo ukrajinským LGBT organizacím na poslední chvíli znemožněno konání Mezinárodního dne proti homofobii z důvodu potenciálního rizika konfrontace mezi lidmi pro některé části programu. Římští katolíci, evangelíci, adventisté sedmého dne, eparchie a východní pravoslavná církev žádali místní autority o zákaz konání akcí reprezentovaných příslušníky sexuálních menšin.\n\nV květnu 2012 bylo upuštěno od konání prvního festivalu Ukraine gay pride v Kyjevě z důvodu obav jeho účastníků o vlastní bezpečnost. Tomuto rozhodnutí předcházel útok slzným plynem proti dvěma gay aktivistům ze strany dvou mladých lidí po evakuaci účastníků gay pride policejní eskortou.\n\nPodle odhadů asi 20 LGBT aktivistů zastupujících několik organizací protestovalo před budovou Verhovny Rady během října 2012, kdy se rozhodovalo o přijetí zákona proti podpoře homosexuality.\n\n23. května 2013 vyšel vstříc ukrajinský soud petici zaslané vedení města Kyjev ohledně zákazu konání všech veřejných akcí s výjimkou oslavy Kyjevského dne v centru města, což de facto znemožnilo konání kyjevského pochodu hrdosti naplánovaného na 25. května. Proto byl jeho účel pozměněn na soukromou akci mimo centrální část Kyjeva. Ten den se na úzké cestě poblíž Puškinova parku a stanice metra Šuljavská shromáždilo a oslavovalo cca 50 lidí, mezi nimiž bylo nejméně 10 lidí z Mnichova, vč. starosty Hepa Monatzedera, a dalších pár ze Švédska. Akce proběhla pod ochranou 1 500 policistů a během ní došlo k zatčení 13 ze 100 anti-gay protestujících. Nicméně k přímému fyzickému násilí nedošlo. Krátce po hodině se podařilo všechny protestující donutit opustit areál dění. Ze strachu před možnou odvetou začali měnit své oblečení a způsoby dopravy.\n\nV celonárodním průzkumu Sociologického institutu z r. 2007 16,7 % respondentů rozhodně nesouhlasilo a 17,6 % spíše nesouhlasilo s následujícím prohlášením: \"Gayové a lesby by měli mít možnost svobodně žít tak, jak jim vyhovuje.\" Pouze 30,2 % \"rozhodně souhlasilo\" nebo \"spíše souhlasilo\". V porovnání se 24 zkoumanými zeměmi se jednalo o velmi nízký počet souhlasů.\n\nPodle výsledků průzkumu od společnosti Angus Reid Global Monitor z r. 2007 považuje 81,3 % Ukrajinců homosexuální vztahy za společensky neakceptovatelné, 13 % za akceptovatelné za určitých podmínek a 5,7 % za zcela akceptovatelné. Ze všech forem sociálně-patologických jevů zaujímala homosexualita v povědomí Ukrajinců třetí místo po řízení v podnapilém stavu a po krádežích. Kromě uvedených je ve zdejší společnosti negativně nahlíženo také na manželskou nevěru (61,5 % ji považuje za zcela neakceptovatelnou, 29,3 % za akceptovatelnou za jistých podmínek), porušování dopravních předpisů (70,2 % neakceptovatelné, 25,6 % někdy), znečišťování životního prostředí (73,3 % nikdy, 22,4 % někdy), daňové úniky (48,5 % neakceptovatelné, 37,5 % někdy), nekalé obohacování (48,3 % neakceptovatelné, 41,6 % někdy) a dále také na potraty, sex mimo manželství, lži a krádeže ze strany blízkých apod.\n\nV rámci statistiky veřejného mínění od té samé společnosti, tj. Angus Reid Global Monitor, z června 2007 ohledně sociálních reforem na Ukrajině měla legalizace manželství osob stejného pohlaví podporu 4,7 %, což byla druhá nejnižší hodnota po potenciální dekriminalizaci měkkých drog.\n\nVýzkum od Gorshenin Institute s názvem \"Přístup Ukrajiny k sexuálním menšinám\" shledal, že \"zcela negativní\" postoj zaujímá 57,5 %, \"spíše negativní\" 14,5 %, \"spíše pozitivní\" 10 % a \"zcela pozitivní\" 3 %.\n\nStatistika z května 2013 od GfK Ukraine ukázala 4,6 % podporu stejnopohlavnímu manželství, 16 % podporu jiné formě právního uznání stejnopohlavního soužití a 79,4 % nulovou podporu jakékoli právní úpravy soužití osob stejného pohlaví.\n\nPodle průzkumu od British Council z května 2015 konaném na Krymu, v Doněcku a Luhansku by měla jedna pětina zdejší mládeže problém mít za kamaráda osobu s homosexuální orientací.\n\n25. září 2016 detekovaly evropské vědecké studie, že Ukrajinci vykazují mnohem větší míru homofobie než Albánci a Italové, což potvrzuje hlavní roli kulturních odlišností v homofobních postojích.\n\nNejaktuálnější průzkum Pew Research Center publikovaný v květnu 2017 ukázal, že pouze 9 % Ukrajinců by podpořilo stejnopohlavní manželství, zatímco 85 % je proti. Co se týče věkové struktury respondentů, tak mladší lidé byli ve vztahu manželství párů stejného pohlaví liberálnější (11 % proti 7 %).\n\nOdborníci z Amnesty International shledávají: \"Na Ukrajině běžně dochází k fyzickému násilí, v krajních případech i vraždám, lidí z motivu jejich skutečné či domnělé sexuální orientace nebo genderové identity. Většina z těchto zločinů není řádně prošetřena a zůstává nepotrestána.\"\n\n22. června 2012 oslovil náhodný muž LGBT aktivistu Tarase Karaiichuka se slovy: \"Jsi teplouš?\", a poté jej kopl do hlavy a čelisti. Human Rights Watch prohlásila, že by se to autority měly vyšetřovat jako zločin z nenávisti.\n\n6. července 2014 podnikla skupina cca 15-20 neonacistů útok na gay club \"Pomada\" (Lipstick) v Kyjevě. Podle zpráv měli zamaskovaní útočníci házet do budovy zápalné lahve a praskací kuličky.\n\n29. října 2014 lehl popelem nejstarší kyjevský biograf Zhovten poté, co do něj neznámá osoba hodila zápalnou lahev během promítání francouzského filmu Letní noci v rámci LGBT programu při mládežnickém filmovém festivalu Molodist. Nikdo ze zhruba sta účastníků nebyl zraněn. Policie zadržela dva podezřelé, z nichž jeden konstatoval, že motivem jeho činu nebylo žhářství, nýbrž protest proti filmům s LGBT tematikou.\n\nPodle zprávy od lidskoprávního aktivisty a reprezentanta LGBT skupiny Our World Oleksandra Zinchenka ze 3. června 2015 mělo být na Ukrajině spácháno 40 zločinů z nenávisti vůči LGBT lidem v r. 2014, zatímco v r. 2015 jich mělo být 10.\n\n\n"}
{"id": "1049034", "url": "https://cs.wikipedia.org/wiki?curid=1049034", "title": "FC Penafiel", "text": "FC Penafiel\n\nFutebol Clube Penafiel je portugalský fotbalový klub z města Penafiel na severozápadě Portugalska. Byl založen v roce 1951 a své domácí zápasy hraje na Estádio Municipal 25 de Abril s kapacitou 6 500 míst.\nKlubové barvy jsou červená a černá.\n\n\"K 23. 7. 2014\n\n"}
{"id": "1049035", "url": "https://cs.wikipedia.org/wiki?curid=1049035", "title": "Thomas Fearnley", "text": "Thomas Fearnley\n\nThomas Fearnley (27. prosince 1802, Frederikshald – 16. ledna 1842, Mnichov), byl norský malíř, představitel romantismu.\n\nFearnley byl z obchodnické rodiny. Jeho bratrem byl profesor astronomie Carl Frederik Fearnley (1818–1890), který v roce 1864 stál u zrodu norského meteorologického ústavu. Jejich dědeček Thomas Fearnley (1729–1798) se do Norska přistěhoval ze severoanglického Hull roku 1753.\nFearnley byl v letech 1819–1821 studentem na Královské škole v Kristiánii (dnes Oslo). Poté odcestoval do Kodaně a v roce 1821 se zapsal na místní Akademii výtvarných umění, kde byl žákem Christoffera Wilhelma Eckerberga.\n\nNásledovala studia na Královské akademii ve Stockholmu pod vedením Carla Johana Fahlcrantze. Ve Stockholmu Fearnley získal zakázky a ocenění od švédského dvora.\n\nV roce 1828 odcestoval do Drážďan, kde byl v letech 1829–1830 žákem Johana Christiana Dahla.\n\nDahl se v létě 1826 vydal na studijní cestu po jižním Norsku a Fearnleyho poznal v oblasti Sogn. Společným motivem pro tvorbu se jim stala starobylá bříza, rostoucí na vrcholu pravěké pohřební mohyly z 5.století, Slinde Birken. Tento typicky romantický motiv se stal pro umělce velmi oblíbeným.\n\nFearnley byl na studijní cestě v Norsku již v roce v roce 1824. Jeho velkou cestou byla Itálie, v září 1832 šel z Benátek do Říma a v létě následujícího roku navštívil Sicílii. Většinou maloval v malých městech jižně od Neapole: Castellammare, Amalfi, Sorrento, Capri.\n\nPřes Švýcarsko (Meiringen, Grindelwald) odcestoval v létě 1835 do Paříže, následující rok navštívil Londýn. Zde se seznámil s tvorbou Johna Constabla a J.M.W.Turnera.\n\nV létě 1836 byl opět v Norsku. Následující rok a půl strávil v Anglii, mimo jiné navštívil i Jezerní oblast. v létě 1838 cestoval po Německu a Švýcarsku, odkud se vrátil do Norska.\n\nV létě 1839 se vrátil do norského Sogn společně s německým malířem Andreasem Achenbachem. Věnovali se též tvorbě v oblastech Hardangerfjord a Sognefjord. Na podzim 1840 opět odjel, zůstal rok v Amsterdamu a pak pokračoval do Mnichova, kde náhle zemřel.\n\nKromě Dahla Fearnleyho ovlivnily též malířské osobnosti Caspar David Friedrich, John Constable a William Turner.\n\nJako romantik měl v oblibě především divoké hory a peřeje.\n\nFearnley byl neobvykle talentovaným malířem, který tvořil snadno a rychle, což na jeho současníky velmi zapůsobilo. Byl si jistý kompozicí, používal širokou škálu barev a jeho rukopis nese známky značného sebevědomí.\n\nNárodní galerie byla založena v roce 1842 a mezi prvními díly, které zakoupila, byly kromě dvou vedut od Dahla také dva Fearnleyho obrazy: Grindelwaldský ledovec a Vodopád Labro. Jeho díla najdeme zastoupena též v galeriích v Kodani, Stockholmu a na několika místech v Německu.\n\nFearnleyho žena byla Cecilie Catharine Andresen, v Amsterodamu se jim narodil syn Thomas Nicolay (1841–1928), který se stal úspěšným a známým podnikatelem, průmyslníkem a filantropem.\n\nOtec mu záhy ve věku 39 let zemřel, stalo se tak v Mnichově v roce 1842, příčinou úmrtí byl tyfus.\n\nV roce 1922 byly jeho ostatky z Mnichova převezeny do norského hlavního města.\n\n"}
{"id": "1049039", "url": "https://cs.wikipedia.org/wiki?curid=1049039", "title": "Ota Kramář", "text": "Ota Kramář\n\nOta Kramář, vlastním jménem Otto Kramář (25. dubna 1922, Praha - 16. října 1971, tamtéž) byl český redaktor, scenárista a spisovatel, autor populárně naučných a dobrodružných knih pro děti a mládež.\n\n"}
{"id": "1049042", "url": "https://cs.wikipedia.org/wiki?curid=1049042", "title": "Diecéze Saint-Dié", "text": "Diecéze Saint-Dié\n\nDiecéze Saint-Dié (lat. \"Dioecesis Sancti Deodati\", franc. \"Diocèse de Saint-Dié\") je francouzská římskokatolická diecéze. Leží na území departementu Vosges, jehož hranice přesně kopíruje. Sídlo biskupství i katedrála se nachází ve městě Saint-Dié-des-Vosges. Patronem diecéze je svatý Deodat z Nevers (franc. Saint-Dié), po němž je diecéze pojmenována.\n\nBiskupem je od 14. prosince 2005 Jean-Paul Mary Mathieu.\n\nDiecéze byla v Saint-Dié ustanovena v roce 1777. Díky konkordátu z roku 1801 byla 29. listopadu 1801 zrušena a její území přičleněno do diecéze Nancy. 6. října 1822 byla diecéze obnovena (území bylo opět vzato z diecéze Nancy). V současnosti hranice diecéze přesně kopírují hranice departementu Vosges.\n\n\n"}
{"id": "1049044", "url": "https://cs.wikipedia.org/wiki?curid=1049044", "title": "Taça da Liga", "text": "Taça da Liga\n\nTaça da Liga (v překladu \"Pohár ligy\") je portugalská fotbalová soutěž založená roku 2007. Jedná se o ligový fotbalový pohár, kterého se účastní pouze týmy z první a druhé portugalské ligy.\n\nZdroj:\nPozn.: vítěz je označen tučně\n"}
{"id": "1049049", "url": "https://cs.wikipedia.org/wiki?curid=1049049", "title": "Popelivka sibiřská", "text": "Popelivka sibiřská\n\nPopelivka sibiřská (\"Ligularia sibirica\") je statná, žlutě kvetoucí, bahenní bylina nápadného vzhledu. Tato kriticky ohrožená rostlina je jediný druh rodu popelivka který v České republice roste. Považuje se za dochovaný relikt z doby těsně po ústupu doby ledové.\n\nVyskytuje se ostrůvkovitě v rozsáhlém eurosibiřském areálu od západní Evropy po Dálný východ. Na západě Evropy roste pouze ve Francii, ve středu Evropy v České republice, Rakousku, Polsku, Maďarsku a na Slovensku, na východě v Chorvatsku, Bulharsku, Rumunsku a na Ukrajině. Místy je běžným druhem v evropské i asijské části Rusku kde se vyskytuje od polárního kruhu po Kavkaz. Roste také v Číně a Japonsku.\n\nV České republice se nachází ve třech místech. První a nejpočetnější místo je v Národní přírodní památce Jestřebské slatiny mezi obcemi Doksy a Staré Splavy v okrese Česká Lípa, druhé se nachází v národní přírodní památce Rečkov u Bakova nad Jizerou v okrese Mladá Boleslav a třetí, nejmenší (nejasného původu) je na Šumavě u rybníka Olšina v okrese Český Krumlov.\n\nStanovištěm tohoto hemikryptofytu jsou místa s trvale vysokou hladinou spodní vody, např. slatiniště, mokřady, podmočené ostřicové louky, řídké rákosiny nebo bažiny. Vyžaduje mírně kyselou půdu (nejlépe roste při hodnotách pH v rozmezí 5,2 až 5,7) a rozvolněné bylinné porosty.\n\nJe to rostlina nejen náročná na dostatek vláhy, ale vyžaduje i plné oslunění, v polostínu špatně roste a nekvete. Pokud stanoviště zaroste rychle rostoucími dřevinami (olše vrba, krušina) nebo rákosem dochází k trvalému ústupu druhu. Rysem popelivky sibiřské je proměnlivá velikost vegetativních znaků, což v minulost vedlo k jejímu chybnému rozdělení do několika druhů.\n\nVytrvalá rostlina statného vzrůstu s trsem přízemních listů a lodyhou dosahující do výšky 30 až 150 cm (ojediněle i přes 2 m). Přímá a nevětvená lodyha vyrůstá z primárního kůlovitého kořene který je postupně nahrazován hustým svazkem tenkých kořínků sahajících do hloubky 20 až 25 cm. Lodyha je lysá, podélně zbrázděná a porůstá střídavými, trojúhle srdčitými až ledvinovitými listy které jsou po obvodě zubaté. Přizemní listy mají dlouhé, tenké řapíky a veliké čepele, spodní lodyžní mají řapíky křídlaté a čepele menší, horní lodyžní mají objímavé řapíky a kopinaté čepele téměř zakrnělé.\n\nPrvé dva až tři roky mají rostliny jen nízké neplodné lodyhy, teprve u starších vyrůstají květonosné které nesou na vrcholu nápadné žluté květní úbory. Jsou v průměru 2 až 3 cm velké a společně vytvářejí hroznovité květenství. Úbory obsahují žluté květy, v terči je větší počet květů s trubkovitou, pěticípou korunou, po obvodě je osm až deset květů jazykovitých. Trubkovité jsou oboupohlavné, jazykovité samičí, opylována jsou především větrem. Jednořadý válcovitý zákrov úboru je tvořený osmi až deseti listeny.\n\nKvete v červenci a srpnu, v září nadzemní část rostliny zasychá. Plody jsou válcovité nažky spočívající na bezplevém lůžku. Mají jednořadý chmýr, uvolňují se postupně a mohou v suchých květenstvích zůstat až do přelomu roku, dlouhodobě si podržují klíčivost. Rozmnožuje se jak generativně semeny (nažkami) která klíčí i bez dormance, tak odnožemi které vytváří polykormony nových rostlin.\n\nV České republice byla tato bylina v minulosti více početná, v současnosti jsou její stavy sice nižší, ale poměrně stabilizované. Pomohla k tomu skutečnost, že místa výskytu jsou součástí chráněných území a nedochází k jejich devastaci způsobované neuvážlivým odvodňováním. Její ohrožení je potenciální a spočívá v tom, že na území ČR se nacházejí pouze dvě původní stanoviště.\n\nPopelivka sibiřská je v České republice deklarována v Červeném seznamu cévnatých rostlin ČR z roku 2012 i ve vyhlášce MŽP ČR č. 395/1992 Sb. za kriticky ohrožený druh. Je také zahrnuta v příloze č. II (seznamu přísně chráněných rostlin) Bernské úmluvy.\n\n\n \n"}
{"id": "1049050", "url": "https://cs.wikipedia.org/wiki?curid=1049050", "title": "Wittenberská kapitulace", "text": "Wittenberská kapitulace\n\nWittenberskou kapitulaci () z 19. května 1547 složil do rukou císaře Karla V. saský kurfiřt z rodu ernestinských Wettinů, Johann Fridrich I. Kapituloval v ležení císařského vojska poblíž svého dvorce Bleesern u Wittenberku. Důvodem ke kapitulaci byla porážka vojska říšských evangelických knížat, kterému kurfiřt velel, ve šmalkaldské válce. Wittenberská kapitulace připravila kurfiřta i jeho potomky o kurfiřtský hlas i řadu území, která připadla císařovým spojencům, saskému vévodovi Mořici a českému králi Ferdinandovi I. Územní a politické uspořádání wettinských zemí nastolené Lipským dělením tak bylo zásadně revidováno.\n\nPostupné porážky protestantského tábora ve šmalkaldské válce, vedeného kurfiřtem Johannem Fridrichem Saským a hesenským lankrabětem Filipem I. Velkomyslným vyvrcholily konečnou rozhodující bitvou s císařem u Mühlberku, 24. dubna 1547. S císařem se ostatně spojil i kurfiřtův bratranec Mořic z albertinské větve Wettinů, který byl sice luterán, ovšem přidal se na stranu katolicko-habsburské partaje a již na začátku války většinu kurfiřtových zemí okupoval. Císařsko-albertinské vítězství ve velké bitvě u Mühlberku znamenalo vojenské obsazení prakticky všech kurfiřtových zemí a zničení většiny jeho armády. Vzdání se císaři na milost tak bylo jediným řešením, které však kurfiřtovi přineslo mj. pětileté zajetí.\n\nPožadavky na kurfiřta ze strany císaře Karla V. a saského vévody Mořice byly tvrdé. Předně se Johann Fridrich musel vzdát kurfiřtského titulu a s tím spojeného tzv. Kurfiřtského kraje (něm\". Kurkreis\"), dřívějšího Sasko-wittenberského kurfiřtství a vévodství. Kromě toho odstoupil bratranci Mořicovi řadu dalších území. Šlo například o jižní části Plíseňska a tzv. Osterlandu, bývalé panství Schwarzenberg v Podkrušnohoří (nemá nic společného s knížecím rodem Schwarzenbergů) a některá další drobnější území. Kromě toho se zřekl ve prospěch Albertinů společné správy Zaháňského knížectví, fojtské správy nad Míšeňským knížecím biskupstvím a jiných práv. Doly a hutě, které byly dříve ve společném vlastnictví obou wettinských větví, byly nyní rozděleny podle území, na kterých stály, což bylo opět nevýhodné pro Ernestiny, v jejichž zemích bylo nalezišť kovů podstatně méně. Územní ztráty utrpěl bývalý kurfiřt také ve prospěch císařova bratra a českého krále Ferdinanda I. Ferdinand si z titulu českého krále přivlastnil jižní část kurfiřtova panství Schwarzenberg s městečky Boží Dar a Horní Blatná, která jsou od té doby součástí Čech. Rovněž si převzal staré české léno, Fojtsko, které ovšem vzápětí znovu udělil jako české léno Fojtům z Plavna, purkrabím míšeňským. Wittenberská kapitulace omezila územní vliv Johanna Fridricha prakticky pouze na Durynsko a velice oslabila Ernestiny.\n\nNejvýznamnějším a trvalým důsledkem bylo přenesení saské kurfiřtské důstojnosti od Ernestinů na Albertiny. Ačkoli územní ztráty Ernestinů byly částečně kompenzovány tzv. Naumburskou dohodou z r. 1554, snahy potomků bývalého kurfiřta o návrat ke starým poměrům a o opětovné získání kurfiřtské hodnosti vedly k neuvážené, hazardní účasti v tzv. Grumbachově handlu r. 1567 a tím k dalšímu oslabení jejich domu, které bylo dovršeno četným dělením ernestinských vévodství mezi kurfiřtovy potomky, které započalo v r. 1572 a pokračovalo i během 17. století.\n\n\n"}
{"id": "1049052", "url": "https://cs.wikipedia.org/wiki?curid=1049052", "title": "Abílio Rafael Barbosa de Sousa", "text": "Abílio Rafael Barbosa de Sousa\n\nAbílio Rafael Barbosa de Sousa (* 25. června 1988, Cete, Portugalsko) známý jako Rafa je portugalský fotbalový záložník, momentálně hráč portugalského klubu FC Penafiel.\n\nV Portugalsku začal profesionální kariéru v klubu FC Penafiel. Sezonu 2013/14 strávil v klubu CD Nacional.\n\nHrál za Portugalsko U21.\n\n"}
{"id": "1049054", "url": "https://cs.wikipedia.org/wiki?curid=1049054", "title": "Aldair Adulai Djaló Baldé", "text": "Aldair Adulai Djaló Baldé\n\nAldair Adulai Djaló Baldé (* 31. ledna 1992, Vila Meã, Portugalsko) známý jako Aldair je portugalský fotbalový útočník původem z Guiney-Bissau, momentálně hráč portugalského klubu FC Penafiel.\n\nV Portugalsku začal profesionální kariéru v klubu FC Penafiel.\n\nHrál za Portugalsko U21.\n\n"}
{"id": "1049056", "url": "https://cs.wikipedia.org/wiki?curid=1049056", "title": "Státní znak Portugalska", "text": "Státní znak Portugalska\n\nStátní znak Portugalska, přijatý 30. června 1911 (spolu se státní vlajkou), je tvořen stříbrným štítem s červeným lemem, se sedmi zlatými hrady. Ve štítu je pět modrých štítků do kříže, na každém je pět stříbrných koulí do ondřejského kříže. Vše položeno na armilární sféru mezi dvěma olivovými ratolestmi, vše zlaté, spojenými dole zelenou a červenou stuhou.\n\nPortugalský znak je výsledkem téměř tisíciletého vývoje. Hrabě Jindřich Portugalský měl (údajně!) ve štítě modrý kříž ve stříbře, vývoj se završil roku 1911 (po republikánské revoluci 1910). Stužky nesou barvy nové (republikánské) portugalské vlajky – červenou a zelenou (královské vlajky byly bílé, bílé s modrým okrajem a nakonec bílé s modrým svislým pruhem u žerdi).\n\nPo oficiálním uznání království Portugalského jako nezávislé země r. 1143 (prohlášena byla 1139), přibyly na „burgundskou vlajku“ stříbrné koule, symbolizující mince a právo monarchy je razit. Soudí se, že královský štít byl v bitvách poškozen, a že z původního kříže zbyly malé štítky. V takové podobě zdědil štít po svém otci, Afonsu Henriquesovi, král Sancho I. – bez kříže a s pěti štítky (\"„quinas“\" znamená něco jako \"„pětky“\"), které nesou stříbrňáky (stříbrné kotouče, koule, anglicky \"plates).\"Původně se mohlo jednat o kování štítu a mince se dají vykládat jako hřeby. Počet stříbrňáků v každém štítku snížil z jedenácti na pět král Sebastian I., a moderní interpretace je vykládají jako pět ran Kristových, ačkoli je to vysoce nepravděpodobné. Za vlády Alfonse III. (port. \"Afonso\") přibyl červený lem se zlatými hrady (nikoli věžemi, jak uvádí některé zdroje). Počet hradů se pohyboval mezi osmi až dvanácti, Afonso IV. jej ustálil na dvanácti a Sebastian I. definitivně určil jejich počet na sedm. Měly snad představovat maurské hrady dobyté královstvím Portugalským za reconquisty. Původ je zřejmě kastilský, ale na rozdíl od španělských kastelů, které mají obvykle bránu modrou (otevřenou), portugalské hrady ji mají vždy malovanou zlatě (zavřenou). Jelikož byl Afonso III. druhým synem krále Afonsa II. Portugalského, nečekalo se, že by zdědil trůn, určený pro jeho staršího bratra, pozdějšího krále Sancha II. Jelikož byl druhým synem, erb Afonsa III. obsahoval jak erb otcovský tak i erb matky, Urraky Kastilské, takže kastilský lem štítu zdědil portugalský princ po rodičích (\"dle Siebmacheru díky manželce Beatrici Kastilské\").\n\nDůležitým prvkem portugalské heraldiky od 15. století, je zjednodušený obraz armilární sféry či astrolábu, užívaný v portugalských koloniálních vlajkách, zvlášť v Brazílii. Šlo o navigační nástroj k výpočtu vzdáleností a symbolizuje důležitost Portugalska v období zámořských objevů a rozlehlost koloniální říše i za časů První republiky. Ačkoli bývá považována za republikánský prvek, nesla armilární sféru již vlajka Spojeného království Portugalska, Brazílie a Algarve (1816).\n\nVe stříbrném poli s červeným lemem, v němž je sedm zlatých věží (Kastilie), je pět modrých štítků (1, 3, 1), každý s pěti stříbrnými koulemi (2, 1, 2, Portugalsko). Na štítě je zlatá přílba, kolem níž je zavěšen řád, a z jejíž koruny vyrůstá zelený drak s červenými křídly. Přikrývadla jsou vpravo modro-stříbrná, vlevo červeno-zlatá. Kolem štítu je zavěšen na zlatém řetězu klenot řádu sv. Benedikta z Avizu. Jako štítonoši (lze-li je tak nazvat) se vzpínají po obou stranách štítu draci, kteří drží mezi svými křídly praporec, vpravo stříbrný s pěti štítky, vlevo červený se sedmi zlatými věžemi. Kolem bývá často umístěn královský stan s korunou.\n\nO původu znaků se často vedou spory, a to je také případ portugalského znaku. K některým hypotézám: Paillot a Brianville například tvrdí: „Jindřich z Boulogne čili z Besanconu, první dědičný hrabě portugalský, užíval v erbu ve zlatém poli s červenou bordurou tři modrá břevna, posypaná liliemi, jichž užíval také Alfons Henriques, jeho syn, pokud byl jen hrabětem, a též ještě jako král, než roku 1039 v jedné bitvě přemohl pět maurských králů, a v důsledku toho přijal do erbu ve stříbře do kříže uspořádaných pět modrých štítků, každý s pěti stříbrnými koulemi do ondřejského kříže, ke cti pěti ran Našeho Pána, který se v den bitvy zjevil na obloze,\" – jiní píší, že tento nový erb byl přijat na paměť třiceti stříbrných, které měl přijmout Jidáš, když zradil svého Mistra, proto pět štítků s pěti stříbrňáky, což dohromady dává právě třicet (\"jak poznamenává autor tohoto dílu Siebmachera, k docílení toho počtu by se musel přičíst k 25 stříbrňákům také počet oněch štítků…\"). Další teorie je, že Alfons v bitvě dobyl šest maurských praporů, proto přijal šest štítů (pět štítků a šestý, na kterém jsou ostatní umístěny), nebo že v bitvě utržil pět smrtelných ran, a to za obranu víry.\n\nVšechny tyto hypotézy jsou založeny na překonaných názorech o původu portugalského znaku, dle názoru autorů \"Siebmachera Ausserdeutsche Staatenwappen\" (\"M. Gritzner, A. M. Hildebrandt\") žádný z autorů výše uvedených teorií neviděli nejstarší historické portugalské pečeti. Tuto možnost měl rusko-německý historik a heraldik Bernard von Köhne, který zveřejnil vyobrazení několika z nich na základě možnosti prohlédnout si originály ve státním archivu laskavostí královny Marie II. Tak tedy na pečetích krále Alfonse II. a jeho sestry Matyldy (kolem roku 1220) nejsou sice uvedené figury zcela zřetelné, je však jisté, že nenesou pět koulí a že se nejedná o štítky. Na trojúhelníkových štítech je pět figur, které ze všeho nejvíc připomínají pět hroznů bez stopek a listů (jde o dolů se zužující shluky kuliček). Střední směřují hrotem dolů, krajní dvě hrotem ke středu štítu. Dle Siebmacheru je nepochybné, že i tyto hrozny musely být modré ve stříbře. S uvedených hroznů se mohly časem vyvinout štítky s kuličkami – počet kuliček (rondelů, stříbrňáků) nebyl zdaleka ustálen, stejně jako jejich poloha). Na pečeti Alfonse III. (+1279) je pět štítků, uspořádaných jako „hrozny“ Alfonse II., na každém je však šest kuliček (hřebů – 2, 1, 2, 1), které by mohly symbolizovat zjednodušené hrozny. Na pečeti Jana I. (kolem r. 1385) je pět štítků, ale každý s deseti koulemi či bobulemi.\n\nNa pečeti krále Dionýsa (Dinis, +1325) je pět štítků bez koulí, a všechny jsou vzpřímeny, kdežto pečeti princezny Konstancie, dcery krále Dionýsa, a vévody Alfonse z Albuquerque (kolem r. 1503), je ve čtyřech rozích štítu po pěti štítcích s „bobulemi“. Za krále Jana II. (1481–1495) a Manuela (1495–1521) jsou tyto sporné figury zobrazovány jako prázdné modré štítky.\n\nJiž pečeť Alfonse III. nesla kromě pěti štítků či hroznů také lem štítu se dvanácti kastely či budovami se třemi věžemi (tj. hrady). Jde o figury kastilského znaku a vždy se malovaly jako kastilské hrady – zlaté v červeném. Jisté je, že Alfons III. byl první, který jich na své pečeti užil a že jeho manželkou byla Beatrix Kastilská. Může se jednat o rozmnožení znaku, které přinesla Beatrix jako věno, nebo šlo o čistou galantnost Alfonsovu. Spojování dvou erbů formou lemu štítu je v hispánské i portugalské heraldice obvyklá.\n\nZnak v (upravené) podobě před nástupem Alfonse III., tj. bez kastilského lemu, bývá nazýván erbem \"\"starého Portugalska\"\" a často se jej užívá v městských znacích Portugalska (například Beja, Faro, Porto, Coimbra).\n\nZa vlády krále Jana II. byl převzat zvyk zdobit královské znaky korunami. Zprvu se jednalo o otevřené obroučky, zdobené hroty ve tvaru lilií nebo listů („otevřené“ královské koruny). Janův štít nese také tu zvláštnost, že řádový kříž Avizský (zelený liliový kříž) není umístěn pod štít, ale „mezi“ znak „starého“ Portugalska a kastilský lem tak, že do lemu zasahují pouze liliovité konce ramen kříže. Jakoby bordura byla zadním štítem. Manuelův štít se liší od předchozího tím, že řádový kříž opět mizí a všechny štítky jsou „vzpřímené“, tj. tak, jak jsou ve znaku dnes. V Janově štítu byly boční štítky obráceny do středu, „leží“. Kromě toho není ani na jednom z těchto dvou znaků ani stopy po koulích ve štítcích.\n\nV Siebmacheru na tabuli 51 představeny dva štíty podle pečetí Konstancie a vévody Alfonse, jež jsou pro portugalskou heraldiku zvláště zajímavé, protože namísto obvyklého spojování portugalských štítků (znaku „\"starého Portugalska\"“) a kastilských hradů formou lemu štítu tyto spojují formou kříže, jež nese hrady (dle Siebmacheru „věže“) ve štítovém poli s portugalskými štítky v rozích. Oba znaky jsou převzaty z pečetí a autoři neznali jejich barevné vyobrazení. Dovozovali však, že ani zlaté hrady ve stříbře ani modré štítky v červené nejsou v souladu s heraldickými pravidly, takže dle jejich názoru byla přehozena také barva hlavního pole a lemu (tedy dovozují, že štít byl stříbrný a kříž červený). Ani počet kastelů nebyl přesně stanoven. Infantka Konstancie (Constança) jich má ve znaku devět, Alfons pět, královna Isabella jich má na lemu štítu rovných dvanáct, jsou také známy příklady s deseti nebo sedmi kastely.\n\nZnak infantky Konstacie i Alfonse (Sanchese) s quinas v rozích a s kastilskými hrady na kříži je zveřejněn na stránkách Heráldica Real Portuguesa.\n\n"}
{"id": "1049059", "url": "https://cs.wikipedia.org/wiki?curid=1049059", "title": "Miroslav Svoboda (hokejový brankář)", "text": "Miroslav Svoboda (hokejový brankář)\n\nČeskou republiku reprezentoval na juniorském šampionátu v roce 2015.\n\nOd sezóny 2019/20 hraje v týmu HC Vítkovice Ridera.\n\n"}
{"id": "1049060", "url": "https://cs.wikipedia.org/wiki?curid=1049060", "title": "Okres Nyírbátor", "text": "Okres Nyírbátor\n\nOkres Nyírbátor se nachází v župě Szabolcs-Szatmár-Bereg v Maďarsku. Okresním městem je od roku 2013 město Nyírbátor.\n\nRozloha okresu je 695,94 km², hustota osídlení je 63 lidí/km². \n\nOkres je od roku 2013 tvořen třemi městy (Nyírbátor, Máriapócs a Nyírlugos) a dalšími 17 obcemi. V lednu 2013 v tomto okresu žilo celkem 43 557 lidí. Obyvatelé se zabývají především zemědělstvím (ovoce, brambory, kukuřice) a živočišnou výrobou. Za zmínku stojí velká nezaměstnanost.\n"}
{"id": "1049061", "url": "https://cs.wikipedia.org/wiki?curid=1049061", "title": "Péricles Pereira", "text": "Péricles Pereira\n\nPéricles Santos Pereira (* 10. dubna 1993, Mindelo, Kapverdy) známý jako Pecks je kapverdský fotbalový obránce a reprezentant, aktuálně hraje v portugalském klubu Gil Vicente.\nV A-týmu Kapverd debutoval v roce 2012.\n\nZúčastnil se Afrického poháru národů 2013, kde reprezentace Kapverd postoupila překvapivě do čtvrtfinále, v němž prohrála s Ghanou 0:2. Byla to první účast Kapverd na Africkém poháru národů.\n\n"}
{"id": "1049069", "url": "https://cs.wikipedia.org/wiki?curid=1049069", "title": "Australian Open 1985 – mužská dvouhra", "text": "Australian Open 1985 – mužská dvouhra\n\nŠvéd Stefan Edberg porazil ve finále svého krajana Matse Wilandera.\n"}
{"id": "1049070", "url": "https://cs.wikipedia.org/wiki?curid=1049070", "title": "GD Tourizense", "text": "GD Tourizense\n\nGrupo Desportivo Tourizense je portugalský fotbalový klub z obce Touriz v centrálním Portugalsku. Byl založen v roce 1930 a své domácí zápasy hraje na Estádio Visconde do Vinhal s kapacitou 1 200 míst.\nKlubové barvy jsou bílá a černá.\n\nV sezoně 2014/15 hraje v soutěži Campeonato Nacional Seniores Série E.\n\n"}
{"id": "1049073", "url": "https://cs.wikipedia.org/wiki?curid=1049073", "title": "Petr Nevod", "text": "Petr Nevod\n\nPetr Nevod, vlastním jménem Vladimír Potměšil (8. června 1922, Nymburk - 16. dubna 1989, Frymburk, okres Český Krumlov) byl český ekonom a spisovatel, autor dobrodružných knih pro děti a mládež.\n\nPetr Nevod absolvoval obchodní akademii v Kolíně a Táboře. Pracoval jako zemědělský dělník, za druhé světové války byl totálně nasazen v nacistickém Německu, v letech 1948-1970 pracoval jako úředník a později jako technik Státního rybářství v Hluboké nad Vltavou.\n"}
{"id": "1049075", "url": "https://cs.wikipedia.org/wiki?curid=1049075", "title": "Turek (Orlická tabule)", "text": "Turek (Orlická tabule)\n\nTurek (309 m n. m.) je vrch v okrese Hradec Králové Královéhradeckého kraje. Leží asi 1 km jihozápadně od obce Jeníkovice na jejím katastrálním území.\n\nGeomorfologicky vrch náleží do celku Orlická tabule, podcelku Třebechovická tabule a okrsku Černilovská tabule.\n"}
{"id": "1049077", "url": "https://cs.wikipedia.org/wiki?curid=1049077", "title": "Kostel svatého Marka (Benetice)", "text": "Kostel svatého Marka (Benetice)\n\nKostel svatého Marka je farní kostel římskokatolické farnosti Benetice.\n\nPůvodní kostelík stával ve středu osady, byl z části dřevěný, i ostatní stavení v té době kryly došky a šindel a často padaly za oběť požárům. Při jednom takovém ohni shořel i tento kostel. Bylo to podle kronikáře v roce 1774. Poměrně brzo bylo vše opraveno, ale jen nouzově. V roce 1785 byla při kostelíku zřízena nová duchovní správa pro Benetice a několik okolních obcí. Kostelík byl však jen nouzový, a tak v letech 1853–1859 za obnos kolem 20 000 zl. došlo ke stavbě nové svatyně.\n\nNová stavba však potřebovala více prostoru, než poskytoval starý historický areál kostelíka a hřbitova. Tak se staveništěm stalo místo kolem nového hřbitova z roku 1789. Starý kostel byl stržen, hřbitůvek časem zanikl a místo bylo označeno křížem. Stavbu řídil známý třebíčský stavitel Dominik Herzán. Výstavný chrám byl posvěcen vlasteneckým knězem, třebíčským děkanem, J. Janouškem 16. října 1859. Na kůr byly pořízeny krásné nové varhany, které slouží dodnes. Klenuté stropy jsou opatřeny nádhernými malbami. Na tak malou farnost je to dílo obrovské, patří mezi největší na Třebíčsku. Nebyly tu žádné šlechtické rody, dílo bylo vybudováno z darů a práce místních farníků, kteří se živili převážně zemědělstvím.\n\nRovněž fara je stará památná budova postavená ještě ke starému kostelíku v létech 1760 za vlády císaře Josefa I. Střecha je opatřena břidlicovou krytinou, která v roce 1999 prošla generální opravou.\n\n"}
{"id": "1049078", "url": "https://cs.wikipedia.org/wiki?curid=1049078", "title": "Hřiby (Orlická tabule)", "text": "Hřiby (Orlická tabule)\n\nHřiby (294 m n. m.) je vrch v okrese Hradec Králové Královéhradeckého kraje. Leží asi 1 km vjv. od obce Výrava na jejím katastrálním území.\n\nGeomorfologicky vrch náleží do celku Orlická tabule, podcelku Třebechovická tabule a okrsku Černilovská tabule.\n"}
{"id": "1049082", "url": "https://cs.wikipedia.org/wiki?curid=1049082", "title": "Simeon Tochukwu Nwankwo", "text": "Simeon Tochukwu Nwankwo\n\nSimeon Tochukwu Nwankwo (* 7. května 1992, Lagos, Nigérie) známý jako Simy Nwankwo je nigerijský fotbalový útočník, aktuálně hraje v portugalském klubu Gil Vicente.\n\nSimy začínal s fotbalem v nigerijském klubu Guo FC. Od sezóny 2009/10 působil v Portugalsku, nejprve v Portimonense SC a od července 2013 v Gil Vicente.\n\n"}
{"id": "1049085", "url": "https://cs.wikipedia.org/wiki?curid=1049085", "title": "Névárština", "text": "Névárština\n\nNévárština (névársky नेपाल भाषा \"nēpālbhāšā\", také \"Newāh Bhāy\") je jazyk z tibetobarmské skupiny sinotibetských jazyků. Mluví jím hlavně 1,3 milionu Névárců, kteří obývají údolí Káthmándú v Nepálu. Kromě Nepálu se také používá v indickém státě Sikkim, kde je jedním z oficiálních jazyků. Má bohatou literární tradici a zapisuje se písmem Dévánágarí, předtím se používala různá místní písma odvozená od Bráhmí. Vzhledem k dlouhodobému kontaktu jazyk vykazuje podobnosti s jazyky indoevropskými.\n\nNévárštinu nelze zaměňovat s indoevropským jazykem nepálštinou, která sama sebe nazývá नेपाली \"nepālī bhāṣā\". Výraz Nepál původně označoval pouze údolí Káthmándú, kde se mluvilo névárštinou. Nepálština se dříve nazývala \"khas kurā\" nebo \"gurkhali\" a mluvilo se jí v jiných oblastech dnešního Nepálu. Později se nepálština začala rychle šířit a vytlačovat původní névárštinu, a to i v samotném údolí Káthmándú. Například mezi lety 1952 a 1991 podíl populace v údolí Káthmándú hovořící névársky poklesl ze 74,95% na 43,93%. Jazyk je klasifikován jako ohrožený organizací UNESCO.\n"}
{"id": "1049095", "url": "https://cs.wikipedia.org/wiki?curid=1049095", "title": "Abies fanjingshanensis", "text": "Abies fanjingshanensis\n\nAbies fanjingshanensis je jehličnatý strom z čeledi borovicovité, z rodu jedle. Vyskytuje se pouze v Číně v provincii Kuej-čou. Druh je blízce příbuzný jedli Fargesiho.\n\n\"Abies fargesii\" varieta \"fanjingshanensis\".\n\nStálezelený, jehličnatý, rychle rostoucí (30 cm za rok, více než 4,5 m za 10 let) strom, dorůstající 20 m. Kmen je válcovitý a dosahuje průměru až 0,6 m. Koruna je kuželovitá. Větve vodorovně vyrůstají z kmene. Borka je tmavošedá. Letorosty jsou červenohnědé, ve 2.  a 3.  roce tmavnoucí. Jehlice jsou paprskovitě uspořádané či na horních částech větví stoupající, vespod hřebenovitě uspořádané do dvou postranních řad, nepravidelné a přímé, s tupým vrcholem, 1-4,3 cm dlouhé a 2-3 mm široké; seshora tmavozelené, na spodní straně se dvěma bílými proužky průduchů; se dvěma pryskyřičnými kanálky, okrajovými na vegetativních letorostech, středovými na letorostech nesoucích šišky. Samičí šištice jsou válcovité, na krátké stopce, zpočátku purpurovohnědé, dozráváním tmavohnědé, 5-6 cm dlouhé a 4 cm široké; podpůrné šupiny jsou ve tvaru špachtle, jsou přibližně 4/5 délky šupin semenných, se zaobleným či vroubkovaným odvráceným okrajem, vrchol je s malým ostrým hrotem; semenné šupiny jsou ledvinovité, 15 mm dlouhé a 18-22 mm široké, na obnažené části hustě chlupaté. Semena jsou mírně zploštělá, úzce vejčitá, 8 mm dlouhá, se široce klínovitým, 7 mm dlouhým, křídlem.\n\nJedle \"Abies fanjingshanensis\" je blízce příbuzná jedli Fargesiho \"Abies fargesii\".\nNěkteří botanici považují jedli \"Abies fanjingshanensis\" pouze za varietu jedle \"Abies fargesii\", to znamená: \"Abies fargesii\" varieta \"fanjingshanensis\". \nNicméně mnozí jiní botanici ji považují za samostatný druh: \"Abies fanjingshanensis\". \n\nČína - provincie Kuej-čou (kolem hory Fanjing (též Fanjingshan), která je nejvyšším vrcholem pohoří Wuling).\n\nHorský strom, roste na hoře Fanjing v nadmořských výškách 2100-2350 . Klima je na této hoře studené a vlhké, pouze s krátkými léty. Strom je mrazuvzdorný do −12 °C. \"Abies fanjingshanensis\" zde tvoří smíšené lesy s: jedlovcem čínským (\"Tsuga chinensis\"), javorem vějířovitým (\"Acer flabellatum\"), pěnišníkem \"Rhododendron hypoglaucum\", sakurou ozdobnou (\"Prunus serrulata\"), datyní (\"Enkianthus chinensis\") a dalšími.\n\nNení známo.\n\nStrom je považován za ohrožený a stav jeho populace je klesající. Celková populace je odhadována asi na 17000 stromů, nicméně z toho je asi méně než 2500 dospělých. Celá populace stromu je chráněna v lesní rezervaci, nicméně mnoho stromů zahynulo působením kyselých dešťů, způsobených znečištěním ovzduší. Je třeba určit zdroj znečištění ovzduší, které je zdrojem kyselých dešťů, a pokusit se provést zmírňující opatření. V provincii Kuej-čou je jedle \"Abies fanjingshanensis\" pěstována v botanické zahradě v rámci ex situ programu.\n\n\n"}
{"id": "1049100", "url": "https://cs.wikipedia.org/wiki?curid=1049100", "title": "Patricie Anzari", "text": "Patricie Anzari\n\nPatricie Anzari (* 1954 Praha) je přední česká představitelka transpersonální psychologie.\n\nVystudovala jednooborovou psychologii na Universitě Karlově v Praze. Její doktorská práce se věnovala tématu penitenciární psychoterapie (psychoterapie ve vězeňství). Potom absolvovala interní aspiranturu v Psychologickém ústavu ČSAV s disertační prací o vlivu psychoterapie na hodnotovou orientaci dospívajících.\n\nKrátce působila v diagnostickém\nústavu pro mládež, poté řadu let ve zdravotnictví v oboru dětské klinické\npsychologie a rodinné terapie. Zároveň připravila a začala realizovat futuristický projekt preventivní psychoterapie pro dospělé pacienty s různými typy somatických obtíží,  vyžadujících\nzměnu životního stylu, adaptaci na různé typy handicapu. Součástí byly i podpůrné programy pro těhotné ženy.\n\nStrávila proto v roce 1986 několik měsíců soukromě v USA, z toho několik týdnů v kalifornském Esalenu,\nkolébce světové humanistické a transpersonální psychologie. Zde se setkala se\nStanislavem Grofem a svými dalšími učiteli z oblasti transpersonální psychologie - Ram Dassem, Chunliangem Al Huangem, Jackem Kornfieldem, Rogerem\nWalshem a Gabrielou Roth. Ve Spojených státech konzultovala i s představiteli\nhlubinné ekologie Johnem Seedem a Fritjofem Caprou. Začala zde formovat svůj osobitý psychoterapeutický přístup, v němž se snoubí práce se spontánními přirozenými stavy rozšířeného vědomí a prohlubování citlivosti k životnímu prostředí.\n\nU Prof. MUDr. Stanislava Grofa M.D., PhD. absolvovala výcvik v holotropním dýchání, jehož vznik iniciovala i v Čechách. Úzce spolupracovala s Marií Grofovou, matkou S.Grofa.\n\nJako svého hlavního učitele uvádí Patricie Anzari amerického psychiatra Johna Weir Perryho, přímého žáka C. G. Junga. Byl autorem přirozené léčby psychóz bez použití medikace, pouze za pomoci jungiánského psychoterapeutického přístupu. Spolupracoval s Patricií posledních pět let svého života.\n\nOd počátku roku 1990 se profesionálně osamostatnila a začala pořádat pobytové programy osobního růstu pro velké skupiny dospělých na zámečku v Liblicích u Mělníka. V letech 1990–1997 vysílala v Českém rozhlase meditativní pořad „Prameny poznání“, který svého času poslouchaly tisíce posluchačů napříč generacemi i společenským zařazením. V roce 1997 bylo vysílání náhle a bez důvodu ze strany Českého rozhlasu ukončeno. Ještě několik let poté zásobovali posluchači redakci dotazy a požadavky na obnovení pořadu, bezvýsledně. V tom čase napsala Patricie zatím svou jedinou knihu „Prameny poznání“. V devadesátých letech také působila ve vlastní čajovně jako zpěvačka, básnířka a scenáristka v komponovaných večerech čteného divadla s předními českými herci. Jejím blízkým spolupracovníkem i koterapeutem byl tehdy herec Jan Potměšil. Vydala pět hudebních CD.\n\nOd roku 2002 působí ve vlastním centru čistého životního stylu v Českém Švýcarsku, kde pokračuje v pořádání pobytových programů. V důsledku velkého prohloubení a intenzity práce se však věnuje jen menším skupinám lidí, kteří mají zájem o skutečnou a upřímnou cestu osobního rozvoje a duchovního růstu. Poskytuje také individuální psychoterapeutickou péči a konzultace.\n\nHovoří plynně anglicky a francouzsky, svou práci již představila i v USA, Francii, Německu, Dánsku a v roce 2010 v Austrálii.\n\nSvým autentickým přístupem se vyčlenila z kruhů klasické psychoterapie, ve světě „duchovních nauk“, jak je dnes v České republice prezentován, je odmítána pro své nesmlouvavé potírání blouznivectví a umělohmotného duchovna. Z tohoto důvodu stojí tato osobnost transpersonální psychologie v ČR mezi proudy a nezmiňuje se o ní žádná oficiální odborná literatura. Samostatné publikační činnosti se věnuje okrajově, zaobírá se především aplikování metody aktivní egolýzy v praxi, jak v rámci skupinových programů osobního růstu, tak v rámci individuální psychoterapie, konzultací, supervize, přednášek a seminářů. Její práce je nedílnou součástí cesty lidstva k přijetí nového paradigmatu, jak o něm hovoří např. MUDr. Stanislav Grof.\n\nDlouholetá praxe Dr. Patricie Anzari vyústila ve vytvoření originální metody, kterou nazvala \"aktivní egolýza\". Jde o rozpouštění ega přírodními cestami, terapeut je pouze\nprůvodcem, jde o nedirektivní proces. Spiritualitu považuje za nutnou součást každodennosti, projevující se v kvalitě vztahů, díla a života. Za hlavní cíle terapie pokládá nezávislost,\nodvahu, empatii k okolí a velkorysost klienta.\n\nVe vydavatelství Herba Magica vyšly následující autorské tituly:\n\n\n\n\n\"(speciály časopisu Regenerace)\"\n\n"}
{"id": "1049101", "url": "https://cs.wikipedia.org/wiki?curid=1049101", "title": "Seznam měst ve Spojeném království", "text": "Seznam měst ve Spojeném království\n\nSeznam měst ve Spojeném království obsahuje přehled největších městských sídel ve Spojeném království a abecední seznam všech obcí s městskými právy.\n\nNejvětší metropolitní oblastí ve Spojeném království je Londýn s 12,6 milionu obyvatel. Žije zde pětina obyvatelstva země. Tabulka uvádí největší metropolitní oblasti k 1. lednu 2007.\n\nNásledující tabulka obsahuje všechna městské sídla, která měla podle odhadu k 1. lednu 2007 více než 50 000 obyvatel, výsledky sčítání lidu (SL) ze dne 5. dubna 1981, 21. dubna 1991 a 29. dubna 2001.\n\nVe Spojeném království uděluje městské právo panovník skupině obcí na základě stanovených kritérii (např. katedrála v obci). 66 měst je rozloženo v zemích Spojeného království následovně: Anglie – 50, Skotsko – 6, Wales – 5 a Severní Irsko – 5. Následující seznam obsahuje všechny obce ve Spojeném království s titulem \"City\".\n\n"}
{"id": "1049104", "url": "https://cs.wikipedia.org/wiki?curid=1049104", "title": "Marván Muhsín", "text": "Marván Muhsín\n\nMarván Muhsín (مروان محسن‎, narozen 26. února 1989, Káhira) je egyptský fotbalový útočník a reprezentant, který v současnosti působí v portugalském klubu Gil Vicente.\n\nV Egyptě hrál v klubu Petrojet FC. V létě 2014 přestoupil do portugalského Gil Vicente FC.\n\nS egyptským týmem U23 se zúčastnil LOH 2012 v Londýně, kde byli Egypťané vyřazeni ve čtvrtfinále Japonskem poměrem 0:3. Na turnaji vstřelil jednu branku v zápase s Běloruskem (výhra 3:1).\n\nV A-týmu Egypta debutoval v roce 2011.\n\n"}
{"id": "1049109", "url": "https://cs.wikipedia.org/wiki?curid=1049109", "title": "Josef Navrkal", "text": "Josef Navrkal\n\nJosef Navrkal (25. ledna 1912 Vídeň-Brigittenau – 15. března 2003) byl český římskokatolický kněz, politický vězeň komunistického režimu a papežský kaplan.\n\nNarodil se vídeňskému poštovnímu řidiči Josefu Navrkalovi a služebné Marii rozené Tumové, kteří pocházeli z Vysočiny a po vzniku Československa se s ním odstěhovali do Znojma. Zde v letech 1923 až 1931 vystudoval české reálné gymnázium a poté vstoupil do kněžského semináře v Brně, kde také 5. července 1936 přijal kněžské svěcení. Následně působil jako farní vikář ve farnosti u kostela sv. Václava v Mikulově a po zabrání Sudet nacistickým Německem na podzim 1938 byl přeložen do Modřic, avšak vzápětí nastoupil základní vojenskou službu, kterou strávil v Praze ve škole pro důstojníky duchovní služby v záloze. Když vznikl Protektorát Čechy a Morava, vrátil se na Moravu a od dubna 1939 ustanoven administrátorem farnosti na Moravci, zakrátko ale musel podstoupit těžkou operaci kvůli protržení slepého střeva. Po rekonvalescenci se stal farním vikářem v Mutěnicích a v srpnu 1942 byl přeložen do brněnské farnosti u katedrály sv. Petra a Pavla, kde byl roku 1946 ustanoven administrátorem. Mimo to působil v Brně jako účetní a expeditor biskupské konzistoře.\n\nV roce 1949 byl zatčen za nepovolený tisk deseti tisíc výtisků Cyrilometodějského kancionálu, které měly být původně na žádost pražského arcibiskupa Msgre. Josefa Berana vytištěny pro pražskou arcidiecézi s názvem Svatováclavský kancionál; když však českoslovenští biskupové vydali pastýřský list \"Hlas československých biskupů a ordinářů věřícím v hodině velké zkoušky\", ministerstvo kultury přislíbené povolení nevydalo a z větší části vyrobený kancionál byl dotištěn pod svým původním názvem. Po půlroce, který strávil ve vazbě nejprve v policejní budově na rohu Orlí a Novobranské ulice v Brně a poté ve znojemské věznici, byl roku 1950 byl bez soudního řízení propuštěn. V roce 1954 jej státní úřady označily za nespolehlivého, a proto musel odejít do Hodonic, kde se stal administrátorem farnosti. Dne 13. srpna 1957 byl ve Znojmě zatčen státní bezpečností, odvezen do Brna a opět vzat do vazby, během níž vyšetřovatel bez jeho přítomnosti prohledal hodonickou faru. Na základě tam nalezených kázání pak byl Josef Navrkal 26. listopadu 1957 odsouzen za trestný čin podvracení republiky k tříapůlletému trestu odnětí svobody, který si odpykával nejprve v uranových dolech v Bytízu a od srpna 1958 ve valdické věznici, kde pracoval jako brusič křišťálového lustrového skla.\n\nKdyž jej 9. května 1960 propustili na amnestii, získal práci přípraváře hmot na užitkovou keramiku ve znojemských keramických závodech. Po dvou měsících odešel do Fruty, kde pracoval nejprve jako vařič rajského protlaku a poté, co se mu stal úraz, jako vyskladňovací dělník. Když skončila sezóna, z tohoto zaměstnání jej propustili, po měsíci však byl v roce 1961 přijat jako skladník v Československých automobilových opravnách. Roku 1966 se mu podařilo získat státní souhlas k výkonu duchovenské činnosti, a tak začal při svém civilním zaměstnání působit jako výpomocný duchovní v Prosiměřicích, Těšeticích u Znojma, Konicích u Znojma a Popicích u Znojma a občas také v Únanově a Moravské Nové Vsi. V prosinci 1969 se pak stal administrátorem farnosti v Olbramkostele. Od roku 1978 už mohl být jen výpomocným duchovním ve Starém Hobzí, náležejícím administrativně do Jihočeského kraje, a to jako důchodce bez nároku na plat. Teprve v říjnu 1993 byl ustanoven farářem v Lechovicích, jímž zůstal až do své smrti. Dne 16. ledna 2010 jej papež Jan Pavel II. jmenoval kaplanem Jeho Svatosti.\n\n\n"}
{"id": "1049112", "url": "https://cs.wikipedia.org/wiki?curid=1049112", "title": "Dlouhá turecká válka", "text": "Dlouhá turecká válka\n\nDlouhá turecká válka, zvaná též třetí turecká válka, třináctiletá válka nebo patnáctiletá válka, byl ozbrojený konflikt mezi osmanskou říší a habsburskou monarchií na území Uher a Balkánu v letech 1593 až 1606; název patnáctiletá válka se používá, pokud se do ní zahrnuje i předchozí turecké tažení v letech 1591–1592, které dobylo Bihać. Válka skončila v zásadě nerozhodně mírem v Žitavské Toroni 11. listopadu 1606, který vydržel dalších 60 let.\n\nVálky se účastnily i české vojenské jednotky, popis některých událostí zanechal ve svých memoárech Jindřich Michal Hýzrle z Chodů.\n"}
{"id": "1049113", "url": "https://cs.wikipedia.org/wiki?curid=1049113", "title": "Svatý Gerlach", "text": "Svatý Gerlach\n\nSvatý Gerlach je světcem katolické církve.\n\nGerlach pocházel z Valkenburgu a zpočátku se věnoval vojenské službě. Byl hrubého a násilného charakteru, a neurvale se choval i k vlastním příbuzným. Smrt manželky, kterou opravdu miloval, u něj způsobila však zásadní změnu. Rozhodl se činit veřejné pokání, a vydal se na kající pouť do Říma. Zde mu bylo jako pokání uloženo, aby vykonal pouť do Jeruzaléma. Tam pak po sedm let konal nejnižší služebné práce v útulku pro poutníky. Po návratu do domoviny nadále žil jako velice přísný asketa. Žil ve vykotlaném kmeni stromu a všelijak se umrtvoval. Se svými kajícími skutky se nijak netajil, u některých řeholních osob to vzbuzovalo podezření, že to dělá schválně. Byl nařčen z pokrytectví, byl vyšetřován, ale byl z nařčení očištěn. V katolické církvi je uctíván jako světec.\n\n\n"}
{"id": "1049115", "url": "https://cs.wikipedia.org/wiki?curid=1049115", "title": "Rómulo Gallegos", "text": "Rómulo Gallegos\n\nRómulo Ángel del Monte Carmelo Gallegos Freire (2. srpna 1884, Caracas – 7. dubna 1969, Caracas) byl venezuelský spisovatel a politik. Roku 1948 byl půl roku venezuelským prezidentem.\n\nRoku 1929 vydal svůj zřejmě nejslavnější román \"Doña Bárbara\". Protože v něm kritizoval diktátorský režim Juana Vicente Gómeze, musel Venezuelu opustit. Působil pak v exilu ve Španělsku, kde pokračoval ve psaní, vydal v exilu dva romány: \"Cantaclaro\" (1934) a \"Canaima\" (1935). Do vlasti se vrátil po pádu Gómezova režimu roku 1936 a po návratu byl zvolen ministrem školství. V letech 1940–41 byl též starostou Caracasu. Roku 1945 se zapojil do státního převratu, který svrhl prezidenta Isaíase Medinu Angaritu, načež byly vyhlášeny první demokratické volby v historii země. Roku 1948 byl Gallegos zvolen prezidentem jako kandidát sociálnědemokratické strany \"Acción Democrática\", která stála v čele demokratické revoluce, avšak velmi brzy byl svržen státním převratem skupiny důstojníků (Carlos Delgado Chalbaud, Marcos Pérez Jiménez, Luis Felipe Llovera Páez). Uprchl na Kubu, později do Mexika. Do Venezuely se mohl vrátit až roku 1958. Roku 1960 se stal prvním prezidentem Meziamerické komise pro lidská práva.\n\n\n"}
{"id": "1049119", "url": "https://cs.wikipedia.org/wiki?curid=1049119", "title": "Hartmann z Brixenu", "text": "Hartmann z Brixenu\n\nHartmann z Brixenu byl augustinián-kanovník a biskup v Brixenu.\n\nHartmann pocházel z Pollingu u Pasova. V Pasově započal svá studia a zde také vstoupil do řádu augustiniánských řeholních kanovníků. Roku 1128 se stal proboštem kláštera v Herrenchimsee, o pět let později přešel do kláštera Klosterneuburg, kde zastával tentýž úřad. Roku 1140, nebo 1142 byl povolán na biskupský stolec v Brixenu. Roku 1142 založil klášter augustiniánských kanovníků v Neustiftu. Roku 1164 vysvětil opatský kostel sekavského kláštera.\n\nZemřel v roce 1164, pohřben byl v neustiftském klášteře.\n\n\n"}
{"id": "1049120", "url": "https://cs.wikipedia.org/wiki?curid=1049120", "title": "Rougon", "text": "Rougon\n\nRougon [\"rugo\"] je francouzská obec v departementu Alpes-de-Haute-Provence v regionu Provence-Alpes-Côte d'Azur. V roce 2012 zde žilo 103 obyvatel.\n\nObec leží na ostrohu ve výšce 930 m n. m., v blízkosti soutěsky Gorges du Verdon. Na území obce se nalézá známá vyhlídka Point Sublime (Verdon) s výhledem do vstupu Gorges du Verdon.\n\nNejvyšším bodem katastru obce je Mourre Chanier (1930 m n. m.).\n\nOkolní obce jsou Blieux, Castellane, Trigance (v departementu Var) a La Palud-sur-Verdon.\nPodloží je tvořeno převážně vápencovými usazenimami z Jurského období.\n\nPrvní písemná zmínka o obci Rougon pochází z roku 814, kdy se zmiňuje \"villa Rovagonis\" jako jedna z mnoha usedlostí, které patří do opatství Saint-Victor v Marseille. Hrad byl postaven v jedenáctém století. Farnost spadala od roku 1096 pod biskupa z Riez, nicméně desátky byly odváděny opatství Saint-Pierre de Montmajour.\n\nHrad Rougon – dominantou obce je zřícenina hradu pocházející z počátku 11. století, posazeného na strmém hřebeni s výhledem do soutěsky Verdon. Hrad je dobře viditelný od vyhlídky Belvedere Point Sublime. Tento hrad bránil příjezdovou cestu do Castellane.\n\nKaple Saint-Christophe, která se nachází u hřbitova s představěnou verandou byla postavena na konci sedmnáctého století. V inventáři kaple je relikviář pocházející asi z roku 1600.\n"}
{"id": "1049127", "url": "https://cs.wikipedia.org/wiki?curid=1049127", "title": "Point Sublime (Verdon)", "text": "Point Sublime (Verdon)\n\nPoint Sublime je výhledové místo na soutěsku Grand canyon du Verdon v jižní Francii.\n\nTato vyhlídka se nalézá na pravém břehu řeky Verdon, pod vesnicí Rougon v departementu Alpes-de-Haute-Provence a Provence-Alpes-Côte d'Azur.\n"}
{"id": "1049130", "url": "https://cs.wikipedia.org/wiki?curid=1049130", "title": "Jeff Golub", "text": "Jeff Golub\n\nJeff Golub (15. dubna 1955 – 1. ledna 2015) byl americký kytarista. Studoval hudbu na Berklee College of Music a v roce 1980, poté, co se usadil v New Yorku, začal hrát v kapele Billyho Squiera, s nímž nahrál několik alb. V roce 1988 zahájil spolupráci se zpěvákem Rodem Stewartem; z jeho kapely odešel o sedm let později. Své první sólové album nazvané \"Unspoken Words\" vydal v roce 1988 a do roku 2013 jich vydal dalších čtrnáct. Roku 2011 ztratil v důsledku kolapsu nerců zrak. Koncem roku 2014 mu byla diagnostikována progresivní supranukleární obrna. Zemřel v lednu následujícího roku ve věku 59 let. Během své kariéry spolupracoval s mnoha hudebníky, mezi které patří John Waite, Tina Turner a Joe Lynn Turner.\n\n\n"}
{"id": "1049131", "url": "https://cs.wikipedia.org/wiki?curid=1049131", "title": "Notker Balbulus", "text": "Notker Balbulus\n\nNotker Balbulus (též \"Notker ze Sankt Gallenu\", asi 840 v Elggu, nebo Jonschwilu - 912 v opatství svatého Havla) byl benediktinský mnich a učenec, dnes katolickou církví uctívaný jako blahoslavený.\n\nNotker pocházel z Heiligau nedaleko Svatého Havla ve Švýcarsku. Od mládí trpěl vadou řeči (odtud jeho přezdívka \"Balbulus\" - \"koktavec\").\n\nVstoupil do benediktinského opatství svatého Havla, kde přijal službu knihovníka. Nabyl značného vzdělání. Psal hagiografickou literaturu a věnoval se hudbě. Rovněž psal básnické texty. Proslul nejen učeností, ale zároveň laskavostí a pokorou.\n\nZemřel v roce 912. Beatifikován byl papežem Juliem II. v roce 1512. Je uctíván jako patron dětí s vadami řeči a patron hudebníků.\n\n\n\n"}
{"id": "1049132", "url": "https://cs.wikipedia.org/wiki?curid=1049132", "title": "Callum Keith Rennie", "text": "Callum Keith Rennie\n\nCallum Keith Rennie (* 14. září 1960) je britský herec. Narodil se skotským rodičům v anglickém městě Sunderland; když mu byly čtyři roky, rodina odjela do Kanady. Herectví se začal věnovat již v osmdesátých letech, nejprve však v divadle. Svou první filmovou roli dostal v roce 1993. Později hrál například ve filmech \"Osudový dotek\" (2004), \"Sněhový dort\" (2006), \"\" (2007) a \"\" (2008). Dále hrál také například postavu hudebního producenta Lewa Ashbyho v seriálu \"Californication\".\n\n"}
{"id": "1049133", "url": "https://cs.wikipedia.org/wiki?curid=1049133", "title": "Métropole de Lyon", "text": "Métropole de Lyon\n\nMétropole de Lyon (též Grand Lyon, tj. \"Velký Lyon\") je francouzská administrativní jednotka typu métropole v regionu Auvergne-Rhône-Alpes. Tento územní celek vznikl k 1. lednu 2015 a na území města a přilehlých obcí přebírá funkce departementu. Z tohoto důvodu nemá status běžného meziměstského společenství, ale je tzv. \"collectivité territoriale\" s volenou radou. V métropoli žije zhruba 1,3 miliónu obyvatel na 534 km v 59 obcích.\n\nMétropole de Lyon byla vytvořena 1. 1. 2015.\n\n"}
{"id": "1049138", "url": "https://cs.wikipedia.org/wiki?curid=1049138", "title": "La Palud-sur-Verdon", "text": "La Palud-sur-Verdon\n\nLa Palud-sur-Verdon je francouzská obec v departementu Alpes-de-Haute-Provence v regionu Provence-Alpes-Côte d'Azur. V roce 2012 zde žilo 329 obyvatel.\nOkolní obce jsou Majastres, Blieux, Rougon, Aiguines a Trigance (v departementu Var) a Moustiers-Sainte-Marie.\n\nLa Palud-sur-Verdon je vesnice, nalézající se v nadmořské výšce 982 m, je známá převážně pro svou hřebenovou turistickou silnici umožňující výhledy na Gorges du Verdon.\n\nV severní části katastru obce se nalézá masiv pohoří Montdenier.\nArcheologické nálezy dosvědčují osídlení z doby bronzové. Na blízkém kopci Maireste se nalézalo keltské oppidum.\n\nV raném středověku obec neexistala. Polyptych Wadalde, sepsaný v roce 814, uvádí tři usedlosti a stodolu na aktuálním území La Palud-sur-Verdon.\n\nObec se objeví poprvé v listinách v roce 1062, pod názvem Castrum Novum (Châteauneuf). Hrad byl vybudován v nadmořské výšce 1143 m. Samotná vesnice La Palud sur Verdon je poprvé zmíněna v roce 1142.\n\nZámek - je třípatrová budova pocházející ze 17. století v současné době využitá jako radnice, turistické informační centrum a muzeum.\n\nFarní kostel Notre-Dame de Vauvert de la Palud-sur-Verdon pocházející z 11. století byl přestavěn v letech 1868-1870.\n"}
{"id": "1049139", "url": "https://cs.wikipedia.org/wiki?curid=1049139", "title": "Evangelický kostel (Růžová)", "text": "Evangelický kostel (Růžová)\n\nEvangelický kostel v Růžové na Děčínsku byl vystavěn roku 1864 v novorománském slohu. Dnes zdevastovaný kostel byl vysvěcen na sv. Václava 28. září téhož roku. Od roku 1875 byla Růžová samostatnou evangelickou farní obcí, pod niž spadalo 53 obcí z okolí. V samotné Růžové se k evangelíkům hlásilo 236 věřících.\n\nJiž roku 1862 byl na úbočí dnešního Kovářova vrchu vystavěn evangelický hřbitov. V roce 1896 byla ke kostelu přistavěna část sloužící potřebám evangelické bohoslovecké školy (její činnost byla ukončena roku 1937). \n\nPo roce 1945 kostel využívala Církev československá, od 60. let sloužil jako kino a k bydlení. Poté postupně zchátral, nachází se v havarijním stavu.\n\n"}
{"id": "1049141", "url": "https://cs.wikipedia.org/wiki?curid=1049141", "title": "Mario Cuomo", "text": "Mario Cuomo\n\nMario Matthew Cuomo (15. června 1932 – 1. ledna 2015) byl americký demokratický politik. Narodil se v New Yorku do rodiny italského původu. Studoval na newyorské St. John's University a věnoval se rovněž hraní baseballu. Roku 1979 se stal viceguvernérem státu New York; v úřadu zůstal do 31. prosince 1982. Dne 1. ledna 1983 byl jmenován guvernérem státu New York a na této pozici zůstal až do roku 1994. Měl celkem pět dětí, jeho nejstarší syn Andrew Cuomo se roku 2011 stal newyorským guvernérem. Mario Cuomo zemřel 1. ledna 2015 na selhání srdce ve věku 82 let.\n\n"}
{"id": "1049148", "url": "https://cs.wikipedia.org/wiki?curid=1049148", "title": "Jedle Fargesiho", "text": "Jedle Fargesiho\n\nJedle Fargesiho (\"Abies fargesii\") je jehličnatý strom z čeledi borovicovité, podčeledi jedlové, z rodu jedle, původem z Číny.\n\nStálezelený, jehličnatý strom dorůstající do výšky 35–65 m. Koruna pyramidální nebo kuželovitá. Kmen válcovitý. Borka hladká, šedá, později šedohnědá a šupinovitá. Letorosty červenohnědé. Jehlice 1–4,5 cm dlouhé a 2–3,5 mm široké, spirálovitě uspořádané, zelené seshora, bílozelené vespod. Samčí šištice žluté. Šišky 5–9 cm dlouhé, 3–4 cm široké, válcovité, zpočátku purpurově namodralé, dozráváním hnědočervené.\n\nExistuje ve 3 (dle některých botaniků ve 4, názory se různí) varietách:\nJedle Fargesiho je také blízce příbuzná s jedlí \"Abies fanjingshanensis\" – nicméně \"Abies fanjingshanensis\" je podle některých botaniků považována za pouhou další varietu jedle Fargesiho to znamená: (4.)\"Abies fargesii\" varieta \"fanjingshanensis\".\n\nDomovinou stromu je Čína (provincie Che-nan, město na úrovni provincie Čchung-čching, provincie S’-čchuan, provincie Šen-si, provincie Kan-su, provincie Chu-pej).\n\nStrom se vyskytuje v horských podmínkách, v nadmořských výškách 2000–4000 m. Má rád studené a vlhké klimatické podmínky.\n\nStrom je často kácen pro dřevo používané ve stavebnictví, jeho populace je poměrně hojná, není bezprostředně ohrožen, nicméně jeho populace má klesající tendenci, také pro poškození způsobená kyselými dešti. Pro přílišné kácení byl poslední dobou zaveden zákaz kácení jedle Fargesovy.\n\n"}
{"id": "1049164", "url": "https://cs.wikipedia.org/wiki?curid=1049164", "title": "Vítor Bruno Rodrigues Gonçalves", "text": "Vítor Bruno Rodrigues Gonçalves\n\nVítor Bruno Rodrigues Gonçalves (* 29. března 1992, São Bartolomeu de Messines - Silves, Portugalsko) je portugalský fotbalový záložník, aktuálně hraje v portugalském klubu Gil Vicente.\n\nVítor Rodrigues začínal s fotbalem v malém portugalském klubu UD Messinense a v mládežnickém věku hrál později i za Benficu Lisabon a Portimonense SC. V seniorském fotbale debutoval v dresu Portimonense SC. V červenci 2013 odešel do Gil Vicente FC.\n\nHrál za portugalskou mládežnickou reprezentaci do 21 let.\n\n"}
{"id": "1049166", "url": "https://cs.wikipedia.org/wiki?curid=1049166", "title": "Diecéze Fréjus-Toulon", "text": "Diecéze Fréjus-Toulon\n\nDiecéze Fréjus-Toulon (lat. \"Dioecesis Foroiuliensis-Tolonensis\", franc. \"Diocèse de Fréjus-Toulon\") je francouzská římskokatolická diecéze, založená ve 4. století. Leží na území departementu Var. Sídlo biskupství a katedrála \"Notre-Dame-de-la-Seds de Toulon\" se nachází v Toulonu, konkatedrála \"Notre-Dame et Saint-Etienne\" se nachází ve Fréjus. Diecéze je součástí marseillské církevní provincie.\n\nSoučasným biskupem z Fréjus-Toulon je od 16. května 2000 Mons. Dominique Rey.\n\nBiskupství bylo ve Fréjus založeno ve 4. století. 29. listopadu 1801 byla diecéze zrušena, na základě konkordátu z roku 1801. Obnovení diecéze proběhlo 8. října 1822 a stala se opět sufragánní diecézí arcidiecéze Aix.\n\nDiecéze Toulon, založená v 15. století byla také konkordátem z roku 1801 zrušena a její území přičleněno do arcidiecéze Aix. Znovu již obnovena nebyla, ale 28. srpna 1957 byla diecéze Fréjus přejmenována na Fréjus-Toulon a sídlo bylo přesunuto do Toulonu.\n\n8. prosince 2002 byla provedena reorganizace církevních provincíí ve Francii; arcidiecéze Aix přestala být metropolitní arcidiecézí a sama se stala, stejně jako diecéze Fréjus-Toulon sufragánem marseillské arcidiecéze (součástí marseillské církevní provincie).\n\n\n"}
{"id": "1049167", "url": "https://cs.wikipedia.org/wiki?curid=1049167", "title": "Clodomiro Picado Twight", "text": "Clodomiro Picado Twight\n\nClodomiro Picado Twight (17. dubna 1887 San Marcos, Nikaragua – 16. května 1944 San José, Kostarika), známý také jako Clorito Picado, byl kostarický vědec a herpetolog, který se zasloužil především o výzkum jedu středoamerických hadů.\n\nNarodil se v Nikaragui, ale roku 1890, v době, kdy mu byly tři roky, se jeho rodiče i s ním odstěhovali do města Cartago v Kostarice. Studoval zoologii a botaniku. Proslul také jako jeden z prekurzorů antibiotika penicilinu.\n\nVědecký ústav v San José, hlavním městě Kostariky, jenž se věnuje výzkumu jedovatých hadů a následné produkci protijedů vyvážených i do okolních zemí, nese název \"Instituto Clodomiro Picado\", neboli Institut Clodomira Picada právě na herpetologovu počest.\n"}
{"id": "1049173", "url": "https://cs.wikipedia.org/wiki?curid=1049173", "title": "Svatý Ludolf", "text": "Svatý Ludolf\n\nSvatý Ludolf byl premonstrát a biskup v Ratzeburgu, zemřel mučednickou smrtí.\n\nDatum Ludolfova narození není přesně známo, ví se pouze, že pocházel ze Saska. Vstoupil do řádu premonstrátů a od roku 1236 byl biskupem v Ratzeburgu. Vedl bezúhonný život a potíral ve své diecézi bludy a jiné nežádoucí jevy. V závěru života vedl spor s vévodou Albrechtem Saským, který si neoprávněně přivlastňoval církevní majetek. Ludolf mu rovněž bránil ve zbourání církevních budov na pozemku, na kterém chtěl vévoda zřídit zahradu. Albrecht dal Ludolfa uvěznit. Ve vězení s ním bylo zacházeno velice krutě. S podlomeným zdravím byl propuštěn, na Zelený čtvrtek roku 1250 sloužil svou poslední Mši svatou a nedlouho poté zemřel.\n\n"}
{"id": "1049174", "url": "https://cs.wikipedia.org/wiki?curid=1049174", "title": "Otec (divadelní hra, Jirásek)", "text": "Otec (divadelní hra, Jirásek)\n\nOtec je divadelní drama Aloise Jiráska o třech dějstvích. Premiéru měla tato hra v Národním divadle, kde byla hrána od 27. 11. 1894 do 30. 1. 1895. Tato hra je realistickou tragédií a obrazem z vesnického života. V dramatu dochází k odsouzení bezohledného sobectví. Jirásek se podobně jako při tvorbě dramatu \"Vojnarka\" inspiroval skutečnými událostmi: předobraz postavy Diviška nalezl v sedláku Zahálkovi ze vsi Sloupnice z okolí Litomyšle. Dnes je drama \"Otec\" hráno spíše ochotnickými divadelními spolky. Hra byla v roce 1977 zpracována formou rozhlasové inscenace. \n\nKopecký – sedlák, majitel chalupy\nDivišek – čtvrtláník, hrabivý na peníze, přísný na své děti\nVáclav Kopecký – mladší syn Kopeckého\nAnna Kopecká – dcera Kopeckého, je zamilována do Jana Diviška\nBobeš Divišek – syn Diviška, kterého otec určil pouze k těžké práci a považuje jej za dědice svého majetku\nJan Divišek – syn Diviška, kterého určil pro studium kněžského semináře\nKřivda – doktor Smetana, který svými písněmi předznamenává smrt některého z vesničanů\n\nSedlák Kopecký je bohatý člověk, který však své peníze utrácí téměř bez rozmyšlení ve snaze zajistit své rodině pohodlí. Kromě tohoto vyhradil značný obnos na to, aby svým dětem zaplatil nákladné vzdělání. Divišek je pravý opak Kopeckého. Své peníze šetří nejen na úkor sebe, ale i svých dětí. Neustále rozmnožuje svůj majetek a snaží se, aby za děti vydal co nejméně peněz. Také proto jim neustále vnucuje svou vůli a svá rozhodnutí. Dceru Františku poslal do kláštera, ze syna Jana chce mít kněze, a to vše jen proto, že takové zajištění jejich budoucnosti nestojí mnoho peněz. Naopak syna Bobše vychovává k tvrdé práci a slibuje mu, že on bude jeho dědicem, který zdědí značný majetek. Velkou Diviškovou touhou je získat statek Kopeckých, protože dříve tento statek patřil Diviškovu dědovi. Příležitost se mu naskytne tehdy, když od Kopeckého kupuje směnku na jeho dluhy. Ničí tak nejen rodinu Kopeckých, která je nucena se ze statku vystěhovat, ale také možnost vztahu mezi Annou Kopeckou a svým synem Janem. Jan opustil proti vůli otce studia a chtěl se oženit s Annou Kopeckou. Po vyhnání Kopeckých ze statku se však Anna rozhoduje zůstat s rodiči a být jim oporou. Diviškova radost ze získání statku je však zkažena úmrtím Bobše, který je smrtelně zraněn během rvačky s Václavem Kopeckým. Divišek sice získal statek, po kterém tolik toužil, ale ve svém triumfu zůstává osamocen – Bobeš umírá a Jan se dobrovolně vrací do semináře.\nMezi nejvíce patrné realistické prvky v tomto dramatu patří vykreslení soudobého vesnického života (např. náboženské poutnické průvody, bubnování při dražbě) a zabarvení jazyka dialektem. Výrazné je líčení psychologie postav – v centru pozornosti je zejména načrtnutí Diviškovy povahy. Divišek byl celý svůj život hnán sobeckou touhou po penězích, které byl ochoten vše obětovat – i štěstí svých vlastních dětí. Nepochopil podstatu otcovské role, svým dětem tvrdě a bezohledně nutil svou vůli i za cenu zmaření jejich vlastní budoucnosti. Diviškovým protihráčem je v dramatu právě jeho „rival“ Kopecký. Ten svým dětem a jejich vzdělání obětuje veškerý majetek. Rozdíl mezi oběma muži je zvýrazněn v závěru hry: Kopecký, byť vyhnán ze svého domova a ponížen před celou vsí, nachází oporu u svých dětí, zatímco Divišek sice získal to, po čem jeho srdce tolik prahlo, avšak zůstává ve svém triumfu opuštěn. Jeho osamocení podtrhuje závěrečný Diviškův výrok: „a já sám – sám“, který naznačuje trpký úděl samoty, z nějž není vykoupení. Diviškovi však zcela nedochází, že tuto osamocenost si způsobil právě svojí tvrdostí a nekompromisností, které projevoval vůči svým dětem.\n\nToto dílo je možné označit za „drama selské\nhrabivosti a pýchy“.  Na protikladu postav Diviška a Kopeckého je zobrazeno různé pojetí otcovské role a různých přístupů k výchově dětí. Kopecký dbá na vzdělání svých dětí ve snaze zabezpečit jim šťastný život. Divišek je pak spíše karikaturou otcovské role a starostlivosti o děti, neboť vše dělá pouze s ohledem na udržení či rozmnožení svého majetku. Drama pak lze chápat jako mravoličnou výstrahu, jak přistupovat k roli otce.\n\n\n\n\n \n"}
{"id": "1049175", "url": "https://cs.wikipedia.org/wiki?curid=1049175", "title": "Balisong", "text": "Balisong\n\nBalisong (také \"motýlkový nůž\", někdy jen motýlek) je zavírací nůž, který má rukojeť podélně rozdělenou na dvě části. Většinou každá část rukojeti zakryje pouze půlku čepele. Jde o nůž, který je ve většině západních zemí zakázaný. V ČR je jeho vlastnění a nošení legální.\n\nBalisong se mj. skládá z dvou částí rukojeti (střenky) a čepele, které jsou spojeny přes pivoty (u kvalitních modelů), nebo pouze nýtky (u nekvalitních modelů, ozn. jako CCC). Tření částí zajišťují podložky, nebo malé ložiskové kuličky. Varianta s ložisky je většinou označována jako \"IKBS\". Střenku či rukojeť (angl. \"handles\") tvoří \"safe handle\" (bezpečná rukojeť - zakrývá neostrou část čepele) a \"bite handle\" (kousavá rukojeť - zakrývá část s ostřím).\n\nPodle druhu rukojetí rozlišujeme balisong na U-kanálovou a sendvičovou konstrukci. Střenky mohou být doplněny ještě dalším materiálem, tyto doplňky nazýváme příložkami. Sendvičová konstrukce rukojeti je vrstvená, tzn. plátek rukojeti je s čepelí spojen pivotem na jedné straně a na opačném konci pomocí spaceru s druhým plátkem.\n\n\"Spacer\" musí být tak široký, aby se čepel při zavírání nedotýkala rukojeti. Střenky U-kanálové konstrukce jsou každá z jednoho materiálu, který má ve středu vyfrézovaný žlábek pro čepel, rukojeť je proto pevnější než sendvičová konstrukce. U-kanálové řešení nepotřebuje spacery.\n\n\"Tang pin\" (málokdy nazýván \"stop pin\") je kovová tyčka, nalisovaná na spodní část čepele. Zabraňuje tomu, aby se obě rukojeti po otevření nože setkaly. Na rukojetích mohou být tang dutiny, do kterých tang piny přesně zapadají. Hlavně u sendvičových motýlků jsou použity dva tang piny, druhý zajišťuje, aby se v zavřeném stavu čepel schovala do rukojetí a nevybočovala ven. \"Tang pin\" také zajišťuje propružení střenek. Díky tomu můžeme odjistit západku pouhým stlačením rukojetí k sobě a nůž bude připraven k použití. Jiné řešení ochrany čepele je \"zen kolík\". \"Zen kolík\" je výstupek na čepeli, který plní stejnou funkci jako \"tang piny\". Zaráží se o šrouby, kterým říkáme \"zen piny\". Zastavuje se o ně čepel při otvírání a při zavírání. Čepel musí být upravena tak, aby ji při zavření nože mohly šrouby (\"zen piny\") zastavit přesně v rukojeti. Tato metoda ochrany čepele se používá výhradně v sendvičové konstrukci nože.\n\n\"Kicker\" je část za ostřím, která ho chrání před nárazem do rukojeti, proto je \"vystrčenější\" než samotné ostří, toto řešení je jenom u U-kanálové konstrukce, protože u sendvičové konstrukce se nemá o co zarážet. Západka (nebo pojistka; anglicky \"Latch\") slouží k zajištění nože v zavřeném stavu, aby se samovolně neotevřel. Tuto funkci (až na výjimky) splňuje i v otevřeném stavu. Je většinou umístěna na nebezpečné rukojeti a její hlavní část zapadá do bezpečné rukojeti, kde je na ní i vyhloubené místo. Na některých nožích lze západku přehodit na druhou rukojeť. Mělo by být nějakým způsobem zamezeno, aby nenarážela při manipulaci s nožem do čepele. Některé nože nejsou západkou vybaveny. Je několik druhů západek:\n\n\nNejstarší nůž tohoto typu je francouzský \"Pied-du-Roy\" (přeloženo jako \"Králova noha\"), který je datován před rok 1791. Největší slávu tento nůž zaznamenal na Filipínách. Perfecto de Leon roku 1905 vyrobil pravděpodobně první balisong v této zemi. Nůž začali používat tamní bojovníci a začlenil se tak do filipínských bojových umění. Po druhé světové válce balisong přivezli američtí vojáci i do USA. Nedlouho po válce byl nůž v USA zakázán, začaly ho používat pouliční gangy. Na konci 70. let byl vyroben první produkční balisong v Severní Americe a výroba těchto nožů se rozrostla.\n\nExistuje mnoho pověstí a mýtů, že různé povrchy a broušení nože nějak vysvětlují význam slova \"balisong\". Jedna věc je ale jistá – slovo pochází z Filipín, přesněji z jazyka Tagalog, jednoho z nejčastěji používaných jazyků na Filipínách. V některých tamních jazycích se také nazývá \"\"Bentenuebe\"\". V západních zemích je nůž nazýván motýlek, nebo nůž typu motýlek (angl. \"Butterfly Knife\"). Nejčastěji se uvádí, že slovo \"balisong\" znamená \"zlomit roh\" nebo \"zlom roh\", nebo \"lámací\" či dokonce \"chrastící roh\". Někdy je dokonce uvedeno, že slovo \"balisong\" je jen zeměpisné označení místa.\n\nFlipováním je zvláštní manipulace s tímto nožem. Jde o tzv. triky, se kterým se dá balisong otevřít nebo zavřít. Triky vznikaly hlavně díky bojovým uměním, nepřítel nevěděl, kde se nachází čepel, a nemohl dobře reagovat na útok. Triky jsou rozdělovány do několika kategorií, podle různých kritérií: podle obtížnosti, podle způsobu úchopu, podle druhu aj. Dnes je flipování považováno za \"machrovinku\" a nejtěžší triky už nemají nic společného s bojovým uměním.\n\n\n"}
{"id": "1049176", "url": "https://cs.wikipedia.org/wiki?curid=1049176", "title": "Schilling &amp; Gräbner", "text": "Schilling &amp; Gräbner\n\nSchilling & Gräbner byl architektonický ateliér založený v Drážďanech roku 1889 architekty Rudolfem Schillingem (1. červen 1859, Drážďany – 19. prosinec 1933, tamtéž) a Juliem Gräbnerem (též psáno Graebner, 11. leden 1858, Durbach (Bádensko) – 25. červenec 1917, Konstantinopol). Tito architekti společně navrhli dlouhou řadu světských i sakrálních staveb. Z jejich ateliéru pochází mnoho návrhů secesních protestantských kostelů, a to jak v Německu, tak na severních Čechách.\n\nPo smrti Julia Gräbnera začal v ateliéru pracovat jeho syn Erwin. Firma zanikla v roce 1947.\n\n\n\n\n"}
{"id": "1049179", "url": "https://cs.wikipedia.org/wiki?curid=1049179", "title": "Podprůhon", "text": "Podprůhon\n\nPodprůhon je historická část města Kladna s dělnickými domky, dříve nazývaná také \"Podskalí\". Nachází se na svahu od Nového Kladna, pod náměstím Svobody směrem k Ostrovci a železniční stanici Kladno-Ostrovec. Spisovatelka Marie Majerová v knize \"Má vlast\" píše o Podprůhonu jako o \"kladenském betlému\", František Stavinoha umístil do Podprůhonu děj své povídkové knihy.\n\nJde o vůbec nejstarší část Kladna. V roce 1769, v době, kdy bylo město majetkem řádu benediktinů, dal opat broumovského a břevnovského kláštera Bedřich Grundtmann svolení k výstavbě osmi domů v tzv. Bukovce. Na severním svahu pod tehdejším Kladnem vznikla rostlá část města z domků s malým dvorkem.\n\nV roce 1864 začíná těžba v dole Průhon, lidově též známém jako \"Lesík\", těžilo se zde do roku 1891. V roce 1982 uspořádali umělci na zahradě Viktora Stříbrného soukromou výstavu \"Setkání v zahradě\" na kterou o rok později navázali prvním ročníkem výstavy \"Kladenské dvorky\".\n\nV Podprůhonu působí od roku 2006 \"Spolek Podprůhon\". Ten je také pořadatelem kulturní akce \"Kladenské dvorky\", při níž jsou každoročně od roku 1983 otevřené desítky dvorků podprůhonských domů a v každém z nich jsou vystavena umělecká díla, večery pak patří koncertům na hřišti \"Bukovka\" nebo v restauraci \"U Jedličků\". Mezi stovkami vystavujících výtvarníků se objevili také renomovaní výtvarníci jako například sestry Jitka a Květa Válová, Vladimír Kokolia, Olbram Zoubek, Aleš Veselý, a další. Mezi zakladatele výstavy patří především představitelé výtvarné skupiny Atelier 74 Viktor Stříbrný, Anna Tichá, Václav Frolík, Václav Černý, Jiří Hanke, Josef Vejvoda, Jana Gratzová a František Tomík, Václav Kestřánek, Alois Garamszegi, Miroslav Kubový a další výtvarníci především z Kladna.\n\nV Podprůhonu natočený film (trilogie) \"Hvězdy nad Syslím údolím\" podle knihy Františka Stavinohy byl dokončený v roce 1986.\n\nPři vernisáži 33. Kladenských dvorků 13. června 2015 byla na základě sbírky \"Slunce pro Podprůhon\" odhalena replika plastiky \"Slunce\" Viktora Stříbrného. Rada města odsouhlasila pojmenování návsi v křižovatce mezi ulicemi Kolmistrova a V. Burgra jako \"Náměstíčko Viktora Stříbrného\". Kladenský umělecký kovář, malíř a spoluzakladatel Kladenských dvorků bydlel opodál v ulici Komistrova.\n\n4. června 2016 (34. Kladenské dvorky) byla odhalena pamětní deska kladenského prozaika Františka Stavinohy (1928–2006) na domě čp. 214 v Bukovské ulici, který zde žil mezi roky 1975 a 1985, ve své povídkové sbírce \"Hvězdy nad Syslím údolím\" z roku 1981 vykreslil postavičky této svérázné čtvrti, desku navrhl grafik František Tomík a zrealizoval ji Spolek Podprůhon za finanční podpory kladenského magistrátu.\n\nOd roku 2017 zdobí opravený záhon naproti hospodě \"U kulatý báby\" socha \"Poletíme III\" od akademického sochaře Zdeňka Maniny, který má v Podprůhonu ateliér.\n\n\n\n\n"}
{"id": "1049180", "url": "https://cs.wikipedia.org/wiki?curid=1049180", "title": "Zolote", "text": "Zolote\n\nZolote (; – \"Zolotoje\") je město v Luhanské oblasti na Ukrajině. Leží několik kilometrů severovýchodně od Popasné a na severu sousedí s s Hirským. Před začátkem války na Ukrajině v něm žilo v roce 2014 přibližně čtrnáct tisíc obyvatel.\n"}
{"id": "1049183", "url": "https://cs.wikipedia.org/wiki?curid=1049183", "title": "Soudnictví ve věcech mládeže", "text": "Soudnictví ve věcech mládeže\n\nSoudnictví ve věcech mládeže představuje výkon spravedlnosti vůči neplnoleté mládeži. Nástrojem vykonávání jsou kromě samotné justice různé orgány sociálně-právní ochrany dětí, které se soudy při řešení kriminality mládeže (\"juvenilní delikvence\") spolupracují. Hlavní důraz je zde kladen na principy restorativní justice, protože účelem není ani tak samotné potrestání mladistvého pachatele, ale spíše nalezení způsobu, jak ho začlenit do společnosti a tím předejít opakování jeho kriminální činnosti.\n\nPrvní snahy o odlišení trestního soudnictví dospělých a mládeže se objevily v oblastech anglosaského práva. Anglické zvykové právo odlišovalo děti mladší sedmi let, které nebyly trestně odpovědné vůbec, děti mezi sedmým a třináctým rokem, které mohly být trestány tehdy, pokud se prokázalo, že si díky své inteligenci a zkušenostem mohly uvědomit závažnost svého jednání a jeho následky, a děti starší třinácti let, které byly odpovědné stejně jako všichni dospělí. Další vývoj probíhal během osvícenství, na obecného reformátora trestního práva Cesare Beccariu pak navázal Kanaďan Charles Duncombe, jehož dílo znamenalo odklon od pohlížení na dětské pachatele pouze jako na „malé dospělé“. Kanada se také proto stala prvním státem, který roku 1894 přijal zvláštní zákon o mladých provinilcích, jenž se kromě trestních opatření zabýval i opatřeními sociální péče o děti, a roku 1908 zákon o mladistvých delikventech, který již zřídil specializované trestní soudy pro mládež. První zvláštní soud, který se kromě kriminality mladistvých zabýval i sociálně-právní ochranou dětí, byl však ustaven už roku 1899 v americkém státě Illinois. V Evropě bylo první Německo, které takové zvláštní soudy začalo zřizovat také od roku 1908, následovala Francie a Nizozemí. Zvláštní zákony zabývající se trestním právem mládeže byly v letech 1921–1928 přijaty postupně v Nizozemí, Dánsku, Německu, Švédsku, Španělsku, Itálii, Francii a Rakousku.\n\nČeskoslovensko přijalo takový zákon o trestním soudnictví nad mládeží v roce 1931. Byla jím vytvořena specializovaná soustava soudů mládeže, jejich trestní pravomoc však byla oddělena od pravomoci civilních poručenských soudů. V roce 1950 byl tento na svou dobu moderní zákon zrušen a trestní právo dospělých i mladistvých bylo sjednoceno v jednom trestním zákoníku, ačkoli alespoň částečně byla zachována specifika trestání juvenilní delikvence, zejména ve snížených trestních sazbách a ve výkonu trestu odnětí svobody ve zvláštních věznicích.\n\nČeské trestní soudnictví mládeže upravuje \"zákon o soudnictví ve věcech mládeže\" z roku 2003. Jde o zvláštní zákon, který se uplatňuje přednostně, jen tehdy, nemá-li zvláštního ustanovení, aplikují se ostatní předpisy (\"lex specialis\"), zejména trestní zákoník a trestní řád. Do oblasti reakce na kriminalitu mládeže mohou zasahovat i zákony o sociálně-právní ochraně dětí (č. 359/1999 Sb.) nebo o zvláštních řízeních soudních (č. 292/2013 Sb.). Základním koncepčním východiskem zákona je stejně jako u obdobných zákonů ve světě model restorativní justice, nejpodstatnějším tedy není potrestání pachatele, ale snaha mu pomoci uvědomit si svou vinu a odpovědnost za způsobenou újmu, a zároveň si najít společenské uplatnění odpovídající jeho schopnostem a rozumovému vývoji. Místo standardních trestů se proto uplatňují různorodá alternativní opatření. V řízení je zapotřebí pečlivě objasňovat příčiny kriminálního jednání, zkoumat osobnost, rozumový a mravní vývoj a dosavadní způsob života mladistvého, včetně povahy prostředí, v němž byl doposud vychováván, a na tomto základě pak posuzovat, jaké opatření má být přijato. Zákon dopadá na „mládež“, čímž se rozumí jednak \"mladiství\" (15–18 let) a jednak \"děti mladší patnácti let\" (kromě těchto dvou kategorií existuje ještě v obecném trestním právu pojem \"věk blízký věku mladistvých\", který je počítán od 18 let a vzhledem k tomu, že proces dospívání je značně individuální, je horní hranice ponechána na úvaze soudu, ačkoli pouze výjimečně půjde až o 21 let). Kritérium věku se vztahuje k době spáchání činu, přičemž dosažení určitého věku je v českém trestním právu chápáno až uplynutím celého dne narozenin.\n\nProtiprávním činem mladistvých je \"provinění\", což je jen jiné označení pro trestný čin (jednotlivé skutkové podstaty jsou proto obsaženy ve zvláštní části trestního zákoníku), zatímco děti mladší 15 let mohou spáchat pouze \"činy jinak trestné\", tedy činy vzhledem k osobě „pachatele“ beztrestné. Místo trestů jsou pak ukládány \"opatření\", u mladistvých rozlišována a stupňována na opatření výchovná (dohled probačního úředníka, probační program, výchovné povinnosti, výchovná omezení a napomenutí s výstrahou), ochranná (ochranné léčení, zabezpečovací detence, zabrání věci nebo jiné majetkové hodnoty a ochranná výchova) a pro nejzávažnější činy opatření trestní (obecně prospěšné práce, peněžité opatření, peněžité opatření s podmíněným odkladem výkonu, propadnutí věci, zákaz činnosti, vyhoštění, domácí vězení, zákaz vstupu na sportovní, kulturní a jiné společenské akce, odnětí svobody podmíněně odložené na zkušební dobu, odnětí svobody podmíněně odložené na zkušební dobu s dohledem a jako \"ultima ratio\" odnětí svobody nepodmíněné). Dětem mladších 15 let lze uložit výchovnou povinnost, výchovné omezení, napomenutí s výstrahou, zařazení do terapeutického, psychologického nebo jiného vhodného výchovného programu ve středisku výchovné péče, dohled probačního úředníka, ochrannou výchovu nebo ochranné léčení. Podobně jako v obecném trestním právu fungují orgány činné v trestním řízení, i zde působí policejní orgány, státní zástupci a zvláštní \"soudy pro mládež\", což jsou specializované soudní senáty, příp. samosoudci u klasických obecných soudů. Tyto orgány spolupracují s orgány sociálně-právní ochrany dětí a výkon uložených opatření zajišťuje také Probační a mediační služba.\n"}
{"id": "1049184", "url": "https://cs.wikipedia.org/wiki?curid=1049184", "title": "Metoda ztraceného vosku", "text": "Metoda ztraceného vosku\n\nMetoda ztraceného vosku (nebo \"ztracené formy\") je metoda odlévání. Jmenuje se tak protože, se po odlití forma zničí. Opak je odlévání do pevné formy.\n\n\n\n"}
{"id": "1049188", "url": "https://cs.wikipedia.org/wiki?curid=1049188", "title": "Poloztracená forma", "text": "Poloztracená forma\n\nPoloztracená forma (také písková forma) je průmyslová metoda odlévání podle pozitivu. Poloztracená se jmenuje proto, že pozitiv se dá použít vícekrát.\n\n\nFormu lze rozemlít a znovu použít. Poměrně dobré na střední série (~100 ks) při přesnosti do IT11. Hmotnost odlitků může být od zhruba kilogramu po desítky tun.\n\nOdlévají se tím nejrůznější výrobky, od součástek až po celé komponenty tanků.\n"}
{"id": "1049190", "url": "https://cs.wikipedia.org/wiki?curid=1049190", "title": "Steinstücken", "text": "Steinstücken\n\nSteinstücken bývala exklávou Západního Berlína, která byla obklopena územím tehdejšího Východního Berlína. Poválečný Berlín byl seskupením několika enkláv a exkláv, malých území v Západním Berlíně patřících tehdejší NDR a naopak. Ve Východním Berlíně existovalo deset exkláv, přičemž nejznámější a zároveň nejlidnatější byla obec Steinstücken. V roce 1971 došlo k výměně pozemků a byl vytvořen koridor mezi touto obcí a Západním Berlínem. Všechny ostatní západoberlínské exklávy byly postupně připojeny do roku 1988, ať už prodejem, nebo výměnou pozemků.\n"}
{"id": "1049196", "url": "https://cs.wikipedia.org/wiki?curid=1049196", "title": "Žatec (hrad)", "text": "Žatec (hrad)\n\nŽatec je hrad přestavěný na pivovar ve stejnojmenném městě v okrese Louny. Stojí na severní straně žateckého Žižkova náměstí v nadmořské výšce 235 m n. m.\n\nPředchůdcem hradu bylo raně středověké hradiště poprvé písemně zmiňované roku 1004. Vlastní hrad byl na konci ostrožny založen nejspíše ve 12. století, ale první písemná zmínka o něm je až z roku 1404. Pravděpodobně byl přestavěn v době vlády Přemysla Otakara II. Od 17. století chátral a roku 1802 byl přestavěn na pivovar.\n\nHrad měl trojúhelníkový nebo polookrouhlý půdorys. Středověkou podobu známe díky vedutě města od Jana Willenberga, která zachycuje tři věže předstupující před hradbu. Jedna z nich je okrouhlá a flankovací a druhá je hranolová. Podle oken byla zřejmě obytná. Ve sklepeních se zachovaly zbytky románského zdiva a dosud stojí jedna čtverhranná věž, kterou pivovar využíval jako vodárnu.\n\n\n"}
{"id": "1049205", "url": "https://cs.wikipedia.org/wiki?curid=1049205", "title": "Dunlop Tyres", "text": "Dunlop Tyres\n\nDunlop je značka pneumatik vyráběných firmou Goodyear Tire and Rubber Company.\n\nZáklady společnosti sahají až do 7. prosince 1888, kdy získala patent na pneumatiku. V roce 1935 pokořily jejich pneumatiky rychlost 330 mil/h (482,8 km/h). V roce 1945 začala společnost vyrábět i bezdušové pneumatiky se samotěsnící vrstvou. Roku 1962 učinili výzkumníci společnosti Dunlop objev tzv. aquaplaningu, který způsobuje, že pneumatiky mají na mokré vozovce menší záběr a menší přilnavost. V roce 1972 vyvinula společnost první pneumatiku s ocelovou kostrou, která zlepšuje stabilitu, brzdění a hlučnost. \n\nV roce 2000 se stala tato společnost součástí Goodyear Tire and Rubber Company.\n\nV roce 2012 bylo zavedeno standardizované označení pneumatik EU, které hodnotí pneumatika z hlediska spotřeby paliva, přilnavosti na mokru a hlučnosti.\n"}
{"id": "1049206", "url": "https://cs.wikipedia.org/wiki?curid=1049206", "title": "Gabriel Rodrigues de Moura", "text": "Gabriel Rodrigues de Moura\n\nGabriel Rodrigues de Moura, známý také jako Gabriel (* 18. června 1988), je brazilský fotbalový obránce, momentálně hraje za portugalský klub Gil Vicente, kde působí od července 2013.\nHraje na pravé straně obranné řady.\n\n"}
{"id": "1049211", "url": "https://cs.wikipedia.org/wiki?curid=1049211", "title": "Svádov (hrad)", "text": "Svádov (hrad)\n\nSvádov je zaniklý hrad na návrší (140 m n. m.) na pravém břehu Labe v místní části Svádov města Ústí nad Labem. Na místě zaniklého hradu stojí dům čp. 13.\n\nHrad zřejmě založil některý z přemyslovských panovníků během 13. století. Písemné prameny ho poprvé zmiňují roku 1283. Od přelomu 13. a 14. století patřil Vartenberkům. Zikmund Děčínský z Vartenberka musel hrad z finančních důvodů před rokem 1414 prodat Mikuláši z Okoře. Jeho rodina o hrad později vedla spory s Bohužem ze Zvěřince, ale patřil jí až do roku 1452, kdy ho získal Jan z Vartenberka. Následovalo období, kdy hrad vystřídal mnoho majitelů, až ho v roce 1548 koupil Mikuláš ze Salzhausenu, jehož potomek Bedřich ho přestavěl na renesanční zámek. Zámek byl poškozen během třicetileté války. V šedesátých a sedmdesátých letech 17. století byl opravován a rozšířen v barokním slohu.\n\nNa přelomu 18. a 19. století byla v zámku místní škola. V roce 1814 částečně vyhořel a přestal být udržován. Neudržované budovy se roku 1894 zřítily, a byly proto strženy. Na jejich místě byla postavena vila.\n\nPodobu hradu známe díky plánu z roku 1720 otištěném v Sedláčkově díle, kterému odpovídá i současná půdorysná situace pozemku. Staveniště hradu bylo zřejmě chráněno příkopem, přes který se vstupovalo do obdélného předhradí. Za ním se nacházelo pětiboké jádro, ve kterém stál bergfrit a obytný palác. Během pozdější přestavby byla k zadní straně přistavěna další budova. Je možné, že byla postavena v původním parkánu. Vila, která na místě hradu stojí, zřejmě obsahuje zdivo hradního paláce nebo zámku.\n\nHrad byl během své existence označován také jako tvrz či pouhý dvůr. Je možné, že starší královský hrad zanikl a na jeho místě postavili Vartenberkové hrad bergfritového typu.\n\n\n\n"}
{"id": "1049213", "url": "https://cs.wikipedia.org/wiki?curid=1049213", "title": "MOIK Baku FK", "text": "MOIK Baku FK\n\nMOIK Bakı FK (ázerbájdžánsky: \"Mərkəzi Ordu İdman Klubu Bakı Futbol Klubu\") je ázerbájdžánský vojenský fotbalový klub sídlící v hlavním městě Baku.\n\nKlub byl založen v roce 1955 sovětským ministerstvem obrany jako sportovní klub armády pod názvem SKA Baku (\"Sportivnyj klub armij\"). Od roku 1993 spadá klub pod ázerbájdžánské ministerstvo obrany. V roce 2001 byl název klubu pozměněn na MOIK Baku (\"Mərkəzi Ordu İdman Klubu\").\n\nSvé domácí zápasy odehrává na stadionu FK Baku stadionu s kapacitou 2 500 diváků.\n\nZdroj: \n\n\nZdroj: \n\n"}
{"id": "1049216", "url": "https://cs.wikipedia.org/wiki?curid=1049216", "title": "Noční čepice", "text": "Noční čepice\n\nNoční čepice (též noční čepec) je měkká a většinou teplá pokrývka hlavy, která se nosí při spaní. Používaly se v ložnicích, které nebyly dobře nebo vůbec vytopeny. Nasazuje se často před ulehnutím do postele a obléká se k ní pyžamo či noční košile. V současnosti se již příliš nenosí, často jsou zobrazovány v animovaných filmech jako součást pyžama.\n\nPánská a dámská noční čepice se liší. Ženy používaly dlouhý kus látky, který si omotávaly kolem hlavy. Mužská čepice byla tradičně špičatá s dlouhým vrškem, jenž byl zakončen bambulí. Délka se určovala tak, aby při zamotání čepice nedošlo k omotání kolem krku a možnému zadušení.\n\nBěhem 19. století se noční čepice často používaly v chirurgii, aby upevnily obvazy na hlavě. Piktografie jako symbol nočního klidu ukazuje měsíc s nočním čepcem. V přeneseném významu se noční čepice používala jako symbol pomalých, líných osob nebo vytrvalých spáčů. V politických karikaturách je charakteristickým znakem postavy Deutscher Michel, která karikovala chování typických Němců.\n"}
{"id": "1049222", "url": "https://cs.wikipedia.org/wiki?curid=1049222", "title": "Audra Mae", "text": "Audra Mae\n\nAudra Mae (* 20. února 1984, Oklahoma City, USA) je americká folk-rocková zpěvačka. Je vzdálenou neteří americké zpěvačky Judy Garlandové.\n\n\n\n"}
{"id": "1049226", "url": "https://cs.wikipedia.org/wiki?curid=1049226", "title": "Goodyear Tire and Rubber Company", "text": "Goodyear Tire and Rubber Company\n\nGoodyear Tire & Rubber Company je americká výrobní společnost, která byla založena v roce 1898 Frankem Seiberlingem. Společnost má sídlo v Akronu (v Ohiu). Společnost vyrábí pneumatiky pro automobily, užitkové vozy, nákladních automobily, SUV, závodní automobily, letadla, pro zemědělskou techniku a další.\nSpolečnost se jmenuje podle Charlese Goodyeara - vynálezce vulkanizovaného kaučuku.\n\n"}
{"id": "1049227", "url": "https://cs.wikipedia.org/wiki?curid=1049227", "title": "Vítek Vaněček", "text": "Vítek Vaněček\n\nVítek Vaněček (* 9. ledna 1996, Havlíčkův Brod) je český hokejový brankář, který v současnosti hraje za Hershey Bears v AHL. Klub je první farmou Washingtonu Capitals. Je odchovancem havlíčkobrodského hokeje, kde nastupoval za výběry do 16', 18' a 20' let. Ve vstupním draftu 2014 si jej jako 39. celkově ve 2. kole vybral tým Washington Capitals.\n\nČeskou republiku reprezentoval na MS do 18 let v roce 2014, kde svými výkony přispěl ke zisku stříbrných medailí. Byl brankařskou jedničkou reprezentace U20 na mistrovství světa juniorů 2015 a 2016.\n\n"}
{"id": "1049229", "url": "https://cs.wikipedia.org/wiki?curid=1049229", "title": "Neftçala FK", "text": "Neftçala FK\n\nNeftçala FK (ázerbájdžánsky: \"Neftçala Futbol Klubu\") byl ázerbájdžánský fotbalový klub sídlící ve městě Neftçala. Klub byl založen v roce 2004 jako \"Anşad Petrol\" firmou stejného názvu. V roce 2011 firma \"Anşad Petrol\" zkrachovala. Klub poté odkoupila firma \"SOCAR Petroleum\", která ho přejmenovala na \"Neftçala FK\". Zanikl v roce 2016.\n\nSvé domácí zápasy odehrával na stadionu Nariman Narimanov stadionu s kapacitou 2 000 diváků.\n\nZdroj: \n\n\nZdroj: \n\n"}
{"id": "1049230", "url": "https://cs.wikipedia.org/wiki?curid=1049230", "title": "Alena Husková", "text": "Alena Husková\n\nAlena Husková (10. června 1935 Litoměřice – 6. srpna 2008 Brno) byla česká klavíristka, dirigentka, korepetitorka baletu Národního divadla Brno.\n\nJejím bratrem byl sólový violista Slovenské filharmonie Zdeněk Husek. V roce 1962 se vdala za kontrabasistu Karla Kopřivu (23. června 1930, Krumvíř – 11. února 2004, Brno), žáka Františka Hertla, člena orchestru opery Národního divadla Brno a od roku 1970 profesora hry na kontrabas na brněnské konzervatoři. Její dcerou je slovesná dramaturgyně a dokumentaristka Českého rozhlasu Alena Blažejovská, roz. Kopřivová (nar. 1963), syn Petr Kopřiva se narodil v roce 1969. \n\nNavštěvovala Hudebně pedagogickou školu v Olomouci (1950–1955), poté pokračovala ve studiu na ostravské konzervatoři (obor dirigování u Jana Šoupala). Odtud přestoupila v roce 1956 na pražskou konzervatoř jako posluchačka oboru dirigování (ve třídě Václava Smetáčka, soukromě také u Františka Stupky a Bohumila Špidy). Jako dirigentka absolvovala Smetanovou symfonickou básní Šárka z cyklu Má vlast s orchestrem FOK ve Smetanově síni v Praze (1959).\n\nPoté byla angažována v olomouckém divadle jako dirigentka činohry. V roce 1960 zahájila svoje dlouholeté působení na místě korepetitorky baletu Národního (tehdy Státního) divadla Brno.\n\nV letech 1965–1967 pobývala s rodinou v Havaně. Manžel Karel Kopřiva zde působil jako sólový kontrabasista kubánského Národního symfonického orchestru. Na žádost kubánského ministerstva kultury se rodina do Havany vrátila opět v roce 1971. Karel Kopřiva zde rovněž vedl kontrabasovou třídu na prestižní Národní umělecké škole Instituto Superior de Arte v Cubanacánu. Alena Husková v Havaně pořádala četné koncerty, za svou uměleckou činnost obdržela v roce 1974 medaili Bedřicha Smetany.\nPo návratu do Brna (1975) Alena Husková vedle korepetitorského působení v baletu Národního divadla Brno pracovala na obdobné pozici také na tanečním oddělení brněnské konzervatoře. V orchestru opery a baletu Národního divadla Brno hrála na klavír, cemballo, zvonkovou hru a elektrofonické varhany. Spolupracovala s dirigenty a věnovala se rovněž práci inspicientky.\n\n\n"}
{"id": "1049232", "url": "https://cs.wikipedia.org/wiki?curid=1049232", "title": "Prestiž povolání", "text": "Prestiž povolání\n\nPrestiž povolání ukazuje míru váženosti, moci a vlivu ve společnosti, které se jedinci dostává a jež je mu od ostatních prokazována v souvislosti s výkonem daného povolání. Prestiž je považována za jednu ze tří základních dimenzí sociální stratifikace. Prestiž povolání, neboli funkční prestiž, je výsledkem výzkumu škál prestiže povolání, který je prováděn na základně reprezentativních šetření. Na základě těchto výsledků je obvykle sestaven žebříček prestiže povolání, který by měl odrážet význam určitých profesí pro společnost.\n\nSamotný pojem prestiž znamená dobrou reputaci (pozitivní hodnocení) jedince či skupiny spojenou s úctou a vlivem. Prestiž v moderním světě již není v takové míře určována podle velikosti majetku, jako tomu bylo dříve. Pokud jde o prestiž povolání, hodnotí se zcela nezávisle na jedinci, který povolání vykonává.\n\nPrestiž povolání zmiňoval ve svém pojetí teorie stratifikace jeden ze zakladatelů sociologie, německý sociolog a ekonom Max Weber. Weber rozlišuje tři formy stratifikačního systému: třídy, status, strana. Příslušnost k rozdílným třídám je dána nejen ekonomickými faktory (jako podle Karla Marxe), ale také dalšími neekonomickými faktory, jako jsou znalosti, dovednosti, kvalifikace. Status je nezávislý na třídním zařazení, může být pozitivní, či negativní a ukazuje rozdílnou prestiž sociálních skupin. Jakou máme stranu, není dáno třídou ani statusem, např. náboženské vyznání.\n\nWeberův status je vymezen z velké části prestiží povolání, protože tržní společnost považuje povolání za hlavní faktor prestiže. Weber říká, že členové se stejným statusem sdílejí podobné hodnoty a životní styl a těší se podobnému uznání ve společnosti.\n\nSociální status je postavení jedince ve společnosti na základě mnoha faktorů. Mezi ně mimo jiné spadají věk, pohlaví, tedy \"vrozené statusy\", které člověk neovlivní. Dalšími jsou askriptivní, tedy \"připsané statusy\", ty můžeme získat zděděním, např. majetek. Poslední skupinou jsou \"získané statusy\" dosažené vlastním úsilím v průběhu života, mezi ně patří povolání, příjem jedince, vzdělání, prestiž povolání, kulturní aktivity, životní styl a samozřejmě opět nabytý majetek.\n\nKonzistentní status: jedinec má prestižní povolání a dostává za něj odpovídající finanční ohodnocení (např. chirurg, právník).\n\nInkonzistentní status: jedinec má vysoký plat v povolání, které není považováno za prestižní (např. drogový dealer). Druhou možností je, že jedinec má nízký plat za povolání, které je hodnoceno jako prestižní (např. učitel).\nPrvní metodický výzkum prestiže povolání proběhl r. 1947. Tehdy dvojice Cecil C. North a Paul't Hart vypracovala studii \"Jobs and Occupations\" pro NORC (National Opinion Research Center). Autoři ve studii zjišťovali, zda existuje souvislost mezi prestiží povolání a vybranými faktory pracujících (věk, vzdělání, příjem).\nNa poznatcích studie stavěla např. Treimanova mezinárodní škála prestiže (\"Standard International Occupational Prestige Scale – SIOPS\") vypracovaná r. 1977. Donald J. Treiman se ve své hypotéze snaží o vypracování mezinárodních škál. Tyto snahy však byly obecně ztíženy silnou rolí národního pozadí a kulturních tradic v určování prestiže povolání. Postindustriální společnosti ale nesou podobné znaky, a můžeme proto mezi nimi najít i shodná chápání prestižních povolání.\n\nDalším z důležitých teoretiků prestiže povolání byl Otis D. Duncan, autor Duncanova socioekonomického indexu (\"Duncan’s Socioeconomic Index – SEI\"). Ve své studii pracoval s daty získaných ze sčítání lidu v USA r. 1950. Na základě výzkumu bylo možné snadno porovnávat jednotlivá zaměstnání mezi sebou.\n\nV posledních letech se výzkumy spíše zaměřují na porovnávání a měření šíře chápaného socioekonomického statusu (SES), který zahrnuje více informací, než jen povolání, příjem a vzdělání (např. majetek, čisté jmění). Socioekonomické postavení má také vliv na zdraví, lidé s vyšším postavením se dožívají průměrně delšího věku než lidé s nižším postavením. Pro přímé hodnocení prestiže povolání se dnes nejčastěji využívá Konstrukce mezinárodního indexu sociálně ekonomického statusu zaměstnání ISEI.\n\nPodle britských sociologů Johna Goldthorpa a Keitha Hopeho nesledují výzkumy prestiže povolání samotnou prestiž jako takovou ze sociologického hlediska, ale spíše hodnocení povolání a jejich obecnou žádanost. Mezi kritéria, kterými se lidé při tomto hodnocení řídí, řadí Goldthorp a Hope životní úroveň, finanční požadavky nebo vliv na společnost. Tento předpoklad prokázal experiment, při němž se nelišily výsledky dvou různých výzkumů: jeden byl zadaný tradiční otázkou, druhý požadoval ohodnocení profesí na základě životní úrovně, kvalifikace a výzkumu.\n\nPrvním významným vědcem, jež se na českém území zabýval prestiží povolání, byl Antonín Obrdlík, který vypracoval r. 1937 studii \"Povolání a veřejné blaho\". Ta byla až do r. 1966 jedinou prací zabývající se prestižní škálou. Dalšími z důležitých osobností zabývajících se tímto tématem byli např. Jaroslav Kapr, Vladimír Brenner a Milan Hrouda, či Milan Tuček.\n\nPrvní empirická studie prestiže povolání z čistě českého prostředí byla provedena r. 1992 na základě výzkumu \"Utváření trhu práce\", ve které bylo poměřeno 70 zaměstnání.\n\nV současné době se v České republice věnuje výzkumům ve dvouletých až tříletých intervalech Sociologický ústav Akademie věd ČR. Ve výzkumech respondenti hodnotí 26 vybraných povolání, přičemž nejprestižnější ohodnotí 99 body, to nejméně prestižní 1 bodem. Zbylým profesím pak přiřadí body od 2 do 98 dle vlastního uvážení. Z průměrného skóre je vypracována konečná stupnice, která je díky pravidelnému opakování výzkumu schopna měřit vývoj v prestiži povolání v dlouhodobé perspektivě.\n\nV průzkumech Sociologického ústavu Akademie věd ČR pravidelně vítězí profese lékaře, a to s více než desetibodovým náskokem. V posledním šetření (únor 2016) této profesi dalo maximum 99 bodů 44 % dotazovaných.\n\nCelkově žebříček neprochází zásadními změnami. Podle autora výzkumu Milana Tučka to lze vysvětlit stabilní hodnotovou strukturou české společnosti. Výjimkou je hodnocení politické scény, kdy si významně polepšila profese ministra. Mírně se zvýšilo i hodnocení poslance. Za celé sledované období dochází k nárůstu prestiže vojáka z povolání a policisty. Naopak na zatím nejnižší hodnotu se propadl zemědělec, o třináct bodů kleslo hodnocení novináře. Stabilitu žebříčku dokazuje skupina nesourodých profesí s konstantním, zhruba padesátibodovým ziskem. Zatímco v závislosti na věku se žebříček neliší, pravidelně prokazuje korelaci mezi sociálním statusem dotázaného a prestiží jednotlivých profesí (např. nejvyšší dosažené vzdělání).\n\nSouvislost prestiže povolání s hodnotovou orientací obyvatelstva prokazuje rok 1989, kdy podle Tučka a Machonina došlo při přechodu české společnosti na tržní hospodářství k velkému pohybu na trhu práce a změně profese či osamostatnění velké skupiny pracovní síly. Některé profese prodělaly velký vzestup (učitel, zdravotní sestra) na žebříčku, jiné se úplně propadly (soustružník, zemědělec). Tuček a Machonin dále uvádějí, že změny na škále prestiže nejsou pouze důsledkem, ale zároveň předpokladem změn ve společnosti.\n\nJak definovali čeští vědci Tuček a Machonin ve své studii, výzkumy sociální stratifikace obecně čerpají ze tří druhů šetření, které se vztahují i na příbuzná měření prestiže povolání. Jako ideální postup hodnotí kombinaci všech zmíněných druhů šetření:\n\n\nDle Tučka a Machonina mají výzkumy pět možných cílů:\nTuček a Machonin dále uvádějí, že výsledky výzkumu lze užívat pro diskusi o problémech sociální struktury společnosti. Prestiž se pojí se sociálním vědomím a vedle kompenzací materiálních slouží jako duchovní či morální kompenzace za výkon povolání.\n\nData na základě několikaletého výzkumu Sociologického ústavu Akademie věd ČR:\n\n"}
{"id": "1049237", "url": "https://cs.wikipedia.org/wiki?curid=1049237", "title": "Efekt skleněného útesu", "text": "Efekt skleněného útesu\n\nEfekt skleněného útesu je jedním ze současných společenských problémů. Hlavní teze tohoto jevu spočívá v tom, že se ženy dostávají do vedení v době krize, zatímco když firma prosperuje, jsou do vedení naopak jmenováni muži. Ženy pak v důsledku tohoto jevu selhávají a nesou vinu za neúspěch firem. Efekt skleněného útesu se rozšířil např. i do politiky a dalších oblastí.\n\nVýraz pochází z angličtiny (v originále glass cliff effect) a poprvé ho použila profesorka Michelle K. Ryan společně s profesorem Alexem Haslamem na Exeterské univerzitě ve svém výzkumu zahájeném v roce 2003.\n\nJedním z prvotních impulsů k zahájení výzkumu na téma Efektu skleněného útesu byl článek nazvaný: „Women on Board: Help or Hindrance?\" (volně by se dalo přeložit jako „Ženy ve vedení: pomoc nebo pohroma?“)  od Elizabeth Judge. Tento článek poukazuje na fakt, že společnostem se ženami ve vedení se zpravidla daří hůře než těm, jejichž vedení je složeno jen z mužů. Poté dochází k závěru, že ženy ve vedení škodí.\n\nProfesorka Michelle K. Ryan společně s profesorem Alexem Haslamem toto tvrzení zpochybnili a porovnali finanční postavení FTSE 100 firem před a po jmenování muže nebo ženy do vedení. Tyto firmy totiž jmenovaly ženy v případě, že se jim v poslední době nedařilo. <br>Na základě výsledků této analýzy zjistili, že ačkoliv korelace mezi vedoucími ženami a špatným výkonem firem existuje, tak byla špatně interpretována. Příčina byla zaměněna za následek. Přichází s hypotézou skleněného útesu. Ta vysvětluje, že ženy bývají jmenovány do vedení právě kvůli obtížné situaci společnosti.\n\nTato teorie je mimo jiné v souladu s výzkumem, který tvrdí, že v čase krize lidé dávají přednost charismatickému vůdcovství (například výzkumy: Bass 1990, Hunt 1991, Pillai 1996 a Weber 1946), které je často spojováno právě s ženami vůdkyněmi. (např. Eagly, 2003)\n\nZatímco pojem skleněný strop zazněl poprvé před několika desetiletími a většina žen v manažerských pozicích již bez problémů přiznává jeho existenci, myšlenka skleněného útesu je podstatně novější. Proto je v praxi stále nejen hodně mužů, ale i žen, kteří odmítají připustit možný vliv skleněného útesu v zaměstnání.\n\nSe skleněným útesem se ovšem nesetkáváme pouze v managementu a podnikatelské sféře. Jeho stopy jsou jasně patrné i v politice či právnictví. \n\nV politice jsou ženy často nasazovány na místa, kde je buď komplikované mandát získat, nebo jako při „běžném“ skleněném útesu tam, kde se očekávají potíže.Co se týče právnictví i zde najdeme uvnitř právnických firem známky skleněného útesu. Zde se často projevuje tak, že právním zástupkyním bývají přiděleny případy s nižší pravděpodobností výhry než jejich mužským protějškům.\n\nKoncept skleněného útesu je také používán pro popis diskriminace zaměstnanců, kterou zakusili lídři, kteří jsou součástí menšin, nebo postižení.\n\nPodle průzkumu BBC si 31% žen a pouze 8% mužů\nmyslí, že ženy mají méně šancí získat vedoucí pozici než muži, a proto jsou\nspíše ochotny akceptovat riskantnější pozice, které by obyčejně mužské zájemce odradily. Profesorky Univerzity v Utahu, Ali Cook a\nChristy Glass tvrdí, že ženy a menšiny vidí riskantní pracovní nabídky jako\njedinou změnu, které se jim dostane.\n\nV roce 2005 byl projekt profesorů Haslama a Ryan z roku 2003, který se jako první zabýval myšlenkou skleněného útesu a tento jev také pojmenoval, oceněn týdeníkem Times Higher Education jako nejlepší výzkumný projekt roku. \n\nŽeny, které se ocitnou na pozicích skleněného útesu, riskují poškození vlastní reputace a kariérních vyhlídek, protože lidé často viní vedení za neúspěch společnosti, aniž by vzali v potaz širší okolnosti.\n\nS problematikou skleněného útesu souvisí „efekt skleněného stropu“. Vědci zjistili, že ženy mají větší šanci prorazit skleněný strop a dostat se do vyšší pozice, pokud firma prochází krizí. Na otázku, proč tomu tak je, se snažily odpovědět profesorka Nyla R. Branscombe z University of Kansas a Susanne Bruckmüller, výzkumná spolupracovnice z University of Erlangen-Nuremberg a provedly 2 experimenty. \n\nPokusu se účastnilo celkem 119 vysokoškolských studentek a studentů. Účastníkům byly předloženy 2 novinové články. V prvním z nich bylo uvedeno, že vedoucí firmy půjde do důchodu, a byl upraven do dvou verzí: v první verzi byla firma vedena mužem, v druhé verzi ženou. Druhý článek popisoval finanční situaci této firmy a také měl dvě verze. V první verzi firma prosperovala, v druhé procházela krizí.\n\nStudenti pak měli zvolit nového vedoucího firmy. V případě prosperující firmy, která byla předtím vedena mužem, hlasovala většina studentů pro muže. V případě, že byla firma původně vedena mužem a procházela krizí, byla studenty zvolena do vedení žena. A nakonec v případě, že byla firma původně vedena ženou a zároveň procházela krizí, hlasovali studenti pro ženu, tedy ve firmě se nic nezměnilo a efekt skleněného útesu se neprojevil.\n\nTento pokus dokazuje, že v prosperujících firmách vedených muži není potřeba měnit zvyky a dosazovat do vedení ženu. Pouze pokud je firma dovedena mužem do potíží je do vedení dosazena žena, která ponese následky.\n\nTohoto pokusu se účastnilo celkem 122 studentů a studentek, kteří si přečetli článek o obchodním řetězci, který byl buď velmi úspěšný, nebo procházel krizí. V obou případech mělo dojít ke změně ve vedení.\n\nPro pokus byly také připraveny popisy kandidátů na vedení řetězce. Někteří kandidáti měli vlastnosti typicky spojované s ženami, například dobré komunikativní schopnosti a podporu ostatních; další měli vlastnosti stereotypně přisuzované mužům, jako jsou soutěživost a rozhodnost.\n\nStudenti se pak rozhodovali, koho by zvolili do vedoucí pozice. Pokud byla firma úspěšná, většina studentů zvolila kandidáta s mužskými vlastnostmi, zatímco pro firmu procházející těžkým obdobím volili studenti kandidáta s ženskými vlastnostmi.\n\nTento pokus potvrzuje hypotézu, že obecný přístup lidí k genderu pomáhá vytvářet efekt skleněného útesu.\n\nVýzkum efektu skleněného útesu profesorky Ryan a profesora Haslama byl v roce 2008 zařazen mezi 100 nejlepších myšlenek v žebříčku New York Times Magazine. Jejich výzkum byl podporován Evropským sociálním fondem, fondem Leverhulme Trust a Radou ekonomického a sociálního výzkumu (Economic and Social Research Council)\n\nVýzkum tohoto fenoménu i nadále pokračuje a nyní se zaměřuje na psychické procesy, které za tímto jevem stojí, např. proč jsou ženy hodnoceny pozitivněji u problematických případů? Jak jsou hodnoceny poté, co z útesu spadnou? \n\nDalší oblastí zkoumání jsou ostatní skupiny obyvatelstva, jež jsou ve vrcholových pozicích zastoupeny minoritně, protože efekt skleněného útesu se pravděpodobně nevztahuje pouze na ženy, ale i na tyto zástupce minorit.\n\nPři snaze efektivně zamezit tomuto jevu je důležité nejprve rozšířit uvědomění o jeho existenci do širších základen firem. Zaměstnanci, ale hlavně vedení si musí uvědomit, že není cílem pomoci pár ženám rychle prorazit skleněný strop. To je totiž většinou postaví pouze do velice vratké pozice a často pak bývají zase rychle sesazeny. Dále je dobré sledovat talentované ženy ještě na úrovni nižší, než je vrcholový management. Velmi důležité je také poskytnutí podpory a informací aspoň v takové míře, v jaké by oboje bylo poskytnuto jejich mužským protějškům. Právě nedostatek informací a zdrojů je častým důvodem neúspěchu žen. Diskuze o pozitivech rozmanitosti ve vedení (ale i v celkových pracovních kolektivech) společností, stejně jako o tom, že není možné očekávat \"spasení\" firmy ženou ve chvílích propadu produktivity, by měla být samozřejmostí. \n\nMezi další efekty a syndromy popisující diskriminaci žen při kariérním postupu patří - mimo již zmíněný skleněný strop - syndrom včelí královny, skleněný výtah neboli eskalátor, gender pay gap (rozdíl mezi výší mezd mužů a žen na stejných pracovních pozicích),  tokeni a v neposlední řadě také sexismus.\n\nSkleněný výtah charakterizuje častý případ mužů na tradičně ženských pozicích, kteří postupují profesně nahoru rychleji, než odpovídá jejich zkušenostem a schopnostem, často na úkor ženských kolegyní.\n\nJako token se označuje jedinec, který vstoupil do prostředí s výraznou převahou opačného pohlaví. Je vnímán jako zástupce svého pohlaví a čeká se od něj, že bude naplňovat jisté typické představy genderových stereotypů. Takový člověk může reagovat buďto snahou o jejich popření, nebo naopak snahou o jejich úplné naplnění. Obě cesty ale nakonec vedou k potlačení skutečné osobnosti a schopnostem dotyčného, což je pro něj diskriminační. \n\nSyndrom včelí královny popisuje paradox, kdy žena ve vedení je spíše nevýhodou pro ostatní ženy na pracovišti. Dotyčná většinou odmítá uznat existenci jakýchkoli překážek stojícím ženám v cestě.  Přitom se ale snaží splynout s mužskými lídry a stojí hlavně o podporu podřízených mužů, přičemž podřízené ženy naopak ignoruje, často kvůli strachu z konkurence.\n\n\n"}
{"id": "1049239", "url": "https://cs.wikipedia.org/wiki?curid=1049239", "title": "Atitlán (sopka)", "text": "Atitlán (sopka)\n\nAtitlán je mohutný kuželovitý a činný stratovulkán ležící na okraji kaldery stejnojmenného jezera. Nachází se v severní Guatemale v departementu Sololá v Guatemalské vysočině, která je součástí pohoří Sierra Madre de Chiapas.\nVulkán projevuje intenzivní a pravidelnou aktivitu, mezi roky 1469 až 1853 bylo zaznamenáno více než dvanáct eruptivních projevů. Atitlán je součástí Středoamerického vulkanického oblouku, který je tvořen řetězcem vulkánů napříč Střední Amerikou a jenž má svůj původ v podsouvání Kokosové tektonické desky pod tektonickou desku Karibskou. Vulkány tohoto oblouku náleží do takzvaného Ohňového kruhu, který lemuje pobřeží Tichého oceánu. Severně od vulkánu Atitlán se ve vzdálenosti několika kilometrů vypíná vulkán Tolimán a severozápadním směrem se tyčí vulkán San Pedro. Atitlán s Tolimánem jsou od San Pedra odděleny úzkou zátokou.\n\nMlžné pralesy na svazích Atitlánu jsou domovem dvou velmi vzácných endemických druhů ptáků, guana horského (\"Oreophasis derbianus\") a tangary Cabanisovy (\"Tangara cabanisi\"). Guan horský je přeživší pleistocénní druh čeledi hokovitých, který dnes už jen sporadicky obývá území svého původního výskytu. Jeho habitat se omezuje na oblast mlžného pralesa v nadmořské výšce nad 1650 metrů. Tento pták je velký asi jako krocan a pro dospělé samce je charakteristický rudý masitý roh na vrcholu hlavy. Tangara Cabanisova se zde vyskytuje pouze v několika izolovaných lokalitách, ale v obdobném habitatu středních výšek horského pásma se jí daří ještě v dalších místech pohoří Sierra Madre de Chiapas v Mexiku a západní Guatemale.\n"}
{"id": "1049241", "url": "https://cs.wikipedia.org/wiki?curid=1049241", "title": "Qaradağ Lökbatan FK", "text": "Qaradağ Lökbatan FK\n\nQaradağ Lökbatan FK (ázerbájdžánsky: \"Qaradağ Lökbatan Futbol Klubu\") je ázerbájdžánský fotbalový klub sídlící ve městě Lökbatan.\n\nKlub byl založen v roce 2008 jako rezerva klubu Neftçi Baku PFK pod názvem \"Neftçi-ISM\". V roce 2011 se klub kvůli případnému postupu do Premyer Liqası přejmenoval na \"Qaradağ Lökbatan\". Právě již v sezóně 2011/12 se klubu podařilo zvítězit v Birinci Divizionu, ovšem svaz klubu i přes přejmenování pro následný postup do Premyer Liqası neudělil licenci.\n\nSvé domácí zápasy odehrává na stadionu Lökbatan stadionu s kapacitou 2 000 diváků.\n\nZdroj: \n\n\nZdroj: \n\n"}
{"id": "1049242", "url": "https://cs.wikipedia.org/wiki?curid=1049242", "title": "Avtandil Ebralidze", "text": "Avtandil Ebralidze\n\nAvtandil Ebralidze, známý i jako Avto (gruzínsky ავთანდილ ებრალიძე; * 3. října 1991, Tbilisi), je gruzínský fotbalový útočník a reprezentant, který v současnosti působí v portugalském klubu Gil Vicente.\nV A-mužstvu Gruzie debutoval 15. 10. 2013 v kvalifikačním utkání v Albacete proti domácímu týmu Španělska (porážka 0:2).\n\n\n"}
{"id": "1049247", "url": "https://cs.wikipedia.org/wiki?curid=1049247", "title": "Ikarské hnutí", "text": "Ikarské hnutí\n\nIkarské hnutí (také Ikařané) bylo ve Francii založené sociální hnutí, vycházející z utopického socialismu a především myšlenek filosofa a novináře Étiennea Cabeta, které popsal ve svém románu \"Cesta do Ikarie\" (1840). Ikarské hnutí se pokusilo převést Cabetovy ideály do praxe, první \"Ikařané\" vypluli v roce 1848, pod jeho vedením, založit společenství do Spojených států amerických. Tam založili několik rovnostářských komun v oblastech Texas, Illinois, Iowa, Missouri a Kalifornie. Většina se rozpadla na podkladě vnitřních rozporů.\n\nPoslední komuna v oblasti Corning, Iowa se dobrovolně rozpustila v roce 1898. Tato komuna fungovala nepřetržitě 46 let, a tím se stala nejdéle trvajícím nenáboženským komunálním společenstvím v USA.\n\nÉtienne Cabet (1788-1856), vystudovaný právník, byl již od pádu Napoleona Bonaparteho politicky aktivní kritik restaurace Bourbonů. Aktivní byl i během Červencová revoluce v roce 1830. Účast v revoluci mu vynesla vysoký post ve správě Korsiky a zvolení do parlamentu. O oba posty však přišel již roku 1834, kdy byl po dlouhodobé kritice konzervativní orleanistické vlády obžalován z velezrady. Poté odjel do exilu do Anglie. V Anglie se věnoval studiu a po ovlivnění díly Roberta Owena začal roku 1839 psát utopický román idejí s názvem \"Voyage en Icarie\" (\"Cesta do Ikarie\"), vydaný roku 1840. Stejně jako Thomas More ve svém díle \"Utopie\", zvolil formu alegorie. Kniha zaznamenala obrovský úspěch a dočkala se několika vydání. Cabet v roce 1841 začal vydávat i tisky \"Le Populaire\" a \"Ikarský almanach\". Ve Francii myšlenky rezonovaly především v industriálních městech, jakými byla Reims, Léon, Nantes, Toulouse a Toulon. Cabet tehdy sám odhadoval počet svých přívrženců na 50 000 (roku 1843).\n\nV květnu 1847 Cabet napsal a publikoval článek \"Allons en Icarie\" (\"Pojďmě do Ikarie\"), ve kterém vybízel své přívržence k založení komun v USA. Cabet tehdy věřil, že se první výpravy zúčastní deset až dvacet tisíc dělníků a že brzy poté dosáhnou počtu jednoho milionu. Dále, že vzniknou celá nová města, průmyslové areály apod. V září 1847 odjel do Anglie k Robertovi Owenovi pro radu při výběru lokality v USA. Owen mu nabídl málo osídlenou oblast Texasu. Cabet souhlasil. Texaská společnost The Peters Company nabídla Cabetovi jeden milion akrů, pokud dojde ke kolonizaci do 1. července 1848.\n\nDne 3. února 1848 vyplula první skupina (69 lidí) z přístavu Le Havre na lodi \"Rome\" směr přístav New Orleans. Do USA připluli dne 27. března 1848. Brzy po příjezdu do Texasu zjistili, že byli podvedeni a že se jejich pozemky nalézají 250 mil od původní dohody, navíc spolu nesousedily. Ačkoliv měl Cabet zaručen příjezd 3 000 přívrženců, dle smlouvy musel všem do 1. července 1848 postavit domy, jinak se smlouva zrušila. S 69 lidmi nakonec stihl zajistit přivlastnění jen 10 000 akrů z původního plánu jednoho milionu. To vedlo k faktu, že roku 1849 dorazilo jen 200 z přislíbených 3 000 přívrženců. Navíc ještě během léta 1848 zasáhly vyčerpané a špatně zajištěné osadníky epidemie cholery a malárie, které si vyžádaly čtyři oběti. Ke všemu ve Francii proběhla Únorová revoluce 1848 a ta oslabila zájemce o komunální život v USA. Z 1 500 plánovaných účastníků druhé vlny tak nakonec zůstalo jen 19. Většina účastníků první vlny se ještě koncem roku 1848 vydala zpět do Francie. Ve městě Shreveport, Louisiana se setkali s nadšenci druhé vlny, kteří je poté v osadě v Denton County nahradili. Většina navrátivších se do Francie poté připravila společnou žalobu z podvodu, kterou žalovali Cabeta. 280 posledních přívrženců poté roku 1849 s Cabetem přesídlilo z Denton County do Nauvoo v Illinois.\n\nOsada Nauvoo byla původně založena roku 1839 pro Církev Ježíše Krista Svatých posledních dnů, ale když byl roku 1844 zavražděn Joseph Smith, osadníci tuto osadu opustili a roku 1849 ji prodali Ikařanům. Nauvoo se tím stala první trvale fungující ikarskou komunou, která se řídila radami z knihy \"Cesta do Ikarie\". Obyvatelé, jichž bylo nejvíce okolo 500, zde žili v rovnostářských a komunitních podmínkách pod vedením zvoleného prezidenta, jímž byl Cabet. Během roku 1850 komuna zažila jedinou dobu prosperity, i přesto se již od konce roku začaly projevovat neshody. V roce 1851 se navíc Cabet musel vrátit do Francie, kde čelil obvinění z podvodu, do Nauvoo se vrátil až po roce a půl. Komuna se brzy rozpadla na dvě frakce, na tzv. disidenty (Alexis Armel Marchand a Jean Baptist Gerard) a cabetisty (Cabet). Spor vyústil vyloučením cabetistů, kteří v počtu 170 lidí v říjnu 1856 založili novou komunu v St. Louis, Missouri. \n\nVeškerý přesun do nové komuny byl dokončen 6. listopadu 1856, tedy dva dny před úmrtím Cabeta. Jejich novým vůdcem se stal Benjamin Mercadier. V únoru 1858 151 Ikařanů na hypoteční úvěr koupilo pozemky v Cheltenham, St. Louis, Missouri. I v této komuně se objevily spory. Navíc vypuknuvší Americká občanská válka odčerpala z komuny část osadníků. V roce 1864 jich zde zůstalo jen dvacet. Kvůli neschopnosti platit úvěr jim byly zadlužené pozemky zabaveny a komuna se rozpadla.\n\nRoku 1852 koupili Ikařané pozemky v Adams County, Iowa a od roku 1853 začali osídlovat jih osady Queen City. V roce 1860, kdy zkrachovala komuna v Nauvoo se část tamních zadlužených osadníků přesunula právě do Iowy. Jejich kolonie o velikosti čtyř tisíc akrů získala název Corning. Během Občanské války osada prodávala potraviny armádě a slušně prosperovala, čímž osadníci mohli zaplatit své dluhy.\n\nNa jaře 1874 osadu navštívil anglický spisovatel Charles Nordhoff, který o ní podal zprávu. Nordhoff popsal víceméně fungující společenství založené na rovnosti, společném vlastnictví, ústavě psané Cabetem, myšlenkách komunitarismu, a financované z prodeje potravin a vlny.\n\nV 70. letech se dočkala osada nového rozdělení. Tzv. \"vieux icariens\" byli proti udělení volebního práva ženám, zatímco tzv. \"jeunes icariens\" byli pro. V poměru 31:17 byl návrh zamítnut. To vedlo k odchodu \"jeunes icariens\", kteří si nedaleko založili vlastní osadu. Rozkol znamenal konec pro původní osadu, jelikož \"vieux icariens\" nezvládli financování a komuna zbankrotovala. \"Jeunes icariens\" svou komunu dobrovolně rozpustili v roce 1898 a integrovali se do okolních obcí. Corning tím byl nejdéle trvající nenáboženskou komunou v USA.\n\n\n"}
{"id": "1049248", "url": "https://cs.wikipedia.org/wiki?curid=1049248", "title": "Iván Balliu", "text": "Iván Balliu\n\nIván Balliu Campeny (* 1. ledna 1992, Caldes de Malavella, Španělsko) je španělský fotbalový obránce, který v současnosti hraje v portugalském klubu FC Arouca.\nMimo Španělska hrál v Portugalsku.\n\nOdchovanec FC Barcelona. V červenci 2013 odešel po vypršení kontraktu s Barcou do portugalského klubu FC Arouca, podepsal smlouvu na 2 roky.\n\n"}
{"id": "1049249", "url": "https://cs.wikipedia.org/wiki?curid=1049249", "title": "Ne me quitte pas", "text": "Ne me quitte pas\n\nNe me quitte pas ( „Neopouštěj mne“) je francouzská píseň od belgického šansoniéra (zpěvák-skladatel) Jacquese Brela z roku 1959. \n\nPůvodní verze byla mnohokrát přezpívána jak ve francouzské, tak v mnoha jiných jazykových verzích. České verze nazpívaly například Eva Pilarová, s textem Eduarda Krečmara \"\"Když mě opustíš\"\" (1969), Naďa Urbánková s vlastním textem \"\"Jestli rád tě má\"\" (1976), či Hana Hegerová, s textem Pavla Kopty \"\"Lásko prokletá\"\" (1977).\n"}
{"id": "1049250", "url": "https://cs.wikipedia.org/wiki?curid=1049250", "title": "David Kaše", "text": "David Kaše\n\nDavid Kaše (* 28. ledna 1997 Kadaň) je český hokejista, který dne 27. června 2015 byl draftován v pátém kole draftu 2015 jako 128. celkově týmem Philadelphia Flyers.\n\nČeskou republiku reprezentoval na MS do 18 let v roce 2014, kde svým gólem v semifinálovém prodloužení proti Kanadě rozhodl o postupu Česka do finále, na juniorském šampionátu v roce 2015, kde český výběr obsadil 6. místo a také na MS do 18 let v roce 2015 ve Švýcarsku, kde působil jako kapitán a s týmem skončil na 6. místě.\n"}
{"id": "1049254", "url": "https://cs.wikipedia.org/wiki?curid=1049254", "title": "Ulysse Diallo", "text": "Ulysse Diallo\n\nUlysse Diallo (* 26. října 1992, Bamako, Mali) je malijský fotbalový útočník, momentálně hráč portugalského klubu FC Arouca, kam přišel v červenci 2014 z maďarského týmu Ferencváros.\n\n"}
{"id": "1049255", "url": "https://cs.wikipedia.org/wiki?curid=1049255", "title": "Bitva o pevnost William Henry", "text": "Bitva o pevnost William Henry\n\nBitva o pevnost William Henry (1757; též obléhání pevnosti William Henry) byla jedním z klíčových střetnutí mezi Brity a Francouzi v sedmileté válce v Americe. Skončila sice jednoznačným úspěchem Francouzů, ale mělo se ukázat, že šlo o vítězství značně problematické a nevyužité. Některé její události jsou známy z románu Jamese F. Coopera \"Poslední Mohykán\".\n\nV roce 1754 odstartovali náčelník Tanaghrisson zvaný \"Poloviční král\" a virginská milice vedená Georgem Washingtonem přepadem malé francouzské jednotky v údolí Ohia poslední anglo-francouzskou imperiální válku v Americe, jež později dostala jméno sedmiletá, ale američtí osadníci jí nazvali francouzsko-indiánská. Tento konflikt měl jednou provždy vyřešit teritoriální spory, jež mezi sebou měly anglické kolonie a Nová Francie. Angličané měli nad Francouzi obrovskou početní převahu (cca 20:1), ale první roky bojů tomu nenasvědčovaly. V červenci 1755 utrpěli zdrcující porážku u Monongahely, kde vojsko generála Braddocka zdecimovaly kombinované oddíly Francouzů a jejich indiánských spojenců. Počáteční britské neúspěchy měly několik důvodů. Za prvé to byla neschopnost kolonistů se sjednotit a financovat jakékoli větší kampaně. Za druhé to bylo pohrdání britské pravidelné armády koloniálními milicemi resp. snaha si je proti vůli osadníků zcela podřídit. Za třetí velmi malá podpora Britů a kolonistů ze strany Indiánů. A v neposlední řadě flexibilnější francouzská taktika a jejich větší zkušenosti v boji v lesích.\n\nV srpnu 1755 se Britové pokusili převzít iniciativu na severní frontě. Sir William Johnson, britský agent pro Irokéze a čerstvý generálmajor, získal povolení shromáždit armádu, která měla dobýt francouzskou pevnost Saint-Frédéric na břehu Champlainova jezera. Podařilo se mu dát dohromady asi 1 700 mužů včetně 200 Mohawků, nejvěrnějších indiánských spojenců Angličanů. Jeho výprava se dostala k Lac du Saint-Sacrement, které přejmenovala na Lake George. Proti této armádě vyrazili z Crown Point Francouzi vedení baronem de Dieskau, jejichž síly byly jen o málo menší než britské. 8. září 1755 došlo k velmi krvavé bitvě, která stála obě strany asi 300 mrtvých nebo zraněných. Ačkoliv šlo z taktického hlediska o remízu, získali určitou strategickou výhodu Britové - udržení jejich pozic umožnilo vybudovat na břehu jezera novou pevnost - Fort William Henry. Ta byla uvedena do provozu v listopadu 1755.\n\nBritským vrchním velitelem v Severní Americe byl v červenci 1756 jmenován generál hrabě Loudoun. Jeho strategickým cílem pro rok 1757 se nejprve stal útok na Québec, ale později došlo ke změně. Cílem britského útoku se měla stát pevnost Louisbourg, která chránila vjezd do zálivu Sv. Vavřince a do stejnojmenné řeky - hlavní tepny francouzské Kanady. Velení na severní frontě svěřil Loudoun brigádnímu generálovi Danielu Webbovi. Ten dostal k dispozici 2 000 mužů z 35. pěšího regimentu a 60. královského amerického regimentu a dále měl mít k dispozici cca 5 000 mužů z provinční domobrany. Jejich cílem mělo být udržení severní fronty, především Fort William Henry a Fort Edward (pevnost cca 25 km jihovýchodně od WH).\n\nFrancouzi vedení nově jmenovaným velitelem markýzem Montcalmem dobyli v srpnu 1756 britskou pevnost Oswego na břehu Ontarijského jezera, což je výrazně povzbudilo. Měli skrze domovskou zemi zprávy od informátorů v Londýně, že britským cílem pro rok 1757 bude pevnost Louisbourg. Díky tomu, a také díky důkladnému průzkumu věděli, že Fort William Henry a Fort Edward budou bráněny relativně menšími silami. Nicméně vojenské kruhy ve Francii doporučovaly spíše defenzivní taktiku, s tím že o osudu Nové Francie rozhodne evropské bojiště. Montcalm nějakou dobu váhal, ale po poradě s guvernérem markýzem de Vaudreuilem se rozhodli, že udeří na William Henry. Guvernér Kanady Vaudreuil, který byl velký příznivce zapojení Indiánů do válečného úsilí Francouzů, začal již koncem roku 1756 s náborem domorodých bojovníků. Mezi jezerními kmeny velmi zapůsobil francouzský úspěch u Fort Oswego a výrazně vzrostl zájem podílet se na dalších kampaních, které mohly válečníkům přinést slávu, skalpy, zajatce a lup. Nakonec se podařilo získat pozoruhodnou sílu - téměř 1 000 Indiánů z oblasti Velkých jezer (Ottawové, Odžibvejové, Potawatomiové, Winnebagové, Menominiové, Saukové, Foxové, Miamiové, Delawarové a dokonce vzdálení Iowové aj.) a přes 800 z misií v údolí Sv. Vavřince (katoličtí Irokézové, Abenakové, Nipissingové, Huroni z Lorette, Algonkinové, Mikmakové, Malecitové aj.)\n\nV lednu 1757 vyslali Angličané průzkumnou výpravu vedenou proslulým rangerem Robertem Rogersem. Jednalo se o skupinu asi 80 elitních hraničářů známou jako \"Rogers' Rangers\". Jednotka si v pevnosti William Henry vyzvedla část materiálu plus posily a pokračovala na sever s cílem zjistit nepřátelské aktivity okolo pevností Carillon (nyní Ticonderoga) a Saint-Frédéric na jihu Champlainova jezera. Angličanům se podařilo zajmout několik nepřátel, kteří je informovali o velké skupině Francouzů a Indiánů, kteří právě dorazili do Carillonu. Rogers se rozhodl z oblasti rychle zmizet, ale bylo pozdě. Francouzi o nich věděli a vyslali 180 mužů (90 Kanaďanů a Ottawů a 90 vojáků pravidelných oddílů) Rogersův oddíl vyhledat a zničit. První část se povedla dokonale. Franko-indiánský oddíl připravil Britům past a dokonale je zaskočil. Britům hrozilo úplné zničení, ale nahrálo jim několik věcí. Některým Francouzům zvlhl prach a měli tím pádem problém s palbou. Britové měli sněžnice a Francouzi nikoliv, což omezilo jejich pohyblivost. Rangerům se podařilo držet pozice až do setmění a pak vyklouznout ze sevření. Ztráty byly zhruba stejné na obou stranách (asi 30 mrtvých a zraněných, plus několik zajatých). Angličanům muselo být jasné, že Francouzi posilují své pozice a chystají velký útok.\n\nV březnu 1757 podnikli Francouzi první testovací útočnou výpravu proti pevnosti William Henry. Vedl ji guvernérův mladší bratr François-Pierre Rigaud de Vaudreuil a sestávala z 1 500 Kanaďanů, Francouzů a Indiánů. Výprava přišla po zamrzlém jezeře a byla vyzbrojená jen lehce - jedinou obléhací zbraní byly žebříky, pro případ, že by se naskytla vhodná příležitost k proniknutí do pevnosti přes palisádové hradby. Zdržela se jen čtyři dny. Za tu dobu stihla poplenit okolí, zničit většinu budov mimo pevnost (mj. mlýn, nemocnici, skladiště, kasárna), několik člunů a nedostavěnou šalupu. Krátce po jejich odchodu dorazil do pevnosti nový velitel - plukovník George Monro a muži 35. pěšího regimentu. Kromě vojáků pravidelné armády měl k dispozici asi 800 odvedenců z provinčních oddílů, menší množství rangerů a i několik Indiánů. Dále se zde nacházelo několik desítek civilistů, kteří vesměs zajišťovali armádě různé pomocné služby.\n\nV dubnu 1757 shromáždil Montcalm tak velké množství Indiánů a kanadských hraničářů, že s jejich pomocí dokázal rozvinout rozsáhlou záškodnickou kampaň v okolí pevností William Henry a Edward. Tyto nepravidelné oddíly operovaly na velkém prostoru, podnikaly překvapivé útoky, napadaly zvědy a zásobovací skupiny a téměř úplně odřízly britské pevnosti od jakýchkoliv zdrojů informací. Rogersovi rangeři - jediná anglická jednotka, která by jim v tomto dokázala konkurovat a na tento styl boje případně reagovat - byli velmi oslabeni lednovou bitvou sněžnic a museli zastavit jakékoliv akce. Výsledkem toho bylo, že Angličané neměli až do června ponětí o tom, co Francouzi připravují. Až teprve koncem června přinesli dva uprchlí britští zajatci zprávy o ohromné síle 8 000 mužů, která se shromáždila v pevnosti Carillon a chystala se na jih. Montcalm dokázal seskupit na poměry Severní Ameriky obrovskou armádu. Většinu tvořili vojáci pravidelných jednotek pěších bataliónů, teprve loni přivezených z Francie, dále zde byli muži z kanadské milice, již zmiňovaní Indiáni (z nich bylo nejvíce Ottawů - přes 300) a pěchota z tradičních koloniálních oddílů \"Troupes de la Marine\".\n\nBritové se pokusili zabrzdit francouzské přípravy v samém zárodku. Plukovník Monro vyslal 23. července pět rot domobranců z New Jersey. Ti měli rychlou akcí narušit francouzské zázemí a přivést co nejvíce zajatců. Výprava skončila naprostou katastrofou. Indiáni si počkali až se čluny plné britských vojáků začnou vyloďovat, provedli zničující výpad a 250 z 350 útočníků buď pobili nebo zajali. Sami měli jen jednoho zraněného. Zbytek milicionářů se vrátil zcela deklasován a zděšen. Francouzský cestovatel a Montcalmův \"aide-de-camp\" Louis Antoine de Bougainville napsal, že Indiáni britské vojáky \"„topili a napichovali ve vodě jako ryby... a nejméně tři z nich uvařili v kotli a snědli.“\" Generál Webb, který byl v okamžiku návratu zdecimované jednotky milice na návštěvě Fort William Henry, slíbil poslat Monroovi velké posily. Po návratu do Fort Edward však z obavy, aby příliš neoslabil svou posádku, zjevně znervózněl a odeslal svému podřízenému jen 1 000 mužů, z nichž bylo 200 vojáků pravidelných jednotek, zbytek tvořili domobranci z massachusettské milice. Vojáci dorazili 2. srpna. Armáda se ubytovala přímo v pevnosti, milice měla svůj opevněný tábor na nedalekém návrší zvaném Titcomb´s Mount. Po příchodu posil disponoval Monro asi 2 500 lidmi.\n3. srpna dorazil k pevnosti Montcalmův zástupce François-Gaston rytíř de Lévis a spolu s ním 2 500 tisíce vojáků a bojovníků. Šlo o předsunutou brigádu, která měla vyčistit okolí pevnosti a pokud možno jí hermeticky uzavřít. Indiáni a Kanaďané úkol velmi brzy splnili. Zahnali milici za hradby tábora, odvedli jim veškerý dobytek a následně začali ostřelovat jak pevnost, tak tábor z úkrytů. Montcalm mezitím přitáhl s hlavní armádou a zahájil obléhání po typicky evropském způsobu - poslal k Monrovi vyjednavače s požadavkem na vydání pevnosti Francouzům. Monro odmítl.\n\nSituace obránců byla špatná, ale nikoliv zoufalá. Byli sice obklíčeni a ve více než trojnásobné početní nevýhodě, ale přesto měli šanci bránit se nějaký čas účinně. Monro disponoval desítkami kanónů různých ráží, zásobárny byly plné jídla a munice. Z dlouhodobého hlediska však obléhaní měli minimální šanci na úspěch, neboť Montcalm s sebou přitáhl mnoho obléhacích děl a Francouzi záhy začali s budováním okopů, v nichž také své baterie postupně umístili. Od 6. srpna se pevnost stala cílem soustavného ostřelování. Již od začátku Monro doufal, že mu generál Webb pošle posily, v nichž viděl jedinou šanci na úspěch. Za tímto účelem vyslal i mnoho poslů, ale prorazili jen někteří. Webb ale odmítl. Nechtěl oslabit svou pozici, kterou považoval za poslední výspu Britů před hrozbou napadení Albany a centrálního New Yorku. I když si vyžádal od massachusettského provinčního sněmu další posily v podobě milice, bylo více než zřejmé, že bude trvat poměrně dlouho, než dorazí. Za nečinností Webba mohly být i čistě povahové důvody. Sir William Johnson, ho charakterizoval jako \"„jediného Angličana, o němž vím, že byl zbabělec.“\" Webb napsal Monroovi dopis, v němž mu doporučil, aby \"„dosáhl nejlepších možných podmínek kapitulace.“\" Posla nesoucího tento dopis zabil jeden z indiánských spojenců Francouzů a list se dostal do rukou Montcalmovi. Markýz měl v ruce hlavní trumf při vyjednávání s Angličany. Do 8. srpna přišli Angličané o téměř polovinu kanónů, přičemž mnohé z nich explodovaly kvůli únavě materiálu a zranily či zabily svou obsluhu. V té době se také začala projevovat francouzská palba. Ačkoliv pevnost zatím neutrpěla zásadní škody a západní zeď by ještě nějakou dobu zřejmě vydržela, morálka obránců byla silně podlomena mj. i kvůli několika bezesným nocím. 9. srpna ráno se Monro po poradě s důstojníky rozhodl vyslat emisary k Montcalmovi. Ten nabídl podmínky vskutku velkorysé a v zásadě v souladu s evropským \"gentlemanským\" stylem válčení poloviny 18. století. Posádka pevnosti se měla zavázat, že nebude proti Francouzům 18 měsíců bojovat, opustí pevnost a zanechá zde veškerý válečný materiál kromě jednoho kanónu a osobních zbraní (šavle, nože, bajonety, pušky a pistole bez munice). Velitelé zajistí, že Britové do listopadu propustí všechny francouzské zajatce. Za to poskytnou jednoho důstojníka jako rukojmí. Na oplátku jim byl garantován bezpečný odchod do pevnosti Edward. Francouzi rovněž přislíbili, že se postarají o raněné a nemocné, jejichž stav nedovoloval opustit William Henry. Monro sice poněkud váhal, zda má na podmínky přistoupit, ale poté co mu Francouzi ukázali zachycený dopis od generála Webba, z něhož bylo jasné, že žádné posily nepřijdou, souhlasil s kapitulací.\n\nVše vypadalo téměř ideálně - gentlemanská dohoda, minimum prolité krve, získaná pevnost na jedné straně a ušetření vojáci na straně druhé - obě strany si zachovají tvář. Byl zde však jeden zásadní problém. Montcalm a další francouzští důstojníci svůj postup nekonzultovali s Indiány. Pouze podmínky oznámili náčelníkům s tím, ať o tom informují bojovníky. Indiáni si mohli vzít jen to, co neodnesou Angličané a nezaberou si pro sebe Francouzi, tedy jen nepotřebné oblečení a harampádí. Takovýto vývoj situace Indiáni nečekali a zásadně s ním nesouhlasili. Oni nepřišli bojovat za získání taktických výhod, zabrat území, obsadit pevnost či vylepšit strategickou situaci. Nerozuměli tehdejšímu kodexu evropského válčení a nehodlali se jím řídit. Pro ně bylo důležité získat čest, slávu a kořist, čili skalpy, zajatce a britské zbraně, insignie či oblečení. Svým postupem jim to však Francouzi znemožnili. Pokud by se vrátili domů s prázdnou, nečekalo by je uznání a obdiv jejich rodin a vesnic, ale pouze údiv a zřejmě i pohrdání nad tím, že přicházejí s prázdnýma rukama. Mnozí z nich již mnoho týdnů či měsíců sloužili ve francouzském vojsku a nic z toho neměli. Teď by měli odejít s prázdnýma rukama? Většina bojovníků se rozhodla, že si vezme to, co jim podle nich po právu náleží. 9. a 10. srpna 1757 došlo tedy k událostem, která nesou název masakr u pevnosti William Henry. Indiáni začali pleněním opuštěné pevnosti, zabili zde několik nemocných a raněných, kteří nemohli odejít. Pak se přesunuli do opevněného tábora u pevnosti. Francouzům trvalo několik hodin, než je odtud vystrnadili. Druhý den ráno se Angličané vydali na pochod do Fort Edward. Indiáni jednotlivé kolony napadali, brali vojákům uniformy, pobočné zbraně a některé odvlékali do zajetí. Pokud se Angličané postavili na odpor, byli většinou zabiti. Francouzi se snažili řádění domorodých válečníků zastavit, pokoušeli se jim zajatce odebírat, ale to mělo často za následek jen to, že Indiáni je raději okamžitě zabili a skalpovali, než by je vydali Francouzům. Indiánské útoky vyvolaly mezi Angličany paniku a strach. Kolony se roztrhaly na jednotlivé skupiny, z nichž mnohé se snažily uniknout lesem z dosahu řádících domorodců. 10. srpna odpoledne bylo prakticky po všem. Při plundrování a masakru přišlo o život přibližně 100-180 Angličanů, dalších 300-500 bylo odvlečeno do zajetí. Jakmile si válečníci zajistili svou kořist, okamžitě opustili Montcalmovu armádu. V ležení s Francouzi zůstalo 11. srpna jen asi 300 Abenakiů a Nipissingů, kteří patřili k tzv. domestikovaným Indiánům a byli považovaní za nejvíce zcivilizované domorodé spojence. 10. srpna večer dosáhl Fort Edward hlavní proud vedený plukovníkem Monroem a do 15. srpna dorazily do pevnosti všechny větší skupiny Angličanů.\nAčkoliv Francouzi bitvu jednoznačně vyhráli a pevnost zdemolovali, šlo z hlediska dalšího vývoje o vítězství promarněné, v zásadě Pyrrhovo. Většina jejich indiánských spojenců nejenže považovala toho roku kampaň za uzavřenou a tudíž se na ně Francouzi nemohli dále spolehnout, ale v důsledku kontaminace oblečení a přikrývek, které uloupili v pevnosti, si mezi sebou roznesli některé nemoci, jež se posléze změnily v epidemie. Ty měly za následek velmi malou domorodou podporu francouzského válečného úsilí v roce 1758, který byl rokem obratu ve válce. Navíc svým postupem vůči zajatcům vzbudili mezi kolonisty pouze větší zatvrzelost a nenávist, která se projevila i ve vztahu k Francouzům. Angličané považovali kapitulační dohodu za neplatnou, neboť Francouzi a Indiáni porušili jednu z jejích podmínek, tedy že umožní bezpečný odchod zajatcům. Angličané na oplátku nehodlali akceptovat to, že posádka pevnosti nesmí 18 měsíců bojovat na americké půdě.\nUdálosti okolo obléhání pevnosti jsou romanticky a v některých ohledech nepřesně ztvárněny v románu \"Poslední Mohykán\" od Jamese Fenimore Coopera a ve filmech z tohoto literárního díla vycházejících.\n\n"}
{"id": "1049258", "url": "https://cs.wikipedia.org/wiki?curid=1049258", "title": "Cirkumflex (rozcestník)", "text": "Cirkumflex (rozcestník)\n\nCirkumflex (z latinského \"circumflexus\") může znamenat:\n\n\n"}
{"id": "1049262", "url": "https://cs.wikipedia.org/wiki?curid=1049262", "title": "Mauro Goicoechea", "text": "Mauro Goicoechea\n\nMauro Daniel Goicoechea Furia (* 27. března 1988, Montevideo, Uruguay) je uruguayský fotbalový brankář, který působí v portugalském klubu FC Arouca.\n\nV profi fotbale debutoval v dresu uruguayského klubu Danubio FC v roce 2006. V sezoně 2012/13 hostoval v AS Řím. V lednu 2014 podepsal 2,5letou smlouvu s rumunským týmem FC Oțelul Galați, ale vydržel zde jen do léta. V červenci 2014 odešel do portugalského klubu FC Arouca.\n\nGoicoechea reprezentoval Uruguay v mládežnických kategoriích U17 a U20. \nZúčastnil se Mistrovství světa do 17 let 2005 v Peru, kde mladí Uruguyaci skončili bez zisku bodu na posledním čtvrtém místě základní skupiny B.\n\nByl členem soupisky i na Mistrovství světa do 20 let 2007 v Kanadě, kde jeho tým vypadl v osmifinále po prohře 1:2 v prodloužení s USA. Mezi jeho spoluhráči byli např. Edinson Cavani, Luis Suárez, Martín Cáceres a další.\n\n\n"}
{"id": "1049264", "url": "https://cs.wikipedia.org/wiki?curid=1049264", "title": "Libušín (Pustevny)", "text": "Libušín (Pustevny)\n\nChata Libušín se nachází na Pustevnách v katastru obce Prostřední Bečva a je dílem slovenského architekta Dušana Jurkoviče. Národní kulturní památka však vážně utrpěla ničivým požárem na jaře 2014 a posléze byly zahájeny kroky k její postupné obnově.\n\nNa architektonickém návrhu Libušína a sousední Maměnky začal Jurkovič na zakázku \"Pohorské jednoty Radhošť\" pracovat v roce 1897. Dne 6. srpna 1899 byly obě chaty zvané \"útulny\", jejichž výstavba stála 82 433 rakouských korun, slavnostně otevřeny.\nNa výzdobě Libušína se podílel malíř Mikoláš Aleš. Je totiž autorem kreseb boha Radegasta, portáše Stavinohy a dvou zbojníků, podle kterých interiéry vymaloval akademický malíř Karel Štapfer.\n\nV červnu 1928 obě útulny navštívil prezident T. G. Masaryk. Během 2. světové války o ně neúspěšně usiloval berlínský turistický spolek KDF. V jejím závěru byly zpustošeny, neboť sloužily k ubytování maďarských asistenčních oddílů i Hitlerjugend. V roce 1947 na Pustevny přijel již téměř osmdesátiletý Dušan Jurkovič (v prosinci téhož roku zemřel) a přimlouval se za jejich zachování. V roce 1950 byla Pohorská jednota Radhošť zrušena a stavby přešly do majetku státu. V 80. letech již byly silně zchátralé, v roce 1994 se Libušín nacházel v havarijním stavu.\n\nO rok později byly stavby na Pustevnách prohlášeny za národní kulturní památku, za další dva roky byla zahájena jejich generální rekonstrukce. Dokončena byla v roce 1999 a stála 25 milionů korun.\n\nDne 3. března 2014 byl Libušín výrazně poškozen požárem, který zničil hlavně jeho pravou část, v níž se nachází umělecky nejhodnotnější jídelna. Obnova stavby, která je jedním ze symbolů Pusteven a spolu s dalšími zdejšími objekty byla v roce 1995 prohlášena národní kulturní památkou, by měla stát asi 80 milionů korun. Veřejná sbírka vynesla do konce roku 2014 osm milionů korun.\n\nPříčinou požáru v závěru zimy roku 2014 byla špatně opravená kamna. Při opravě topení v roce 2008 v komínové soustavě vznikla vzduchová kapsa, která nebyla odizolovaná od dřevěných stěn a trámů. Závadu přitom nezjistili ani technici při revizi.\n\nZahájení rekonstrukce se původně očekávalo na podzim 2015 a její trvání na jeden až dva roky. Po průtazích však byl až v dubnu 2016 znám vítěz výběrového řízení na dodavatele oprav – brněnská firma Archatt, která v minulosti prováděla např. rekonstrukci brněnské vily Tugendhat nebo pražského Národního divadla, s předpokládanou cenou prací téměř 80 milionů korun. Podle plánu by mělo být na podzim 2016 pokáceno dřevo na stavbu, přes zimu zpracováno a celá akce by měla skončit v polovině roku 2019.\n\nPráce na obnově postupují v roce 2017. Během jarních měsíců jsou součásti dřevěné konstrukce předběžně skládány v montážní hale. Celá rekonstrukce je realizována tradičními rukodělnými řemeslnými postupy, používají se původní materiály a technologie. Na základě výzkumu obdrží Libušín původní barevnost z roku 1925.\n"}
{"id": "1049265", "url": "https://cs.wikipedia.org/wiki?curid=1049265", "title": "WTA Tour 2015", "text": "WTA Tour 2015\n\nWTA Tour 2015 představoval 45. ročník nejvyšší úrovně ženského profesionálního tenisu, hraný v roce 2015. Sezóna trvala od 5. ledna 2015 do 15. listopadu 2015. Zahrnula 59 turnajů, až na výjimky, organizovaných Ženskou tenisovou asociací (WTA).\n\nDo okruhu WTA Tour se řadily čtyři grandslamové turnaje – pořádané Mezinárodní tenisovou federací (ITF), kategorie WTA Premier Tournaments s úrovněmi Premier Mandatory, Premier 5 a Premier, WTA International Tournaments i dva závěrečné turnaje sezóny WTA Finals a WTA Elite Trophy.\n\nTýmové soutěže Fed Cup a Hopmanův pohár, organizované ITF, byly také součástí kalendáře WTA Tour. Z Hopman Cupu si hráčky nepřipsaly žádné body.\n\nJako světová jednička ve dvouhře vstoupila do sezóny Američanka Serena Williamsová a po všechny týdny kalendářního roku tuto pozici neopustila. Světové klasifikaci čtyřhry pak v úvodu vévodily Italky Sara Erraniová a Roberta Vinciová. V konečném hodnocení poprvé čelo opanovala Indka Sania Mirzaová, jejíž stabilní spoluhráčkou se stala švýcarská světová dvojka Martina Hingisová.\nMužskou obdobou ženského okruhu představoval ATP World Tour 2015.\n\nSeznam turnajů kalendáře WTA Tour podle státu.\n\"Tabulky měsíců uvádí vítězky a finalistky dvouhry i čtyřhry a dále pak semifinalistky a čtvrtfinalistky dvouhry. Zápis –S/–Q/–D/–X uvádí počet hráček dvouhry/hráček kvalifikace dvouhry/párů čtyřhry/párů mixu, (ZS) – základní skupina.\"\n\"Hráčky, které získaly první titul:\"\n\n\n\n\n\"Hráčky, které obhájily titul:\"\n\n\"Hráčky, které premiérově pronikly do první světové desítky žebříčku WTA:\"\n\n\nŽebříček Race určil hráčky, jež se kvalifikovaly na říjnový Turnaj mistryň. Žebříček WTA a jeho konečné pořadí na konci sezóny byl sestaven na základě bodového hodnocení hráček za posledních 52 týdnů.\n\nTabulky uvádí 20 nejvýše postavených hráček na singlových žebříčcích Road to Singapore a WTA ke konci sezóny 2015. Šedý podklad vlevo uvádí hráčky kvalifikované na Turnaj mistryň. Modře jsou zvýrazněny dvě náhradnice.\nTabulky uvádí 10 nejvýše postavených párů na žebříčku Race, určující postup na Turnaj mistryň a 10 nejvýše postavených hráček na žebříčku WTA ve čtyřhře ke konci sezóny 2015. Šedý podklad uvádí páry kvalifikované na Turnaj mistryň.\n\n\"Hráčky s nejvyšším výdělkem v sezóně\"\n\n\"Statistiky hráček ve sledovaných herních parametrech sezóny 2015; k .\"\n\n\nSeznam uvádí tenistky (vítězky turnaje WTA, a/nebo ty, které byly klasifikovány alespoň jeden týden v Top 100 dvouhry a/nebo Top 100 čtyřhry žebříčku WTA), jež ohlásily ukončení profesionální kariéry, neodehrály za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2015:\n\n\n\n\n\n\n\n\n\n\n\"Významné návraty hráček, které již předtím ukončily kariéru, na okruh WTA Tour 2015:\"\n\n\n\n\n\nTabulka přidělovaných bodů dle kategorií v sezóně 2015.\n\n\n"}
{"id": "1049267", "url": "https://cs.wikipedia.org/wiki?curid=1049267", "title": "Karel Kopřiva", "text": "Karel Kopřiva\n\nKarel Kopřiva (23. června 1930, Krumvíř – 11. února 2004, Brno) byl český kontrabasista a profesor hry na kontrabas.\n\nAbsolvoval obor hry na kontrabas na brněnské konzervatoři (1946–1951, ve třídě Rudolfa Tuláčka). V roce 1951 se stal vítězem kontrabasové soutěže konzervatoří v Praze. V letech 1952–1956 studoval na Hudební fakultě Janáčkovy akademie múzických umění u Františka Hertla (titul Mgr.). Po absolutoriu nastoupil angažmá v orchestru Janáčkovy opery v Brně, kde působil mnoho let jako zástupce vedoucího skupiny. V letech 1961–1965 byl současně externím profesorem na brněnské konzervatoři. Z jeho žáků vynikl Josef Hanák (nar. 1947), původně člen Janáčkovy opery, později Státní filharmonie Brno, od roku 1996 opět Janáčkovy opery.\n\nZ prvního manželství s manželkou Marií Kopřivovou z Hovoran se narodil syn Karel nar. 1951 a syn Pavel nar. 1952.\n\nV roce 1962 se druhou manželkou Karla Kopřivy stala klavíristka, dirigentka a korepetitorka baletu Národního divadla Brno Alena Husková. Z manželství se narodila dcera Alena Blažejovská, roz. Kopřivová (nar. 1963), slovesná dramaturgyně a dokumentaristka Českého rozhlasu, nositelka Ceny města Brna v oblasti žurnalistika a publicistika, a syn Petr (nar. 1969).\n\nV letech 1965–1967 a 1971–1980 působil Karel Kopřiva jako sólový kontrabasista v Národním symfonickém orchestru v Havaně, v 70. letech rovněž vedl kontrabasovou třídu na prestižní Národní umělecké škole \"Instituto Superior de Arte\" v Cubanacánu. K jeho žákům patřili později významní kubánští kontrabasisté Antonio Gómez Sotolongo, Andrés Escalona Graña, Orlando Cachaíto López (Buena Vista Social Club) a další.\n\nPo návratu do Brna vyučoval nyní již interně v letech 1981–2000 na brněnské konzervatoři. Zde k jeho žákům patřili Mito Teocharis, Rostislav Tománek, Vít Šujan, Pavel Juřík a Jakub Šimáně.\n\n\n"}
{"id": "1049268", "url": "https://cs.wikipedia.org/wiki?curid=1049268", "title": "Nezávislá sociálně demokratická strana Německa", "text": "Nezávislá sociálně demokratická strana Německa\n\nNezávislá sociálně demokratická strana Německa ( ', USPD) byla levicově orientovaná politická strana v Německé říši a ve Výmarské republice. Strana vznikla v roce 1917 odloučením části reformních členů od Sociálně demokratické strany Německa a v počátcích její existence byli jejími členy také příznivci radikálního levicového hnutí Spartakovců. Největších úspěchů dosáhla v roce 1920, kdy se stala po spolkových volbách druhou nejsilnější stranou v Říšském sněmu se ziskem 17,9 % hlasů. Na konci téhož roku se však velká část členů strany spojila s Komunistickou stranou Německa a význam USPD klesal. Strana zcela zanikla v roce 1931, když se spojila s nově vzniklou Socialistickou dělnickou stranou Německa. Levicově ideologicky orientovaná USPD se snažila vytyčit střed mezi marxistickým revizionismem na straně jedné a bolševismem na straně druhé.\n\nV prosinci 1915 vznikl v Sociálně demokratické straně Německa (SPD) rozpor, který pouze zdůraznil již dříve existující napětí mezi vedením strany a reformním křídlem strany. 21. prosince 1915 hlasovali někteří členové SPD v Říšském sněmu, německém parlamentu, proti dalšímu financování první světové války. To vedlo 26. března 1916 k oddělení skupiny politiků soustředěných kolem levicového pacifisty Huga Haase od Sociálně demokratické strany Německa.\n\nAby mohli členové reformního křídla SPD dále pokračovat v práci parlamentu, zformovali nové politické uskupení s názvem \"Sozialdemokratische Arbeitsgemeinschaft\" (Sociálně demokratické dělnické uskupení, SAG), které ještě nemělo charakter politické strany. Vedení SPD v čele s Friedrichem Ebertem se obávalo, že reformní uskupení SAG má za cíl rozdělit německou sociální demokracii, a členové uskupení SAG tak byli ze stany 18. ledna 1917 vyloučeni. O tři měsíce později, 6. dubna 1917, došlo v durynském městě Gotha k založení Nezávislé sociálně demokratické strany Německa (USPD), která se zformovala z vyloučených členů SPD a také z příznivců hnutí radikálních Spartakovců, kteří si ale v rámci strany uchovali do určité míry nezávislost. Prvním předsedou strany se stal Hugo Haase. Vzhledem k tomu, že v Německu tak existovaly dvě sociálně demokratické strany, získala původní Sociálně demokratická strana Německa neoficiální označení Majoritní sociálně demokratická strana Německa (\"Mehrheits-SPD\", MSPD).\n\nV lednu 1918 došlo v Německém císařství k rozsáhlé stávce občanů (\"Januarstreik\"), kteří požadovali konec války, lepší životní a pracovní podmínky a demokratizaci říšské ústavy. Stávka byla organizována především revolucionáři USPD a vliv strany tak rostl. Počet členů Nezávislé sociálně demokratické strany Německa v krátké době vzrostl až na 120 tisíc osob. Vyhrocená situace v Německé říši a blížící se konec první světové války v listopadu 1918 vedl k pádu monarchie v německých zemích, k útěku císaře Viléma II. Pruského do nizozemského exilu a k politickému převratu, jenž znamenal definitivní konec Německého císařství. 9. listopadu 1918, kdy bylo Německo stále formálně ve válečném stavu, došlo ke společnému jednání představitelů SPD a USPD, kteří se dohodli na dočasné správní vládě, která byla označována jako Rada lidových představitelů (\"Rat der Volksbeauftragten\"). Rada lidových představitelů se skládala z šesti členů, přičemž tři členové (Friedrich Ebert, Philipp Scheidemann a Otto Landsberg) byli zástupci Sociálně demokratické strany Německa a tři členové (Hugo Haase, Wilhelm Dittmann a Emil Barth) byli zástupci Nezávislé sociálně demokratické strany Německa.\n\nTato přechodná vláda však neměla dlouhého trvání a skončila již v prosinci 1918 poté, co ji opustili představitelé USPD, kteří tak reagovali na akce SPD během vojenských pogromů v Berlíně 23. listopadu 1918. Ve stejné době se však od USPD oddělili také čelní představitelé hnutí Spartakovců v čele s Rosou Luxemburgovou a Karlem Liebknechtem, kteří vytvořili Komunistickou stranu Německa (\"Kommunistische Partei Deutschlands\", KPD).\n\nBěhem spolkových voleb v Německu, které proběhly 19. ledna 1919 a v nichž se nejsilnější politickou stranou stala se ziskem 37,9 % odevzdaných hlasů SPD, obdržela USPD jen 7,6 % platných hlasů. Silná stranická podpora pro zavedení systému republiky rad namísto parlamentní demokracie však přilákala mnoho bývalých příznivců SPD a na jaře 1920 tak měla USPD více než 750 tisíc členů. Po spolkových parlamentních volbách v roce 1920 se stala Nezávislá sociálně demokratická strana Německa se ziskem 17,9 % hlasů druhou nejsilnější politickou stranou v Říšském sněmu hned za SPD, která získala 21,7 % hlasů.\n\nV roce 1920 se čtyři členové strany, Ernst Däumig, Arthur Crispien, Walter Stoecker a Wilhelm Dittmann, zúčastnili druhého kongresu Komunistické internacionály s cílem projednat, zda se stane Nezávislá sociálně demokratická strana Německa členem Komunistické internacionály či nikoliv. Zatímco Däumig a Stoecker souhlasili s dvaceti jedna podmínkami pro přijetí do Kominterny, Crispien a Dittmann vyslovili nesouhlas. Te vedlo ke kontroverzní debatě uvnitř strany, zda do Kominterny vstoupit. Mnozí členové strany se domnívali, že některé z podmínek pro vstup povedou ke ztrátě nezávislosti USPD a vnímali takový krok jako možný budoucí „diktát Moskvy“. Někteří jiní členové strany, například Ernst Thälmann, byli přesvědčeni, že vstup do Kominterny umožní straně realizovat socialistické ideály.\n\nV říjnu 1920 byl na sjezdu strany v Halle, jehož se účastnily některé mezinárodní osobnosti jako Julij Osipovič Martov, Jean Longuet nebo Grigorij Zinovjev, vstup do Kominterny schválen v poměru hlasů 237 pro a 156 proti. Obě skupiny straníků, které se v hlasování rozešly, se pak vnímaly jako jediná právoplatná reprezentace USPD, což vedlo k rozporu ve straně. 4. prosince 1920 se levicově smýšlející část strany s přibližně 400 tisíci členy oddělila od USPD a spojila se s Komunistickou stranou Německa, což vedlo ke vzniku nové Spojené komunistické strany Německa (\"Vereinigte Kommunistische Partei Deutschlands\", VKPD). Zbytek členů USPD, který čítal na 340 tisíc členů a zahrnoval asi tři čtvrtiny poslanců Říšského sněmu, pak pokračoval v činnosti pod názvem USPD. Strana byla poté vedena Georgem Ladebourem a Arthurem Crispienem, kteří obhajovali parlamentní demokracii. V roce 1921 stála USPD u zrodu Mezinárodního pracovního společenství socialistických stran.\n\nS postupem času se začaly politické rozdíly mezi SPD a USPD zmenšovat. Po atentátu na Walthera Rathenaua 24. června 1922 se v Říšském sněmu 14. července 1922 sešla společná pracovní skupina zástupců SPD a USPD. O dva měsíce později, 24. září 1922, se obě strany v Norimberku oficiálně spojily do jedné politické strany s názvem Spojená sociálně demokratická strana Německa (\"Vereinigte Sozialdemokratische Partei Deutschlands\", VSPD). Roku 1924 byl přijat původní název strany Sociálně demokratická strana Německa (SPD).\n\nGeorg Ledebour a Theodor Liebknecht pokračovali i nadále jako vůdci oficiální strany USPD a odmítali spolupracovat s SPD, avšak strana již žádného významu v budoucnu nedosáhla a roku 1931 se definitivně spojila s nově vzniklou Socialistickou dělnickou stranou Německa (\"Sozialistische Arbeiterpartei Deutschland\", SAPD). Ve spolkových volbách v roce 1928, krátce před zánikem strany, získala USPD celkem 20 275 hlasů, ale s tímto výsledkem neobsadila v Říšském sněmu žádné místo.\n\nVýběr některých členek a členů Nezávislé sociálně demokratické strany Německa:\n\n\n"}
{"id": "1049269", "url": "https://cs.wikipedia.org/wiki?curid=1049269", "title": "Svatý Vigilius", "text": "Svatý Vigilius\n\nVigilius byl tridentským biskupem na přelomu 4. a 5. století. Zemřel mučednickou smrtí a katolickou církví je uctíván jako světec.\n\nDatum Vigiliova narození není přesně známo. Církevní martyrologium uvádí rok 363, v jiných zdrojích však bývá uváděn i rok 355. Narodil se do starobylé římské rodiny, která se už za jeho života přestěhovala do Tridentu. Vzdělání získal v Athénách a Římě, a již kolem 20. roku věku byl vysvěcen na kněze. \n\nVe 24 letech byl zvolen tridentským biskupem. Vzorem biskupské služby mu byl svatý Ambrož, se kterým udržoval kontakty. Snažil se ve své diecézi vymýtit ariánskou herezi, sám působil jako misionář. Z Milána si přivedl ku pomoci trojici kněžích - \"Sisinia\", \"Martýria\" a \"Alexandra\". Tito tři kněží však byli zabiti pohany. Vigilius získal jejich ostatky, a nechal je přenést do Tridentu (přenesení ostatků v té době bylo de facto aktem svatořečení).\n\nVigilius nadále působil jako misionář. Když u Gardského jezera vyvrátil a rozbil pohanskou modlu, byl rozlícenými modláři ukamenován. Jeho ostatky byly přeneseny a pohřbeny v tridentské katedrále, která nese jeho jméno.\n\nJe vzýván jako patron diecézí tridentské a brixenské. Bývá zobrazován jako biskup v červeném rouchu (červená jakožto barva krve symbolizuje také mučednictví), někdy ve společnosti svatých Sisinia, Martýria a Alexandra.\n\n"}
{"id": "1049282", "url": "https://cs.wikipedia.org/wiki?curid=1049282", "title": "Dieter Arnold", "text": "Dieter Arnold\n\nProf. Dr. Dieter Arnold (* 1936 Heidelberg, Německo) je německý egyptolog a archeolog, kurátor egyptského oddělení Metropolitního muzea umění v New Yorku. Věnuje se archeologickým vykopávkám v Egyptě pro muzeum a vede výzkum staroegyptské architektury.\n\nRoku 1963 promoval na Mnichovské univerzitě s prací \"Wandrelief und Raumfunktion in ägyptischen Tempeln des Neuen Reiches\". Pracoval pro Německý archeologický institut (DAI) v Káhiře na vykopávkách v lokalitách Dahšúr, Dejr el-Bahrí a at-Taríf. V letech 1979-1984 působil jako profesor na Vídeňské univerzitě. V současnosti (2015) pracuje jako kurátor egyptského oddělení newyorského Metropolitního muzea a řídí jeho archeologické aktivity v Egyptě. Spolupracuje se svou manželkou Dorotheou, která také pracuje pro muzeum jako předsedkyně nadace Lily Acheson Wallaceové.\n\n\n\n"}
{"id": "1049284", "url": "https://cs.wikipedia.org/wiki?curid=1049284", "title": "Babylon 5: Hlasy v temnotě", "text": "Babylon 5: Hlasy v temnotě\n\nBabylon 5: Hlasy v temnotě (v anglickém originále Babylon 5: The Lost Tales s podtitulem Voices in the Dark) je americký videofilm z roku 2007, v pořadí sedmý a poslední film vztahující se ke sci-fi seriálu \"Babylon 5\". Snímek napsal i režíroval J. Michael Straczynski, autor celého seriálu. Vydán byl na DVD 31. července 2007.\n\nSérie \"The Lost Tales\" byla koncipována jako antologie filmových povídek. Jediný vydaný snímek \"Hlasy v temnotě\" je tvořen dvěma propojenými kratšími příběhy. První z nich je zaměřen na Elizabeth Lochleyovou, velitelku stanice Babylon 5, druhý na Johna Sheridana, prezidenta Mezihvězdné aliance. Dle původních záměrů měl být součástí snímku i třetí příběh věnovaný postavě Michaela Garibaldiho. Ten však byl nakonec ponechán pro druhý, již nerealizovaný DVD film, jehož druhá část se měla zaměřit na císaře Londa Mollariho.\n\nDěj filmu se odehrává v roce 2271, přibližně devět let po skončení páté řady seriálu \"Babylon 5\" (nepočítaje její poslední díl „Sleeping in Light“).\n\nVelitelka stanice Babylon 5, plukovník Elizabeth Lochleyová, řeší společně s otcem Cassidym problém údajného posednutí ďáblem. Simon Burke, jeden z příslušníků staniční bezpečnosti, se po návratu ze Země začal chovat podivně a začaly se kolem něj dít zvláštní úkazy. „Ďábel“ přesvědčuje plukovníka i kněze k provedení exorcismu. Lochleyová však nakonec zjistí, že Burkea pouze využívá dosud neznámá prastará bytost, jejíž druh je uvězněn na Zemi. Tato stvoření se totiž bez pomoci hostitele nedokážou z planety dostat pryč a samy ani nedokážou opustit tělo hostitele, takže proto potřebují vymítače.\n\nZatímco na stanici se potýkají s problémem s údajným ďáblem, John Sheridan, prezident Mezihvězdné aliance, cestuje lodí z Minbaru na Babylon 5, kde se chystá slavnost k 10. výročí založení Aliance. Cestou ho kontaktuje technomág Galen, který mu sdělí nepříjemná fakta z budoucnosti – pokud se za 20 let stane císařem Centaurské republiky současný princ regent Vintari, zaútočí jeho rasa na Zemi, kterou budou považovat za jedinou hrozbu pro své budoucí výboje. Proto by měl Vintari zemřít. Sheridan Vintariho, reprezentujícího republiku na slavnostech, plánovaně vyzvedne z jeho lodě a cestují spolu ke stanici. Po určitém váhání vzhledem k odpovědnosti vůči své rodné planetě ale prezident prince nakonec nezabije, neboť si uvědomí, že podle Galena existují i jiné, avšak těžší způsoby, jak této katastrofě zabránit. Proto mladému šlechtici nabídne život se svou rodinou na Minbaru, kde by nebyl pod vlivem centaurského císařského dvora.\n\n"}
{"id": "1049293", "url": "https://cs.wikipedia.org/wiki?curid=1049293", "title": "Su-čou (Kan-su)", "text": "Su-čou (Kan-su)\n\nSu-čou () je městský obvod v městské prefektuře Ťiou-čchüan, provincie Kan-su, Čínské lidové republiky. Leží na východě prefektury, je sídlem prefekturní správy a má přes 340 tisíc obyvatel.\n\nSu-čou je staré město s bohatou historií. Založeno bylo armádou čínské říše Chan roku 111 př. n. l. jako pohraniční vojenská pevnost na Hedvábné stezce. Skrze něj procházely karavany ze střední Asie, v sedmnáctém století zde např. skončil svou cestu portugalský jezuita a průzkumník Bento de Góis.\n"}
{"id": "1049295", "url": "https://cs.wikipedia.org/wiki?curid=1049295", "title": "Jürgen von Beckerath", "text": "Jürgen von Beckerath\n\nJürgen Rudolf Friedrich von Beckerath (19. února 1920 Hannover, Výmarská republika – 26. června 2016) byl německý egyptolog a emeritní profesor na Westfälische Wilhelms-Universität v Münsteru.\n\nJürgen von Beckerath strávil školní léta ve čtvrti Höchst ve Frankfurtu nad Mohanem, kde roku 1939 odmaturoval. Následně nastoupil na vojenskou službu, z níž byl zanedlouho propuštěn kvůli zranění.\n\nPo válce započal studium egyptologie v Mnichově, kde v roce 1950 úspěšně odpromoval. Roku 1957 se stal odborným asistentem a 1963 soukromým docentem na Mnichovské univerzitě. V letech 1966–1967 přednášel jako host na Columbijské univerzitě v New Yorku. V roce 1970 se stal ředitelem a profesorem na Westfälische Wilhelms-Universität v Münsteru, z níž roku 1985 odešel do důchodu. Během tohoto období uveřejnil několik velmi ceněných vědeckých prací.\n\nMezi nejdůležitější von Beckerathovy práce patří \"Handbuch der ägyptischen Königsnamen\" (doslova \"Příručka egyptských královských jmen\") a \"Chronologie des pharaonischen Ägypten\" (doslova \"Chronologie faraonského Egypta\"). Dnes patří mezi standardní práce egyptologie. Jeho nejdůležitější a nejvlivnější vědeckou prací však zůstává výzkum tzv. Druhého přechodného období, ve kterém byl i habilitován.\n\n\n"}
{"id": "1049296", "url": "https://cs.wikipedia.org/wiki?curid=1049296", "title": "Lii (rozcestník)", "text": "Lii (rozcestník)\n\nSkupina písmen Lii může mít různé významy:\n\nJodid lithný – chemická sloučenina.\n\nŘímskými číslicemi zapsané číslo 52.\n"}
{"id": "1049300", "url": "https://cs.wikipedia.org/wiki?curid=1049300", "title": "Whitfield Diffie", "text": "Whitfield Diffie\n\nBailey Whitfield Diffie (* 5. června 1944 Washington, D.C., Spojené státy americké), známý také jako Whit Diffie, je americký informatik a společně s Martinem Hellmanem je považován za objevitele asymetrického šifrování. Spolu s Hellmanem je také autorem tzv. Diffieho-Hellmanovy výměny klíčů, která využívá asymetrické šifrování pro přenos symetrického šifrovacího klíče přes nezabezpečený kanál.\n"}
{"id": "1049305", "url": "https://cs.wikipedia.org/wiki?curid=1049305", "title": "Cacovický ostrov", "text": "Cacovický ostrov\n\nCacovický ostrov je říční ostrov v Brně v nivě řeky Svitavy, o rozloze necelých 14 ha, mezi hlavním tokem a Cacovickým náhonem. Tvoří okraj brněnské čtvrti Maloměřice, na hranici s Obřany a Husovicemi. S okolím je spojen dvěma mosty a několika lávkami. Nazývá se podle dvora Cacovice v západní části při náhonu.\n\nOstrov je protáhlý od severu k jihu, je asi 850 m dlouhý a 120–240 m široký. Je plochý a jeho nadmořská výška se pohybuje od 206 do 210 metrů. Je využíván pro rekreaci a sport.\n\n"}
{"id": "1049306", "url": "https://cs.wikipedia.org/wiki?curid=1049306", "title": "Norman Hunter", "text": "Norman Hunter\n\nNorman Hunter (* 29. října 1943, Gateshead) byl anglický fotbalista. Nastupoval především na pozici středního obránce.\n\nS anglickou reprezentací vyhrál mistrovství světa roku 1966, na závěrečném turnaji však nenastoupil. Na mistrovství Evropy 1968 získal bronzovou medaili. Hrál i na mistrovství světa v Mexiku roku 1970. Celkem za národní tým odehrál 29 utkání a vstřelil 2 góly.\n\nS Leedsem United, kde působil v letech 1962–1976, dvakrát vyhrál Veletržní pohár (předchůdce Poháru UEFA), a to v sezónách 1967/68 a 1970/71. Jednou se s Leedsem probojoval do finále Poháru mistrů evropských zemí (1974/75), ale na trofej se anglickému týmu dosáhnout nepodařilo. Celkem v evropských pohárech odehrál 77 zápasů a vstřelil 1 gól.\n\nDvakrát se s Leedsem stal mistrem Anglie (1968/69, 1973/74) a jednou získal FA Cup (1971/72).\n\nRoku 1974 byl v anketě PFA vyhlášen nejlepším fotbalistou Anglie, stal se tak vůbec prvním výhercem této ankety v historii.\n"}
{"id": "1049310", "url": "https://cs.wikipedia.org/wiki?curid=1049310", "title": "Christos Papadimitriou", "text": "Christos Papadimitriou\n\nChristos Charilaos Papadimitriou (, * 16. srpna 1949 Athény, Řecko) je řecký informatik žijící a působící v USA. Je autorem učebnice \"Computational Complexity\", která je jednou z nejpoužívanějších v oblasti výpočetní složitosti, spoluautorem učebnice \"Algorithms\" a autorem nebo spoluautorem více dalších vědeckých knih. V roce 2002 získal Knuthovu cenu za mimořádný přínos v oblasti teoretických základů informatiky.\n"}
{"id": "1049312", "url": "https://cs.wikipedia.org/wiki?curid=1049312", "title": "Gravis", "text": "Gravis\n\nGravis (lat. těžký), také těžký, tupý akcent (fr. \"accent grave\"), případně jako protiklad v české abecedě známé čárce obrácená čárka je diakritické znaménko podoby podle svislé osy převrácené čárky ( ` ). Původně se jednalo o diakritiku označující těžký přízvuk ve starořečtině, dnes užíváno v řadě jazyků za různým účelem (ve francouzštině nejčastěji otevřenou výslovnost hlásky).\n\nV standardu ASCII obsahuje pouze gravis samostatně. V standardech ISO 8859 se již objevují kombinované znaky písmen s gravisem, například ISO 8859-1 obsahuje znaky À, à, È, è, Ì, ì, Ò, ò, Ù a ù.\n\nUnicode obsahuje široké možnosti kombinací písmen s gravisem, znaménko je kódováno pro potřeby kombinace samostatně pod názvem \"GRAVE ACCENT\" (číslem U+0060).\n"}
{"id": "1049313", "url": "https://cs.wikipedia.org/wiki?curid=1049313", "title": "Cacovice", "text": "Cacovice\n\nCacovice (německy \"Zazowitz\") je osada v Brně na Cacovickém náhonu řeky Svitavy. Nachází se v katastrálním území Maloměřice, mezi brněnskými čtvrtěmi Husovice, Maloměřice, Obřany a Lesná. Stejným názvem Cacovice je pojmenovaná i tamní ulice vedoucí přes Cacovický ostrov, jinak část spojnice mezi Husovicemi (ul. Cacovická) a Obřany (ul. Zlatníky).\n\nOsada tvořená bývalým dvorem s mlýnem je pozůstatek dříve zaniklé stejnojmenné vsi, která je poprvé připomínána v listinném falzu z konce 12. století a hlásícímu se k roku 1104. Podle ní tehdy ves patřila benediktinskému klášteru v Třebíči. Ve 13. století drželi Maloměřice, zřejmě i společně s blízkými Cacovicemi, zábrdovičtí premonstráti. Přes vladyku z Maloměřic a Jindřicha z Lipé se obě vesnice dostaly v roce 1325 do majetku starobrněnského kláštera cisterciaček. Ves Cacovice později zpustla a zbyl z ní pouze mlýn s hamrem a dvorem, který byl centrem místního statku zahrnujícího Husovice, Maloměřice a Ořešín. Cisterciačky vlastnily Cacovice do roku 1782, po zrušení jejich kláštera přešly do majetku náboženského fondu a v roce 1825 byly odprodány soukromému majiteli.\n\nV mlýně byla roku 1884 zřízena vodní elektrárna s Girardovou turbínou, která byla nahrazena v roce 1918 Francisovou turbínou. V té době zde také fungovala papírna.\n\n"}
{"id": "1049319", "url": "https://cs.wikipedia.org/wiki?curid=1049319", "title": "Portimonense SC", "text": "Portimonense SC\n\nPortimonense Sporting Clube je portugalský fotbalový klub z města Portimão na jihu Portugalska. Byl založen v roce 1914, své domácí zápasy hraje na Estádio Municipal de Portimão s kapacitou 9 500 míst.\nKlubové barvy jsou bílá a černá.\n\nV sezóně 2014/15 hraje v portugalské druhé lize.\n\n\n\n\"K 14. 8. 2014\n\n"}
{"id": "1049321", "url": "https://cs.wikipedia.org/wiki?curid=1049321", "title": "Habo", "text": "Habo\n\nHabo je město ve Švédsku a sídlo samosprávné obce Habo v kraji Jönköping s 6 883 obyvateli v roce 2010.\n"}
{"id": "1049324", "url": "https://cs.wikipedia.org/wiki?curid=1049324", "title": "Li Ping-ping", "text": "Li Ping-ping\n\nLi Ping-ping (, * 27. února 1973) je čínská herečka a zpěvačka.\n\nLi se narodila ve městě Wu-čchang administrativně spadajícím pod město Charbin v provincii Chej-lung-ťiang. Neměla v úmyslu se stát herečkou, ale nakonec objevila svůj zájem o herectví a nechala se přesvědčit od svých přátel, aby vstoupila do Šanghajské divadelní akademie (1993).\n\nZahrála si ve filmu \"Zakázané království\" (2008) s Jackie Chanem, kde obsadila roli bělovlasé záporačky. V roce 2012 se objevila v roli Ady Wong ve filmu \"\" vedle herečky Milly Jovovich. O dva roky později se objevila ve čtvrtém pokračování série \"Transformers\" s podtitulem \"\" s hercem Markem Wahlbergem. Téhož roku podepsala smlouvu o její roli Ady Wong v šestém díle \"\" (premiéra roku 2016).\n\nV roce 2009 obdržela na festivalu Golden Horse v Tchaj-peji cenu pro nejlepší herečku za hlavní roli ve válečném dramatu \"The Message\".\n\n"}
{"id": "1049328", "url": "https://cs.wikipedia.org/wiki?curid=1049328", "title": "Patrik Děrgel", "text": "Patrik Děrgel\n\nPatrik Děrgel (* 24. února 1989 Bohumín) je český filmový a divadelní herec a zpěvák.\n\nPatrik Děrgel chodil na ZŠ Mládí v Orlové a je absolventem Janáčkovy konzervatoře v Ostravě. Během studia účinkoval v Divadle Petra Bezruče a v Těšínském divadle. Ve studiu pokračoval na pražské DAMU. Od sezóny 2011/2012 působil v angažmá ve Švandově divadle v Praze, v sezóně 2015/2016 se stal členem souboru Činohry Národního divadla v Praze.\n\nJe držitelem Ceny Alfréda Radoka v kategorii Talent roku za rok 2013, za ztvárnění Hamleta ve stejnojmenné inscenaci Švandova divadla (režie Daniel Špinar) byl pak nominován na Cenu Thálie 2014 za nejlepší mužský herecký výkon v činohře.\n\nZpívá a hraje na kytaru v kapele EMA. Je dysgrafik a dyslektik.\n\nJeho manželkou je herečka Markéta Děrgelová, se kterou má syna Vavřince, který se narodil v roce 2016.\n\nV roce 2018 se objevil v páté řadě televizní soutěže \"Tvoje tvář má známý hlas\". V soutěži skončil na třetím místě. V šesté řadě pořadu účinkoval jako herecký kouč.\n\n"}
{"id": "1049335", "url": "https://cs.wikipedia.org/wiki?curid=1049335", "title": "Bitva u Edessy", "text": "Bitva u Edessy\n\nV bitvě u Edessy se v roce 260 střetlo římské vojsko v čele s císařem Valerianem s perskými Sásánovci vedenými velkokrálem Šápúrem I. Římané utrpěli ponižující porážku a společně s císařem padli do perského zajetí. Valerianus se tak stal prvním římským císařem zajatým nepřáteli.\n\nSásánovský velkokrál Šápúr I. obsadil v roce 251 Arménii a podrobil toto království přímé perské nadvládě. V následujících letech se vypravil s vojskem proti proudu Eufratu, vtáhl do římské provincie Sýrie a uštědřil tamějším silám drtivou porážku u Barbalissu. Peršané po tomto vítězství Sýrii vydrancovali, v roce 253 se zmocnili tamější metropole Antiochie a několika jiných měst a pronikli až do Kappadokie. Jejich útok na Emesu (Homs) odrazil místní velekněz, který se prohlásil za císaře pod jménem Uranius Antoninus. Šápúrovy územní zisky vzaly rychle za své poté, co se s obrovskou kořistí a značným počtem zajatců vrátil zpět do Persie. Římská říše se nedokázala této agresi účinně bránit, protože se v této době zmítala v chaosu vyvolaném řadou uzurpací a občanských válek. Současně musela čelit gótskému nebezpečí v oblasti dolního Dunaje. Na podzim 253 se v Itálii chopil trůnu Valerianus, jenž se podělil o vládu nad impériem se svým synem Gallienem.\n\nNa počátku roku 254 Valerianus opustil Řím a vypravil se přes Balkán a Malou Asii do Antiochie, kam dorazil patrně ještě v závěru téhož roku. Svůj hlavní stan zřídil ve městě Samosata. Uranius Antoninus se po Valerianově příchodu stáhl zpět do Emesy a vzdal se nároku na vládu. Navzdory císařově přítomnosti se situaci na východě nepodařilo plně stabilizovat. Gótové a jejich spojenci Borané podnikli v letech 253 až 256 v Černém moři několik námořních výprav do provincií Pontus a Bithýnie. Vzhledem k trvající perské hrozbě Valerianus nemohl zakročit proti jejich pustošivým nájezdům. V roce 256 se s částí vojska vydal do Kappadokie, což Góty odradilo od dalších útoků. Šápúr využil Valerianova přesunu na sever a napadl kvetoucí obchodní město Dura Európos na středním Eufratu. Peršané tuto předsunutou římskou pohraniční pevnost dobyli a zcela zničili. Valerianus se nato vrátil do Sýrie a dosáhl menšího vítězství u Kirkesia, jeho armádu ale zasáhl mor.\n\nKonflikt mezi Peršany a Římany vyvrcholil v roce 260, kdy Šápúr I. vytáhl podél řeky Tigris do severní Mezopotámie a oblehl města Edessu a Karrhy. Valerianus vyrazil proti němu s hlavní částí svého vojska s úmyslem svést rozhodnou bitvu. Římské a řecké prameny jsou poměrně stručné při líčení dalšího vývoje. Z jejich podání však vyplývá, že došlo k boji, v němž Římané svým protivníkům podlehli a byli obklíčeni. Valerianus se pokusil se Šápúrem dojednat mírové podmínky, nicméně během vyjednávání byl společně s většinou nejvyšších velitelů zrádně zajat. Celé římské vojsko se následně vzdalo Peršanům.\n\nBitva představovala jeden z největších úspěchů Sásánovců nad jejich západními sousedy. Šápúr nechal svůj velkolepý triumf zvěčnit na skalním reliéfu v Nakš-e Rustamu. Jeho vítězství zaznamenává rovněž nápis u tamější budovy Ka‘ba-je Zardošt: \n\nŠápúr přikázal odvléct zajaté Římany včetně císaře na východ. Mezi zajatci se nacházelo mnoho techniků a řemeslníků, usazených Peršany v dnešním Chúzistánu a Fársu, aby zde budovali různé stavební projekty, jako byly mosty či vodní díla. Ve městě Šúštar jsou dodnes viditelné zbytky jednoho z těchto děl, nazývaného \"Band-e Kaisar\" („císařská přehrada“). Valerianus strávil posledních asi šest let svého života jako perský zajatec. Podle Lactantia Šápúr ponižoval svého přemoženého protivníka tím, že ho využíval jako stupátko při nasedání na koně. Valerianův syn a nástupce Gallienus se zřejmě nepokusil svého otce vysvobodit.\n\nPo Valerianově porážce Šápúr pokračoval ve své výpravě dále na západ, přičemž vtáhl do Sýrie, kde znovu obsadil a vyplenil Antiochii. Sásánovské vojsko postoupilo až do Kilíkie a hluboko do Malé Asie. Jejich výboje měly jen přechodné trvání, neboť římští velitelé Macrianus a Ballista dokázali shromáždit zbývající římské vojenské síly, s nimiž vypudili Peršany za Eufrat. Palmýrský vládce Odaenathus, již dříve nápomocný Valerianovi, získal pro Římany zpět Edessu. Macrianus se mezitím vzbouřil proti Gallienovi a prohlásil své syny Macriana mladšího a Quieta za císaře. Oba Macrianové však zanedlouho padli na Balkáně v boji proti císařovu jezdectvu. Odaenathus, zachovávající loajalitu Gallienovi, oblehl a zabil Quieta v Emese, čímž se domohl pozice nejmocnějšího muže římského Orientu. V roce 262 odčinil římskou porážku, když na Peršanech dobyl Karrhy a Nisibis a postoupil až k perskému hlavnímu městu Ktésifóntu. Gallienus fakticky uznal Odaenathovo výsadní postavení a přiznal mu titul \"corrector totius Orientis\" („velitel celého východu“).\n\n"}
{"id": "1049336", "url": "https://cs.wikipedia.org/wiki?curid=1049336", "title": "Hrad u Strašína", "text": "Hrad u Strašína\n\nHrad u Strašína je zaniklý malý hrad asi 1 km jižně od centra Strašína v okrese Klatovy. Nachází se na bezejmenné kótě v nadmořské výšce 711 m n. m. Zachovaly se z něj pouze nevýrazné terénní relikty.\n\nNejsou žádné písemné prameny, které by se k hradu vztahovaly, ale archeologicky byla jeho existence doložena ve 13. století. Je možné, že zakladateli hradu byli Vítkovci, než zdejší panství prodali Mikulášovi a Kristině z Prahy. Dalšími známými vlastníky panství byli v roce 1254 strakoničtí Johanité.\n\nJádro malého hradu bylo na jihu a jihozápadě odděleno od zbytku ostrožny příkopem a vnějším valem. Na ploše jádra se nezachovaly žádné stopy zástavby, pouze nad jihozápadní částí příkopu je fragment zdi z nasucho kladených kamenů. Hrad nebyl nikdy dostavěn.\n\nCesta na hrad vede z osady Lazny po silnici směrem na jih. Asi po 150 m ze silnice odbočuje doleva lesní cesta, která prudce stoupá až ke hradu.\n\n\n"}
{"id": "1049340", "url": "https://cs.wikipedia.org/wiki?curid=1049340", "title": "HOPS komplex", "text": "HOPS komplex\n\nHOPS komplex (z angl. \"homotypic fusion and vacuole protein sorting\") je hexamerický proteinový komplex složený (u člověka) z proteinů Vps11, Vps16, Vps18, Vps33, Vps39 a Vps41. Některé podjednotky sdílí s podobným CORVET komplexem a má i podobnou strukturu ve tvaru mořského koníka, ale na rozdíl od něj hraje roli v transportu mezi pozdními endozomy a lysozomy. Je to efektor proteinu Rab7 (Ypt7) a umožňuje přiblížení (přilnutí) membrán obou váčků - je to tzv. „\"tethering\"“ faktor.\n"}
{"id": "1049343", "url": "https://cs.wikipedia.org/wiki?curid=1049343", "title": "Volica", "text": "Volica\n\nVolica je převážně rusínská obec na severovýchodním Slovensku v okrese Medzilaborce na hlavní silnici Humenné-Medzilaborce. Volica se nachází v Papínské brázdě Laborecké vrchoviny v údolí řeky Laborec. Území obce leží v mírně členitém až svahovitém terénu. Nad obcí je táhlý hřeben s vrholem Suchý Jedlovec 461 m n. m., kterým vedou \"Petrovy stezky\". Pod hřebenem je pramen kvalitní pitné vody i minerální pramen \"vajcovky\". Obec z druhé strany uzavírá hřeben Grúně, terý ji odděluje od obce Zbudská Belá. Samotná vesnice leží v nadmořské výšce 254 metrů nad mořem.\n\nPrvní doložená písemná zmínka o Volici je z roku 1405. Připomíná pod názvem Wolycha, v roce 1463 Wolycza, v roce 1773 jako Wolicza, později Volyica. V maďarštině se udávalo i pojmenování Ökröske. Od začátku obec patřila panství Michalovce, ale v roce 1448 byla podle záznamů zcela opuštěná. Po opětovném osídlení patřila Michalovská zemanským rodinám Csontos, Harkányi, Korosraz, Lasznay, Ödörsffy, Szeresvay a Izbudyayi.\n\nV roce 1715 bylo ve Volici obydlených 8 poddanských domů.\n\nV roce 1720 zde byl postaven mlýn a nacházela se zde i lisovna oleje z lněných a konopných semen, řepky, slunečnice a bukvic.\n\nV době prvního sčítání lidu v roce 1787 měla obec 30 domů a 232 obyvatel. V roce 1828 to bylo již 40 domů a 311 obyvatel.\n\nV roce 1796 byl nad vesnicí a hřbitovem postavený klasicistní řeckokatolický chrám - cerkev - Zesnutí Přesvaté Bohorodičky (rekonstruovaný byl v letech 1922, 1954 a 1996), vnitřní zařízení pochází z první poloviny 20.století. Dominantou interiéru je dřevěný vyřezávaný ikonostas.\n\nVelký význam pro obec mělo vybudování železniční tratě Humenné - Medzilaborce v roce 1873, která ji spojila s blízkými městy.\nOd roku 1890 se datuje existence protipožárního družstva, které existuje dodnes.\n\nV roce 1910 žilo ve Volici 305 lidí.\nOd roku 1914 fungovala první řeckokatolická škola, učitelem byl pan Kerlik.\nV době masové emigrace lidí za prací do ciziny začátkem 20. století se z obce odstěhovalo několik občanů do Belgie, Argentiny, USA a Kanady.\n\nV roce 1940 se k trvalému pobytu v obci přihlásilo 442 obyvatel.\nV roce 1944 bylo po těžkých bojích na hřbitově za kostelem pohřbeno několik desítek padlých německých vojáků. Jejich ostatky byly na přelomu 20. a 21. století převezeny do Německa.\n\nVolica byla elektrifikována v roce 1957, obecní vodovod se uvedl do provozu v roce 1969. V tomto období byl zaznamenán i největší počet obyvatel, v roce 1961 zde žilo 549 občanů. Byla postavena škola, železobetonový most přes Laborec (v roce 2006 zrenovovaný), zavedl se obecní rozhlas a vyasfaltovaly se cesty. Od sedmdesátých let 20. století však stav obyvatelstva dostal klesající tendenci, která trvá dodnes.\n\nV roce 1950 po násilném zrušení řeckokatolické církve se řeckokatolický chrám stal majetkem pravoslavné církve. Tento stav trval až do roku 1968, kdy byla oficiálně obnovena činnost řeckokatolické církve. Majetkový převod se neobešel bez provokací z jedné i druhé strany.\n\nHistorie organizovaného sportu ve Volici sahá do roku 1975. V poslední době se postavila budova TJ a fotbalová tribuna, která byla uvedena do provozu 16. července 2005 během oslav 600. výročí první písemné zmínky o obci.\n\nV roce 2004 vznikla samostatná řeckokatolická farnost Volica vyčleněním z farnosti Zbudská Belá. Od roku 2005 je správcem farnosti d. p. Igor Pančák.\n\nZajímavostí místního hřbitova jsou hroby orientované pomníkem - hlavou - vpřed (opačně než bývá zvykem). Pozornost si zaslouží i malované hodiny na věži chrámu.\n\nMístní zastávka lokální železnice Humenné-Medzilaborce se nachází na druhé straně řeky Laborec a spojuje ji s obcí most pro pěší. Železnice pokračuje z Medzilaborců dále do Polska.\n\nSevero-severo východně od obce je agroletiště a fotbalové hřiště s krytou tribunou. Kromě něj se ve vesnici nachází charakteristická hospoda a kulturní dům.\n\nNa konci obce ve směru do Čabin je kaple.\n\nV roce 1944 bylo po těžkých bojích na hřbitově za kostelem pohřbeno několik desítek padlých německých vojáků. Jejich ostatky byly na přelomu 20. a 21. století převezeny do Německa. Pozůstatky padlých vojáků byly odkryty i při výkopových pracích u budovy místního obchodu a pohostinství. S velkou pravděpodobností se další pozůstatky vojáků nacházejí neodkryté vedle této budovy po levé straně na louce (s odvoláním na přímé svědky).\n\nVe Volici žijí převážně Rusíni řeckokatolického vyznání. Patří do západnější nářečové skupiny tohoto jazyka, k tzv. Pijďakům (od slova \"ja pijdu\" (já půjdu), na rozdíl od tzv. Pujďaků \"ja pujdu\", kteří žijí východněji, především v okolí Sniny). Několik rodáků z této obce zastávalo, resp. zastává významné funkce. PhDr. Ivan Hopta, CSc., Byl poslancem NR SR v letech 2002 - 2006. PaedDr. Ivan Pajta je ředitelem Gymnázia v Humenném, Ján Hopta dlouhá léta působil jako vedoucí tajemník OV ČSZTV v Humenném, Mgr. Ladislav Mochnacký je sekretářem oblastního fotbalového svazu.\n\nObec a její okolí nabízí široké možnosti aktivního alternativního odpočinku, který ocení především milovníci nekomerčního autentického folklóru. Volice a její okolí, jakož i celá Laborecká vrchovina jsou ideálními destinacemi pro vyznavače cykloturistiky.\n\nV okolních lesích si na své určitě přijdou houbaři. Rostou zde všechny druhy hub, které mají rády mírné klimatické prostředí smíšeného a listnatého (převážně bukového) lesa.\n\nZa pozornost stojí Muzeum moderního umění Andy Warhola, které se nachází v nedalekých Medzilaborcích.\n\nPři návštěvě regionu kolem obce Volica třeba upozornit i na několik unikátních památek sakrální řeckokatolické architektury. Jde především o dřevěné chrámy, postavené bez použití hřebíků a o zříceniny \"rusnáckého Devína\" -monastýra v poutním místě Krásny Brod.\n\nŘeka Laborec tekoucí vedle obce se dá sjíždět na malých lodích (kajak, kanoe) za předpokladu, že na vodočtu v Krásném Brodě je alespoň 70 cm nebo na vodočtu v Koškovcích alespoň 80 cm.\n"}
{"id": "1049346", "url": "https://cs.wikipedia.org/wiki?curid=1049346", "title": "Časová pásma v Portugalsku", "text": "Časová pásma v Portugalsku\n\nČasová pásma v Portugalsku pokrývají délkový rozsah 25°5', což odpovídá časovému rozdílu nejvýchodnějšího a nejzápadnějšího cípu (včetně ostrovů) území Portugalska 1,67 hodiny. Platí zde časové pásmo UTC 0 a Azorské ostrovy mají vlastní úpravu, kterou je zaveden čas UTC-1. Na celém území se pravidelně aplikuje sezónní změna času.\nZákonem 17/96 z roku 1996 je zákonný čas ve Portugalsku definován ve vztahu k UTC jako UTC 0 v létě a UTC+1 v zimě. Autonomní oblasti Portugalska mají dle ústavy kompetenci si ve vztahu k UTC stanovit vlastní čas. V souladu tím platí na Madeiře čas stejný jako na kontinentální části (UTC 0) a na Azorách čas o jednu hodinu posunutý (UTC-1).\n\nHranice mezi zónami jsou definovány tak, jak jsou definovány hranice autonomních oblastí. Ovšem vzhledem ke geografii Portugalska tato definice není složitá.\nSoučasně platná sezónní změna času ( \"Hora de Verão\") je zavedena od roku 1996 a během ní je čas na celém území posunut o jednu hodinu dopředu oproti standardnímu času. Přechod na tento čas nastává stejně jako v celé Evropské unii poslední březnovou neděli, kdy se ve 2 hod. posouvá čas o jednu hodinu dopředu, a končí poslední říjnovou neděli, kdy se ve 2 hod. posouvá čas o jednu hodinu zpět, přičemž stejné zásady platí i v autonomních oblastech Portugalska.\n\nNa počátku 19. století Portugalsko používalo místní sluneční čas. Přitom námořnictvo používalo čas podle svého sídla v Lisabonu a věhlasná astronomická observatoř v Coimbře jiný čas podle své polohy. V roce 1861 byla založena Astronomická observatoř v Lisabonu a v roce 1878 dostala do výlučné pravomoci výpočet středního slunečního času, který by platil pro všechny úřady v zemi. Tak byl určen portugalský standardní čas jako GMT-00.36.44.\n\nVyhláškou z 26. května 1911 bylo nařízeno, že s platností od počátku následujícího roku se standardní čas v kontinentálním Portugalsku stanovuje v souladu se závěry Mezinárodní meridiánové konference, která se konala ve Washingtonu v roce 1884, jako GMT + 00.00. Vyhláška stanovovala časy i pro zámořská území: GMT-2 pro Azory a Kapverdské ostrovy, GMT-1 pro Madeiru a Portugalskou Guineu, GMT pro Svatý Tomáš a Princův ostrov a São João Baptista de Ajuda, GMT+1 pro Angolu, GMT+2 pro Mosambik, GMT+5 pro Portugalskou Indii a GMT+8 pro Macao a Portugalský Timor.\n\nLetní čas byl zaveden poprvé 17. června 1916, platil do 1. listopadu a v tomto období se čas posouval o 1 hodinu. Letní čas byl mezi 1. červnem a 14. říjnem pravidelně zaváděn až do roku 1921 a v přibližně stejných termínech v letech 1924, 1926 až 1929, 1931 až 1932, 1934 až 1941. Během druhé světové války se v letech 1942 až 1945 zavedl \"dvojitý letní čas\", a to tak, že se v obvyklém období letního času posunul čas ještě o hodinu méně, tedy na GMT-2. Tato hodina navíc platívala zhruba od půli dubna do konce srpna a situace se vrátila k normálu po skončení války, přičemž normální letní čas byl nadále dodržován až do roku 1965 s tím, že počínaje rokem 1948 byl jeho začátek stanoven na první neděli v dubnu a konec na první neděli v říjnu.\n\nOd roku 1966 začal být letní čas uplatňován po celý rok, takže ve skutečnosti Portugalsko změnilo časové pásmo na středoevropský čas. Nicméně tato úprava vyvolala mnoho stížností a navíc se v důsledku ropné krize stala myšlenka o znovuzavedení letního času Evropě nanejvýš aktuální. Na druhé straně bylo jasné, že kvůli stížnostem v důsledku používání letního po celý rok je zavedení středoevropského letního času (UTC+2) neprůchodné a jediným řešením je znovu přijmout západoevropský čas jako standard. Takže v roce 1976 Portugalsko přijalo GMT(UTC) 0 za svůj standardní čas a začalo každoročně dodržovat letní čas jako GMT(UTC)+1, přičemž od roku 1981 s platností od poslední neděle v březnu do poslední neděle v měsíci září. Od roku 1986 se čas v Portugalsku stanovuje ve vztahu k UTC a nikoli GMT, jak platilo do tehdy.\n\nV roce 1992 prosadila vláda Cavaco Silvy změnu časového pásma pro kontinentální Portugalsko na středoevropský čas (UTC+1) a UTC+2 byl zaveden jako letní čas od poslední neděle v březnu do poslední neděle v září. Zákon byl přijat, aniž by byl konzultován s Astronomickou observatoří v Lisabonu, která je ze zákona odpovědná za aplikaci standardního času. Jeho cílem bylo podpořit úsporu energií a také to, aby pracovní doba v Portugalsku odpovídala zemím, se kterými má časté kontakty, což mělo podpořit hospodářský růst. Změna se však okamžitě stala nepopulární a navíc se prokázalo, že cílů nebylo dosaženo: světlo za letních večerů mělo rušivý vliv na spací návyky lidí, zejména na dětí; úspory energie se nezaznamenaly (např. v časných ranních hodinách bylo nutno v kancelářích rozsvítit a často se zapomnělo zhasnout, takže se svítilo po zbytek dopoledne, což zvyšovalo spotřebu); bylo pozorováno zvýšení počtu útoků na děti v dopoledních hodinách a pojišťovny vykázaly nárůst počtu nehod; vznikly obavy, že souběh špičky v nejteplejších hodinách dne by mohl mít za následek vyšší znečištění ovzduší. V prosinci 1995 požádala vláda Antónia Guterrese Astronomickou observatoř v Lisabonu o vypracování zprávy ohledně portugalského standardního času. Ve zprávě observatoř dospěla k závěru, že vzhledem k zeměpisné poloze Portugalska, by země měla přijmout západoevropský čas (UTC 0) jako své časové pásmo. Příslušný zákon byl schválen v roce 1996 s tím, že letní čas (UTC+1) se zavádí v souladu s pravidly Evropské unie. Ve stejném roce schválily regionální parlamenty Madeiry a Azor příslušné regionální předpisy, kterými se zavedl současný (2015) stav.\n"}
{"id": "1049347", "url": "https://cs.wikipedia.org/wiki?curid=1049347", "title": "Jugoslávská exilová vláda", "text": "Jugoslávská exilová vláda\n\nJugoslávská exilová vláda (v jugoslávské historiografii jako Jugoslávská vláda ve vyhnanství, srbochrovatsky Jugoslovenska vlada u izbeglištvu/Југословенска влада у избеглиштву) působila od dubnové války (1941) až do března roku 1945. Zastupovala jugoslávskou monarchii a fungovala paralelně s komunistickými partyzány, kteří se pomalu a pozvolna připravovali během druhé světové války na převzetí moci. \n\nPo bleskovém postupu německých a bulharských vojsk v dubnu 1941 byla vláda evakuována na jih do Černé Hory a později do Řecka, dále do Palestiny, Káhiry a nakonec od června 1941 přesídlila do Londýna. Kontingent jugoslávského námořnictva, který uprchl ze země, čítalo celkem 105 lidí. Západní spojenci považovali krále Petra II. Karađorđeviće za legitimního představitele porobené země. Jugoslávští představitelé byli přivítáni se všemi poctami jako hrdinové; Jugoslávie byla na jaře 1941 jedinou zemí, která se pokusila čelit nacistům. Němci přitom ovládali již celou Evropu, s výjimkou neutrálních zemí a Sovětského svazu a sbírali síly na útok na Velkou Británii. Skutečnost, že se jugoslávská veřejnost rozhodla odmítnout pakt s Německem i za cenu války, vzbudil v Britech samotných značných respekt. \n\nNa území Jugoslávie docházelo ke střetům zbytků královské armády s okupanty na straně jedné a komunisty s okupanty na straně druhé. Od podzimu 1941 navíc skončilo i příměří mezi komunistickými partyzány a četniky Dragoljuba Mihajloviće (loajálních králi). Tato skutečnost kladla exilové vládě značné problémy, především kvůli tomu, že Velká Británie i Sovětský svaz byli formálně spojenci. Každý z nich však na Balkáně podporoval jiné hnutí odporu proti okupantům.\n\nV čele exilové vlády stálo několik premiérů: Dušan Simović, Slobodan Jovanović, Miloš Trifunović, Božidar Purić a Ivan Šubašić. Šubašić, poslední předseda exilové vlády, měl značný kredit jako projugoslávsky orientovaný Chorvat (zvlášť v okamžiku, kdy samotné Chorvatsko ovládlo ustašovské hnutí). Navíc byl jako jeden z mála představitelé exilové vlády schopen jednat s Josipem Brozem.\n\nÚspěšná zahraniční politika Josipa Broze Tita přiměly západní spojence k tomu, aby donutily královskou vládu ke spolupráci s komunisty. Londýnská exilová vláda se musela přihlásit k závěrům zasedání AVNOJe (antifašistického sněmu vedeného komunisty), které počítaly především s federalizací státu. I přesto se však představitelům královské vlády podařilo zbrzdit nástup komunistů k moci, především po dohodě mezi premiérem Šubašićem a Titem, kdy byla otázka státoprávního uspořádání odsunuta až na okamžik osvobození.\n\nExilová vláda zanikla v březnu 1945 kdy vznikl jednotný kabinet jak komunistů, tak i představitelů předválečné politické reprezentace. Po prvních volbách, kdy komunisté vyhráli drtivým vítězstvím, však nastal konec prozápadně orientované politické garnitury.\n"}
{"id": "1049348", "url": "https://cs.wikipedia.org/wiki?curid=1049348", "title": "Bilär", "text": "Bilär\n\nBilär (: \"Bilar\"; : \"Биләр - Bïlär, Бүләр - Bülär\"; ; v jiných jazycích \"Биляр - Biljar, Пӳлер - Pűler\") bylo středověké centrum \"bilärského bäklegu (buljarské knížectví)\". Město bylo založeno hunobulharským polokočovným kmenem Buljarů. Bylo umístěno 170 kilometrů jihovýchodně od současné Kazaně na levém břehu řeky \"Keçe Çirmeşän\" (Malý Čeremšan), v \"biljarské oblasti\" - (Alexejevský rajón) v Tatarstánu. Od 11-12. století byla Biläř učiněna hlavním městem Bulharského volžsko-kamského chanátu, jako jedno ze tří, kdysi slavných a silných hlavních měst: Bulgar, Bilär a Nur-Suvar (Suwar).\n\nBuljaři (Bulhaři), kteří od 1. století žili v oblasi středního Itilu (Volha) byli úzce propojeni s hunobulharskými Utigury. Tato skupina Turků zde založila stát který se vyvinul do formy knížectví. Ačkoliv mnohé osady nalezené v sousední \"bolgarské oblasti\" - (Spasský rajón), byly založené v druhé polovině desátého století, založení města se datuje již na jeho začátek. Přes Itil (Volha) a Dolní Čulman (Kama) v Přiuralí, přicházeli z Blízkého východu stříbro, a různé nádobí, zrcadla a mince. Vědci to vysvětlují jako obchodování se severními národy.\n\nNa přelomu 10.-11. století bylo \"knížectví\" obsazeno a pohlceno volžsko bulharským chanátem. V tomto čase se město rozšiřovalo, objevila se celá řada správních a náboženských staveb. Později, za vlády kyjevského kagana Svjatoslava (962–973) , roku 965 došlo k dobytí a vyrabovaní chanátu a také \"knížectví\" Rusy ve spojenectví s Pečeněhy a hlavně s Oguzy, jejichž říše se rozkládala od dolního Povolží po střední tok Sır-darje, a byla na vrcholu moci. V této souvislosti se obchodní stezka stala nebezpečnou. Tím se snížila hodnota Itilu, jako hlavní dopravní stezky mezi severem a jihem. Jak předpokládají vědci, hlavní město bylo přestěhováno do více klidnější země v Biläru.\n\nRoku 1061, za vlády chána Azgara → (مسعودﺋﻳﺒنسريع), se \"knížectví\" stalo jedním z emirátu (11. až 13. století) Bulharského volžsko-kamského chanátu. Po Bulgaru byla Bilär druhým největším městem, ve své době větším nežli Paříž či Kyjev. Ruské kroniky ji uvádějí jako „Velké město“ (Великий город). Vědci odhadují, že jeho populace byla vyšší než 100 000. Nezastavěný, velký a rovný prostor měl plochu 8 km², což v tom období bylo moc hodně. Město bylo jedním z hlavních obchodních center na středním Itilu (Volha) dvanáctého a třináctého století. S Velkou Bolgaří, případně i Suaří (Nur-Suvar, Suwar) sloužily jako hlavní města Bulharského volžsko-kamského chanátu. Avšak, tento status města měl krátkého trvání, jen do 12.-13. století.\n\nPoté, pod tlakem vládců Kyjevské Rusy, úzkostlivě bránící své východní hranice, následovali další údery. Počínaje Vsevolodem I. (1030–1093) a konče Vsevolodem III. (1176–1212) ze Vladimirsko-suzdalského knížectví (1157–1331), následovalo další, několika násobné plenění a rabování města. Avšak největší a poslední úder přišel roku 1236. Bilär, jako i Velká Bolgar, byly zničeny nájezdy tataro-mongolů. Bulharský chanát byl začleněn do Ulusu Džuči (Zlatá horda, 1236–1438) s následnou turko-mongolskou nadvládou.\n\nMěsto bylo později přestavěno, ale nikdy se mu nepodařilo získat bývalé slávy, velkosti ani moci.\nZ většiny budov Biläře zůstaly jen základy, takže přitahuje menší pozornost než Velká Bolgar.\n\nSoučasná vesnice Biljarsk byla založena roku 1654 jako hraniční pevnost. V období 1930–1963 byla administrativním centrem biljarského rajónu. Roku 2000 zde bylo načítáno na 2 270 obyvatel. Leží 50 km jižně od Alexejevskoje a jejím středem protéká říčka Biljarka. Na jižním okraji Biljarska se nachází osada Bilär (místo, kde ve středověku stálo město), která vznikla v 10. století. Bilär, jako historická a archeologická památka, začala přitahovat pozornost ve 18. století.\n\nArcheologická historie lidstva zahrnuje několik období, mimo jiné i Středověk. Sbírka „\"Biljarského státního historicko-archeologického a přírodního muzea\"“ odráží historii a archeologii Volžské a Kamžské oblasti (Středo-volžská a Uralská oblast). První plán osídlení (Bilär) a jeho popis byl sestaven Pjotrem Ivanovičem Ryčkovem. První vědecké vykopávky, roku 1915–1916, začal Pavel Akimovič Ponomarjov a Michail Georgievič Chudjakov, ale nebyli ukončené. Další pokus byl proveden pouze roku 1928 Alexejem Stepanovičem Baškirovem. Stacionární studie začaly teprve roku 1967, pod vedením Alfreda Hasanoviča Chalikova, pak Huzina Fajaza Šaripoviča a dalších. Po Bulgaru se jedná o druhý co do významu starobylý architektonický areál Tatarstánu. Je součástí „\"Biljarského státního historicko-archeologického a přírodního muzea\"“. Muzeum zahrňuje:\n1. Bilär (Biljarská osada 10. - 1236), do kterého náleží: areál mešity - Budova katedrální mešity se skládá ze dvou stavebních materiálů - dřeva a kamene. Má obdélníkový tvar (44,5-48 × 30-32 m.) a byl rozšířen vstup na severovýchod. Mihráb je orientovaný na jihozápad, směrem k Mekce . Dům feudálů - Ke areálu mešity se též vztahuje stavba, odhalená výkopy roku 1971–1973, nazývána „Dům feudálů“. Nachází se v centru osídlení, v rámci „citadely“. Karavansaraj - Ruiny karavansaraje se nachází mimo vnitřní město Bilär, za jeho jižním cípem u východní brány. Byly nalezeny zbytky zdiva a základ cihlové budovy, vodní nádrž a nádvoří zpevněné cihlami, část palisádového opevnění, pozdější šachta a příkop obklopující budovu. Lázně - Pozůstatky cihlového domu se nachází v severní části citadely, 180-200 m. severně od areálu mešity. Budova má podlahové vytápění, byla postavena z cihel (26 x 26 x 4,5-5,5 cm), měla podkvadrantní formu (10,4 x 11,6 m.) a byla orientovaná na světové strany. Vodní nádrž číslo 1 - Vodní nádrž anebo studna se nachází mezi areálem mešity a Domem feudálů. Roku 1973–1974 byla restaurována a vystavená konzervaci .\n2. svatostánek „Svatého klíče“ (\"Chudžalar tau\" → \"Poutnické hory\" 9. - 10. století), do kterého náleží: Svatý pramen - V blízkosti vesnice byl objeven architektonický areál - „Svatý klíč“. V areálu, na hoře zvané \"Chudžalar tau\" → \"Poutnické hory\", se nachází \"Svatý pramen\". Ctí ho jak muslimové tak i křesťané, a proto i legendy o jeho vzniku jsou k dispozici dvě.\n3. Balynguz (Gorkinský hřbitov z 30-40 let 14. století), který podle legend a historických dat existoval od 13.-16. století a to nejen v období zlaté hordy (1236–1438) ale také v době kazaňského chanátu (1438–1552). Nachází se v blízkosti svatyně „Svatého klíče“ \"Chudžalar tau\" → (\"Poutnické hory\"). Uctívají se zde svatí a je poutnickým místem pro všechny - tatary, rusy, čuvaše, marijce.\n4. křesťanský hřbitov vynikajícího chemika A. M. Butlerova,\n5. Historicko-archeologické muzeum vesnice Biljarsk,\n6. Dům-muzeum akademika Aleksandra Erminingeldoviča Arbuzova,\n7. jiné archeologické lokality z různých období, např.: „\"Boľše-Tiganské pohřební návrší\"“, (opuštěné autentické protomaďarské kmeny, kočující mezi Volhou a Bílou horou, uvnitř legendární „Magny Ungarie“ → „Velké Maďarsko“), stejně jako přírodní krajiny - louky a lesní plochy na řece \"Keçe Çirmeşän\" (Malý Čeremšan) a jejích přítocích.\n\n6 km na severozápad od vesnice Biljarsk se nachází vesnice Abruzov-Baran. Je rodištěm ruského chemika Alexandra Arbuzova.\n\n\n"}
{"id": "1049353", "url": "https://cs.wikipedia.org/wiki?curid=1049353", "title": "Houwitser", "text": "Houwitser\n\nHouwitser (v překladu \"houfnice\") je nizozemská death metalová kapela založená v roce 1997 ve městě Amersfoort. Mezi zakládající členy patřili Michel Alderliefsten (ex-Sinister), Mike van Mastrigt (ex-Sinister), Theo van Eekelen (ex-Judgement Day) a Aad Kloosterwaard. Stěžejní tematikou skupiny je válka.\nV roce 2004 se kapela rozpadla a v roce 2007 se v obměněné sestavě znovu obnovila.\n\nDebutní studiové album \"Death... but Not Buried\" vyšlo v roce 1998.\n\n\n\n\n\n\n\n"}
{"id": "1049360", "url": "https://cs.wikipedia.org/wiki?curid=1049360", "title": "Posvátná kráva", "text": "Posvátná kráva\n\nPosvátná kráva je tur domácí, který se uctívá jako posvátné zvíře v některých náboženstvích, především hinduismu, džinismu a v zoroastrismu. V historii byly krávy uctívány rovněž ve starověkém Egyptě, ve starověkém Řecku a v starověkém Římě. Konzumace hovězího masa a porážka krav je v hinduismu tabu, a v některých oblastech Indie a Nepálu dokonce zakázána zákonem. Pojem \"posvátná kráva\" později jako idiom přešel do mnoha jazyků, kde označuje něco, co je zákonem nedotknutelné.\n\nKráva se v hinduismu považuje za posvátné zvíře. Představuje hojnost, čistotu a svatost a je považována za \"čisté(nábožensky)\" blahoslavené zvíře. Stejně jako matka země, je i kráva symbolem principu nezištné pomoci. Vzhledem k tomu, že kráva dává mléko, z nějž lze vytvořit mnoho dalších výživných produktů pro vegetariánské stravování, je hinduisty uctívána i v obrazech. Býk potom slouží jako symbol džarmy (nedělitelné jednoty buddhismu). Historicky stála kráva na stejné úrovni jako kněží a její usmrcení bylo stejně závažným trestným činem, jako vražda brahmána (kněze).\n\nBěhem vlády dynastie \"Gupta\" v polovině prvního tisíciletí před naším letopočtem se usmrcení krávy trestalo smrtí. V současnosti v zemích, jako je Indie a Nepál, kde většina obyvatel jsou hinduisté, je kráva velmi vážená a je pod právní záštitou státu (chráněné zvíře). Ochrana krav a zdrženlivost (úplná abstinence) od pojídání hovězího je tradiční součástí hinduismu.\n\nKráva je v hinduizmu rovněž asociována s pannami a různými bohy. Nejčastěji pak se Šivou, jedoucím na býku Nandi (Nandi je často líčen jako bílá bytost s býčí hlavou). Dále pak s jedním z hlavníh bohů - Indrou, který je blízce spjat s Kamandženou označovanou jako \"kráva touhy\" a Kršnou, který strávil své dětství jako pastýř krav ve Vrindavánu (svaté poutní místo pro stoupence Vajšnavismu).\n\nV sánskrtu (jazyk) se pro označení krávy běžně používalo slovo \"GO\", které je foneticky blízké anglickému \"COW\" a latinskému \"BOS\". Oba výrazy, stejně jako ruský výraz говядина (foneticky govjádina) vycházejí z praindoevropského jazyka \"gwous\". Dobytek se v sánskrtštine označoval slovem \"PAŠU\" jež vycházelo z praindoevropského slova \"PEKU\". Pro býka potom \"USK\".\n\nDojnice se potom nazývala \"GCHNJA\", což vyznačovalo výraz pro tu jež nemůže být zabita.\nTradice uctívání krav a zákaz jejich zabíjení vychází již z \"Vedijckého\" náboženství, kde je již zakázáno požívat kravského masa. Z této doby pochází i zákaz zabití býka, přičemž zabití býka se trestá mnohem přísněji. Tento zákaz obsahuje Zákoník Manuův a Mahábhárata.\n\nVe védském náboženství však existovalo i obětování krav. Jako obětiny však sloužily výhradně staré nebo nemocné kusy, které tak získaly možnost získat nové tělo v koloběhu převtělení -samsáry (cyklus narození, smrti, splynutí, osvobození, znovuvylepšení karmy a narození). Později, není známo přesně kdy, byly tyto obětní rituály zakázány. V současnosti není nikdo kvalifikovaný k vykonávání tohoto rituálu.\n\nVe védském náboženství je kráva tak ctěná, neboť většina obyvatelstva byli pastýři a zemědělci, kteří stravou záviseli na jejích produktech a exkrementů využívali jako hnojiva a paliva. V současnosti se dým z hořícího hnoje používá jako repelent proti komárům a výsledný popel slouží jako hnojivo.\n\nElement uctívání krav je přítomen ve všech knihách hinduismu, kde je psáno, že kravské mléko pomáhá probudit v člověka do \"satvickou kvalitu\". Přepuštěné máslo se používá při náboženských obřadech, kravský hnůj potom jako hnojivo v zemědělství. Dýmu z kravského hnoje se potom připisuje silný desinsekční (dle zdrojového textu desinfekční) účinek. Moč je používána v náboženských rituálech a pro lékařské účely. Zákaz požívání kravského masa byl potom viděn jako první krok k vegetariánství. \n\nKrávy sehrály významnou roli ve Rgvédě, kde se v několika chvalozpěvech zmiňuje 10 tisíc krav.\n\nDle Šrí Aurobinda krávy ve Rgvédě představují také světla nebo paprsky. Šrí Aurobindo také poukazuje na to, že Aditi (síla přírody) je popsána jako kráva a Devátá (božská bytost) a Puruša (duch) jako býk. I védský bůh Indra je často znázorněn jako býk.\n\nV Charivamše je Krišna popisován jako pastýř. Dále také nazýván i dítětem ochraňujícím krávy nebo tím kdo kravám přináší radost.\n\nV puránách je popsáno, jak bohyně země Prithví v podobě krávy dala lidem užitečné látky.\n\nÚcta ke kravám sehrála hlavní roli v povstání proti Východoindické společnosti.\n\nNa konci 19. století v Indii vzniklo hnutí na ochranu krav, které se snažilo sjednotit hinduisty a muslimy na zákazu zabíjení krav. Toto nakonec vedlo k pravidelným anti-muslimským povstáním a sehrálo roli při rozdělení Indie v roce 1947.\n\nMahátma Gándí také uctíval krávy. Pravil: \"Klaním se jim a budu se jim klanět i kdyby proti mě byl celý Svět. Jedním z klíčových prvků hinduismu je ochrana krav.\n\nV současnosti, v zemích, jako je Indie a Nepál, kde hinduisté tvoří většinu populace, mají v náboženských obřadech hlavní roli mléko a mléčné výrobky z kravského mléka. Krávy jsou respektovány – je jim dovoleno se volně pohybovat i na nejrušnějších ulicích velkých měst, jako je Dillí. Na mnoha místech v Indii je považováno za velmi slibné dát něco k jídlu krávě před snídaní. V mnoha Indických státech je zakázáno zabít krávu. Za zabití nebo zranění krávy jsou udělovány i nepodmíněné tresty vězení.\n\nHistoricky, kvůli zákazu konzumace hovězího, vznikl systém, ve kterém jen příslušníci nejnižší kasty a vyvrhelové konzumují hovězí z mrtvých krav nebo zpracovávají kravskou kůži z uhynulých krav.\n\nVe velkých městech je ale provozováno 30 tisíc nelegálních jatek (v roce 2004). Všechny pokusy o uzavření nelegálních jatek byly zatím neúspěšné.\n\nVe starověkém Egyptě nebyly krávy nikdy obětovány tak jako ostatní zvířata, neboť kráva byla považována za posvátné zvíře bohyně Hathor a poté i Isis.\n\nVýraz \"Posvátná kráva\" je v přeneseném významu používán na věci, o kterých se obecně tvrdí, že jsou nějaké, a není tolerováno toto kritizovat. Jednoznačné pravdy, o kterých se nediskutuje.\n\n\n"}
{"id": "1049365", "url": "https://cs.wikipedia.org/wiki?curid=1049365", "title": "Miroslav Burian", "text": "Miroslav Burian\n\nMiroslav Burian (24. listopadu 1902, Tábor – 23. srpna 1980, Praha) byl český pedagog, archivář, pracovník památkové péče, muzejní pracovník a spisovatel. \n\nMiroslav Burian maturoval v Táboře, v letech 1922— 1925 absolvoval Státní archivní školu v Praze, na Univerzitě Karlově vystudoval historii a zeměpis a dosáhl titulu doktor filozofie (PhDr). \n\nV letech 1926-1930 pracoval jako středoškolský profesor v Jihlavě, v letech 1927-1930 spravoval jihlavský městský archiv. Roku 1930 byl přijat za městského archiváře v Českých Budějovicích, kde se později stal ředitelem osvětového odboru městského úřadu. Byl aktivně činný v četných spolcích a organizacích a v místním tisku publikoval řadu populárně naučných článků.\n\nZa druhé světové války byl vězněn v koncentračním táboře. Po roce 1945 působil na ministerstvu informací jako ředitel Státního památkového úřadu a ředitel Historického muzea (součást Národního muzea) v Praze. \n\nZabýval se regionální historií Jihlavska a Českobudějovicka, muzeologií, památkovou péčí a historií divadelnictví. O počátcích Českých Budějovic sepsal historickou fresku \"Zrození města\" (1946) a pro mládež napsal dobrodružný román \"Ocelová stezka\" (1947).\n\n"}
{"id": "1049371", "url": "https://cs.wikipedia.org/wiki?curid=1049371", "title": "Argonaut (protein)", "text": "Argonaut (protein)\n\nArgonaut je označení pro rodinu proteinů přítomných v určité formě u všech forem pozemského života, které tvoří součást RISC komplexu a váží malé RNA (siRNA, miRNA, piRNA). Vyznačují se přítomností čtyř domén: PAZ (kterou sdílejí s Dicerem), PIWI (která je pro Ago unikátní) a domény N a Mid. PAZ a Mid doména váží řetězec RNA, PIWI doména je v některých případech schopná RNázové aktivity.\n\nU člověka se vyskytuje 8 genů kódujících proteiny Ago (u \"S. cerevisiae\" 5, u \"C. elegans\" 27). Někdy se část z nich člení na podskupinu vlastních Ago proteinů (které umožňují především transkripční regulaci pomocí siRNA a miRNA) a tzv. PIWI skupinu (tyto proteiny hrají roli v obraně před transponovatelnými elementy). Ago proteiny se označují Ago1, Ago2, Ago3 a Ago4; jen Ago2 je katalyticky aktivní a má RNázovou aktivitu.\n\nAgo váže krátké dvouvláknové miRNA či siRNA, které generuje Dicer. Procesu napomáhá protein teplotního šoku Hsp90 a některé kochaperony. Po vazbě se jeden z řetězců dvouvláknové RNA z komplexu uvolňuje. Proces vazby piRNA na PIWI je prozkoumán mnohem méně.\n"}
{"id": "1049372", "url": "https://cs.wikipedia.org/wiki?curid=1049372", "title": "Ago", "text": "Ago\n\nAgo, AgO nebo AGO může znamenat:\n"}
{"id": "1049374", "url": "https://cs.wikipedia.org/wiki?curid=1049374", "title": "Andrus Kivirähk", "text": "Andrus Kivirähk\n\nAndrus Kivirähk (* 17. srpna 1970, Tallinn) je současný estonský prozaik, dramatik, fejetonista a redaktor.\n\nAndrus Kivirähk vystudoval univerzitu v Tartu, obor žurnalistika. V současné době působí jako redaktor estonského deníku Eesti Päevaleht.\n\nOd 14 let aktivně píše, jeho rané práce (humoresky, fejetony, parodie, krátké povídky) byly publikovány časopisecky. První knihu vydal roku 1995, byla jí próza \"Paměti Ivana Oravy aneb Minulost jako modravé hory\" (estonsky \"Ivan Orava Mälestused ehk Minevik kui helesinised mäed\"), která získala ocenění estonské státní nadace Kulturní kapitál v podobě roční prémie.\n\nNovela \"Umělec Jakub\" (estonsky \"Kunstlik Jaagup\") z roku 1997 přinesla svému autorovi cenu Friedeberga Tuglase, ocenění za nejlepší novelu v Estonsku. K dalším Kivirähkovým prózám patří např. romány \"Motýlek\" (\"Liblikas\", 1999), \"Dráb\" (\"Rehepapp\", 2000) nebo \"Muž, který rozuměl hadí řeči\" (\"Mees, kes teadis ussisõnu\", 2007). Za charakteristické prvky tvorby Andruse Kivirähka je možné považovat humor, inspirace z historie, estonského folklóru a mytologie.\nPosledně jmenovaný román byl jako jediný zatím přeložen i do češtiny. Kivirähk v něm nabízí pohled na christianizaci Estonska očima starších pohanských obyvatel, lesních lidí. V popisu způsobu jejich života využívá autor prvky estonské mytologie. Ta je patrná mj. při líčení zvyků, vztahu ke zvířatům i v postavě tajemné Drakóny, bájné bytosti chránící pohanské Estonce. V románu je vylíčen střet dvou kultur, dvou náboženství, dvou přístupů k životu. Jedna z nich sílí na úkor druhé, která postupně mizí. Starý způsob života je silně spjat s přírodou, i ta se však proměňuje, navíc nastupující generace lidí postupně ztrácí znalost jazyka, jehož pomocí ji lze ovládat. Z dnešního pohledu je možné přenést problém na kterýkoli jazyk menších národů, odolávající tlaku celosvětově užívaných jazyků. V románu je nastíněn protiklad dvou náboženství, křesťanského a pohanského, a vyznívá z něj silná kritika přílišné zbožnosti a fanatismu. Těžko lze v románu o lidském společenství opomenout otázky mezilidských vztahů, svérázným způsobem je zmíněn např. problém nevěry. Nadpřirozeně působí postava Meemeho, který je jedním z mála propojení ke starým tradicím, zároveň však využívá výhod cizí kultury, např. alkoholu. Čtivě psanému románu nechybí prvek napětí, překvapení ani humoru. Tragikomičnost se objevuje např. při líčení smrti otce hlavního hrdiny. Některé pasáže jsou líčeny až naturalisticky a hororově, bizarně vyznívají pasáže o vši, kterou vychovává dvojice lidoopů.\n\nAndrus Kivirähk je autorem několika humorných divadelních her, příkladem je komedie \"Procházka po duze\" (estonsky \"Jalutuskäik vikerkaarel\") z roku 1997. Znám je také svou tvorbou pro děti, píše jak dětskou prózu, tak drama. Z prózy je to např. \"Sirli, Siim a tajemství\" (estonsky \"Sirli, Siim ja saladuset\"), vydané v roce 1999.\n\n"}
{"id": "1049380", "url": "https://cs.wikipedia.org/wiki?curid=1049380", "title": "Diecéze Aire et Dax", "text": "Diecéze Aire et Dax\n\nDiecéze Aire et Dax (lat. \"Dioecesis Aturensis et Aquae Augustae\", franc. \"Diocèse d'Aire et Dax\") je francouzská římskokatolická diecéze. Leží na území departementu Landes, jehož hranice přesně kopíruje. Sídlo biskupství a katedrála se nachází v Dax, konkatedrála ve městě Aire-sur-l'Adour. Diecéze je součástí církevní provincie Bordeaux.\n\nSoučasným biskupem z Aire et Dax je od 24. ledna 2012 Mons. Hervé Gaschignard.\n\nDiecéze Aire byla založena v 5. století. Diecéze byla zrušena 29. listopadu 1801, na základě konkordátu z roku 1801 a její území bylo včleněno do diecéze Bayonne. Obnovení diecéze proběhlo 6. října 1822. Název diecéze byl změněn na \"Aire et Dax\" 3. června 1857, protože došlo k přičlenění území diecéze Dax, která byla také zrušena 29. listopadu 1801 (založena byla také v 5. století).\n\nDo 8. prosince 2002 byla diecéze Aire et Dax sufragánem arcidiecéze Auch; po tomto datu spadá pod arcidiecézi Bordeaux (arcidiecéze Auch již není nadále metropolitním arcibiskupstvím).\n\n\n"}
{"id": "1049381", "url": "https://cs.wikipedia.org/wiki?curid=1049381", "title": "Rab1", "text": "Rab1\n\nRab1 (u kvasinky YPT1) je Rab GTPáza, která reguluje vezikulární transport ve třech různých buněčných drahách: v autofagii, transportu mezi ER a Golgi a v transportu mezi jednotlivými váčky Golgiho aparátu. Při procesu makroautofagie rekrutuje Rab1 svůj efektorový protein Atg1 na preautofagozomální struktury. To umožňuje přilnutí Atg9 pozitivních váčků k sobě navzájem či k jiným váčkům. Na váčcích ER je Rab1 nutný pro asociaci „tethering faktoru“ p115 s COPII-pozitivními váčky, které umožňují transport do Golgiho aparátu. V časných váčcích Golgiho aparátu zase Rab1 váže tethering proteiny GM130 a giantin. GEFem pro Rab1 je kvasinkový TRAPPII komplex, resp. jeho obdoba v savčích buňkách.\n"}
{"id": "1049387", "url": "https://cs.wikipedia.org/wiki?curid=1049387", "title": "Paolo Hurtado", "text": "Paolo Hurtado\n\nCristopher Paolo César Hurtado Huertas (* 27. července 1990, Callao) je peruánský fotbalový záložník a reprezentant, v současnosti působí v portugalském klubu Paços de Ferreira.\nMimo Peru hrál v Portugalsku a Uruguayi.\n\nSvoji profesionální fotbalovou kariéru začal v peruánském klubu Alianza Lima. Odtud v roce 2009 odešel na hostování do týmu Club Juan Aurich.\nV létě 2012 odešel do Evropy, do portugalského klubu FC Paços de Ferreira. Na jaře 2014 hostoval v uruguayském týmu CA Peñarol.\n\nV A-mužstvu Peru debutoval 2. září 2011 v přátelském utkání s Bolívií (remíza 2:2), šel na hřiště v 75. minutě.\n\n"}
{"id": "1049389", "url": "https://cs.wikipedia.org/wiki?curid=1049389", "title": "Heorhij Majboroda", "text": "Heorhij Majboroda\n\nHeorhij Ilarionovyč Majboroda ( , \"Georgij Illarionovič Majboroda\", 1. prosince / 18. listopadu 1913, Pelechivščyna, Poltavská gubernie, Ruské impérium – 6. prosince 1992 Kyjev, Ukrajina) byl ukrajinský hudební skladatel.\n\nHeorhij Ilarionovyč Majboroda se narodil koncem roku 1913 v osadě Pelechivščyna v Poltavské gubernii, poblíž Kremenčuku. Jeho otec byl prostý, ale velmi sečtělý a hudebně založený rolník. Majboroda ukončil roku 1928 sedmiletku a roku 1931 Kremenčuckou střední průmyslovou školu. Od roku 1931 pracoval v Záporožském hliníkovém kombinátu, zúčastnil se však i budování Dněprostroje, kde se svým mladším bratrem Platonem působil ve sboru \"Dnipreľstan\".\n\nBrzy jej však zájem o hudbu přivedl do Kyjeva, kde roku 1936 ukončil studium na Kyjevské hudební škola a roku 1941 na Kyjevské konzervatoři, kde studoval kompozici u Levka Revuckého. Již v červenci téhož roku narukoval do Rudé armády a brzy padnul (spolu s bratrem Platonem a skladatelem Hermanem Žukovským) v bojích u Myronivky do německého zajetí. Když byl zajatecký tábor 28. ledna 1945 osvobozen, zařadil se Majboroda opět do vojska jako řadový kulometčík a účastnil se mj. Pražské operace.\n\nPo návratu do Kyjeva v letech 1945–1949 absolvoval pod vedením Revuckého aspiranturu na Kyjevské konzervatoři a v letech 1950–1958 tam vyučoval orchestraci a čtení partitur. Poté pracoval jako svobodný skladatel a funkcionář Svazu skladatelů USSR (v letech 1962–1967 tajemník, v letech 1967–1968 předseda předsednictva) a Svazu skladatelů SSSR. V letech 1967–1980 byl rovněž poslancem Nejvyššího sovětu USSR.\n\nOd 30. let 20. století žil v Kyjevě a tam i zemřel 6. prosince 1992. Byl pochován na Bajkovském hřbitově.\n\nMladším bratrem H. I. Majborody byl Platon Ilarionovyč Majboroda (1918–1989), rovněž významný hudební skladatel, a jeho synem operní pěvec (barytonista) Roman Heorhijovyč Majboroda (nar. 1943).\n\nHeorhij Majboroda byl po uvedení své opery \"Mylana\" roku 1957 jmenován zasloužilým umělcem USSR a po uvedení opery \"Arsenal\" roku 1960 národním umělcem SSSR. Stal se rovněž nositelem státní ceny USSR T. H. Ševčenka (1963) a republikové ceny M. Lysenka (1984), Leninova řádu a řádu Rudého praporu práce.\n\nHeorhij Majboroda se značně přičinil o rozvoj ukrajinské hudby. Pracoval v různých žánrech, přičemž převažuje heroicko-patriotická tematika. Význačné místo ve skladatelově díle zaujímala poezie ukrajinských básníků — Tarase Ševčenka, Ivana Franka a jiných.\n\nJeho styl byl celkově konzervativní, postavený na hudbě 19. století, ruském romantickém stylu a ukrajinském folklóru, vykazující příbuznost se Z. Kodálym a F. Deliusem; u obecenstva měl často značný úspěch. Virko Baley v Grove Grove Dictionnary of Opera mu přiznává „individuální, ač úzkou, osobitost‟ a chválí jeho „značné melodické nadání, dobré, ač konvenční, porozumění orchestru a schopnost komponovat v jasných a stručných hudebních strukturách‟.\n\nVedle vlastních skladeb spolu s L. Revuckým editoval a instrumentoval klavírní a houslový koncert Viktora Stepanovyče Kosenka (1896–1938).\n\n\nO skladateli natočila roku 1982 film ukrajinská dokumentaristka Ljudmyla Vasylivna Mychalevyčová. V roce 1995 byla H. I. Majborodovi v Kyjevě na domě čp. 16 v ulici Mychajla Hruševského odhalena bronzová pamětní deska s poprsím skladatele od sochaře Oleksandra Pavlovyče Skoblikova.\n\n"}
{"id": "1049390", "url": "https://cs.wikipedia.org/wiki?curid=1049390", "title": "Valkenedy da Silva Nascimento", "text": "Valkenedy da Silva Nascimento\n\nValkenedy da Silva Nascimento, známý také jako Valkenedy (* 13. června 1993), je brazilský fotbalový záložník, od začátku sezóny 2014/15 hostuje v portugalském klubu Paços de Ferreira z brazilského celku AA Santa Rita.\n\n"}
{"id": "1049391", "url": "https://cs.wikipedia.org/wiki?curid=1049391", "title": "ATP World Tour 2015", "text": "ATP World Tour 2015\n\nOkruh ATP World Tour 2015 představoval 46. ročník nejvyšší úrovně mužského profesionálního tenisu, hraný v roce 2015. Sezóna trvající od 5. ledna do 29. listopadu 2015 zahrnovala 66 turnajů, až na výjimky, organizované Asociací profesionálních tenistů (ATP).\n\nOkruh čítal čtyři turnaje Grand Slamu – pořádané Mezinárodní tenisovou federací (ITF), devět události kategorie ATP World Tour Masters 1000, třináct ATP World Tour 500, čtyřicet ATP World Tour 250 a závěrečný Turnaj mistrů. Vedle toho byly součástí kalendáře týmové soutěže pořádané ITF – Davisův pohár a Hopmanův pohár, z něhož hráči nezískali do žebříčku žádné body.\n\nJako světová jednička dvouhry vstoupil do sezóny Srb Novak Djoković a čelo po všechny týdny kalendářního roku neopustil. Sezóna pro něj představovala nejlepší rok dosavadní kariéry a znamenala jednu z nejlepších sezón otevřené éry. Od čistého grandslamu Srba dělil jediný vítězný zápas, když nezvládl finále na Roland Garros proti Wawrinkovi. Jako první hráč open éry vyhrál popáté Australian Open a jako první dosáhl na šest trofejí ze série Masters. Vytvořil rekord tenisové historie šňůrou patnácti finálových účastí v řadě, z nichž proměnil jedenáct v titul. Na odměnách si připsal rekordních 21 592 125 dolarů, čímž se stal prvním tenistou s více než 20milionovým výdělkem. Během roku vyhrál osmdesát dva zápasů a šestkrát odešel poražen. Dalším zápisem do rekordních statistik bylo třicet jedna vítězných zápasů nad soupeři z elitní světové desítky, nejvyšší počet 16 785 bodů na žebříčku ATP od jeho zavedení v roce 1973 i největší bodový rozdíl před druhým v pořadí.\n\nSvětové klasifikaci čtyřhry pak v úvodu vévodili američtí bratři Bob a Mike Bryanovi, které v listopadu vystřídal Brazilec Marcelo Melo. Poprvé v kariéře tak zakončil sezónu na postu deblové světové jedničky.\nŽenskou obdobu mužského okruhu představoval WTA Tour 2015.\n\n\"Tabulky měsíců uvádí vítěze a finalisty dvouhry i čtyřhry a dále pak semifinalisty a čtvrtfinalisty dvouhry. Zápis –S/–Q/–D/–X uvádí počet hráčů dvouhry/hráčů kvalifikace dvouhry/párů čtyřhry/párů mixu. (ZS) – základní skupina.\"\n\n\"Hráči, kteří získali první titul ve dvouhře, ve čtyřhře nebo ve smíšené čtyřhře:\"\n\n\n\"Hráči, kteří obhájili titul:\"\n\n\n\"Hráči, kteří premiérově pronikli do první světové desítky žebříčku ATP:\"\n\n\nŽebříček ATP Race určil hráče, kteří se kvalifikovali na Turnaj mistrů. Žebříček ATP a jeho konečné pořadí na konci sezóny byl sestaven na základě bodového hodnocení tenistů za posledních 52 týdnů.\n\nTabulky uvádí 20 nejvýše postavených hráčů na singlových žebříčcích Race a ATP ke konci sezóny 2015. Šedý podklad vlevo uvádí hráče kvalifikované na Turnaj mistrů.\nTabulky uvádí 10 nejvýše postavených párů na žebříčku Race, určující postup na Turnaj mistrů a 10 nejvýše postavených hráčů na žebříčku ATP ve čtyřhře ke konci sezóny 2015. Šedý podklad uvádí páry kvalifikované na Turnaj mistrů.\n\nSeznam uvádí tenisty (vítěze turnaje ATP, a/nebo ty, kteří byli klasifikováni alespoň jeden týden v Top 100 dvouhry a/nebo Top 100 čtyřhry žebříčku ATP), jež ohlásili ukončení profesionální kariéry, neodehráli za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2015:\n\n\n\nTabulka přidělovaných bodů dle kategorií v sezóně 2015.\n\n\n"}
{"id": "1049396", "url": "https://cs.wikipedia.org/wiki?curid=1049396", "title": "Volby do Ústavodárné skupštiny (1945)", "text": "Volby do Ústavodárné skupštiny (1945)\n\nVolby do Ústavodárné skupštiny (srbochorvatsky v latince Izbori za ustavotvornu skupštinu, v cyrilici Избори за уставотворну скупштину) se konaly v Jugoslávii dne 11. listopadu 1945, šest měsíců po skončení druhé světové války. Volby skončily drtivým vítězstvím Komunistické strany Jugoslávie a propadem předválečné nekomunistické politické reprezentace. Byly rovněž dovršením příchodu komunistů k moci, které bylo zahájeno partyzánským hnutím odporu, resp. lidově-osvobozeneckým bojem.\n\nVolby vyhlásila Dočasná lidová skupština dne 11. září 1945. K nim se vedle komunistů začaly připravovat všechny politické strany, především ty, které působily také před druhou světovou válkou: Jugoslávská republikánská strana, Lidová selská strana, Svaz zemědělců (Jugoslávie) a Samostatná dělnická strana. Tyto strany nabízely politické programy odkazující na nestabilitu meziválečného království; svoji kritiku nasměrovaly na nyní velmi dobře postavené komunisty a jejich údernou pěst – tajnou policii OZNA. Všechny nekomunistické strany však nebyly schopné zformovat jednotný program a komunisté jim neumožnili vedení rozsáhlejší volební kampaně.\n\n6. října 1945 opustili jugoslávskou vládu politici z bývalého exilového kabinetu (Ivan Šubašić, Juraj Šutej), což nekomunistickou část politického spektra vyprovokovalo k ostrým útokům na adresu KSJ. Obávali se nastupující diktatury a nedodržení mezinárodních dohod o existenci společné dočasné vlády mezi komunisty a předválečným režimem. Svůj strach dali najevo i prostřednictvím dopisů, které byly zaslány představitelům ministerstev zahraničí Velké Británie a USA. Nóta byla později odeslána prostřednictvím Američanů i Ministerstvu zahraničí SSSR. Po Postupimské konferenci však byl zájem západních spojenců zasahovat do jugoslávských záležitostí malý, a tak se americké ministerstvo omezilo jen na prohlášení, ve kterém vyjádřilo naději, že Tito a nekomunističtí ministři najdou opět společnou řeč, a že bez ní by volby nebyly projevem vůle lidu. Sovětský svaz odmítl jakoukoliv představu, že by byly volby v Jugoslávii odloženy.\n\nDne 10. října byl uveřejněn dopis s názvem \"Pastirsko pismo\" jehož autorem byl záhřebský arcibiskup Alojzije Stepinac. Text tvrdě odsuzoval praktiky komunistické strany a její snahy démonizovat Římskokatolickou církev. Rovněž obviňoval komunisty z porušování náboženských svobod a ostře odsuzoval agrární reformu, která připravila církev o značné pozemky. Dále nesouhlasil s omezením vydavatelských aktivit církve a provozování vlastních škol. Komunisté zahájili masové akce proti katolické církvi nedlouho po zveřejnění textu. Ty se nejprve projevovaly prostřednictvím jednotlivých odmítavých článků v novinách, později i prostřednictvím shromáždění dělníků a skandování hesel a nakonec i útočnými incidenty. Během návštěvy Zaprešiće byl například i kamenován Stepinacův automobil. K dopisu se vyjádřil také Josip Broz Tito, který jej považoval za ukázku nepřátelského chování některých představitelů katolické církve. Zveřejnění textu bylo rovněž jednou ze záminek, kterou komunisté později využili v procesu proti Alojzije Stepincovi.\n\nZávěr předvolební kampaně byl velmi horký. Příslušníci prokomunistických organizací (SKOJ a USAOJ) zorganizovali na několika místech v zemi pálení nově vycházejícího časopisu \"Demokratija\", který byl zaměřen pravicově a prokatolicky. Pravicové síly následně ostře odsoudily komunisty za porušování volebních svobod a za násilné vedení kampaně.\n\nVolby se konaly na celém území země a poprvé v dějinách Jugoslávie měli právo hlasovat všichni její občané, bez rozdílu pohlaví, rasy, víry nebo přesvědčení, vzdělání, nebo místo pobytu. Minimální věk voličů byl snížen z 21 na 18 let. Komunističtí partyzáni nařídili vyškrtnout všechny voliče, o kterých se domnívali, že spolupracovali s okupanty. Protikomunistické strany, které byly spolčeny do \"Sdružení opozičních stran\" se rozhodly volby koncem září 1945 bojkotovat. Kromě \"Svazové kandidátské listiny Lidové fronty Jugoslávie\" (srbochorvatsky \"Savezna kandidatska lista Narodnog fronta Jugoslavije\"), v jejímž čele stál Josip Broz Tito, však byla během finální chvíle předvolebního boje narychlo ustanovena ještě jedna možnost volby. Bylo možné hlasovat i proti kandidátům Národní fronty. Cílem této kandidátky bez kandidátů bylo ukázat, že volby nejsou manifestací volby jenom jedné strany.\n\nVolilo se do dvoukomorového parlamentu (Lidová skupština o 354 místech a Sněmovna národů o 175 křeslech).\n\nHlasování probíhalo metodou, kdy voliči vhazovali gumové kuličky do dvou uren: Jedna sloužila pro kandidáty Lidové fronty (komunisty a jejich spojence) a druhá pro kandidáty mimo seznam. Aby byla zajištěna férovost voleb, měli hlasující vložit do obou uren ruce s dvěma kuličkami naráz a uvolnit kuličku v té urně, jejímž kandidátům chtěli dát hlas. Vzhledem k tomu však, že byly urny označené jako \"proti kandidátům Lidové fronty\" (srbochorvatsky \"ćorave kutije\") většinou prázdné, padající kuličky vydávaly zvuk, což znamenalo, že bylo možné zjistit, jak voliči volí.\n\nVolby se konaly za přítomnosti mezinárodních pozorovatelů, kteří potvrdili jejich regulérnost.\n\nVolby skončily drtivým vítězstvím komunistů.\n\nNa celosvazové úrovni mělo hlasovací právo 8 383 455 občanů Demokratické Federativní Jugoslávie. Volební účast byla 88,66 % (7 432 469). 90, 48 % hlasů (6 725 047) připadlo kandidátům Lidové fronty (vedené Josipem Brozem) a do \"urny bez seznamu\" bylo vhozeno celkem 707 522 (9,52 %) hlasů.\n\nPremiérem byl jmenován Josip Broz Tito. Jen o několik dní později, 29. listopadu (na druhé výročí zasedání Antifašistické rady národního osvobození (AVNOJ) byla vyhlášena republika. Jugoslávie měla nicméně po volbách stabilní vládu a stabilní parlament (AVNOJ a dočasná Lidová skupština po těchto volbách patřily minulosti).\n\nVšichni nekomunističtí kandidáti z voleb z roku 1945 skončili svojí politickou kariéru do roku 1948.\n"}
{"id": "1049397", "url": "https://cs.wikipedia.org/wiki?curid=1049397", "title": "Spáleník", "text": "Spáleník\n\nSpáleník (285 m n. m.) je vrch v okrese Hradec Králové Královéhradeckého kraje. Leží asi 1 km jižně od obce Divec na jejím katastrálním území.\n\nGeomorfologicky vrch náleží do celku Orlická tabule, podcelku Třebechovická tabule a okrsku Černilovská tabule.\n"}
{"id": "1049414", "url": "https://cs.wikipedia.org/wiki?curid=1049414", "title": "Jedle křivolistá", "text": "Jedle křivolistá\n\nJedle křivolistá (\"Abies recurvata\") je jehličnatý strom z čeledi borovicovité, z rodu jedlí, domovem v Číně a Tibetu.\n\nStálezelený, jehličnatý strom, dorůstající v dospělosti 40–60 m. Koruna pyramidální, později seshora zploštělá. Borka zpočátku hladká a šedá, později tmavě šedá, hrubá a vločkovitě rozbrázděná. Letorosty žluté, později hnědnoucí. Jehlice světle zelené, 1–3 cm dlouhé a 2,5–3,5 mm široké, z horní strany větví zakřivené (výjimkou je varieta \"ernestii\", u které jehlice zakřivené nejsou). Samčí šištice žluté. Šišky purpurové, později purpurově hnědé, vejčitě válcovité, 4–8 cm dlouhé a 2,5–4 cm široké, často tvořící shluky.\n\n\"Abies recurvata\" se vyskytuje ve dvou varietách: 1. \"Abies recurvata\" varieta \"recurvata\"; 2. \"Abies recurvata\" varieta \"ernestii\". \"Abies recurvata\" je též blízce příbuzná s jedlí \"Abies delavayi\".\n\nDomovinou stromu je Čína – provincie S’-čchuan – okres Songpan (zde strom roste kolem řeky Min, odtud získal často používaný název jedle Min), provincie Jün-nan, provincie Kan-su; a Tibet (Xizang či česky Tibetská autonomní oblast).\n\nStrom roste v nadmořských výškách 2300–3600 m, v chladných klimatických podmínkách. Půda v místě výskytu stromu je tvořena šedohnědým horským podzolem, vlhkým a především s kyselou, ale i neutrální půdní reakcí (nejlepší půdní pH je kolem 5, to znamená kyselé). Mrazuvzdorný do přibližně minus 20 °C. Strom patří mezi nejméně náročné na světlo, dokáže růst trvale ve stínu. Na znečištění ovzduší je ovšem citlivý, nesnáší znečištění.\n\nTvrdé dřevo jedle křivolisté je v západní Číně používáno ve stavebnictví a tesařství. Pro přílišné kácení je strom řazen do kategorie IUCN jako zranitelný, jeho populace klesá, v západní Číně byl již čínskou vládou vyhlášen zákaz kácení tohoto stromu. Pravděpodobná budoucí rizika představují také kyselý déšť a klimatické změny.\n\n"}
{"id": "1049417", "url": "https://cs.wikipedia.org/wiki?curid=1049417", "title": "Josef Šrámek (odbojář)", "text": "Josef Šrámek (odbojář)\n\nJosef Šrámek (4. června 1919 Hroznová Lhota – 1. ledna 1945 St. Omer) byl příslušník čs. zahraničních jednotek na druhé světové války, od 20. prosince 1944 velitel čety u Československé samostatné obrněné brigády. 26. prosince 1944 byl při výkonu služby u francouzského města Dunkerque postřelen a svým zraněním podlehl ve vojenské nemocnici v St. Omer. \n\nNarodil se 4. června 1919 v Hroznové Lhotě (okr. Hodonín) v domě č. p. 125 do rodiny Josefa Šrámka a jeho manželky Anny rozené Skalkové. Jeho otec, který sloužil u c. a k. polního dělostřeleckého pluku č. 5, zemřel 27. října 1918 v záložní polní nemocnici v Tyrolsku a malý Jožka jej tedy\nnikdy nepoznal. Jožka měl celkem 5 sourozenců (jeden z nich, který také nesl jméno Josef, zemřel ještě před jeho narozením). Jožka absolvoval 5 tříd obecné školy v Hroznové Lhotě a 8 tříd reálného gymnázia ve Strážnici, které završil maturitou v roce 1939. Po maturitě se zapsal na strojnictví na Vysokém učení technickém v Brně. Když byly 17. listopadu 1939 uzavřeny české vysoké školy, pokračoval ve studiu abiturientského kurzu na obchodní akademii v Brně. \n\nV lednu roku 1940 se Jožka poprvé neúspěšně pokusil o přechod hranic. 10. dubna večer se přišel rozloučit s rodinou svého strýce, řezníka a uzenáře Jana Skalky, který jej na dalekou cestu vybavil štanglí salámu, a následně úspěšně překročil hranice na Slovensko. Zřejmě hlavním důvodem jeho odchodu za hranice bylo fyzické napadení německého důstojníka, kvůli kterému mu hrozilo zatčení Gestapem.\n\nJožka po útěku z Protektorátu Čechy a Morava prošel tzv. Balkánskou cestou a poté, co se dostal do Francie, byl 7. května 1940 odveden v Marseille. 21. května téhož roku byl prezentován jako vojín u 1. roty 1. pěšího pluku ve Francii. Tam podle jeho slov měli těžký život a prodělali tvrdý výcvik. V roce 1940 dosáhl hodnosti svobodníka. Po měsíci ústupu, při neúspěšné obraně Francie, následovalo rychlé naloďování při evakuaci do Anglie. Tam dorazil 13. července 1940 na lodi Rod el Farag. \n\nV srpnu byl přidělen k 1. pěšímu praporu (od 1. ledna 1941 u 1. roty). Na začátku roku 1941 se stal frekventantem Školy pro výchovu důstojníků pěchoty v záloze, kterou ukončil s dobrým prospěchem 6. dubna 1941 (58. ze 73). 15. února téhož roku mu byl uznán charakter aspiranta a 28. října 1941 byl povýšen do hodnosti desátníka-aspiranta a měl nakročeno se stát důstojníkem. 28. října 1942 byl povýšen do hodnosti četaře-aspiranta. V Británii prodělal řadu kurzů a školení: v únoru a březnu 1943 assault kurz, v dubnu téhož roku plynový kurz. 13. května 1943 složil s velmi dobrým prospěchem praktickou důstojnickou zkoušku. V srpnu téhož roku jej jeho nadřízení hodnotili jako: \"„Vyhraněné povahy, kamarádský, má dobrý vliv na okolí, vyzrálý, někdy náladový, rozhodný, iniciativní, spolehlivý. Chování a vystupování velmi dobré. Na frontě konal svoje povinnosti velmi dobře a projevil vysokou morálku. Velmi dobrý voják.“\" V červnu 1943 prodělal radiokurz pro aspiranty a v červenci 303 A. A. Course. Po reorganizaci čs. jednotek v září roku 1943 byl zařazen u 1. roty Tankového praporu 1. V říjnu téhož roku prodělal radiokurz a v listopadu kurz tankových střelců. V březnu 1944 absolvoval přeškolovací kurz „Cromwell“. Na jeho konci utrpěl vážné zranění hlavy z důvodu neopatrnosti jednoho z vojáků při manipulaci s věží tanku Cromwell. Následně se léčil v ozdravovně ve White Waltham poblíž Windsoru, kde jej navštívil i jeho dobrý přítel a spolužák z gymnázia František Zálešák.\n\n1. září 1944 odešel se svou jednotkou „do pole“. Po přesunu do Francie však ještě něco přes měsíc čekal na opravdové bojové nasazení. Právě v této době (22. září 1944) byl povýšen do hodnosti rotného-aspiranta (nejspíše v důsledku návštěvy hlavního velitele čs. branné moci divizního generála Sergěje Jana Ingra u obrněné brigády). V sestavě 1. roty Tankového praporu 1 ČSSOB se zúčastnil bojů poblíž obleženého severofrancouzského přístavního města Dunkerque. Ve válečném deníku jeho jednotky najdeme o Josefu Šrámkovi hned několik zmínek: 10. října 1944: \"„V noci byla vyslána první hlídka podél silnice Bergues – Dunkerque vedena rotným aspirantem Josefem Šrámkem.“\" 3. listopadu 1944: \"„Rotný aspirant Šrámek vedl údernou skupinu při přepadu farmy Deram Arthur. Při přepadu byli zabiti 4 Němci, 2 zraněni a ostatní uprchli. Vlastní ztráty úspěšného přepadu byl 1 padlý (Oldřich Kočař) a 2 lehce ranění.“\" 20. prosince 1944: \"„Rotný aspirant Josef Šrámek byl ustanoven velitelem 1. čety.“\"\n\nV noci z 26. na 27. prosince 1944 se kolem půlnoci Jožka Šrámek vydal na kontrolu úseku své čety. Nešťastnou náhodou jej postřelil strážný, vojín Josef B., do stehna a do břicha. Okamžitě byl převezen na praporní obvaziště v Loon Plage a pak do kanadské vojenské nemocnice v St. Omer, kde byl ihned operován. Válečný deník nese záznam z 1. ledna 1945: \"„V 18.00 hod. přišla na stanoviště velitele zpráva, že v nemocnici v St. Omer podlehl svým zraněním rotný aspirant J. Šrámek.“\" Tak skončil život 25letého mladíka z moravského Slovácka. Pochován byl 3. ledna 1945 ve 14.30 hodin na hřbitově Longuenesse British Souvenir Military Cemetery v St. Omer (řada I, hrob č. 17, dnes 4.AA.42). Po válce za něj byla sloužena zádušní mše v kostele v rodné Hroznové Lhotě. \n\nZa svou věrnou službu vlasti byl Josef Šrámek oceněn následujícími vyznamenáními: Československým válečným křížem 1939, Československou medailí Za chrabrost před nepřítelem a Pamětní medailí Československé armády v zahraničí. \nNedlouho po skončení druhé světové války mu byla před kostelem v Hroznové Lhotě zhotovena socha (autorem byl akademický sochař Leopold Velan). Zůstává s podivem, že jeho socha přežila i doby vlády komunismu v Československu, přestože se jednalo o sochu příslušníka jednotek, které působily na západě a jejichž příslušníci se po únoru 1948 stali perzekvovanými komunistickým režimem. Za zmínku stojí ještě fakt, že na podstavci sochy je vytesána hodnost \"„poručík“\", jejíž udělení in memoriam se nepovedlo ve vojenských materiálech dohledat.\n\nJožka Šrámek zemřel bezdětný, ale jeho příbuzní na něj s úctou vzpomínali a vzpomínají. Například František Pavlica se svým bratrem Josefem podnikli v listopadu 2002 cestu na vojenský hřbitov Longuenésse v St. Omer k hrobu Jožky Šrámka. Lukáš Lexa zase společně s Poutí Československé obce legionářské v roce 2014 navštívil místa bojů československých jednotek ve Francii poblíž La Ferté-sous-Jouarre.\n\nDopisy Josefa Šrámka podávají autentické svědectví o jeho pohledu na situaci v čs. zahraničních jednotkách, který samozřejmě mohl být zkreslen jednostranným a omezeným přísunem informací, ale jedná se rozhodně o zajímavé řádky, které v učebnicích nenajdete. \n\nDůvody jeho odchodu mohou osvětlit jeho vlastní slova, která napsal do dopisu krajance, která toho času žila v USA. \"„Měli jsme ve Lhotě pěknou partu, bohužel, jenom já jsem se dostal ven, poněvadž lepší je utíkat před smrtí jak vletět jí do náruče. Udělal jsem chybu, že jsem řekl něco Heleně Urbanové tá mě udala na Gestapu, vlastní sestřenice! No a druhý případ: natloukl jsem hubu německému důstojníkovi, který byl u nás velitelem – ve Lhotě totiž byla stanice finanční stráže jakožto pohraniční obec. No a po tomto akcidentě jsem vzal nohy na ramena a hajdy do Francie, bez pasu bez peněz jsem prošel celý Balkán i severní Afriku, ale došel jsem tam, poněvadž jsem chtěl dostat pušku, abych se mohl mstít na těch, kteří chtěli zavádět u nás tzv. nový řád.“\"\n\nVe svém necenzurovaném dopise Dr. Neumannovi si Jožka nebral servítky při kritice důstojnického sboru a celkové situace u československé jednotky v Británii (17. dubna 1944): \"„Při rychlém naloďování důstojnická zavazadla měla přednost před mužstvem, a tak se stalo, že přes 1000 našich kluků zůstalo ve Francii a pak křížovou cestou sami se dostávali do Anglie. Ovšem, že to nepřidalo na morálce při příjezdu do Anglie. První dny to vypadalo, že zůstaneme bez armády. Všechny ty chyby z Francie teď vycházely najevo: Ten štábní kapitán degradován pro defraudaci ½ mil. franků, důstojník intendance pro 100.000 fr. ten pro krádež cigaret darovaných krajany v USA, ten pro deserci atd. Anglická policie mezi náma našla gestapáky, 700 kluků vystoupilo z armády, prý nebudem sloužit s fašisty. Bylo několik komunistů, kteří to narazili na židovskou otázku a na otázku menšinovou. Prý obě složky jsou utiskované. Ono to částečně byla pravda a je tomu tak i teď.“\"\n\n\"„Je mezi námi i několik jednotlivců, kteří nemají zájem na tom, aby se to udrželo pohromadě. Stále podrývají půdu velitelům, ba stalo se, že tito lidé chtěli podrazit nohy i Benešovi v 41. roku. Chvíli tato složka mlčela a dnes se spojili se všema komunistama a se skupinou Nového Československa (zvláštní polit. skupina) a hlásají, že absolutně nejsme schopní býti samostatným státem, že nejlepší bude udělat gubernie a připojit se k Rusku. Ovšem teď, po návštěvě Benešově v Rusku zase zmlkli. K nim všem se připojují i Slováci, kteří jsou úplní autonomisti. Opravdu smutný obraz pro nás, kteří jsme přišli z Protektorátu skutečně bojovat za demokratickou republiku ČS. a ne Č-S. Nedovedete si představit jak jsem se cítil zde, když jsem slyšel takové poznámky: já nemám na věci zájem jsem zde jenom proto, poněvadž je zde lepší jako v koncentráku. Podle mého mínění všechny tyto spory zavinili páni v Londýně, poněvadž oni první začali se třídit na příslušníky bývalých polit. stran: povyšování, zastoupení ve státní radě, úřady na ministerstvu, udělování válečných křížů a medailí. Vždy muselo býti stejný počet Čechů, Slováků, Židů, „Sudeťáků“ atd. Na schopnosti nebo zásluhy se nehledí.“\"\n\n\"„To jsem trochu odbočil. Tak situaci v Anglii zachránila návštěva Benešova. On je přeci zlatý člověk, který dovede i své protivníky přivést na správnou cestu. Abych se Vám přiznal já sám jsem byl tak potěšen, že když jsme se sešli spolužáci v ten den večer, že jsme plakali radostí nad zachráněnou situací. Ihned Angličani dali nám zbraně, jakožto vycvičeným vojákům a udělali z nás stálou hotovost proti parašutistům v případě invase. V té době všechno utichlo, invase skutečně hrozily, tak se cvičilo, zavládlo kamarádství u jednotek – hold šlo to pěkně. Když ovšem nebezpečí pominulo, začalo to znovu. Čili stará zásada – nečinnost ničí morálku vojáka. Proto nás měli poslat do Afriky (třebas sbírat patrony). A také jsme měli jet v roce 1942 s 8. armádou, ale pan ministr národní obrany řekl, že nejsme schopní. To jak se dostalo ven, někteří důstojníci chtěli organizovat hromadné vystoupení z armády, poněvadž chtěli skutečně něco dělat. Viděli, že schopní jsme (lepší jako Angličani, proti kterým jsme cvičili s úžasným úspěchem). Obzvlášť naši dělostřelci jsou sekáči.“ \n\"„Tak Beneš znovu zakročil a poslali několik důstojníků k Angličanům a byl klid. V tom v červenci přijela skupina z Afriky, sloučili to a teď nám dali tanky. Jo, teď už to vypadá docela jinak. Máme teď moc dobré tanky, se kterýma asi pojedem až do Prahy, jestli nám ovšem z nich něco zůstane. Zase ale máme zde malé potíže, poněvadž tank. odborníků je zde málo, od Angličanů mnoho se naučit nemůžem a z Ruska nic nedostanem tak se musíme učit sami. A jde nám to dobře. Teď právě pojedeme na střelnici a po střelnici asi do vyčkávacího postavení.“ \"\n\n\"„Dnes všichni ti páni z Londýna by chtěli do armády, aby mohli přijít domů v uniformě a před tím byli „nemocní“, potřebovali teplou místnost. A proč to chtějí? Poněvadž za 4 roky neudělali nic než fůru dluhů. Nemáte zdání jak oni si tam žijí. Vysoké platy – ale práce nikde.“ … „Oni sice křičí to a to se připravuje pro domov, ale dlouho neměli nic. Křičí domů: dělejte sabotáže, ničte něm. mašinu. Ovšem, že tímto způsobem oni zavinili spoustu poprav. Já také jsem byl takový blázen a chtěl jsem domů jako parašutista, ale snad řízením osudu při konečném výcviku jsem byl zraněn, moje parta odjela a jsou dnes všichni mrtví.“\" \n\nÚryvek dopisu z 24. dubna 1944 z ozdravovny Shottesbook Park ve White Waltham, v němž Jožka Šrámek popisuje okolnosti jeho zranění při výcviku: \"„Měl jsem velmi těžký úraz hlavy. Ihned, jak jsem přijel z dovolené, zkoušeli jsme otáčení věže v tanku a neopatrností jednoho mukla, málem jsem ztratil hlavu. Já jsem seděl v řidičském prostoru, křičím zastav, vystrčil jsem hlavu a on otočil věží. Sevřelo mi to hlavu právě nad pravým okem a spánkem. Představ si to štěstí jaké jsem měl:- hlavou jsem zastavil věž, kde je tlak v potrubí 350lbs na inch2. To ostatní Ti zdělím ústně až pojedu z ozdravovny. Tady budu do 15. května. “\"\n\nJeho osobní zážitky z doby nástupu do bojové linie osvětlují přepisy částí jeho dopisů: (7. listopadu 1944): \"„Vždycky jsem si sliboval, že první ránu kterou vypálím bude za tatínka, který musel zemřít pro císaře pána, ale musím se přiznat, že jsem nemyslel na nic i ta nenávist kterou všichni prý máme se ztratí… Vojto, v některých částech osvobozených je to strašné. Bude-li to u nás tak vypadat, tak servus!“ (20. prosince 1944): „Udělali mně velitelem čety z nedostatku pánů officerských. Franta Zálešák a Karel Kom. jsou unterlajnanti, tak jenom já jsem zůstal zapomenut a stále nosím aspirantské pásky.“\" \n\nV jednom ze svých dopisů konstatuje zajímavou skutečnost slovy: \"„Tentokrát zůstali Čížci vzadu, zde vede Morava a z Moravy kluci od Hradišťa po Hodonín. Jenom z naší třídy z gymnázia ve Strážnici je nás tu 9 z 21 a z toho jsou 3 už mrtví. Teď přijdou na řadu další. Proto drž palce až půjdem over sea (za moře), abych to nebyl já. (Vždyť mám doma galánku!)“\" Opravdu se podařilo dohledat 8 příslušníků čs. zahraničních jednotek, kteří byli vrstevníky Josefa Šrámka a zároveň žáky Reálného gymnázia ve Strážnici. Nejvíce se stýkal s Františkem Zálešákem ze Zarazic, také si dopisoval s Vojtěchem Melichárkem. Dále se jednalo jmenovitě o Josefa Reichsfelda, Antonína Bichlera, Karla Komínka, Vlastimila Marečka, Ladislava Fornůska a Tomáše Zrníka.\n\n"}
{"id": "1049418", "url": "https://cs.wikipedia.org/wiki?curid=1049418", "title": "Norman Dalkey", "text": "Norman Dalkey\n\nNorman Crolee Dalkey (*22. listopadu 1915, Colorado, USA - 22. února 2004, Kalifornie) byl americký matematik. \n\nByl spolutvůrcem Delfské metody, která je jednou z nejvýznamnějších a nejpoužívanějších prognostických a futurologických metod. Působil v RAND Corporation, neziskovém politickém think tank institutu, se sídlem ve městě Santa Monica v Kalifornii.\n\nByl autorem nebo spoluautorem knih a publikací:\n\n\n"}
{"id": "1049420", "url": "https://cs.wikipedia.org/wiki?curid=1049420", "title": "RAND Corporation", "text": "RAND Corporation\n\nRAND Corporation je prestižní americká výzkumná instituce, jejímž posláním je „hledat řešení důležitých společenských problémů, které napomohou společnostem po celém světě být bezpečnější, zdravější a více prosperující“. RAND Corporation je nezisková a ideologicky neutrální instituce, která zakládá svou prestiž na objektivním a rigorózním výzkumu. Sídlí ve městě Santa Monica v Kalifornii v USA a další pobočky má ve Washingtonu D.C. (USA), Bruselu (Belgie), Cambridge (Spojené království), Pittsburghu (USA), Bostonu (USA) a Canbeře (Austrálie). Zaměstnává přibližně 2,000 výzkumníků, kteří mají nejčastěji vzdělání na doktorské (PhD.) úrovni.\n\nRAND vznikl v roce 1946 jako výzkumná pobočka amerického letectva a Douglas Aircraft Company. Název RAND vznikl jako akronym pro „vědu a výzkum“ (Research and Development).\n\nVe svém výzkumu se RAND specializuje oblasti národní a mezinárodní bezpečnosti, zdravotnictví, školství, zaměstnanosti, vědy a výzkumu a zahraniční politiky. V letech 2014–2015 se mj. podílel na vypracování analytického nástroje v boji s epidemií eboly a dalšími zdravotními krizemi, v roce 2015 citoval výsledky výzkumu RAND Corporation Nejvyšší soud Spojených států amerických v případu King v. Burwell týkajícím se ústavnosti zdravotního pojištění pod hlavičkou \"Affordable Care Act\".\n\nRAND v současnosti pracuje pro ministerstva a agentury americké administrativy, zahraniční vlády, mezinárodní instituce a nadace. S výjimkou výzkumu, který se týká citlivých údajů, jsou veškeré publikace k dispozici na webu či v tištěné formě. Od svého založení uveřejnil více než 20 tisíc dokumentů, z nichž většina je k dispozici v elektronické formě na webu.\n\nV roce 2014 RAND hospodařil s 270 milióny dolarů. Celý rozpočet je investován do výzkumu.\n\nRAND je domovem nejstaršího doktorského programu v oblasti aplikované ekonomie a hospodářské analýzy ve Spojených státech a největšího takového programu na světě. Při Pardee RAND Graduate School působí přibližně sto doktorských studentů z celého světa.\n\nTřetina absolventů nachází uplatnění ve veřejné správě (Evropská komise, OSN, CIA, Americké ministerstvo zahraničí, americké letectvo a další), pětina v akademickém prostředí (Stanford, Tillburg, UCLA a další), pětina v soukromém sektoru (Amgen, BCG, McKinsey, Google a další) a ostatní ve výzkumných a neziskových institucích (OECD, Skupina světové banky a další).\n\nV roce 2014 program přijal prvního českého studenta v historii.\n\nRAND patří mezi nejuznávanější instituce svého druhu – podle Pensylvánské univerzity patří mezi 10 nejlepší think-tanků a 3 nejprestižnější výzkumné instituce v oblasti národní bezpečnosti na světě.\n\nVe své historii byl RAND spojen s více než třiceti nositeli Nobelovy ceny a dalšími významnými osobnostmi, mj. s matematikem Johnem von Neumannem, ekonomem Kenneth Arrow, diplomatem Henrym Kissingerem, ministryní zahraničí Condoleezzou Riceovou (která zde působila jako stážistka), ministrem obrany Jamesem Schlesingerem, výzkumníkem a spisovatelem Francisem Fukuyamou, a mnoha dalšími. V padesátých letech byl RAND působištěm matematika Johna Nashe, který zde vyvinul slavnou teorii her.\n\n"}
{"id": "1049421", "url": "https://cs.wikipedia.org/wiki?curid=1049421", "title": "Delfská metoda", "text": "Delfská metoda\n\nDelfská metoda je expertní, resp. prognostická metoda skupinového hledání řešení. Zpravidla se do ní zapojují skupiny odborníků, kteří vytváří odhady a prognózy nezávisle na sobě, přičemž výstupy posléze shrnuje prostředník. Ty pak distribuuje pro další kola. Používají se standardizované dotazníky posílané i elektronickou poštou. Postup se opakuje tak dlouho, dokud nedojde k přibližné shodě účastníků.\n"}
{"id": "1049429", "url": "https://cs.wikipedia.org/wiki?curid=1049429", "title": "Dyba", "text": "Dyba\n\nPříjmení Dyba nosí více různých osobností:\n\n"}
{"id": "1049435", "url": "https://cs.wikipedia.org/wiki?curid=1049435", "title": "Brayan Beckeles", "text": "Brayan Beckeles\n\nBrayan Antonio Beckeles (* 28. listopadu 1985, La Ceiba, Honduras) je honduraský fotbalový obránce a reprezentant, momentálně hraje v portugalském klubu Boavista FC.\nÚčastník MS 2014 v Brazílii.\n\nBrayan Beckeles začal s profesionálním fotbalem v Hondurasu v roce 2006 v klubu CDS Vida, odkud v roce 2011 odešel do známějšího CD Olimpia. V Olimpii vyhrál tři ligové tituly.\n\nV srpnu 2014 po mistrovství světa odešel do Evropy do portugalského klubu Boavista FC.\n\nBeckeles debutoval v A-mužstvu Hondurasu 7. září 2010 v utkání proti Kanadě.\n\nKolumbijský trenér Hondurasu Luis Fernando Suárez ho vzal na Mistrovství světa 2014 v Brazílii, kde honduraský tým skončil bez bodu v základní skupině E.\n\n"}
{"id": "1049437", "url": "https://cs.wikipedia.org/wiki?curid=1049437", "title": "Zimní olympijské hry 2026", "text": "Zimní olympijské hry 2026\n\nZimní olympijské hry 2026, oficiálně XXV. zimní olympijské hry ( ), se budou konat v italském Miláně a Cortině d'Ampezzo. Slavnostní zahájení proběhne 6. února 2026, ukončení se pak uskuteční 22. února 2026. \n\nV Miláně se uskuteční olympiáda poprvé. Bude to 20. let od zimních olympijských her 2006 v Turíně a 70. let zimních olympijských her 1956 v Cortině d'Ampezzo.\n\nMěsto Miláno tak bude čtvrté italské město, které hostilo olympijské hry. První město bylo Cortina d'Ampezzo, které pořádalo Zimní olympijské hry 1956, druhý byl Řím, který pořádal Letní olympijské hry 1960 a třetí byl Turín, který pořádal Zimní olympijské hry 2006.\n\nMěsta, která chtěla hostit Zimní olympijské hry 2026, musela do 31. března 2018 podat kandidaturu. Kandidaturu podaly Milán a Cortina d'Ampezzo, Stockholm, Calgary, Erzurum, Sapporo, Štýrský Hradec a Sion. Dne 10. června 2018 Sion od nabídky upustil, protože 53,96% voličů v referendu odmítlo slíbit finanční podporu pro hry. Dne 6. července 2018 Štýrský Hradec nabídku stáhl kvůli nedostatku podpory ze strany zemské vlády. Dne 13. září 2018 Sapporo oznámilo, že obrátí svou pozornost na nabídku pořádání olympiády v roce 2030 a nebude žádat o pořádání her v roce 2026. Toto rozhodnutí bylo učiněno v důsledku toho, že se hry konaly před tím dvakrát v Asii. Dne 4. října 2018 Erzurum stáhl svou nabídku hostit hry z důvodu nedostatku dopravy, telekomunikací a letišť. Dne 13. listopadu 2018 se konalo v Calgary referendum, kde 56% voličů odmítli pokračovat v olympijské nabídky, a proto městská rada hlasovala 19. listopadu pro stažení olympijské nabídky. Dne 11. ledna 2019 bylo při předkládání nabídkové knihy zveřejněno, že Stockholm podal společnou nabídku s městem Åre.\n\nČlenové výboru pak 24. června 2019 na 134. zasedání MOV v Lausanne zvolili pořadatelem Milán a Cortina d'Ampezzo v Itálii. Hostitelské město mělo být původně vybráno 11. září 2019 na 134. zasedání IOC v Miláně, nicméně pravidla MOV vyžadovala aby volby byly přesunuty do jiného umístění poté, co Milán podal nabídku pro zimní olympiádu 2026. \n\n\n\n\n\n\nNa XXV. Zimních olympijských hrách se bude soutěžit v celkem 15 sportovních odvětvích.\n\n"}
{"id": "1049438", "url": "https://cs.wikipedia.org/wiki?curid=1049438", "title": "Michał Kozal", "text": "Michał Kozal\n\nMichał Kozal byl polským biskupem. Stal se obětí nacistického pronásledování církve a je uctíván jako blahoslavený.\n\nNarodil se v roce 1893. Za studentských let se účastnil ilegálních vlasteneckých aktivit. Teologii studoval v Poznani a Hnězdně, kněžské svěcení přijal v roce 1918. Postupně působil jako kaplan ve farnostech Kościelec (1918-1919) a Pobiedziska (1919-1920). Od roku 1920 působil jako administrátor farnosti Krostkowo. Od roku 1923 byl katechetou ve městě Bydgoszcz. V letech 1927-1939 přednášel apologetiku v kněžském semináři v Hnězdně. Zároveň v semináři působil jako spirituál (v letech 1927-1929) a posléze jako rektor (1929-1939).\n\nRoku 1939 byl jmenován pomocným biskupem v Włocławské diecéze a titulárním biskupem lappským. Biskupské svěcení přijal 13. srpna 1939. Záhy si jej začalo všímat gestapo, protože jako biskup hájil církev proti světské moci a zároveň nepřestával být polským vlastencem. Biskup Kozal byl nakonec 7. listopadu 1939 zatčen. Z vazby byl v lednu 1940 převezen do zrušeného cisterciáckého kláštera v Ladu, kde byl držen do dubna 1941, kdy byl vyvezen transportem do koncentračního tábora v Dachau, kde mu bylo přiděleno číslo 24544.\n\nV Dachau neušel různému týrání, stejně jako ostatní zde držení kněží. Odmítal, když ho jakožto biskupa, chtěli něčeho ušetřit, a často opakoval: \"\"Kde jsou moji kněží, tam musím být i já.\"\" Spoluvězni-kněží jej, jakožto biskupa, uznávali jako autoritu a k rozhodování mu předkládali různé záležitosti, související s tím, že v lágru vykonávali ilegální pastoraci.\n\nSnažil se být nablízku nemocným kněžím a pomáhat jim. V důsledku toho se nakazil na počátku roku 1943 tyfem. Přesto nebyl uznán nemocným a musel dále otrocky pracovat. Vysílený byl nakonec 26. ledna 1943 zabit injekcí s fenolem. Jeho beatifikační proces byl zahájen v roce 1960, a završen byl beatifikací v roce 1987.\n\n"}
{"id": "1049439", "url": "https://cs.wikipedia.org/wiki?curid=1049439", "title": "Giuseppe Giordani", "text": "Giuseppe Giordani\n\nGiuseppe Tommaso Giovani Giordani zvaný Giordanello (19. prosince 1751, Neapol – 4. ledna 1798, Fermo, Marche, Itálie) byl italský hudební skladatel.\n\nNarodil se v Neapoli 19. prosince 1751. Jeho rodiče byli Domenico Giordani a Anna Maria Tosato. Studoval na neapolské konservatoři \"Conservatorio di Santa Maria di Loreto\" u Gennaro Manna, Antonia Sacchiniho, Pietra Antonia Galla a Fedele Fenaroliho. V roce 1774 se stal pomocníkem kapelníka v neapolské katedrále (Cattedrale di Santa Maria Assunta) a vedle toho vyučoval hudbu. 25. května 1779 se oženil se zpěvačkou Emanuelou Cosmi zvanou Positanella.\n\nJako operní skladatel debutoval na podzim roku 1779 na scéně divadla \"Teatro della Pallacorda\" ve Florencii operou \"Epponina\" a ještě téhož roku měla v Modeně premiéru jeho další opera \"Demetrio\" na text Pietra Metastasia. Obě opery měly u obecenstva úspěch.\n\nV roce 1780 se stal členem \"Filharmonické akademie v Modeně\" (Accademia Filarmonica di Modena) a také v Parmě. Vrátil se do Neapole a záhy si získal znamenitou pověst jako skladatel komických oper a baletů.\n\n14. února 1789 se stal varhaníkem a kapelníkem v katedrále ve Fermu (Cattedrale metropolitana di Santa Maria Assunta in Cielo). Od té doby omezil svou činnost operího skladatele a cele se věnoval chrámové hudbě. Jeho poslední opera \"Ines de Castro\" měla premiéru v roce 1793 v době karnevalu v divadle Teatro La Fenice v Benátkách.\n\nGiuseppe Giordani zemřel ve Fermu 4. ledna 1798 ve věku 46 let.\n\nGiordani zkomponoval více než 30 oper, několik oratorií a mnoho instrumentálních a chrámových skladeb. Nejznámější skladbou je píseň \"Caro Mio Ben\", kterou zpívaly a zpívají celé generace profesionálních i amatérských zpěváků. Poslední výzkumy však naznačují, že jejím autorem byl spíše Tommaso Giordani.\n\n\n\n\n\n"}
{"id": "1049440", "url": "https://cs.wikipedia.org/wiki?curid=1049440", "title": "Costinha", "text": "Costinha\n\nFrancisco José Rodrigues da Costa známý jako Costinha (* 1. prosince 1974, Lisabon) je bývalý portugalský fotbalista a pozdější trenér. Nastupoval většinou na pozici defenzivního záložníka.\n\nS portugalskou reprezentací získal stříbrnou medaili na mistrovství Evropy roku 2004 a bronzovou na evropském šampionátu 2000.. Zúčastnil se též mistrovství světa v Německu roku 2006, kde Portugalci skončili na čtvrtém místě. Celkem za národní mužstvo odehrál 53 zápasů, v nichž vstřelil 2 góly.\n\nS FC Porto vyhrál Ligu mistrů UEFA 2003/04, Pohár UEFA 2002/03 a Interkontinentální pohár 2004.\n\nS Portem se stal dvakrát mistrem Portugalska (2002/03, 2003/04) a získal portugalský pohár (2002/03). S AS Monaco si připsal titul francouzský (1999/00).\n"}
{"id": "1049442", "url": "https://cs.wikipedia.org/wiki?curid=1049442", "title": "Rab5", "text": "Rab5\n\nRab5 je podrodina Rab proteinů (u myši i člověka jsou přítomny tři izoformy: Rab5A, Rab5B a Rab5C). Reguluje časné kroky transportu váčků po endocytóze – homotypické splývání časných endozomů, pohyb váčků pomocí molekulárních motorů a Rab konverzi z Rab5 na Rab7. Efektorovými proteiny Rab5 jsou EEA1 a Rabinosyn-5, ty hrají roli v přiblížení (tethering) váčků, jež umožňuje splývání, a dále proteiny APPL1 a APPL2. Spektrum interagujících proteinů je však mnohem širší a Rab5 specificky váže až 20 různých proteinů. Patří k nim GEFy Rabex5, Gapex-5, Rin1, Rin2, Rin3 a Als2 a GAPy RabGap-5 a RN-Tre, ale také PI3 kináza a PI5 a PI4 fosfatázy.\n"}
{"id": "1049448", "url": "https://cs.wikipedia.org/wiki?curid=1049448", "title": "Michel Ocelot", "text": "Michel Ocelot\n\nMichel Ocelot (* 27. října 1943, Villefranche-sur-Mer) je francouzský režisér animovaných filmů. Do mezinárodního povědomí vstoupil zejména svými dlouhometrážními filmy o africkém chlapci jménem Kiriku, v němž originálním způsobem využívá estetiky tradičních výtvarných umění Černé Afriky. Inspiruje se klasickými technikami, např. v \"Pohádkách noc\"i asijským stínovým divadlem. Dostalo se mu řady ocenění. V letech 1994-2000 předsedal Mezinárodní asociaci animovaného filmu (ASIFA). Některé jeho filmy odvysílala ČT.\n\n\n\n\n\n"}
{"id": "1049461", "url": "https://cs.wikipedia.org/wiki?curid=1049461", "title": "Kalijuga", "text": "Kalijuga\n\nKalijuga (Sanskrt: कलियुग), Kali Yuga, známá též jako Temný věk je v hinduistickém cyklickém pojetí dějin ten nejnižší ze čtyř věků vývoje světa, který končí degenerací lidí, úpadkem a úplným zničením. Kalijuga trvá 432 000 let, začala v roce 3102 př. n. l.\n\nBěhem období Kalijugy dojde k postupnému úpadku hodnot a k nárůstu všeobecného zla a k následnému zmatku a zkáze. Podle výkladu mudrce Márkandéji v Mahábháratě existuje popis některých typických projevů období Kalijugy: \n\nPodle starověkých Indů je běh cyklů na naší planetě nevyhnutelný. Důležité však je, že moudrost starověké Indie nám nabízí též konkrétní individuální řešení. Pro pochopení tématu Kalijugy je důležitá znalost principů arišadvargy. V hinduismu je to označení pro šest vášní, které ovládají lidskou mysl: \n\n\nTyto vlastnosti jsou základními atributy Kalijugy, jsou to negativní vlastnosti bránící duchovnímu pokroku. Chtíč a hněv způsobují v našich životech různé druhy těžkých životních prožitků. Pýcha podporuje naše ego (ahankára) a naše jednání se stává sobeckým. Způsobuje též iluzorní pocit duality mezi „my“ a „oni“ se všemi negativními důsledky. Pokud je ego orientováno materialisticky, podporuje další nárůst těchto šesti negativních vlastností a jejich rozličných projevů. Pokud je člověk v zajetí těchto šesti vlastností, je jeho život řízen pouze osudem (karma). \n\nKdyž však jedinec vyvine snahu, mohou být tyto nectnosti překonány. Čím déle se o to budou lidé snažit, tím déle bude existovat dharma a tím více může být oddálena konečná nadvláda Kalijugy.\n"}
{"id": "1049463", "url": "https://cs.wikipedia.org/wiki?curid=1049463", "title": "Seznam gubernií Ruského impéria", "text": "Seznam gubernií Ruského impéria\n\nToto je seznam gubernií v Ruském impériu.\n"}
{"id": "1049465", "url": "https://cs.wikipedia.org/wiki?curid=1049465", "title": "Zoey Deutch", "text": "Zoey Deutch\n\nZoey Francis Thompson Deutch (* 10. listopadu 1994, Los Angeles, Kalifornie, Spojené státy americké) je americká herečka. Nejvíce se proslavila rolí Juliet Martinová v seriálu stanice The CW \"Nebezpečná identita\", jako Maya Bennett v seriálu \"Sladký život na moři\" a jako Rose Hathaway ve filmu \"Vampire Academy.\"\n\nZoey se narodila v Los Angeles v Kalifornii. Je dcera herečky Lei Thompson a režiséra Howarda Deutche.\n\nSvojí kariéru začala v roce 2010 se seriálem stanice Disney Channel \"Sladký život na moři\", kde hrála Mayu. Mezi lety 2011–12 hrála postavu Juliet Martin v seriálu stanice The CW \"Nebezpečná identita\".\n\nV roce 2011 se objevila v epizodě \"Poslední akce\" seriálu \"Námořní vyšetřovací služba. \"Získala malou roli ve filmu \"Amazing Spider-Man. \"Scénu však režisér nakonec vystřihl, ale je součástí DVD.\n\nObjevila se v epizodě seriálu\" \"a získala roli v pilotní epizodě seriálu \"Hallelujah\". Po boku své matky a sestry se objevila ve filmu \"Starostka z cukrárny\". \n\nV roce 2013 získala roli Emily Asher v romantickém dramatu\" Nádherné bytosti. \"O rok později získala hlavní roli Rosemarie Hathaway ve filmu \"Vampire Academy\", který byl inspirován knižní sérií napsanou Richelle Mead.\n\nV roce 2016 se objevila ve filmu \"Děda je lotr\", po boku Zaca Efrona, \"Everybody Wants Some!\", po boku Blaka Jennera. S Jamesem Francem si v roce 2017 zahrála v komediálním filmu \"Proč právě on?.\" Film \"Flower\" měl premiéru na Filmovém festivalu v Tribece. Film \"Before I Fall\" měl premiéru na Filmovém festivalu Sundance v lednu 2017. Za roli získala nominaci na Teen Choice Awards. V roce 2018 měl premiéru film \"Set It Up\", ve kterém si zahrála po boku Glena Powella. Ve stejném roce získala roli v komedii \"The Professor\", po boku Johnnyho Deppa a v dramatickém filmu \"Buffaloed\". \n\nV červenci 2018 získala hlavní roli v netflixovém seriálu \"Politik\", ten měl premiéru dne 27. září 2019. V roce 2019 si zahrála v pokračování filmu \"Zombieland\", \"Zombieland 2.\"\n\nOd února roku 2012 chodila s hercem Avanem Jogiou, ale pár se rozešel v roce 2016.\n\n"}
{"id": "1049467", "url": "https://cs.wikipedia.org/wiki?curid=1049467", "title": "Chill-out", "text": "Chill-out\n\nChill-out (jiné názvy: chillout, chill out, chill) je zastřešující termín pro řadu stylů elektronické hudby charakteristických jemným stylem a beaty středního tempa.\n\nChill-out se objevil počátkem 90. let v tzv. „Chill rooms“ v tanečních klubech. Žánry spojené s hudbou chill-out jsou především ambient, trip-hop, nu jazz, ambient house, New Age a ostatní subžánry downtempa. Někdy je easy listeningový subžánr lounge považován za součást chill-out hudby. Chill-out jako hudební žánr nebo označení je synonymem k nedávno popularizovanému termínu „smooth electronica“ a „soft techno“.\n\nVýznamní producenti, který se specializují na chill-out jsou Chicane, Zero 7, Jenova 7 Roger Shah, Blank & amp; Jones, Triangle Sun, Ryan Farish, José Padilla, Chris Coco, Pete Lawrence, Alex Paterson, Björk, Nujabes (Jun Sebe) a MixMaster Morris.\n\n, electronciká hudba\n"}
{"id": "1049469", "url": "https://cs.wikipedia.org/wiki?curid=1049469", "title": "Skye teriér", "text": "Skye teriér\n\nSkye teriér (anglicky: \"Skye Terrier\") také známý jako skajteriér je skotské psí plemeno známe již z 18. století .\n\nPlemeno skye teriér vzniklo na ostrově Skye, což je ostrov západně od Skotska. Také je o jedno z nejstarších skotských plemen psů . Podle tohoto ostrova získalo plemeno i své jméno. Původní využití skye teriéra byl lov škůdců, jako byli hlodavci, ale i k vyhánění norování . Dnes je to společník. Známé je toto plemeno i díky tomu, že je to předem jorkšírských teriéru, silky teriérů a z části i hrubosrstých jezevčíků. Jeho vlastní předchůdci ale nejsou známi. Jedna teorie říká, že vznikl křížením ostrovních psů se španělskými plemeny. To vše se odehrávalo budˇto v 18. nebo 17. století, o tom se dodnes vedou spory .\n\nV 19. století si je velmi oblíbila královna Viktorie a tito psi se začali rozšiřovat i mimo Velkou Británii. Roku 1876 byl pak založen první chovatelský klub plemene a ten stejný rok vyšel i první oficiální standard .\n\nOficiální používaná zkratka v České republice je SKY. Momentálně (leden 2015) jsou v Česku tři chovatelské stanice a obliba plemene se stále rozrůstá. Plemeno zastřešuje Klub chovatelů málopočetných plemen psů.\n\nNejslavnější skotský pes byl Greyfriarův Bobby. Podle všeho to byl skyeteriér, nebo jeho kříženec. Vše se odehrávalo v polovině 19. století. Bobbyho majitel zemřel a jemu byl nalezen nový domov. Bobby ale každý den utíkal do oblíbené kavárny jeho majitele, kde spolu trávili hodně času. To trvalo každý den do Bobbyho čtrnácti let, kdy zemřel. Na jeho památku je v Edinburghu postavena socha .\n\nSkye teriér je velice oddaný (o čemž svědčí i příběh psa Bobbyho) a změnu majitele těžko snáší. Je to pes spíše pro jednoho pána a nikoho jiného nebude poslouchat. Je nebojácný a odvážný, také dobrý hlídač. Je klidný a nezávislý. Aktivní a hbitý. Při výcviku je tvrdohlaví a několikrát si rozmyslí, jestli mu opravdu stojí za to, aby vás poslechl. K ostatním psům není moc dominantní.\n\nS dětmi nevychází dobře a nehodí se k nim, protože po vyprovokování se může chovat agresivně. K cizím je nevraživý, ale pokud si nepřipadá ohrožený, nechová se agresivně. Má teritoriální pudy a na kolemjdoucí upozorňuje velmi hlasitě. Může mít sklony až k uštěkanosti.\n\nJe možné jej chovat společně s jinými psy, protože není přílišně dominantní. Ovšem s velkými hospodářskými zvířaty může mít problém, protože z nich bude mít strach, což podněcuje jeho agresivní stránku.\nSrst je nutné česat hřebenem s jemnými štětinkami, aby se nezničila . Tato srst se nestřihá ani netrimuje, proto je péče o ni jednoduchá. Stačí ji vyčesávat 1x týdně. Výstavní jedince je dobré pár dní před výstavou umýt šamponem. Voda ani šampon srsti nevadí.\n\nVyžaduje pohyb. Vhodná je pro něj chůze nebo psí sporty, jako je agility.\n\nVýcvik, krom základních povelů, nevyžaduje. Pokud se ale majitel rozhodne, že jej bude cvičit, musí být neústupný a pořád si trvat na svém. Neměl by používat fyzické tresty. Výcvik může vést i začínající chovatel.\n"}
{"id": "1049471", "url": "https://cs.wikipedia.org/wiki?curid=1049471", "title": "Arcidiecéze aixská", "text": "Arcidiecéze aixská\n\nArcidiecéze aixská (lat. \"Archidioecesis Aquensis in Gallia-Arelatensis\", franc. \"Archidiocèse d'Aix-Arles\") je starobylá francouzská římskokatolická arcidiecéze, založená v 1. století. Leží na území departementu Bouches-du-Rhône, jehož hranice přesně kopíruje (vyjma území arrondissementu Marseille). Arcidiecéze aixská není metropolitním stolcem; přestože je sama arcidiecézí, jedná se o sufragán marseillské arcidiecéze. Sídlo arcibiskupství a katedrála \"Saint-Sauveur d'Aix-en-Provence\" se nachází v Aix-en-Provence.\n\nSoučasným arcibiskupem z Aix je od 29. března 2010 Mons. Christophe Dufour.\n\nV průběhu 1. století bylo založeno biskupství v Aix-en-Provence. Svatý Maximinus z Aix byl prvním biskupem okolo roku 45. V 5. století bylo povýšeno na arcibiskupství. Na základě konkordátu z roku 1801 bylo mnoho diecézí ve Francii zrušeno a jejich území přičleněno do ostatních diecézí. Do arcidiecéze aixské tak bylo včleněno území zaniklých diecézí arleské (nebyla později znovu obnovena), fréjuské, marseilleské, riezská (nebyla později znovu obnovena) a toulonská.\n\nZ arcidiecéze aixské byly 6. října 1822 vyčleněny zpět diecéze marseilleská a fréjusská-toulonská a arcidiecéze aixská byla přejmenována na \"Aix (-Arles-Embrun)\" (Arcidiecéze arleská byla 10. července 1817 obnovena, avšak 6. října 1822 byla opět zrušena a znovu včleněna do arcidiecéze aixské; Arcidiecéze embrunská byla také v důsledku konkordátu zrušena, ale z větší části byla včleněna do diecéze digneské).\n\nArcidiecézi aixské (-Arles-Embrun) byl 8. prosince 2002 odebrán status metropolitní arcidiecéze a stala se sufragánem marseillské arcidiecéze.\n\nNázev arcidiecée na \"Aix (-Arles)\" byl změněn 31. prosince 2007.\n\n\n"}
{"id": "1049472", "url": "https://cs.wikipedia.org/wiki?curid=1049472", "title": "Lizzy Caplan", "text": "Lizzy Caplan\n\nElizabeth Anne \"Lizzy\" Caplan (* 30. června 1982, Los Angeles, Kalifornie, Spojené státy americké) je americká herečka, která se nejvíce proslavila rolemi ve filmech \"Protivné sprosté holky\" (2004), \"Kamarádova holka\" (2008), \"To byl zítra flám\" (2010) a \"Holky na tahu\" (2012). V roce 2013 získala hlavní roli v seriálu \"Mystérium sexu.\"\n\nLizzy se narodila v Los Angeles v Kalifornii v židovské rodině. Její otec byl právník a matka byla poradce v oblasti politiky. Matka jí zemřela, když ji bylo třináct let. Navštěvovala Alexander Hamilton High School a studovala na Academy of Music. Nejdříve se soustředila na hru na piáno a později se rozhodla studovat drama. Odmaturovala v roce 2000.\n\nS herectvím začala v roce 1999, kdy získala roli v seriálu \"Machři a šprti\". Poté následovalo hostování v několika show. Objevila se také v hudebním videu Jasona Mraze k písničce \"You and I Both\". V roce 2001 si zahrála v seriálu \"Smallville\". V roce 2003 získala roli Fiath Pitt v seriálu \"The Pitts\". V roce 2004 získala roli ve filmu \"Protivný sprostý holky, \"po boku Lindsay Lohan a Amandy Seyfried a roli ve filmu \"Volání mrtvých\".\n\nV roce 2005 si zahrála roli Marje Sorelli v seriálu \"Related\". Stanice The WB však seriál zrušila po první sérii. V roce 2006 hrála v thrillerovém filmu \"Love is the Drug. \"Poté byla obsazena do sitcomu stanice CBS \"Spolužáci\". Seriál byl také zrušen po první sérii.\n\nV roce 2008 byla nominovaná na cenu Saturn Awards za film \"Monstrum\". Také se objevila v romantické komedii \"Kamarádova holka\". Později v roce získala hostující roli Amy Burley v HBO seriálu \"Pravá krev\". Svůj hlas propůjčila do animované verze seriálu \"The Pitts\", který měl premiéru 2009. Kritické uznání získala za roli v komedii \"Párty na klíč\".\n\nNa začátku roku 2012 měli premiéru dva její filmy na Filmovém festivalu Sundance: \"Žádost o ruku\" a \"Holky na tahu\". Objevila se v několika epizodách seriálu stanice FOX \"Nová holka\".\n\nV roce 2013 získala hlavní roli v seriálu stanice Showtime\" Mystérium sexu\". Za roli byla nominovaná na cenu Primetime Emmy Award. V roce 2014 ztvárnila agentku Lacey ve filmu The Interview. \n\nMezi lety 2006-12 chodila s hercem Matthewem Perrym.\n"}
{"id": "1049473", "url": "https://cs.wikipedia.org/wiki?curid=1049473", "title": "Michelle Hunzikerová", "text": "Michelle Hunzikerová\n\nMichelle Yvonne Hunzikerová (* 24. ledna 1977 Sorengo, Ticino) je italská modelka, herečka a televizní moderátorka švýcarského původu.\nNarodila se v italsky mluvící části Švýcarska, její otec byl švýcarský Němec a matka Nizozemka. Později žila v Bernu, Boloni a Miláně, od sedmnácti let působila jako modelka pro značky Giorgio Armani, La Perla a Intimo Roberto. Vystupovala v televizních show \"Paperissima\", \"Cinderella\" a \"Zelig\", spolu s Thomasem Gottschalkem uváděla udělování cen Goldene Kamera 1998 a zábavný pořad \"Wetten, dass..?\". V letech 2002–2004 byla moderátorkou pěvecké soutěže Deutschland sucht den Superstar, v březnu 2007 uváděla spolu s Pippem Baudem tradiční Festival Sanremo. Hrála také v seriálu \"La forza dell'amore\" (1998), ve filmech \"Voglio stare sotto al letto\" (1999), \"Alex l'ariete\" (2000) a v komediální trilogii Neri Parentiho \"Natale in crociera\" (2007), \"Natale a Rio\" (2008) a \"Natale a Beverly Hills\" (2009). Nadabovala hrošici Glorii v italské verzi animovaného filmu \"Madagaskar\". V roce 2006 vydala vlastní pěvecké album \"Lole\". V roce 2012 získala cenu Schweizer Fernsehpreis.\nV letech 1998–2009 byl jejím manželem zpěvák Eros Ramazzotti, s nímž má dceru Auroru. V říjnu 2014 se provdala za podnikatele Tomasa Trussardiho, s nímž má dcery Sole a Celeste.\n\n"}
{"id": "1049475", "url": "https://cs.wikipedia.org/wiki?curid=1049475", "title": "Rada lidových představitelů", "text": "Rada lidových představitelů\n\nRada lidových představitelů ( ', česky také rada lidových zástupců nebo rada lidových zmocněnců) byla dočasná správní vláda na území Německé říše. Vznikla po pádu monarchie na počátku listopadové revoluce v listopadu 1918 a činnost ukončila v únoru 1919 po spolkových volbách. I přes krátké trvání dosáhla několika úspěchů, především přistoupila 11. listopadu 1918 na příměří z Compiègne, které vedlo ke konci první světové války. Rada lidových představitelů uspořádala 19. ledna 1919 volby a dále se snažila o stabilizaci hospodářství v říši. Složena byla zpočátku z členů Sociálně demokratické strany Německa (SPD) a Nezávislé sociálně demokratické strany Německa (USPD), později pouze z členů SPD.\n\nRada lidových představitelů vznikla 10. listopadu 1918 v rané fázi německé listopadové revoluce poté, co v Německé říši padla monarchie a v době, kdy se blížil neodvratný konec první světové války. Vznikla jako bezprostřední reakce na mohutné shromáždění dělníků a vojáků v Berlíně a dalších německých městech, kteří protestovali za konec války a za lepší životní a pracovní podmínky. Vyhrocená situace v Německu, rozsáhlé demonstrace a povstání proti vládním autoritám napříč celým Německem si vynutily rychlé jednání, jehož cílem bylo ustanovit dočasnou správní vládu v říši. 9. listopadu 1918 předal poslední monarchistický říšský kancléř Maxmilián Bádenský vládu do rukou Friedricha Eberta, čelnímu představiteli umírněné Sociálně demokratické strany Německa (SPD). Sám Maxmilián Bádenský věřil, že Ebert je schopen čelit nepokojům a především chtěl zabránit hrozící socialistické revoluci ze strany radikálních socialistů.\n\nEbert se stal 9. listopadu prvním říšským kancléřem po pádu monarchie a do dočasné správní vlády přizval také zástupce radikálnější Nezávislé sociálně demokratické strany Německa (USPD). To vedlo ke vzniku Rady lidových představitelů, která se skládala ze šesti členů. Tři členové (Friedrich Ebert, Philipp Scheidemann a Otto Landsberg) byli zástupci Sociálně demokratické strany Německa a tři členové (Hugo Haase, Wilhelm Dittmann a Emil Barth) byli zástupci Nezávislé sociálně demokratické strany Německa. Společnými předsedy koalice SPD a UPSD byli Ebert s Haasem. Rada neměla oficiálně nijak rozdělené funkce, Ebert neformálně odpovídal za záležitosti obrany a vnitra. Vzhledem k tomu, že rada nedisponovala žádnou civilní službou, musela využít stávajícího byrokratického systému. Když předal Maxmilián Bádenský vládu do rukou Eberta, zůstali ve svých funkcích všichni členové vlády Maxmiliána Bádenského. Ebert později nahradil mnohé členy novými politiky z řad SPD. Formálně tak zůstali ve vládě několik týdnů nebo měsíců někteří vysocí vládní představitelé, například Heinrich Schëuch, pruský ministr války nebo Wilhelm Solf, ministr zahraničí.\n\nRada lidových zástupců přistoupila 11. listopadu 1918 na příměří z Compiègne, které definitivně ukončilo válku. Nicméně již dříve, 6. listopadu 1918, byl vyslán německý vyslanec Matthias Erzberger do Compiègne Maxmiliánem Bádenským, aby o příměří vyjednával. Telegram s instrukcemi pro Erzbergera o podpisu příměří 10. listopadu byl odeslán Maxmiliánem Bádenským po zasedání říšské vlády a ještě před vznikem Rady lidových zástupců.\n\n12. listopadu 1918 vydala rada prohlášení \"An das deutsche Volk\" (\"Německému lidu\"), které zahrnovalo následujících devět bodů upravujících poměry v Německé říši:\n\nRada se zavázala do 1. ledna 1919 přijmout některé další sociální reformy. To zahrnovalo především zajištění dostatečného množství pracovních míst nebo zajištění podpory v nezaměstnanosti, na které se měly kromě říše podílet také jednotlivé obce. Měl být také navýšen strop zdravotního pojištění a nedostatek ubytovacích kapacit měl být zmírněn podporou bydlení. Plánované reformy také zahrnovaly pravidelnou distribuci potravin pro obyvatele. Vláda se zasadila o udržení řádné výroby, osobní svobody a bezpečnosti. Veškeré volby, včetně těch do ústavodárného národního shromáždění, měly být přímé, rovné a tajné a měly využívat poměrný volební systém. Voleb měl právo účastnit se každý občan starší 20 let bez ohledu na pohlaví.\n\n15. listopadu 1918 jmenovala rada říšským ministrem vnitra právníka a levicového liberálního politika Hugo Preuße, jehož úkolem bylo sepsat novou ústavu republiky.\n\nRada lidových zástupců zorganizovala ve dnech 16. až 20. prosince 1918 kongres na Lipském náměstí v Berlíně, kde se mimo jiné dohodla na uspořádání spolkových voleb 19. ledna 1919. Kromě toho přijala rezoluci s názvem \"Hamburger Punkte\", v níž byly zdůrazněny některé revoluční požadavky, které se promítly zejména do fungování armády. 18. prosince se také vláda dohodla na tom, že podle socialistické ideologie dojde k přijetí některých opatření, která budou mít vliv na důležitá odvětví. V tomto smyslu však nebyly nakonec žádné kroky podniknuty, SPD byla zaneprázdněna především dodávkami potravin a obávala se, že by nějaká případná iniciativa mohla ohrozit průmyslovou produktivitu. Vláda také měla mnoho práce s demilitarizací a se začleněním osmi miliónů vojáků do civilního života. S přicházející zimou se snažila zajistit dostatečné množství potravin a uhlí. Kromě toho v říši hrozilo narušení územní celistvosti státu separatisty z Porýní a také z Polska v rámci blížícího se Velkopolského povstání.\n\n29. prosince 1918 radu opustili členové Nezávislé sociálně demokratické strany Německa. Sporem se stal vojenský zásah na popud SPD při Vánočním povstání námořníků v Berlíně 24. prosince 1918. Tomu předcházel pakt uzavřený mezi Ebertem a generálem Wilhelmem Groenerem, ve kterém se Groener zavázal vojensky zasáhnout v případě velkých demonstrací a nepokojů. Po odchodu všech třech zástupců USPD byla rada doplněna o dva nové členy z SPD, jimiž se stali Gustav Noske a Rudolf Wissell. Neformálně měl Noske na starosti záležitosti týkající se armády a obrany a Wissel spravoval ekonomické záležitosti. Poté, co byla rada složena jen z členů SPD, byla vláda označována jako \"Reichsregierung\" (doslova \"říšská národní vláda\") a od názvu rada lidových představitelů bylo upuštěno. Vláda uspořádala 19. ledna 1919 spolkové volby.\n\nRada lidových představitelů zanikla 13. února 1919 po volbách do národního shromáždění. Následována byla vládou říšského ministerského předsedy Philippa Scheidemanna, jenž byl jmenován Ebertem. Friedricha Eberta následně zvolilo národní shromáždění prvním prezidentem Německé říše.\n\n"}
{"id": "1049481", "url": "https://cs.wikipedia.org/wiki?curid=1049481", "title": "Dungeon Defenders", "text": "Dungeon Defenders\n\nDungeon Defenders je multiplayerová videohra vyvinutá společností Trendy Entertainment, která kombinuje žánry tower defense a akční RPG. Hra se odehrává ve fantasy prostředí, kde hráč ovládá mladé učně kouzelníků a bojovníků ve snaze ubránit krystaly proti hordám monster. Hra má i místní kampaň pro čtyři hráče na jedné obrazovce. Ve hře jsou 4 hratelné třídy. Mage (mág), Warrior (válečník), hunter (lovec) a Monk (mnich).\n\n\"Dungeon Defenders\" je směs žánrů tower defense, RPG a akční adventury, kde 1-4 hráči spolupracují v ochráně jednoho nebo více krystalů před zničením jednotlivých vln nepřátel (např. skřeti, orci, permoníci, zlobři, okřídlení ještěři...). Poslední vlna zahrnuje bitvu s bossem.\n\n\"Dungeon Defenders II\" vyšla na PC přes digitální distribuci Steamu v předběžném přístupu v roce 2014.\n\nKonzolové verze vyšli v roce 2015 [PS4] a 2017 [XONE]\n\nDungeon Defenders II opustila předběžný přístup v roce 2017.\n"}
{"id": "1049482", "url": "https://cs.wikipedia.org/wiki?curid=1049482", "title": "Batolecí vzdor", "text": "Batolecí vzdor\n\nBatolecí vzdor neboli negativismus je charakteristický pro děti od 18 měsíců do 4 let a obvykle vrcholí mezi 2. a 3. rokem života. Do věku 6 let pozvolna ustává. Jedná se o příznačné odmítání i těch nejopodstatněnějších požadavků dospělých a projevuje se u naprosté většiny dětí, liší se však v intenzitě a délce trvání. Má podobu záchvatů – vzdor, trucování, výbuchy zlosti, křik, dupání, kopání kolem sebe, válení se po zemi, dítě může až zmodrat a lapat po dechu. Záchvat vzteku trvá nejčastěji půl minuty až minutu, může být však i delší. Někdy se negativismus projevuje velmi vytrvalým a tichým trucováním.\n\nPodle Matějčka a Dytrycha jsou vzdor a zlost batolete důsledkem nezralé osobnosti a nevyspělého nervového systému, který se ještě nedovede vyrovnat se změnami situace či zvládnout konflikt ústící z toho, že po něčem dychtivě touží, ale nemůže toho dosáhnout. S postupným vyzráváním a vyspíváním se však i tento nervový systém „naučí“ zátěže přijímat a nepříjemnostem odolávat. S přibývajícím věkem dítěte záchvaty vzteku pozvolna ustávají, jejich četnost i intenzita se neustále snižuje. S Matějčkem, který vzdor označuje za nervovou slabost, zkratkovité jednání, které je nepatřičné, neúčinné a nezávislé na vůli dítěte, polemizuje Říčan. Podle něj se jedná o často oprávněnou reakci dítěte, je to bouření se proti moci, kterou nad ním vychovatel má. Batole se snaží prosadit svou vůli ani ne tak proto, že by o něco stálo, ale spíše samoúčelně (vzdor kvůli vzdoru). Toto období Říčan pojímá jako kořeny formující se osobnosti, má velký význam pro vývoj individuality. S tím, že batolecí vzdor má velký význam, souhlasí i Haswellová, Hocková a Wenar. Ti uvádějí, že se jedná se o důležitý milník v kognitivním a emocionálním vývoji dítěte; vzdor signalizuje uvědomění si sebe sama jako samostatné identity a je vyjádřením rostoucí potřeby nezávislosti a boje za autonomii. Vzdor batolete je sice krajně nepříjemný pro všechny osoby podílející se na jeho výchově, ale je velmi důležitým a podstatným aspektem v raném vývoji dítěte s dalekosáhlými důsledky pro vývoj pozdější.\nJe potřeba si uvědomit, že batolecí vzdor je naprosto normální, přichází skoro se stejnou pravidelností jako puberta a jen málokterá rodina se mu vyhne. Ve věku 3–4 let má většina dětí záchvat vzteku průměrně jednou za den. Nejedná se tedy o žádnou patologii, postižení či špatný charakter. Rodič se nemusí obávat, „aby to dítěti nezůstalo“. Není to ani důsledek nepřátelského postoje vůči vychovateli. Podle Matějčka a Dytrycha jej nelze považovat za agresivitu, ale spíše za známku toho, že dítě je již schopno do svých přání věnovat dostatek energie. Afekt hněvu a vzteku souvisí s rozvojem sebeuvědomování a sebeprosazování.\n\nRodičům potýkajícím se s dítětem v období negativismu může pomoci, pokud pochopí, že batolecí vzdor má i pozitivní význam. Lze jej vnímat jako usilování o nezávislost a způsobilost spíše než pouhou paličatost. Tento vývoj autonomie má později podstatné pozitivní konsekvence: schopnost myslet a pracovat samostatně. Často se u dětí objevuje i roztomilý, hravý a kreativní způsob opozice vůči dospělému a vychovateli by vědomí toho, že se jedná o všeobecný a důležitý jev, mohlo pomoci toto ocenit. \n\nŘíčan nabádá rodiče k laskavé, klidné, respektující pevnosti při výchově a uvádí, že největší problémy v tomto období mívají rodiče nedůslední a nejistí, kteří dítěti stanoví pravidla a posléze rezignovaně ustoupí. Dítěti se má důsledně zamezit v nežádoucí činnosti, při které hrozí, že sobě či jiným ublíží či něco zničí apod. Při takovémto omezení dítě narazí na větší sílu než je ono samo a nezbývá mu než se podřídit, není však nuceno jednat proti své vůli. Pokud se rodič dostane do situace, kdy po dítěti něco chce a ono to přitom odmítá a pokud tato požadovaná činnost není vyloženě nutná, je podle Říčana lepší rezignovat a dítě do ní nenutit. Důležité však také je nesnažit se rozmarům dítěte vyhovět a jeho výbuchy netolerovat. Emoce dítěte je vhodné pojmenovat a vyjádřit s nimi porozumění. Přístupem „pochopení pro emoce & nesouhlas s některými projevy jejich vyjádření prostřednictvím chování“ se dítě postupně učí, jak emoce vyjadřovat akceptovatelným způsobem.\nVzteklá reakce dítěte přichází obvykle v důsledku pokynu rodiče, aby něco udělalo nebo naopak něco přestalo dělat. Je pravděpodobnější tehdy, když je dítě hladové, rozrušené nebo unavené. Ve studii, kterou provedli Haswellová, Hocková a Wenar se nejčastěji batolecí vzdor objevoval při požadavcích, aby si dítě přestalo hrát a šlo jíst, ochutnalo nový pokrm, opustilo vanu, obléklo si neoblíbený kus oblečení a aby šlo spát. Nejintenzivnější záchvaty nastávaly po požadavku přerušení probíhající aktivity (např. hraní si s hračkami, koupání se ve vaně) za účelem započatí nové (jíst, jít spát).\n\nPodle Matějčka se dá mnohým z těchto situací předcházet: rodič může například dítěti pomoci s úklidem či na nákupy brávat jeho vlastní hračku, aby se tolik nevzrušovalo kvůli hračkám, které spatří v obchodě. Dále Matějček zdůrazňuje, že je důležité na dítě nespěchat, nepřerušovat mu náhle hru, ale dát mu čas, aby si ji dohrálo. Skutečnou účinnost této rady potvrzuje i studie Haswellové, Hockové a Wenara, ve které matky schopné svůj požadavek opatrně načasovat tak, aby dítě nebylo nuceno náhle přerušit již probíhající činnost, a také vhodně k dítěti vysílaly varování dopředu (Např. „Už pomalu konči, za chvíli půjdeme večeřet.“) se se záchvaty vzteku u svých dětí potýkaly poměrně zřídka. Tato varování dítěti umožnila přizpůsobit se přicházející změně a také to, aby probíhající aktivitu postupně ukončilo samostatně. S nízkou četností záchvatů také souvisela schopnost matky přizpůsobit se přirozenému tempu svého dítěte – tomu, jak rychle a snadno se dítě dokáže přizpůsobit změnám.\n\nPodle Haswellové, Hockové a Wenara lze záchvatu předejít správným načasováním opakované výzvy: Jestliže dítě nevyhoví na požadavek okamžitě, někteří rodiče opakují svůj příkaz ve velmi krátkých intervalech, anebo dítě nepřetržitě komandují. Ukázalo se, že takovéto chování batolecí vzdor vyvolá či ještě zhorší. Naopak rodič, který s opakováním svého požadavku chvíli posečká, se vyhovění od dítěte dočká pravděpodobněji. V tomto výzkumu byl interval mezi výzvami 10 sekund a rodiče vypovídali i o užití déletrvajících pomlk.\n\nJako fungující se ukázala i technika, kdy je dítěti poskytnuta možnost volby – i kdyby měla být omezená. Tím, že dítěti je umožněno se rozhodnout, je uspokojena jeho potřeba autonomie, ve které má právě batolecí vzdor svůj původ. Také se zvýší jeho pocit nezávislosti, způsobilosti a převahy. Dítěti se tedy nabízí určité alternativy jako např. „Můžeš to udělat nyní, anebo za pět minut, co si vybereš?“, či „Můžeš se jít vykoupat teď, anebo se můžeš dál dívat na televizi a vykoupat se později, ale pak ti už nebudeme v postýlce číst“. Při intenzivním a úpornému záchvatu Haswellová, Hocková a Wenar doporučují, aby vychovatel dítě izoloval a přestal jeho chování věnovat pozornost. Toto však musí být provedeno bez kárného a trestajícího vyznění. V některých případech je také izolace pro dítě příliš stresující a postačí, pokud si vychovatel přestane dítěte všímat.\n\nPodobnou výchovnou odezvu doporučuje i Matějček – rodič úplně a naráz změní situaci – přemístí vztekající se dítě do klidné místnosti, či sám odejde a nechá dítě samotné – takový stav nutí dítě k pozornosti vůči novým podnětům. Ve veřejných prostorách, kde toto není možné, Matějček doporučuje terapii pevným objetím Jiřiny Prekopové. Tento přístup je však z odborného hlediska velmi sporný. Matějček dále zdůrazňuje, že jakmile záchvat odezní, má rodič dítě přijmout bez výhrad a výčitek a ujistit ho o své přízni. Je možno si s ním o jeho záchvatu promluvit – „to“ na něj přišlo, lomcovalo s ním, a proto jsme my udělali to a to, abychom mu pomohli.\nJe nutno si uvědomit, že i s tím nejukázkovějším způsobem výchovy se negativismus u dítěte může stále projevovat. Existuje také určitý „bod zlomu“, po kterém již nemá intervence rodičů na průběh záchvatu vzteku dítěte téměř žádný vliv a může jej dokonce zhoršit. Jediným řešením v takovém případě je tedy vyčkat.\n\n"}
{"id": "1049488", "url": "https://cs.wikipedia.org/wiki?curid=1049488", "title": "Malšín (hrad)", "text": "Malšín (hrad)\n\nMalšín (též \"Čbán\") je zaniklý hrad na vrcholu Malého Špičáku asi 1 km jihovýchodně od osady Čbán nedaleko Úněšova v okrese Plzeň-sever. Dochovaly se z něj pouze příkop a zbytky opevnění.\n\nJediná písemná zmínka vztažená k hradu je až z roku 1520 a zmiňuje ho jako pustý zámek. Vzhledem k tomu, že hrad zanikl mnohem dříve, je pravděpodobnější, že se zpráva vztahuje k nedalekému dvoru Malešín. Archeologické nálezy pocházejí ze druhé poloviny 13. století.\n\nRod vladyků z Malšína známe až z roku 1379. Poloha vesnice Malšín, která pravděpodobně zanikla během válek za Jiřího z Poděbrad, není známá a sídlo rodu se obvykle klade do blízkosti malešínského dvora. S hradem také může souviset nedaleká vesnice Čbán, jejíž jméno by mohlo být odvozeno od tvaru hradního návrší. Původní vesnice Čbán zanikla a její polohu neznáme. Je možné, že ležela blíže k hradu a tvořila jeho zázemí.\n\nHrad stál na výrazném čedičovém kuželu, který o 15 m převyšuje své okolí. Malé části návrší byly zničeny těžbou kamene. Dosud znatelná cesta vystoupila po východním úbočí do příkopu, který odděloval hradní jádro od valovitého opevnění na jižní straně. V jádře se nedochovaly žádné stopy zástavby a případné terénní útvary souvisí se stavbou zaniklé triangulační věže. Absence stavebních hmot a stop požáru nasvědčují, že hradní stavby byly dřevěné a zanikly bez požáru.\n\nHrad je nejlépe dostupný po účelové komunikaci od Stříbrného mlýna k samotě Liška, od které vede lesní cesta k severu. Před okrajem lesa stačí přejít louku a dojít k hradnímu návrší vzdálenému asi 100 m od kraje lesa.\n\n\n"}
{"id": "1049489", "url": "https://cs.wikipedia.org/wiki?curid=1049489", "title": "Boží Dar (rozcestník)", "text": "Boží Dar (rozcestník)\n\nBoží Dar ( nebo ) může být:\n\n"}
{"id": "1049490", "url": "https://cs.wikipedia.org/wiki?curid=1049490", "title": "Nečtinský Špičák", "text": "Nečtinský Špičák\n\nNečtinský Špičák (též \"Nečtiny\") je zaniklý hrad na skalnatém vrcholu Špičáku 1 km severovýchodně od obce Nečtiny v okrese Plzeň-sever. Dochovaly se z něj pouze příkop a drobné terénní relikty staveb.\n\nPísemné prameny vztažené ke hradu neznáme a všechny historické informace jsou pouze hypotézami vytvořenými na základě nepřímých zmínek. Archeologické nálezy pocházejí ze druhé poloviny 13. století a z 15. století.\nHrad mohl být sídlem pánů z Nečtin, jejichž dvorec ve vesnici je tradičně kladen ke kostelu, ale archeologicky doložený není. Jako svědci byli v letech 1290 a 1291 uvedeni Oldřich a Předota z Nečtin. V období 1290–1332 byl Bavor z Nečtin opatem břevnovského kláštera. Další hypotézou je, že páni z Nečtin byli zakladateli nedalekého hradu Preitenstein (tradičně spojovaného s Janem Lucemburským) a jméno hradu ve významu „široký hrad“ by mohlo odkazovat na starší „úzký“ rodový hrad na Špičáku. Méně významná větev rodu pak mohla na Špičáku sídlit až do 15. století. Hrad na Špičáku mohl také během 14. století zaniknout a v průběhu husitských válek být jako vojenský opěrný bod krátkodobě obnoven.\n\nHrad zaujal skalnatý vrchol vrchu rozdělený 5 m širokým příkopem do dvou plošin. Přístupová cesta, ve spodní části zaniklá, vystoupala po jižním úbočí na menší plošinu předhradí, překročila příkop a vstoupila do hradního jádra. Sesuvy na severní a jižní straně plochu jádra zmenšily. V jádře se dochovala prohlubeň považovaná za cisternu a kapsy pro upevnění trámů. V 15. století byl zřejmě příkop vyzděn a nové budovy byly postaveny na kamenných podezdívkách.\n\nZ Nečtin vede k hradu modře značená turistická trasa, na samotný hrad vede odbočka této trasy.\n\n\n"}
{"id": "1049491", "url": "https://cs.wikipedia.org/wiki?curid=1049491", "title": "Brdo (hrad)", "text": "Brdo (hrad)\n\nBrdo (též \"Hrádek u Manětína\") je zaniklý hrad na ostrožně obtékané Hrádeckým potokem mezi osadami Brdo a Hrádek 2,5 km severovýchodně od Manětína v okrese Plzeň-sever. Od roku 1964 je chráněn jako kulturní památka. Dochovaly se z něj nevýrazné stopy příkopů.\n\nPísemné prameny vztažené ke hradu neznáme a hrad je pojmenován po sousední osadě. Vyskytly se dokonce pochyby, zda se jedná o zbytky středověkého hradu. Archeologický průzkum z roku 1963 na lokalitě prokázal existenci eneolitického hradiště chamské kultury a také středověké osídlení. Nalezená keramika datuje období života hradu na přelom 13. a 14. století.\n\nZa vlastníky hradu mohou být považováni bratři Petr a Jindřich z rodu Milhosticů zmiňování ve sporu s plaským klášterem jako vlastníci blízkých vesnic Doubravice a Vysočany. Snad stejný Jindřich je prvním známým držitelem hradu v Rabštejně a Petr ve stejné době snad sídlil na Brdu. S hradem by také mohla souviset zaniklá osada asi půl kilometru východně, která je archeologicky doložená do stejné doby. Těžila a zpracovávala se v ní železná ruda. Dalším člověkem, který může být s hradem spojován, je Jetřich z Brda, který v roce 1321 s plaským klášterem vyměnil vesnici Radčice za nedaleké Stvolny a Močidlec.\n\nV konstrukcích hradu převládalo dřevo, ale byly nalezeny i kamenné prkvy. Byl postaven na protáhlé ostrožně chráněné valy a dvěma příkopy (šířka 6 a 8 m), které byly částečně zahlazeny, když se místo využívalo jako pole. Hlavní část hradu tvořily dvě plošiny s rozměry 60 × 20 a 24 × 15 m oddělené dalším příkopem. Za menší plošinou následoval ještě jeden příkop. Větší plošina byla z jižní strany chráněná parkánem a zachovaly se na ní stopy rozměrné obdélné budovy.\n\nCesta k hradu vede z osady Brdo po modře značené turistické trase směrem k Rabštejnu nad Střelou. Asi 500 m za vesnicí je rozcestí, kde doleva odbočuje polní cesta k Hrádku. Po ní je nutno sejít asi 50 m, znovu odbočit doleva a přejít louku, za kterou začíná ostrožna se zbytky hrádku.\n"}
{"id": "1049492", "url": "https://cs.wikipedia.org/wiki?curid=1049492", "title": "Gran Torre Santiago", "text": "Gran Torre Santiago\n\nGran Torre Santiago (\"Velká věž Santiagu\") je mrakodrap postavený roku 2013 v chilském hlavním městě Santiago de Chile. S výškou rovných 300 metrů je nejvyšší budovou Jižní Ameriky a po australském Q1 druhou nejvyšší stavbou na jižní polokouli (pokud se od Q1 odečte padesátimetrová anténa, je Gran Torre Costanera dokonce vyšší). Nejvyšší obytné podlaží se nachází ve výšce 249 m.\n\nVěž je součástí moderního obchodního a úředního komplexu Costanera Center, zbudovaného v obci Providencia v severní části aglomerace Santiaga: tato část metropole má přezdívku \"Sanhattan\" (santiagský Manhattan). Majitelem objektu je společnost Cencosud, postavila ho stavební firma René Lagos y Asociados. Budova má sedmdesát pater, z toho 64 nadzemních. Obsluhuje ji 24 výtahů, celková obytná plocha činí okolo sedmi set tisíc čtverečních metrů. Plánuje se, že po uvedení do plného provozu jí projde 240 000 lidí denně. Budova byla navržena tak, aby vydržela zemětřesení, která jsou v oblasti Santiaga dosti častá. Stanice metra \"Tobalaba\" se nachází v blízkosti mrakodrapu.\n\n\n"}
{"id": "1049494", "url": "https://cs.wikipedia.org/wiki?curid=1049494", "title": "Daniel Monllor", "text": "Daniel Monllor\n\nArturo Daniel Monllor (* 20. července 1984, Posadas, Argentina) je argentinský fotbalový brankář, v současnosti působí v portugalském klubu Boavista FC.\n\nV Argentině hrál za CA Nueva Chicago. V červenci 2014 poprvé v kariéře přestoupil do zahraničí, odešel do Evropy do portugalského klubu Boavista FC. V době přestupu mu bylo 29 let.\n\n"}
{"id": "1049495", "url": "https://cs.wikipedia.org/wiki?curid=1049495", "title": "Modernita a holocaust", "text": "Modernita a holocaust\n\nModernita a holocaust je označení, které bylo poprvé použito polským sociologem židovského původu Zygmuntem Baumanem ve stejnojmenné knize (anglický originál \"Modernity and The Holocaust\") z roku 1989. Pojednává o propojenosti moderní společnosti a fenoménu kategoriálních vražd z pohledu sociologie. Je kritikou dosavadní snahy o jasné vymezení holocaustu. Bauman na holocaust nepoukazuje jako na ojedinělou záležitost, ale spíše ho předkládá jako příklad kategoriální vraždy na základě všeobecné povědomosti o tomto tématu. \n\nHolokaust je v této knize představen jako důsledek absolutního racionálního smýšlení moderní společnosti. Podle Baumana se jedná o vývojovou odchylku byrokratického aparátu moderní společnosti, která převedla tovární zpracování komodit na tovární zpracování (likvidaci) lidí. Poukazuje na výdobytky moderní společnosti, jako například technický výkon průmyslové společnosti či organizace byrokratického aparátu, které byly nezbytnými podmínkami v uskutečnění plánu „juden frei“ (nacistický termín označující vyčištění od Židů). \n\nDalším velmi kontroverzním tématem této knihy byla prezentace názorů mnohých sociologů, že plán na likvidaci Židů byl pouze racionálním řešením moderní společnosti. Bauman tak poukazuje na nebezpečí aplikace absolutní racionality ve společnosti, kde dochází k oproštění od emocionálních vazeb, což z části odporuje často představovanému schématu o hlubokém antisemitismu v Německu v první polovině 20. století. Při bližších průzkumech bylo dokonce zjištěno, že antisemitismus byl mnohem silnější například ve Francii. \n\nPřevratným (šokujícím) znakem této knihy je Baumanovo pojetí holocaustu jako přirozeného důsledku vývoje moderní společnosti a aplikace byrokracie do celkového procesu. Na druhé straně je holocaust většinou autorů popisován pouze jako jedinečný, neopakovatelný fenomén. Je všeobecně brán za „exces“ lidského jednání, či za důsledek konání jediného psychicky narušeného člověka. \n\nDle Baumana holocaust ukázal neefektivnost všech pojistek a zábran, které by měly fungovat ve společnosti, aby ji chránily před násilím a omezovaly moc státu a jeho institucí. To, co holocaust odlišuje od ostatních genocid, je to, že se zcela odpoutal od spontánnosti a stal se racionálně řízenou činností. \n\nDále uvádí holocaust jako metodu sociálního inženýrství, kde dochází k aplikaci eugeniky v obrovském měřítku ve snaze vytvořit dokonalý árijský národ.\n\nBauman zároveň uvádí několik faktorů, které přetvářely obyčejné německé občany na pachatele kategoriálních vražd:\n\nZa další aspekty pokládá zprostředkované jednání. Bylo jen velmi málo lidí aktivně se podílejících na obsluhování pecí či působících jako stráž v koncentračních táborech. Většina Němců byla zaměstnána v administrativě nebo vývoji techniky. Pro Němce k dehumanizaci Židů stačilo odebrání jejich občanských práv nebo antisemitská rétorika. Tímto způsobem se staly z lidí pouhá čísla. \n\nV závěru knihy se Bauman zabývá tím, že během holocaustu na Židy nikdo neuplatňoval morální normy. Bauman tvrdí, že socializace spočívá ve schopnosti manipulace s morálkou. Během rodinného života tak Němci mohli jednat v rámci morálních zásad, avšak během vykonávání své práce se od morálky zcela oprostili. To bylo způsobeno tím jednáním, že sledovali cíle vyšší byrokratické moci a nemohli se z této spirály činností dostat ven. Bauman dochází k závěru, že holocaust by nemohl proběhnout bez působení moderní společnosti a že právě modernita se o tuto genocidu postarala. \n\nJiný pohled na holocaust zastává historik Jehuda Bauer ve své knize \"Úvahy o holocaustu\". Bauman nevýslovně říká, přesto ale soudí, že oním skrytým mechanismem, který působí, aby lidé v něco věřili, a aby svou víru využili jako nástroj, je modernita. Proti tomuto však vystupuje Bauer: „\"Bauman připouští možnost existence demokratických nebo pluralistických modernit. Je-li tu však taková možnost, pak otázku, proč vznikají diktatury ovládané ideologicky posedlými elitami, nelze vysvětlit modernitou jako takovou\".“ Bauer si dále klade otázku, proč když je například USA a Velká Británie neméně moderní než Německo, proč právě zde vznikl Hitlerův režim, a došlo k vraždění Židů. Dodává, že zde musíme hledat jiné faktory. \n\nHistorik Moishe Postone pro změnu poukazuje, že moderní antisemitismus je zcela odlišný od většiny forem rasismu a křesťanského antisemitismu. Liší se, protože se týká všech příslušníků judaismu. Je to způsobeno formou socializace v době kapitalismu, protože ta umožňuje všechny od sebe rozeznat. Podle Postona je Žid viděn jako postava, která ztělesňuje hodnotu – kapitál a koncentrační tábor jako „továrna“, kde je tato hodnota ničena.\n\n"}
{"id": "1049502", "url": "https://cs.wikipedia.org/wiki?curid=1049502", "title": "Topič", "text": "Topič\n\nTopič je člověk provádějící obsluhu vytápění, popřípadě také údržbu, čištění a mazání topného systému. Typicky se jedná o doplňování uhlí nebo jiného paliva do topného kotle. Výkon tohoto povolání zpravidla nevyžaduje žádné zvláštní vzdělání, postačí jen zaučení, proto za komunistického režimu jako topiči často pracovali disidenti, kteří nesměli vykonávat kvalifikovanější zaměstnání.\n\n\n"}
{"id": "1049503", "url": "https://cs.wikipedia.org/wiki?curid=1049503", "title": "Topič (příjmení)", "text": "Topič (příjmení)\n\nTopič je české příjmení, které se může vztahovat k následujícím osobnostem:\n\n\n"}
{"id": "1049505", "url": "https://cs.wikipedia.org/wiki?curid=1049505", "title": "São José do Rio Preto", "text": "São José do Rio Preto\n\nSão José do Rio Preto je město a obec (Município) v jižní Brazílii ve státě São Paulo. Je to největší město severní části státu. Bylo založeno v roce 1852.\n\nMístní město nazývají \"Rio Preto\", je to centrum mezoregiónu s 1 569 220 obyvateli na ploše 29 387 km². Mikroregion São José do Rio Preto má 763 534 obyvatel.\n\nAčkoli město disponuje silnou zemědělskou tradicí, v současnosti nejvíce k bohatství města, okolo 85 procent, přispívá sektor služeb. Ve městě se nachází 75 bankovních poboček.\n\nZ 5 565 obcí v Brazílii, São José do Rio Preto zajímá 18. místo v žebříčku nejperspektivnějších měst podle průzkumu veřejného mínění provedeného nadací Getulio Vargas.\n\nMěsto má 8 nemocnic se 161 lůžky. Dále 36 státních škol a 52 soukromých. Ve městě se nacházejí tři státní univerzity a několik soukromých. Město má řadu sportovišť – 24 fotbalových hřišť, stadion s kapacitou 6 000 diváků.\n\nMěsto disponuje letištěm Prof. Eribelto Manoel Reino Airport. São Paulo je vzdáleno 450 km a spojuje ho s ním dálnice SP-310, s hlavním městem Brasílií BR-153.\n\n"}
{"id": "1049507", "url": "https://cs.wikipedia.org/wiki?curid=1049507", "title": "Fritz Czermak", "text": "Fritz Czermak\n\nFritz Czermak (24. března 1894 Prijedor – 9. dubna 1966 Vídeň) byl sudetoněmecký právník a politik, za druhé světové války vládní komisař Olomouce.\n\nJeho otec byl poštovní úředník, který svou službu vykonával v různých částech monarchie. Fritz Czermak se tak narodil v Bosně, ale mládí prožil už v Olomouci, kde také vystudoval německou reálku. Poté se chtěl věnovat germanistice na Vídeňské univerzitě, ale během první světové války musel studium přerušit a nastoupil do armády. Po válce přešel na právnickou fakultu a po jejím absolvování roku 1922 byl advokátním koncipientem u dr. Theimera v Olomouci. Po třech letech si otevřel vlastní kancelář, působil především jako obhájce ve věcech trestních. Velmi se angažoval i ve veřejném životě, byl předsedou bruslařského spolku \"Eislaufverein Olmütz\" a v roce 1935 vstoupil do SdP, od roku 1939 pak byl členem NSDAP.\n\nV roce 1939 byl jmenován vládním komisařem Olomouce, ale ke konci roku 1941 na nátlak stranických nadřízených, kteří jej považovali za příliš mírného, odstoupil a mezi lety 1942–1943 sloužil jako voják u protiletecké ochrany německých letišť. Od roku 1943 do 1945 vedl opět advokátní kancelář a zastupoval hlavně Čechy. Po válce byl odsunut do Sovětského svazu, odkud se dostal zpět do Olomouce na žádost československé justice. Lidový soud jej ale v únoru 1947 osvobodil, protože jako advokát zachránil mnoho lidských životů. Poté byl odsunut do Hesenska v západním Německu. V SRN se také politicky angažoval. Byl poslancem Německého spolkového sněmu za Gesamtdeutscher Block/Bund der Heimatvertriebenen und Entrechteten (GB/BHE) a později za FDP. Od roku 1950 do své smrti vedl Heimatverband Olmütz und Mittelmähren (\"Domovský svaz Olomouce a střední Moravy\").\n\n"}
{"id": "1049508", "url": "https://cs.wikipedia.org/wiki?curid=1049508", "title": "Custos", "text": "Custos\n\nCustos (v plurálu \"custodes\", \"strážce, hlídač\") je pomocné znaménko v Kvadrátní notaci gregoriánského chorálu, bílé a částečně také černé mensurální notaci. \n\nJe umístěn výhradně na konci notové osnovy nebo před změnou notového klíče a označuje tón, kterým bude pokračovat další řádka. \"Custodes\" se nezpívají, slouží pouze jako pomůcka při čtení tím, že předjímají notu na další řádce osnovy a usnadňují tak čtení následující noty.\n\n\"Custodes\" byly využívány také ve skladbách barokních a klasických skladatelů, např. u Antonia Vivaldiho či J. S. Bacha. Kupříkladu Bach notoval autografy svých Sonát a partit pro sólové housle jako menší noty s rozmáchlou nožkou na konci notové řádky, které odpovídaly první notě či akordu následující řádky, k usnadnění čtení z listu.\n\nVe francouzských učebnicích 18. století nalezneme také označení \"guidon\", v anglické literatuře \"direct\", v italské \"mostra\", či v německé \"Weiser\". \n"}
{"id": "1049510", "url": "https://cs.wikipedia.org/wiki?curid=1049510", "title": "Hozier", "text": "Hozier\n\nAndrew Hozier-Byrne (* 17. března 1990, Bray, Irsko), známý jako Hozier, je irský hudebník a zpěvák. V roce 2013 debutoval se svým EP \"Take Me to Church\", které obsahovalo stejnojmenný singl, za nějž si vysloužil nominaci na Grammy Award a MTV Europe Music Award. O rok později vydal své druhé EP s názvem \"From Eden\" a zároveň debutové eponymní album \"Hozier\", za nějž obdržel European Border Breakers Award v kategorii Album roku.\n\n"}
{"id": "1049512", "url": "https://cs.wikipedia.org/wiki?curid=1049512", "title": "Deyverson Brum Silva Acosta", "text": "Deyverson Brum Silva Acosta\n\nDeyverson Brum Silva Acosta (* 8. května 1991), známý také jako Deyverson, je brazilský fotbalový útočník, momentálně hraje za portugalský klub Os Belenenses.\n\nV Brazílii hrál za klub Grêmio Mangaratibense.\nV létě 2012 odešel do Evropy do portugalského klubu Benfica Lisabon, kde podepsal tříletou smlouvu a hrál za rezervní tým. Po sezóně 2012/13 se však stěhoval do jiného lisabonského týmu – CF Os Belenenses, podepsal čtyřletý kontrakt.\n\n"}
{"id": "1049513", "url": "https://cs.wikipedia.org/wiki?curid=1049513", "title": "São João de Meriti", "text": "São João de Meriti\n\nSão João de Meriti je město a obec (município) ve východní Brazílii ve státě Rio de Janeiro. Město patří k nejhustěji zalidněným v Jižní Americe. Osada na místě nynějšího města byla založena v roce 1647, v roce 1931 obdržela statut města. Je součástí regionu Velkého Ria. Nachází se 23 km od Ria.\n\nZákladními odvětvími ekonomiky jsou rostlinná a živočišná výroba, výroba kůží, hutní a chemický průmysl.\n\n"}
{"id": "1049514", "url": "https://cs.wikipedia.org/wiki?curid=1049514", "title": "Kvadrátní notace", "text": "Kvadrátní notace\n\nKvadrátní notace (podle místa původu někdy zvaná též \"vatikánská notace\", či \"románská kvadráta\"), představuje poslední vývojový stupeň zápisu gregoriánského zpěvu v dějinách notopisu diastematických (s konkrétní výškou) neum před zavedením modální notace, dodatečně zachycující délku tónů. \n\nNázev „kvadrátní“ vychází z hranatého tvaru jednotlivých znaků. Touto notací se zapisovaly především duchovní hymny gregoriánského chorálu. Rytmické rozlišení u původní kvadrátní notace často není vyjádřeno nebo pouze není zjevné. \n\nS počátkem restaurace gregoriánského chorálu v polovině 18. století přibyly do kvadrátní notace znaménka pro protažení a prodloužení tónových hodnot, která umožňují lepší rytmické rozlišení.\n"}
{"id": "1049515", "url": "https://cs.wikipedia.org/wiki?curid=1049515", "title": "More than friendship", "text": "More than friendship\n\nMore than friendship (tj. \"Víc než přátelství\") je německý hraný film z roku 2013, který režíroval Timmy Ehegötz podle vlastního scénáře. Film vypracuje o vztahu tří milenců na prázdninové cestě. Film měl premiéru 28. června 2013 v Berlíně na studentské filmové projekci \"Filmkunst 66\", do běžné distribuce byl nasazen 3. října 2013.\n\nMia, Lukas a Jonas tvoří již od školních let nerozlučnou trojici. V posledních třech letech ale jejich přátelství přerostlo v nekonvenční milenecký vztah, což zase komplikuje vztah k jejich rodičům. Každý rok trojice vyráží na výlet pronajatým karavanem. Letošní cesta po severním Německu však bude jejich poslední společná. Jonasovi před několika měsíci diagnostikovali nevyléčitelný nádor na slinivce břišní. Mia a Lukas chtějí svému nemocnému příteli splnit jeho přání a být s ním až do konce. Během cesty se však Jonas zraní a jeho stav se vážně zhorší. Je odvezen do nemocnice, kam za nám přijedou i jeho rodiče. Ačkoliv si Mia a Lukas slíbí, že se Jonasovým odchodem nic nezmění, jejich vztah je jeho smrtí přesto poznamenán.\nNáklady na film ve výši 33.050 € byly z větší části financovány samotnými účastníky. 4965 € se podařilo získat crowdfundingovou kampaní.\n\nFilm se natáčel od 4. do 26. srpna 2012 v Meklenbursku-Předním Pomořansku, Dolním Sasku, Berlíně a Braniborsku.\n\n\n"}
{"id": "1049518", "url": "https://cs.wikipedia.org/wiki?curid=1049518", "title": "Meeresstille und glückliche Fahrt", "text": "Meeresstille und glückliche Fahrt\n\nMeeresstille und glückliche Fahrt ( \"Klid moře a šťastná plavba\") je název básně Johanna Wolfganga von Goethe, která byla zhudebněna: \n"}
{"id": "1049521", "url": "https://cs.wikipedia.org/wiki?curid=1049521", "title": "Československo-jugoslávské vztahy", "text": "Československo-jugoslávské vztahy\n\nČeskoslovensko a Jugoslávie udržovaly po celou dobu své existence vzájemné vztahy.\n\nJak Československo, tak i Jugoslávie (Království Srbů, Chorvatů a Slovinců), vznikly po první světové válce společně se zánikem Rakousko-Uherska. Vyhlášení nezávislosti obou států se odehrálo jen několik dní po sobě (28. října, resp. 1. listopadu).\n\nDíky existenci Habsburské monarchie sdílely obě nové země bohatou tradici hospodářské, kulturní, ale i politické spolupráce. České země byly často navštěvovány studenty z Chorvatska a Bosny a Hercegoviny. Čeští průmyslníci zase zakládali v jižních okrajových částech mocnářství nové podniky a pomáhali rozvoji kraje. Obrozenecké procesy mezi jednotlivými zeměmi byly provázány společnými kontakty. Sám Tomáš Garrigue Masaryk byl velkým stoupencem jednoty Srbů a Chorvatů, kterou politicky podporoval ještě před první světovou válkou.\n\nDne 1. června 1919 bylo zřízeno československé vyslanectví v Bělehradě. O něco později pak v Praze otevřela balkánská země i své vyslanectví. Prvním jugoslávským zástupcem v Praze se stal Ivan Hribar; jeho působení v Československu schválila vláda již v lednu 1919. První československý vyslanec v Bělehradě, Antonin Kalina, získal souhlas jugoslávského království v březnu téhož roku.\n\nPrvní mezistátní smlouva o dočasné úpravě obchodních styků byla uzavřena 18. září 1920 a brzy následovaly různé další dohody.\n\n31. srpna 1922 uzavřelo Československo s Jugoslávií spojeneckou smlouvu. Nedlouho předtím obdobné smlouvy uzavřelo také s Rumunskem.\n\nObchodní výměna byla mezi oběma zeměmi nemalá. Po celé Jugoslávii vznikaly továrny a provozovny společnosti Jugočeška, která se vzájemné výměně věnovala. I další firmy expandovaly na jih. V roce 1932 postavila ve vesnici Borovo u Vukovaru (na území dnešního Chorvatska) svojí továrnu také společnost Baťa. První nákladní automobily, které byly v Jugoslávii vyrobeny, vycházely koncepčně z automobilů značky Praga.\n\nČeskoslovensko dodávalo do Jugoslávie velké množství zbraní, a to hlavně ze strategických důvodů (vojenští spojenci by měli mít jednotnou výzbroj). Řada z těchto zbraní byla nasazena během druhé světové války do boje na straně jugoslávských partyzánů. Významnými vývozci byly např. Škodovy závody, nebo brněnská Zbrojovka. Etabloval se také podnik ČKD. V opačném směru dodávala Jugoslávie Československu obilí, ale také tabák a rudy.\n\nPo střelbě v budově národní skupštiny se král Alexandr rozhodl upravit poměry vlastními rozhodnutími, zlikvidovat tehdejší politickou reprezentaci a zavést v zemi stabilitu silou. Začala být sjednocována legislativa, která platila v různých částech země různá, bylo uskutečněno nové členění státu. Byly však také zrušeny četné svobody, včetně například listovního tajemství.\n\nPro československé představitele znamenala prudká změna na jugoslávské politické scéně značné dilema. Na jednu stranu Československo podporovalo demokracii, na stranu druhou však byly klíčové přátelské vztahy s jedním z mála spojenců v regionu. Situaci, jak se vlastně Praha zachová, nakonec rozetnul Edvard Beneš poté, kdy záležitost označil za nezbytný krok na jugoslávské domácí politické scéně, který nebude mít v zahraničí žádné dopady. Nová jugoslávská vláda ústy premiéra Petra Živkoviće Benešovi poděkovala a potvrdila, že se na vzájemných vztazích nic s převratem nezměnilo.\n\nPodpora nové vládě, která ležela v krku chorvatským představitelům, však vedla k ochladnutím vztahů mezi Chorvaty a Československem. Tuto situaci nesla Praha nelibě, nicméně v zájmu udržení dobrých vztahů s králem s ní nemohla nic dělat. Jediným, kdo kritizoval jugoslávskou monarchii, byli komunisté prostřednictvím novin Rudé právo, eventuálně dalších časopisů. Králův režim označovali za fašistický. Nemohli se nicméně především smířit s tím, že Komunistická strana Jugoslávie musela působit již po řadu let v ilegalitě.\n\nJugoslávský tisk si všímal některých událostí v Československu, ať už to byly svatováclavské oslavy v roce 1929, nebo především proces s Vojtechem Tukou v témže roce. Tuka představoval pro Jugoslávce maďarskou rozpínavost a revanšismus obecně, a tak sledovaly jugoslávské noviny (především chorvatské) situaci velmi podrobně.\n\nSama návštěva krále Alexandra I. v Marseille byla intenzivně sledována francouzskými médii. Skutečost, že však byla hlava státu zavražděna makedonskými extremisty, byla v Československu přijata se značným zděšením. Noviny se těmto zprávám věnovaly několik dní; projevy soustrasti převážily nad předchozími pochybami o tom, zdali bylo královo rozhodnutí převzít moc v zemi silou správné.\n\nPřestože československá vláda vždy usilovala o přátelské vztahy s Jugoslávií, 30. léta znamenala jistý zvrat. V závěru dekády byla Malá Dohoda prakticky mrtvá a jugoslávská monarchie se rozhodla směřovat, byť opatrně, k silám Osy. Představitelem tohoto proudu byl například premiér Milan Stojadinović, který inicioval přátelské vztahy s Německem a Bulharskem, byť si všechny země činily již tradičně územní nároky na Jugoslávii. Německá strana se snažila apelovat na Jugoslávii s odůvodněním, že po uzavření československo-sovětské spojenecké smlouvy by měla balkánská země přehodnotit svojí spojeneckou politiku. Skutečností totiž zůstávalo, že vztahy Království Jugoslávie se SSSR byly velmi chladné až do druhé světové války.\n\nEkonomický význam Německa v obchodu s Jugoslávií následně rostl. V roce 1936 získaly zakázku na výstavbu oceláren v bosenském městě Zenica kruppovy koncerny, a odstrčily tak konkurenční Škodovy závody. V roce 1937 se Jugoslávie podílela na celkovém obratu československého zahraničního obchodu 4,4 %. (5 % na vývozu, 3,7 % na dovozu). Úspěšněji se rozvíjela mezi Československem a Jugoslávií spolupráce v oblasti turistiky. V roce 1938 balkánskou zemi navštívilo na několik desítek tisíc československých turistů. V roce 1937 byla dokonce zřízena přímá letecká linka mezi Prahou a Dubrovníkem.\n\nVeřejnost balkánského státu byla zaměřena protifašisticky a protiněmecky. Ostře odsoudila Mnichovskou dohodu. Premiér Stojadinović však viděl situaci jinak; za viníka Mnichovské dohody považoval Beneše, který souhlasil s plánem odstoupení pohraničí a který tím nepřímo Malou dohodu zlikvidoval sám. Řada jugoslávských občanů, kteří v tu dobu pobývali v Československu se nicméně hlásila v atmosféře československé mobilizace do boje za svého slovanského spojence. Spolu se svými kolegy doma se jednalo o zhruba 60 000 lidí. Provolávali hesla jako \"Branićemo Češku\" (Budeme bránit Česko) a \"Živio Beneš\" (Ať žije Beneš).\n\nJugoslávská veřejnost odsoudila i okupaci Čech a Moravy v březnu 1939. Oficiální přistoupení země k Ose skončilo převratem a vstupem Jugoslávie do války na straně Spojenců.\n\nV květnu 1945 obnovila činnost obě vyslanectví (v Praze a v Bělehradě). Přátelské vztahy zemí, které spojovala nenávist k fašismu, se projevila hned po obnovení společných vztahů. Na základě mezistátních dohod byla obě vyslanectví povýšena 13. dubna 1946 na velvyslanectví. Dále byly zřízeny konzulární úřady (v Bratislavě jugoslávský a v Záhřebu československý).\n\nSvojí činnost rovněž i zahájil \"Svaz přátel Titovy Jugoslávie\"'.\n\nUž dne 28. června 1945 přicestoval jugoslávský velvyslanec Darko Černej do Prahy. Jeho výprava, jejímž cílem bylo především získat spojence pro válkou zničenou balkánskou zemi, byla v Praze přijata přátelsky. Na podzim 1945 byla mezi oběma zeměmi uzavřena první hospodářská smlouva. Rozdíly mezi mírou poškození infrastruktury obou zemí byly totiž značné. V Československu válka probíhala jen krátce; zaostalá Jugoslávie byla zato frontovým bojištěm partyzánského boje po dlouhé čtyři roky.\n\nV březnu 1946 navštívil Prahu jugoslávský premiér a partyzánský vůdce Josip Broz Tito. Byl společným hostem československého prezidenta Edvarda Beneše a vlády. Do Prahy přicestoval vlakem spolu se svými spolupracovníky Milovanem Đilasem, Vladislavem Ribnikarem a Vladimírem Velebitem. Tehdejší československá média sledovala návštěvu se zájmem a nadšením; očekávalo se brzké uzavření spojenecké smlouvy mezi Jugoslávií a Československem a navázání na dobrou tradici meziválečné spolupráce. Zájem o Titovu návštěvu měli nicméně především českoslovenští komunisté. Rudé právo informovalo nejobšírněji a zveřejnilo dokonce i řadu oslavných básní o Titovi.\n\nDne 9. května byla mezi Prahou a Bělehradem uzavřena smlouva o vzájemném přátelství a pomoci. Obdobné smlouvy byly uzavírány mezi všemi východoevropskými zeměmi.\n\nPlány vřelé hospodářské spolupráce se podařilo v prvních poválečných letech naplnit. V jugoslávském zahraničním obchodě zaujalo Československo první místo. Dovoz z balkánské země se naopak soustředil na zemědělské výrobky (61,3 % dovozu), suroviny a polotovary (31 % dovozu) a spotřební zboží (okolo 7 %). Zpět Československo posílalo průmyslové stroje (kterých se Jugoslávii nedostávalo), paliva (hlavně uhlí), a pomáhalo s obnovou průmyslu. Jugoslávská vláda poslala do Rumunska, Československa i Albánie v roce 1946 navíc 17 000 tun vlastního obilí, a to i za cenu, že jej doma nebude dost. Cílem však bylo pomoci přátelským zemím s katastrofálním suchem. Českoslovenští experti pomáhali v rozvoji země na velkých projektech, které se budovaly po celé Jugoslávii. Připravili první urbanistický plán města Sarajeva a vyprojektovali a dohlíželi na výstavbu místního hlavního nádraží.\n\nRok 1948 znamenal pro Východní blok významný politický zvrat. Vztahy mezi Sovětským svazem a Jugoslávií značně ochladly, především po ukončení pobytu sovětských poradců na území balkánského státu a po avizovaných Titových ambicích stát v čele balkánské federace, kterou by Jugoslávie vedla. Vzájemné styky mezi Československem a Jugoslávií zůstaly zachovány, nicméně vzájemná obchodní výměna mezi lety 1950-1954 takřka neprobíhala. Bělehrad opustil československý velvyslanec a úřad řídil pouze chargé d' affaires.\n\nČeskoslovensko sledovalo bedlivě politický střet pro-stalinské a pro-titovské části jugoslávské komunistické strany. Poskytlo následně azyl těm komunistům, kteří kritizovali Tita a byli loajální Stalinovi. Československý tisk po únoru 1948 ovládli komunisté a kritici Josipa Broze z jeho vlasti byli více než vhodní. V čele se Slobodanem Ivanovićem vydávali v Praze deník Nova Borba.\n\nČeskoslovenští komunisté vystavili jugoslávské občany, kteří pobývali na československém území, silnému tlaku. Řada z nich v Praze studovala (ať už na vysokých školách, nebo se jednalo o dělníky, kteří byli na školení v československých závodech). Byly šířeny různé zprávy o ničení památníků Rudé armády v Jugoslávii, nástupu fašismu v zemi, vlivu zahraničního (západního) kapitálu, zotročování domácího obyvatelstva, o útocích na osobu Josifa Stalina. Zvlášť značnou pozornost věnovaly československé noviny Aleksandru Rankovićovi, šéfovi jugoslávské tajné policie. Rudolf Slánský veřejně označil jen několik měsíců před svým vlastním koncem balkánskou zemi jako \"kolonii anglo-amerických imperialistů\", Bělehrad jako \"centrum západní špionáže a antikomunistické propagandy.\n\nJugoslávská média na tyto výpady nereagovala a všímala si veškerých změn v československé politice i hospodářství, které se nějakým způsobem přibližovaly k decentralizaci a především jugoslávské aplikaci socialismu.\n\nZlepšování vztahů mezi Jugoslávií a SSSR začalo v roce 1953. O rok později začali na úřadech v Praze a v Bělehradě působit opět velvyslanci obou zemí.\n\nJugoslávští a sovětští představitelé podepsali v roce 1955 deklaraci o normalizaci vztahů, která měla ukončit vzájemné výpady a zahájit spolupráci balkánské země s východním blokem, včetně Československa. Následně se proto také uklidnil již několik let trvající štvavý tón československých médií.\n\nČeskoslovenský vývoz v roce 1956 do Jugoslávie dosahoval sotva 25 % vývozu v roce 1948. Na původní hodnoty se obchodní spolupráce dostala až v první polovině 60. let. Obchodní smlouva, kterou obě země uzavřely v roce 1928, však byla i po válce ještě v platnosti. K ní byla uzavřena dodatková dohoda v roce 1948. Roku 1955 byla mezi oběma zeměmi podepsána nová obchodní dohoda definující vzájemný obchod na léta 1956 – 1960.\n\nZlepšení vztahů rovněž otevřelo možnosti v oblasti turistiky. Československým turistům byly opět nabízeny zájezdy na jaderské pobřeží, neboť kancelář ČEDOK mohla navázat vztahy se svými jugoslávskými partnery, jako byli např. Turist-Expres a Putnik Zagreb. \n\nV roce 1964 uzavřela Jugoslávie dohodu s RVHP, což vedlo k nárůstu objemu obchodu mezi SFRJ a východním blokem, včetně Československa. V témže roce navštívil Jugoslávii československý prezident Antonín Novotný. O rok později přicestovala do Prahy jugoslávská hlava státu, Josip Broz Tito.\n\nRoku 1964 byla ještě také uzavřena \"dohoda o platebním styku\" a \"smlouva o právní pomoci ve věcech občanských, rodinných a trestních mezi ČSSR a SFRJ\".\n\nObdobí liberalizace v druhé polovině 60. let znamenalo pro československé komunisty možnost blíže se seznámit s jugoslávským ekonomickým i politickým modelem. Ten ušel od roku 1950, kdy byl přijat Zákon o dělnických samosprávách, značnou cestu. Jugoslávský model přitom považovali za klíčový pro hospodářskou i politickou reformu. Do Prahy přicestoval jen několik měsíců před sovětskou invazí hlavní jugoslávský ideolog, Edvard Kardelj, který byl přátelsky přivítán. Jugoslávie vnímala změny, které byly přijaty v Praze na lednovém plenárním zasedání Ústředního výboru KSČ, za pozitivní a poskytovala jim plnou podporu.\n\nRovněž byla zahájena i iniciativa za obnovu Společnosti československo-jugoslávského přátelství, která skončila s roztržkou v roce 1949. Činnost organizace byla nakrátko obnovena v roce 1969.\n\nNedlouho před invazí sílily z východního bloku zprávy, že je socialismus v ČSSR ohrožen. Josip Broz Tito, který vnímal pražský proces jako obecnou demokratizaci socialistického státu s potenciálem rozšířit se do dalších zemí, však byl jiného názoru. Jugoslávské komunistické vedení vysvětlilo svojí podporu pražským komunistům dopisem, ve kterém shrnulo dřívější výsledky jednání mezi Titem a Brežněvem. Ve dnech 9. až 11. srpna pak Tito ještě jednou navštívil Československo, aby vyjádřil solidaritu nastolenému kurzu a uklidnil obavy z možné vojenské intervence.\n\nSamotná invaze vyvolala u jugoslávské veřejnosti i politických představitelů zděšení. Na dvě stě tisíc lidí se v Jugoslávii chtělo zapojit do pomoci Československu proti SSSR.\n\nJosip Broz Tito invazi odsoudil. Svaz komunistů Jugoslávie ji považoval za porušení suverenity socialistického státu a jeho teritoriální integrity. Čtyři českoslovenští ministři (Šik, Hájek, Vlasák, Gašparík) byli v okamžiku vojenského obsazení země právě paradoxně v Jugoslávii a v Bělehradě ostře vystoupili proti Sovětskému svazu. I jugoslávská média vystoupila rozhodně proti SSSR. V řadě jugoslávských měst se uskutečnily demonstrace na podporu Československu. Odpor trval v novinách asi měsíc; jakmile jugoslávští představitelé zjistili, že se západní země nehodlají vměšovat do záležitostí v ČSSR, považovaly nově uzavřenou smlouvu mezi ČSSR a SSSR již jen za záležitost československé vlády.\n\nPředstavitelé KSČ se rozhodli nevyslat delegaci na sjezd SKJ v březnu 1969, což vyvolalo odsouzení československé veřejnosti a vlnu solidarity s Jugoslávií.\n\nJugoslávští komunisté se, vědomi si svého ideového odklonu od Sovětského svazu, dlouhodobě obávali invaze z východu. Šetřením bylo v Jugoslávské lidové armádě odhaleno, že by sovětské tanky dokázaly v roce 1968 dosáhnout Rijeku (nejzápadnější přístav) do čtyř dnů. Československá lidová armáda měla vybavení ne nepodobné tomu, kterým disponovala JLA a skutečnost, že Sověti zvládli invazi v podstatě za noc, byla znepokojující. Navíc panovala obava, že by byl Bělehrad ze své podpory Pražského jara po invazi obviněn z vměšování se do záležitostí cizího socialistického státu, což byla politická linie, kterou sami jugoslávští komunisté odsuzovali, především z obav ze strany Sovětů.\n\nVzájemné vztahy pak byly mezi oběma zeměmi relativně zhoršené až do přelomu let 1969-1970. Společná obchodní výměna s ČSSR byla však pro Bělehrad velice důležitá, a tak se jugoslávští představitelé zdrželi všemožných kroků, které by ji mohly ohrozit. Na začátku 70. let bylo Československo pátým největším obchodním partnerem SFRJ.\n\nBěhem období normalizace docházelo často k útěkům československých obyvatel do zemí západní Evropy, a vhodnou tranzitní zemí se ukázala být právě Jugoslávie. Představitelé ČSSR se několikrát pokoušeli své jugoslávské kolegy upozornit na nepřijatelnost propustnosti hranic se zeměmi západního bloku, nicméně neúspěšně.\n\nEkonomicky se situace v Jugoslávii v 70. a 80. letech zhoršovala. Skutečnost, že technologická úroveň jugoslávských výrobků ve světovém srovnání klesala, a že řada zemí Hnutí nezúčastněných nebyla dostatečně likvidní pro odběr průmyslového zboží ze SFRJ, vedla Bělehrad k závěru nezbytnosti zintenzivnit obchodní výměnu právě s východním blokem, resp. také s Československem. Obdobná byla i situace v Československu, které také trpělo hospodářskou stagnací. Skutečnost, že politická situace se v polovině 70. let dostala v Jugoslávii do podobné situace, jako tomu bylo v Československu (procesy s opozičními silami a vzestup konzervativního přístupu), umožnila lepší hospodářskou spolupráci obou zemí. V polovině 80. let byla vzájemná obchodní výměna mezi oběma zeměmi příznivější pro Československo, neboť Jugoslávie z ČSSR více dovážela, než vyvážela.\n\nJugoslávie byla rovněž v 80. letech otevřena řadě československých tvůrců, kteří působili v zahraničí (Václav Havel, Milan Kundera). Tuto skutečnost českoslovenští představitelé kritizovali, nicméně jejich slova nepadla na úrodnou půdu.\n\nJugoslávská média věnovala událostem listopadu 1989 v Praze poměrně značnou pozornost. Tu přerušil pouze výbuch metanu v dole v Aleksinci, který se odehrál ve stejný den. V závěru 80. let však byla jugoslávská vnitropolitická situace velmi nestabilní a veškerou pozornost tak museli jednotliví představitelé soustředit na ekonomickou reformu a domácí situaci. Komentování situace v jiných zemích tak nebylo na pořadu dne.\n"}
{"id": "1049522", "url": "https://cs.wikipedia.org/wiki?curid=1049522", "title": "Jan Smetana (moderátor)", "text": "Jan Smetana (moderátor)\n\nJan Smetana (* 25. března 1982 Praha) je český moderátor, televizní sportovní komentátor a reportér, od dubna 2012 moderátor pořadu \"Branky, body, vteřiny\", hlavní sportovní zpravodajské relace ČT.\n\nAbsolvoval Gymnázium Nad Štolou v Praze. Následně rok studoval anglický jazyk na Univerzitě Jana Amose Komenského Praha a později na Vyšší odborné škole publicistiky v Praze. V roce 2011 pak úspěšně zakončil bakalářské studium na katedře žurnalistiky Filozofické fakulty Univerzity Palackého v Olomouci (získal titul Bc.).\n\nZačínal v regionálním tisku, pak přešel do rádia jako zprávař a reportér. Od dubna 2011 byl externím spolupracovníkem Redakce sportu ČT. Komentoval basketbalovou Euroligu mužů i žen, zápasy Mattoni NBL, ŽBL i národních týmů. V letech 2005 až 2011 natáčel a moderoval pořad \"Time out\".\n\nOd roku 2006 také moderoval sportovní zprávy v pořadu \"Studio 6\" a sportovní zprávy na ČT24. V dubnu 2012 se stal moderátorem pořadu \"Branky, body, vteřiny\", hlavní sportovní zpravodajské relace České televize.\n\nV roce 2015 uváděl vědomostní soutěž České televize \"Míň je víc\", českou verzi britské kvízové show \"Pointless\".\n\nPartnerkou Jana Smetany je rozhlasová moderátorka Eva Fraňková. V lednu 2014 se jim narodil syn Bastien.\n<br>\n<br>\n<br>\n"}
{"id": "1049525", "url": "https://cs.wikipedia.org/wiki?curid=1049525", "title": "Abel Camará", "text": "Abel Camará\n\nAbel Issa Camará (* 6. ledna 1990, Bissau, Guinea-Bissau) je portugalský fotbalový útočník původem z Guiney-Bissau, od roku 2012 působí v týmu Os Belenenses.\nV kategorii U21 reprezentoval Portugalsko, na seniorské úrovni hrál za Guineu-Bissau.\nHrál v portugalské mládežnické reprezentaci U21.\nZúčastnil se kvalifikace na Mistrovství Evropy hráčů do 21 let 2013 v Izraeli.\n\nV A-mužstvu Guiney-Bissau debutoval 16. října 2010 v přátelském utkání s Kapverdami.\n\n"}
{"id": "1049527", "url": "https://cs.wikipedia.org/wiki?curid=1049527", "title": "Hrádek u České Břízy", "text": "Hrádek u České Břízy\n\nHrádek u České Břízy je zaniklý hrad na hraně údolí říčky Třemošné necelý jeden kilometr severně od České Břízy v okrese Plzeň-sever. Dochovaly se z něj pouze drobné terénní relikty.\n\nV písemných pramenech neznámý hrad datují archeologické nálezy do druhé poloviny 13. století. Jediná listina, která by se k hradu mohla vztahovat, je z roku 1282 nebo 1289. Zaznamenává prodej vesnic Hromnice, Třemošnice a neznámého \"predium Stegyn\" Otou z Kařeza plaskému klášteru. Latinské slovo \"predium\" může v tomto případě znamenat panství a slovo \"Stegyn\" by mohlo být zkomoleninou německého \"Stein,\" které by zase odkazovalo na staveniště hradu.\n\nHrad u České Břízy patří k málo prozkoumaným nejstarším šlechtickým hradům nižší kvalitativní úrovně. Skládal se z předhradí a vlastního jádra na výrazném skalním břidlicovém bloku. Předhradí mělo přibližně tvar trojúhelníka a ze dvou stran ho chránily především strmé svahy rokle a údolí. Na přístupové straně bylo opevněno valem, dnes asi jeden metr vysokým, a příkopem širokým 5 metrů. Na ploše předhradí se dochovaly stopy zahloubené budovy. Skála hradního jádra, jejíž vrcholová plošina je níže než předhradí, byla přístupná po mostě. Na jejím vrcholu o rozměrech 7 × 7 metrů zřejmě stála dřevěná věžovitá budova. Podle záseků ve skále měla nejspíš polygonální půdorys.\n\nZbytky hradu se nachází v lese u čistírny odpadních vod. Při cestě z České Břízy do Hromnic před první křižovatkou odbočuje doprava úzká asfaltka a stáčí se doprava k čistírně. V zatáčce stačí odbočit k hradu do lesa po levé straně.\n\n\n"}
{"id": "1049528", "url": "https://cs.wikipedia.org/wiki?curid=1049528", "title": "Lages", "text": "Lages\n\nLages je město a obec (Município) ve jižní Brazílii ve státě Santa Catarina v regionu, který Portugalci nazývají \"Planalto Serrano\".\n\nJe nejdůležitějším městem tohoto regionu a hraničí s městy Otacílio Costa, Urupema, São José do Cerrito, Campo Belo do Sul a Correia Pinto.\n\nLages každoročně pořádá festival \"Festa do Pinhão\", známý po celé zemi. Navštěvuje ho okolo 350 tisíc turistů z celé Brazílie i ze zahraničí, nejvíce z Argentiny.\n\nMěsto a obec jsou známé chovem a zpracováním dobytka a dřevozpracujícím průmyslem.\n"}
{"id": "1049529", "url": "https://cs.wikipedia.org/wiki?curid=1049529", "title": "Broadcastová doména", "text": "Broadcastová doména\n\nBroadcastová doména () je v informatice část počítačové sítě, ve které může na linkové vrstvě ISO/OSI modelu každý síťový uzel komunikovat s každým pomocí broadcastu. Broadcastovou doménu tvoří jeden segment sítě (propojení pomocí hubů a switchů) nebo ve více segmentech pomocí mostu (bridge). Broadcastovou doménu rozděluje router nebo gateway.\n\nZ pohledu aktuálních technologií: Každé zařízení připojené ke stejnému eternetovému opakovači (repeateru) nebo switchi je součástí jedné broadcastové domény. Také každé zařízení připojené ke stejné skupině navzájem propojených switchů/opakovačů je součástí jedné broadcastové domény. Routery a další zařízení z vyšší vrstvy tvoří hranice mezi broadcastovými doménami.\n\nV porovnání s kolizní doménou, kde jsou všechny uzly zapojeny do skupiny navzájem propojených opakovačů, rozděleny pomocí switchů a síťových mostů. Kolizní domény jsou obecně menší a bývají součástí broadcastových domén.\n\nZatímco kolizní domény jsou dělené zařízeními na druhé síťové vrstvě, broadcastové domény mohou být děleny pouze zařízeními na síťové vrstvě, což jsou například routery nebo switche pracující na síťové vrstvě. Vytvářením VLAN lze také dělit broadcastové domény, ale bez použití funkčnosti 3. síťové vrstvy to neposkytuje žádné prostředky k síťování.\n\nRozdíl mezi broadcastovými a kolizními doménami vzniká, protože jednoduchý Ethernet a podobné systémy používají sdílený přenosový systém. V jednoduchém Ethernetu (bez switchů nebo síťových mostů), Datové rámce jsou přeneseny do všech ostatních uzlů v dané síti. Každý uzel, který přijme rámec, zkontroluje cílovou adresu každého rámce a pokud se nejedná o jeho vlastní MAC adresu, rámec je ignorován.\n\nSwitche potom fungují jako buffery. Přijímají a analyzují rámce od každého připojeného segmentu sítě. Rámce adresované uzlům připojeným ve vysílajícím segmentu sítě (ten, ze kterého rámec přišel) nejsou switchem přeposlány. Rámce adresované konkrétnímu uzlu v jiném segmentu sítě jsou předány pouze tomuto segmentu. Pouze broadcastové rámce jsou přeposlány do všech dalších segmentů. Tím se snižuje zbytečný síťový provoz a redukují se kolize.\n\nV takovéto síti nemusí být všechny přenášené rámce přijaty všemi dostupnými uzly. Vlastně pouze broadcastové rámce budou přijaty všemi ostatními uzly. Kolize jsou lokalizovány v segmentech sítě, kde se objeví. Takže broadcastová doména je celá propojená spojovou vrstvou a jednotlivé segmenty připojené na porty switche/síťového mostu jsou kolizní domény.\n\nNe všechny síťové systémy používají broadcastové/kolizní domény. Například PPP.\n\nS dostatečně sofistikovaným switchem je možné vytvořit síť, ve které je normální chování broadcastové domény silně řízeno. Jedna implementace tohoto konceptu se nazývá „privátní VLAN“. Další implementace je možná v Linuxu za použití iptables. Užitečnou analogií k tomuto je, že vytvářením více VLAN se zvyšuje počet broadcastových domén, ale snižuje se jejich velikost. Je tomu tak, protože virtuální LAN (neboli VLAN) je technicky broadcastovou doménou.\n\nToho je docíleno použitím jednoho, nebo více serverových nebo „poskytujících“ uzlů, buď pomocí MAC adresy nebo konkrétního portu switche. Rozesílání broadcastových rámců je povoleno jen z těchto zdrojů a rámce jsou odeslány všem ostatním uzlům. Broadcastové rámce ze všech ostatních uzlů jsou odeslány přímo těmto serverovým/poskytujícím uzlům. Síťový provoz z ostatních zdrojů, který není adresovaný serverovým/poskytujícím uzlům (tzv. peer-to-peer), je blokovaný.\n\nVýsledkem je síť, jejíž základem je sdílený přenosový systém; jako Ethernet, ale ve kterém klientské uzly nemohou komunikovat mezi sebou navzájem, ale pouze se serverem/poskytovatelem. Běžnou aplikací tohoto systému jsou ISP. Povolení přímé komunikace linkové vrstvy mezi zákaznickými uzly vystavuje síť různým bezpečnostním, jako třeba ARP spoofing. Spravování broadcastové domény tímto způsobem přináší mnoho výhod point-to-point sítě za použití komoditního hardware, který je založený na broadcastu.\n\n"}
{"id": "1049532", "url": "https://cs.wikipedia.org/wiki?curid=1049532", "title": "Harry Kane", "text": "Harry Kane\n\nHarry Edward Kane MBE [hery kejn] (* 28. července 1993, Londýn, Anglie, Spojené království) je anglický fotbalový útočník a reprezentant, který v současné době hraje za klub Tottenham Hotspur.\n\nKane hrál v mládežnických týmech klubu Tottenham Hotspur FC. V A-mužstvu se objevil na podzim 2010, ale už od ledna 2011 šel hostovat, postupně to bylo v anglických klubech Leyton Orient, Millwall, Norwich City a Leicester City. Osudová byla pra Kanea sezona 2014/2015, kdy nastřílel v dresu Tottenhamu celkem 31 gólů ve všech soutěžích a stal se druhým nejlepším střelcem ročníku. Tentýž rok Harry Kane převzal cenu pro nejlepšího mladíka sezony Premier League (PFA Young Player of the Year). \n\nKane reprezentoval Anglii v mládežnických výběrech od kategorie U17.\nZúčastnil se Mistrovství světa hráčů do 20 let 2013 v Turecku, kde mladí Angličané skončili se dvěma získanými body na posledním čtvrtém místě základní skupiny E.\n\nV A-mužstvu Anglie debutoval 27. března 2015 pod trenérem Roy Hodgsonem v kvalifikačním zápase proti Litvě. Na výhře se podílel jednou brankou, v 73. minutě uzavíral skóre na konečných 4:0.\nPod vedením trenéra Roye Hodgsona se zúčastnil EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\n"}
{"id": "1049535", "url": "https://cs.wikipedia.org/wiki?curid=1049535", "title": "Jedle Delavayova", "text": "Jedle Delavayova\n\nJedle Delavayova (\"Abies delavayi\") je jehličnatý strom z čeledi borovicovité, podčeledi jedlové a z rodu jedle, původem z Asie.\n\nStálezelený, jehličnatý, pomalu rostoucí strom, dorůstající do výšky 25 m a šířky koruny 6 m. Koruna pyramidální. Borka je šedohnědá, drsná, podélně dělená. Letorosty červenohnědé, později (kolem 2. a 3. roku) tmavnou. Jehlice 1,5–3 cm dlouhé a 1,7–2,5 mm široké, tmavozelené a spirálovitě uspořádané. Šišky 6–11 cm dlouhé a 3–4 cm široké, válcovité, zprvu modré, později dozráváním černé. Semena obvejčitá, s hnědým křídlem. Doba kvetení květen, semena dozrávají v říjnu.\n\nMimo nominátního poddruhu (\"Abies delavayi\" subsp. \"delavayi\") existuje ještě poddruh \"Abies delavayi\" subsp. \"fansipanensis\", jehož domovinou je nejvyšší hora Vietnamu Fan Si Pan.\nJsou známy tři variety \"Abies delavayi\":\n\nJedle \"Abies delavayi\" je blízce příbuzná jedli křivolisté (\"Abies recurvata\") a jedli šupinaté (\"Abies squamata\").\n\nČína (provincie Jün-nan), Tibet, Indie (stát Arunáčalpradéš), Vietnam (hora Fan Si Pan).\n\nVysokohorský strom, roste v nadmořských výškách 3000–4000 m ve vlhkém a studeném klimatu a v půdách typu horský, šedohnědý podzol, pH půdy kolem 5 – strom preferuje kyselé a vlhké půdy. Snáší stín, ale nesnáší znečištění ovzduší. Mrazuvzdorný do minus 15 °C.\n\nDřevo této jedle je využíváno ve stavebnictví, populace ubývá, v západní Číně byl vyhlášen zákaz kácení, ale strom není bezprostředně ohrožen. Ovšem poddruh \"fansipanensis\" této jedle je kriticky ohrožen (populace čítá 200–250 dospělých jedinců a několik semenáčů). Ohrožení není dané kácením (nepřístupný terén), ale kvůli nízkým stavům populace, její špatné regeneraci, lesním požárům způsobovaným blesky a také přehnanou turistikou. Celá populace poddruhu \"fansipanensis\" je přítomna a chráněna v národním parku ve Vietnamu.\n\n"}
{"id": "1049536", "url": "https://cs.wikipedia.org/wiki?curid=1049536", "title": "Točník (povídka)", "text": "Točník (povídka)\n\nTočník je historická povídka, kterou napsal Václav Kliment Klicpera roku 1828. Sám se odvolává k dědictví Waltera Scotta a snaží se být motivací pro psaní dalších historických próz.\nPříběh Točníku se odehrává na Točníku v okolí Žebráku a na komárovských hutích.\n\nPříběh\nzačíná předmluvou, ta má epistolární formu. Pojednává o tom, že pisatel, který\nse podepsal jménem autora, nalezl na trhu v truhle latinský rukopis, který\nobsahoval příběh z dějin českých o králi Václavovi IV. (srov. s \"Rukopisy\"). \n\nV příběhu\nse setkáváme s rodinou Bleskotů – mrtvý syn je protežován nad žijící\ndcerou Johanou, která je hlavní hrdinkou příběhu. Potkává u kříže svou lásku, rytíře\nVáclava (s jeho velkým psem), neví však, že je to přímo král (kuklení). Tento vztah jí otec zakazuje, neboť je\npodle něj výhodnější partie Kůlovín. Johana jej však nechce, vzepře se otci a\npospíchá za Václavem. Rukopis nám vyjevuje, že král Václav si spletl Johanu se\nsvou mrtvou chotí a nevěděl, byl-li to duch, nebo živá panna. Proto se jde\npřesvědčit do rodinné hrobky (jsou zde výrazné prvky frenetické literatury), kde zjistí, že je\nJohana jen neobyčejně podobná jeho zesnulé choti.\n\nPoté\njde Johana opět ke kříži, ale je přepadnuta – Kůlovín se rozhodne, že ji zbaví\nhříchů (které představuje právě rytíř Václav) a donutí ji ke svatbě. Vše\nvšak vrcholí velmi rychle, Johana nechce, je proklata dýkou. V momentě\njejí smrti přichází Václav a zjišťuje, kdo je vrahem. Příběh končí jeho\npopravou.\n\nVypravěč nám jménem autora rukopis představuje a říká, že jej sám přeložil. V knize je velmi výrazný, stojí mimo fikční svět – je to heterodiegetický vypravěč. Vytváří druhý fikční svět, který je hierarchicky nadřazení prvnímu, rukopisnému.\nMotivy, které nalezneme v Točníku, můžeme naleznout i u W. Scotta: motiv krále a kata, šílených postav apod.\nDo české literatury přivádí postavu Václava IV., tím se stává inspirací pro Máchu (\"Křivoklát\") i pro Tyla (\"Dekret kutnohorský\").\nV jeho podání je silně romantizovaná, z tohoto konceptu pak čerpá i Mácha, Tyl se vydává jiným směrem. Kromě romantických rysů jsou zde časté i prvky frenetické.\n\nPrimární: KLICPERA, Václav Kliment. \"Almanach Dramatyckých her\". W Hradcy Králowé: J.H. Pospjšil, 1828, 256 s.\n\nSekundární: VODIČKA, Felix. \"Počátky krásné prózy novočeské: příspěvek k literárním dějinám doby Jungmannovy.\" Vyd. 1. Praha: H & H, 1994, s. 292–314. ISBN 8085787628.\n\nVáclav Kliment Klicpera. Autor Točníku založil moderní české drama.\n"}
{"id": "1049540", "url": "https://cs.wikipedia.org/wiki?curid=1049540", "title": "Turais", "text": "Turais\n\nTurais je třetí nejjasnější hvězda v souhvězdí Lodní zádě. Vzhledem k deklinaci asi –24,3° ji lze pozorovat téměř ve všech obydlených oblastech Země, s výjimkou Arktidy, většiny Grónska a severních částí Severní Ameriky, Evropy a Asie.\n\nJde o proměnnou hvězdu typu Delta Scuti s periodou asi 0,141 dne, hvězdná velikost se během cyklu mění o 0,15. S povrchovou teplotou 6920 K jde o jednu z nejchladnějších známých proměnných hvězd tohoto typu. Stáří hvězdy je asi 2 miliardy let, metalicita je oproti Slunci více než dvojnásobná.\n"}
{"id": "1049564", "url": "https://cs.wikipedia.org/wiki?curid=1049564", "title": "Testosteron (film, 2003)", "text": "Testosteron (film, 2003)\n\nTestosteron (\"Testosterone\") je americko-argentinský hraný film z roku 2003, který režíroval David Moreton. Film byl natočen podle stejnojmenného románu amerického spisovatele Jamese Roberta Bakera vyprávějící příběh Američana, který v Argentině hledá svého bývalého milence.\n\nDean Seagrave žije v Los Angeles a jako autor komiksů je celkem úspěšný. Jeho agentka Louise ho tlačí do nové knihy. Dean se však místo práce na nové knize rozhodně odletět do Buenos Aires, aby našel svého milence Pabla, který jednou odešel z domova pro cigarety a poté zmizel. Při pátrání se seznámí s dívkou Sofií, která pracuje v kavárně naproti domu Pablových rodičů a s Marcosem, který byl Pablův milenec. Když Pabla najde, zjistí, že vztahy mezi všemi zúčastněnými jsou mnohem komplikovanější.\n"}
{"id": "1049565", "url": "https://cs.wikipedia.org/wiki?curid=1049565", "title": "Viola Davis", "text": "Viola Davis\n\nViola Davis (* 11. srpna 1965 St. Matthews, Jižní Karolína) je americká herečka, která zahájila svojí kariéru v divadle. Vyhrála cenu Tony a Drama Desk Award za roli ve hře \"King Hedley \"(2001), druhou cenu Tony a třetí cenu Drama Desk získala za roli ve hře \"Fencles\" (2010).\n\nNominaci na Oscara za vedlejší roli získala za jedenáctiminutový snímek \"Doubt\" v roce 2008. Za hlavní roli ve filmu \"Černobílý svět\" (2010) získala nominaci na Oscara v kategorii Nejlepší herečka a nominaci na Zlatý Glóbus.\n\nV roce 2014 získala hlavní roli v seriálu \"Vražedná práva\". V roce 2012 byla zahrnuta magazínem \"Time\" mezi jednu ze 100 nejvíce vlivných lidí světa.\n\nViola se narodila na farmě své babičky v St. Matthews v Jižní Karolíně. Má šest sourozenců, ona je druhá nejmladší. Její otec Dan Dravis pracoval jako trenér koní a její matka Mary Alice byla služka a pracovala v továrně. Pár měsíců po jejím narození se rodina přestěhovala do Central Falls na Rhode Islandu.\n\nUmění si zamilovala na Central Falls High School a poté nastoupila na Rhode Island College, kde studovala divadlo a odmaturovala v roce 1988. Čtyři roky také navštěvovala Julliard jako členka dramatické skupiny \"Group 22\" (1989-1993)\n\nV roce 2001 získala cenu Tony a Drama Desk za roli Tonya ve hře \"King Hedley II.\" Další cenu Drama Desk vyhrála za mimo-Broadwayskou hru \"Intimate Apparel\" v roce 2004.\n\nViola se objevila v několika filmech, včetně tří režírovaných Stevenem Soderberghem - \"Zakázané ovoce, Solaris \"a \"Traffic – nadvláda gangů\", stejně také ve filmu \"Syriana\", který Soderbergh produkoval. Menší role získala ve filmech \"Kate a Leopold \"a \"Příběh Antwona Fishera\". Objevila se v televizních seriálech jako \"Zákon a pořádek, Traveler, Century City \"a \"\". V roce 2008 si zahrála roli Paní Millerové v filmové adaptaci Broadwayské hry \"Pochyby\", po boku s Meryl Streep, Philip Seymour Hoffman a Amy Adams. Za roli byla nominovaná na Zlatý globus a na Oscara.\n\nV roce 2010 vyhrála svojí druhou cenu Tony za roli Rose Maxson ve hře \"Fences\". Ve stejném roce získala roli doktorky ve filmu \"Něco jako komedie\". V srpnu 2011 získala roli Aibileen Clark ve filmy \"Černobílý svět\", který byl inspirován novelou Kathryn Stockett. Za své vystoupení sklidila velké ovace, získala dvě ceny Screen Actors Guild Award a nominaci na Oscara, kterého bohužel nezískala. Ten rok zvítězila její dobrá kamarádka Meryl Streep. Také získala nominaci na Zlatý glóbus a na cenu Britské akademie filmového a televizního umění.\n\nV roce 2012 byla zařazena do seznamu Nejvíce vlivných lidí světa magazínu Time. Magazínem Glamour byla jmenována titulem Nejlepší herečka roku. V červnu 2012 byla společně s Meryl Streep oceněna Women in Film Crystal Award.\n\nV únoru 2014 byla obsazena do hlavní role seriálu \"Vražedná práva\". V prosinci 2014 byla obsazena do role Amandy Waller ve filmu \"Sebevražedný oddíl.\"\n\nViola je provdaná od června 2003 za herce Julia Tennona. Mají spolu dceru Genesis, kterou jako novorozence adoptovali v říjnu roku 2011. Je nevlastní matkou dvou Juliových synů z předchozího vztahu.\n\n"}
{"id": "1049569", "url": "https://cs.wikipedia.org/wiki?curid=1049569", "title": "Kolky", "text": "Kolky\n\nKolky (, , ) je sídlo městského typu v Manevyčském rajónu Volyňské oblasti na Ukrajině. Nachází se v historické oblasti Volyně a leží na řece Styr. Žije zde obyvatel.\n\nPrvní písemná zmínka pochází z roku 1545. Před současným názvem se nazývaly Romaniv na počest knížete Romana Mstislaviče, který zde v roce 1197 vystavěl hrad.\n\nStejně jako celá oblast byly dlouhou dobu součástí Polsko-litevské unie, po třetím dělení Polska v roce 1795 připadly Rusku. V roce 1870 bylo v Kolkách 417 domů a 1370 obyvatel (60% z nich Židé).\n\nOd roku 1918 byly znovu součástí Polska.\n\nV září 1939 vpadla Rudá armáda do Polska a obsadila i Kolky. V roce 1940 byla obec povýšena na sídlo městského typu.\n\n8. července 1941 obsadili Kolky Němci, kteří zde způsobili značné škody, vypálili domy a zlikvidovali místní židovskou populaci. Proto se mnoho místních přidalo k partyzánům. Někteří šli k sovětským partyzánům, jiní k Ukrajinské povstalecké armádě. Mezi dubnem a listopadem 1943 se Kolky staly hlavním městem Kolecké republiky – území osvobozeného Ukrajinskou povstaleckou armádou od nacistů, které se rozkládalo na pěti rajónech Volyně o rozloze 2500 km². 4. listopadu 1943 však byla Němci dobyta za pomoci dělostřelectva a vzdušných útoků.\n\nV roce 1997 byl na počest 800. výročí založení města odhalen pomník Romana Mstislaviče.\n\n"}
{"id": "1049573", "url": "https://cs.wikipedia.org/wiki?curid=1049573", "title": "Erik Pačinda", "text": "Erik Pačinda\n\nErik Pačinda (* 9. května 1989, Košice) je slovenský fotbalový útočník, v současnosti působí v klubu DAC Dunajská Streda. Hraje na křídle. Mimo Slovensko působil jako hráč v Rakousku a Francii.\n\nMezi jeho fotbalové vzory patří Ital Alessandro Del Piero a Portugalec Cristiano Ronaldo, oblíbeným klubem je italský Juventus FC.\n\nNastupoval za slovenský reprezentační výběr do 21 let.\n\n"}
{"id": "1049574", "url": "https://cs.wikipedia.org/wiki?curid=1049574", "title": "9 Dead Gay Guys", "text": "9 Dead Gay Guys\n\n9 Dead Gay Guys (tj. \"9 mrtvých gayů\") je britský hraný film z roku 2002, který režíroval Lab Ky Mo podle vlastního scénáře. Snímek měl světovou premiéru na Mezinárodním filmovém festivalu v Bergenu 18. října 2002. Na festivalu Mezipatra 2004 byl uveden pod českým názvem \"Devět mrtvých teploušů\".\n\nMladík Byron pochází z Belfastu a v Londýně se jen tak potlouká a živí se prostitucí. Přijíždí za ním jeho kamarád Kenny, který však netuší, jak si Byron vydělává na živobytí. I když je zpočátku v šoku, nezbývá mu nakonec, než se živit stejně. Když se však dozvědí, že žid Golders Green, kterému právě někdo zabil milence Královnu, údajně schovává v postelí balík peněz, rozhodnou se peníze získat. Avšak nejsou jediní, kdo má o něj zájem a najednou se v jejich okolí začínají kupit mrtvoly.\n\n\n"}
{"id": "1049575", "url": "https://cs.wikipedia.org/wiki?curid=1049575", "title": "Ovádovití", "text": "Ovádovití\n\nOvádovití (Tabanidae) jsou globálně rozšířenou čeledí dvoukřídlého hmyzu. Zástupci čeledi ovádovitých obvykle napadají lidi i hospodářská zvířata. Řadí se mezi škůdce, neboť samičky svým kousnutím mohou přenášet nemoci a parazity. Existuje široké spektrum ovádovitých od středních až po velmi velké. Některé druhy jsou při letu hlučné, jiné však létají tiše a oběť tak nemusí být dostatečně varována.\n\nOvádovití jsou extrémně rychlí a hbití letci. Bylo u nich spatřeno provádění manévrů, které se provádějí se stíhacími letouny, jako je například looping.\n\nNavzdory tomu, že se ovádovití řadí mezi škůdce, patří i mezi opylovače rostlin. Zejména některé jihoafrické druhy mají dlouhé sosáky přizpůsobené k sání nektaru z květů s korunkou z dlouhých a úzkých okvětních plátků (např. \"Lapeirousia\" a některé pelargónie \"(Pelargonium)\"). Ovádovití se vyskytují téměř na celém světě. Nenajdeme je pouze v extrémních severních a jižních šířkách a na některých vzdálených oceánských ostrovech.\n\nCelosvětově bylo popsáno kolem 4500 druhů ovádovitých. Přes 1300 z nich je rodu \"Tabanus\". Jsou uznávány tři podčeledi:\n\nOvádi se páří v rojích. Místo a doba páření závisí od druhu. Vajíčka jsou ovády kladena na listy nebo kameny, v blízkosti vody, do níž mohou vylíhnuvší se larvy spadnout a ve které se následně živí bezobratlými živočichy.\n\nVětšinu života ovád stráví ve stádiu larvy, ve kterém setrvává po dobu 1-2 let. Vylíhlí dospělí jedinci poté žijí pouze několik dní.\n\nDospělí jedinci se živí nektarem a příležitostně nepohrdnou ani pylem. Samičky většiny druhů potřebují krev, aby se byly schopny rozmnožovat. Stejně jako u komárů, samci nejsou paraziti a tudíž postrádají kusadla, která samičky používají k získávání krve. Většina ovádů se živí krví savců, jsou však známy i druhy, které se živí krví ptáků nebo dokonce obojživelníků.\n\nV larválním stádiu je ovád predátor, který se živí malými bezobratlými živočichy vyskytujícími se například v bahně na okraji vodních toků nebo ve vlhké půdě.\n\nKousnutí ovádem je velmi bolestivé, neboť ovád si oproti komárovi neklade za cíl, aby nebyl objeven. Následkem kousnutí je silné svědění a pokud není ošetřeno, vzniká i otok. Ovád, pokud se již zaměří na svou kořist, setrvává v útoku dokud není zabit nebo dokud nedosáhne svého cíle. Plácání a mávání nemá na ováda odpuzující vliv. Maďarští biologové zjistili, že pruhovaná kůže, jakou mají například zebry, je pro ovády méně přitažlivá, než kůže, která je jednobarevná, ať už je celá světlá nebo tmavá.\nV přirozeném potravním řetězci se ovády živí zejména ptáci. Existují však i specializovaní predátoři, mezi něž lze například zařadit dlouhoretku karolínskou \"(Stictia carolina)\" - druh kutilky (blanokřídlý hmyz podobný vose).\n\nOvádovití jsou známými přenašeči nemocí. V závislosti na druhu přenášejí:\n\nU zvířat napadených zároveň větším množstvím ovádů je problémem i ztráta krve. Tato ztráta může dosáhnout i 300 ml/den. Toto může být pro zvíře (obvykle dobytek) i smrtící.\n\nU lidí byl zaznamenán po kousnutí ováda i anafylaktický šok.\n\n"}
{"id": "1049578", "url": "https://cs.wikipedia.org/wiki?curid=1049578", "title": "Čarovný les", "text": "Čarovný les\n\nČarovný les (v anglickém originále Into the Woods) je americký fantasy muzikálový film z roku 2014, jehož režisérem je Rob Marshall. Film je adaptací muzikálu Stephena Sondheima \"Into the Woods\", oceněného cenou Tony.\n\nPekař a jeho žena si přejí dítě. Jejich rodina je však pod kletbou čarodějnice, která na ně kletbu seslala poté, co našla pekařova otce, jak krade na její zahradě. Pekařův otec ukradl kromě zeleniny pro svou těhotnou ženu i kouzelné fazole, kvůli kterým na čarodějku její matka seslala kletbu ošklivosti. Čarodějka mladému páru nabídne, že zruší kletbu, ale nejdříve ti dva musí získat ingredience na lektvar. Musí najít krávu bílou jako mléko, plášť rudý jako krev, vlasy kukuřičně žluté a střevíček z ryzího zlata. Později se pekař dozví, že se čarodějka žádného z těch předmětů nesmí dotknout, proto o to požádala je.\n\nČarodějčiny podmínky nakonec přivádí Pekaře a jeho ženu do kontaktu s Jackem, který prodává svou milovanou bílou krávu. Pekař ji s chlapcem vymění za kouzelné fazole, které jeho otec kdysi ukradl čarodějce. Po zasazení fazole vyrostou až do nebe. Dále se setkávají s Červenou karkulkou, jejíhož rudého pláště si všimli, když kupovala pečivo na cestě za babičkou. Jejich osudy se protnou i s Locikou, adoptovanou dcerou čarodějky (ve skutečnosti je to dítě, které čarodějka vzala pekařovým rodičům výměnou za zeleninu z její zahrady), kolem jejíž věže prochází pekařova žena cestou lesem; a s Popelkou, která narazí na pekařovu ženu, když utíká z plesu před princem.\n\nPo sérii nepodařených pokusů a nehod pekař a jeho žena získají vše potřebné ke zlomení kletby. Každý dojde svého \"šťastného konce\". Popelka a Locika si berou své prince, Jack zaopatřuje svou matku penězi, které ukradl v zemi obrů v nebi, přičemž jednoho z obrů zabil. Červená karkulka a její babička jsou zachráněny před zlým vlkem a čarodějka po vypití lektvaru znovu získává své mládí a krásu.\n\nPostavy však zjišťují, že jejich \"šťastně až do smrti\" nevypadá zase tak šťastně. Pekař se bojí, že se nedokáže dobře postarat o svého syna, stejně jako kdysi jeho otec, a pekařovu ženu svede Popelčin princ. Popelka přišla o iluze o životě na zámku. Lociku děsí vnější svět, který nikdy předtím neznala, a čarodějka zjistí, že se znovu získanou krásou přišla o svou moc. Z poslední zbývající fazole vyroste další stonek do nebe, po kterém sleze obrova žena a začne terorizovat království, protože chce, ať jí vydají Jacka, který zabil jejího manžela. Mezitím se hrdinové snaží vyřešit své (ne)šťastné konce. Čarodějka navždy ztratí svou dceru, která uteče pryč z království. Popelka se rozchází s princem, když se dozví o jeho nevěře. Karkulčina maminka a babička společně s Jackovou matkou a pekařovou ženou umírají.\n\nZbývající přeživší se nejprve dohadují, jestli Jacka dát obryni nebo ne, a brzy na to se začnou navzájem obviňovat z toho, jak každý přispěl svými činy k tragédii, která se stala. Nakonec ze všeho obviní čarodějku, protože vypěstovala kouzelné fazole. Ta je znechucená tím, že nejsou schopni přijmout zodpovědnost za své činy, rozhází zbývající fazole a tím znovu uvede do chodu kletbu své matky. Čarodějka zmizí a nechává přeživší jejich osudu.\n\nZhroucený pekař nechá své dítě Popelce a uteče pryč. Hluboko v lese ho ale navštíví duch jeho otce a řekne mu, jak moc se nenáviděl za to, co udělal, což přiměje pekaře vrátit se k ostatním. Pekař, Popelka, Jack a Karkulka se nakonec rozhodnou obrovu ženu zabít, ale před tím se Popelka s pekařem snaží vysvětlit Karkulce a Jackovi složitost a morální otázky pomsty. Společně obryni zabijí a snaží se pokračovat ve svých zničených životech. Nakonec se rozhodnou, že se všichni společně vrátí s pekařem do jeho domu a pokusí se začít znovu. Pekař se při vzpomínce na svou ženu rozhodne být dobrým otcem a začne vyprávět jejich synovi příběh o tom, jak se to všechno stalo. Hlas čarodějky zpovzdálí všechny nabádá k tomu, aby dali svým dětem dobrý příklad, protože \"\"děti naslouchají\"\" všemu - dobrému i špatnému - co jim rodiče říkají a hlavně skrze jejich činy se stávají dospělými.\n\nPremiéra traileru byla 31. července 2014. Druhý trailer byl vydán 6. listopadu 2014.\n\nSvětová premiéra se konala v Ziegled Theatre v New York City 8. prosince 2014. Premiéra v kině byla ve Spojených státech 25. prosince 2014. Premiéra v Český a Slovenských kinech je stanovena na 2. dubna 2015.\n\nK 2. lednu 2015 film vydělal přes 79 milionů dolarů.\n\nFilm vydělal 128 milionů dolarů v Severní Americe a 85 milionů dolarů v ostatních oblastech, celkově tak vydělal 213,1 milionů dolarů po celém světě. Rozpočet filmu činil 50 milionů dolarů. V Severní Americe byl oficiálně uveden 24. prosince 2014. Za první večer vydělal 1,1 milionů dolarů. Za první víkend docílil druhé nejvyšší návštěvnosti, kdy vydělal 31 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoes získal z 196 započtených recenzí 71 procent s průměrným ratingem 6,6 bodů z deseti. Na serveru Metacritic snímek získal z 41 recenzí 69 bodů ze sta. Na Česko-Slovenské filmové databázi snímek získal 47%.\n\nFilm byl nominován na 3 Oscary v kateogoriích nejlepší produkční design, nejlepší kostymní design a nejlepší herečka v hlavní roli (Meryl Streepová). Coleen Atwoodová získala ocenění za nejlepší kostymní design ve fantasy filmu na předávání cen Costume Designers Guild Award. Film byl nominován za Zlatý glóbus v kategorích nejlepší film – muzikál nebo komedie, Emily Blunt získala nominaci v kategorii nejlepší herečka a Meryl Streepová v kategorii nejlepší herečka ve vedlejší roli. Na předávání cen MTV získal Meryl Streepová cenu v kategorii nejlepší zloduch. Obsazené získalo cenu Satellite Award v kategorii nejlepší obsazení ve filmu.\n"}
{"id": "1049579", "url": "https://cs.wikipedia.org/wiki?curid=1049579", "title": "Vody Marsu", "text": "Vody Marsu\n\nVody Marsu je epizoda ze scifi seriálu Doctor Who / Pán času. Tutu epizodu režíroval Graeme Harper a scénař napsali Russell T Davies & Phil Ford.\n\nTARDIS zavede Doktora na Mars, kde stojí vesmírná stanice. Tamní vědci objevili na Marsu vodu. Časem jeden z nich, který se stará o tamější skleník, vodu okusí. Díky podivnému viru se z něj stala příšera, která unesla ještě jednu vědkyni, následně se také stávající podobnou příšerou. Takto postiženým tryskala z dlaní voda, pokoušející se nakazit i další, proto je chtěli zavřít do vodotěsné místnosti. Nakonec to chtějí vyřešit tak, že kapitánka stanice nastaví autodestrukci a Doktor prostě odchází. Hlavou se mu honí myšlenky o časové válce, začne se pokládat za toho, kdo může manipulovat s časem, za Vítězného Pána času. (Takovýto vliv na něj má nepřítomnost stálých společníků.) V poslední chvíli se rozhodne, že přepíše dějiny a zbylé lidi zachrání. Když je vyloží na Zemi, kapitánka stanice spáchá sebevraždu, protože kdyby nezemřela, její vnučka by nepátrala v jejích stopách a neobjevila rozmanitá tajemství vesmíru. Doktor je zděšený, ale už nemůže svůj omyl napravit. Náhle se před ním zjeví Ood a řekne mu, že jeho čas už nadešel...\n"}
{"id": "1049581", "url": "https://cs.wikipedia.org/wiki?curid=1049581", "title": "Jan Bartoš (sochař)", "text": "Jan Bartoš (sochař)\n\nJan Bartoš (* 24. listopadu 1947 Praha) je český sochař a restaurátor.\n\nPo absolvování Střední odborné školy výtvarné vystudoval v letech 1967–1973 Akademii výtvarných umění v Praze v ateliéru prof. Vlastimila Večeři a Jiřího Bradáčka. V letech 1974–1982 působil v Armádním výtvarném studiu. \nOd roku 1973 vystavoval převážně na akcích k politickým výročím, jako byly \"Umění vítězného lidu. Přehlídka současného československého výtvarného umění k 30. výročí Vítězného února\" (1978), \"Výtvarní umělci k 35. výročí osvobození Československa Sovětskou armádou\" (1980), \"Mladí výtvarní umělci III. sjezdu SSM. Výstava z výsledků tvůrčích pobytů v průmyslových a zemědělských závodech\" (1982), \"Vyznání životu a míru. Přehlídka československého výtvarného umění k 40. výročí osvobození Československa Sovětskou armádou\" (1985), \"Lidé - život - práce. Výtvarná díla ze sbírek Ústřední rady odborů\" (1988).\n\nRoku 1986 obdržel Výroční cenu Svazu českých výtvarných umělců a Českého fondu výtvarných umění.\n\nJeho figurativní sochařské dílo před rokem 1989 lze přiřadit náměty i provedením do proudu socialistického realismu. \n\nJe autorem sousoší \"Kosmonauti\" na pražském Chodově u stanice metra Háje. Sousoší znázorňuje prvního československého kosmonauta Vladimíra Remka se sovětským kosmonautem Alexejem Gubarevem. Stejná socha stávala na nádvoří ZŠ Slovan v Kroměříži (od roku 2012 je uložena v depozitu v sídle společnosti Kroměřížské technické služby s.r.o.), další v Košicích v areálu bývalé Vojenské letecké akademie.\nRoku 1985 vytvořil plastiku pro stanici metra v Moskvě. Často spolupracoval s architekty sídlišť a je autorem abstraktní plastiky v požární stanici Chodov, kamenné kašny a pamětních desek. Roku 1987 vytvořil bustu Jaroslava Krombholce pro Národní divadlo.\n\nPo roce 1989 se podílel spolu se sochařem Josefem Vajcem na odlití pomníku T. G. Masaryka podle modelu původně vytvořeného Otakarem Španielem v roce 1931. Pomník byl odhalen na Hradčanském náměstí v Praze roku 2000. \n\nDále vytvořil busty A. Rašína a Jana Masaryka pro Městský úřad Prahy 2 nebo bustu Milady Horákové na Pankráci. V roce 2013 se zúčastnil soutěže na vytvoření portrétu Václava Havla a umístil se mezi čtyřmi nejlepšími návrhy, které vybrala odborná porota.\n\n\n\n"}
{"id": "1049586", "url": "https://cs.wikipedia.org/wiki?curid=1049586", "title": "Státní znak Lucemburska", "text": "Státní znak Lucemburska\n\nStátní znak Lucemburska má tři verze – znak velký, střední a malý.\n\nVelký státní znak: devětkrát stříbrně a modře dělený štít, v něm červený dvouocasý zlatě korunovaný lev se zlatou zbrojí (Lucemburk). Štít převýšen velkovévodskou korunou (královská koruna s oblouky, bez čapky). Štítonoši – dva zpět hledící zlatí dvouocasí korunovaní lvi s červenou zbrojí. Pod štítem zavěšen na stuze klenot Řádu Dubové koruny. Vše položeno na hermelínem podšitý červený plášť, vrcholící velkovévodskou korunou. \n\nStřední státní znak: malý státní znak, držený dvěma zpět hledícími zlatými dvouocasými korunovanými lvy s červenou zbrojí.\n\nMalý státní znak: devětkrát stříbrně a modře dělený štít, v něm červený dvouocasý zlatě korunovaný lev se zlatou zbrojí (Lucemburk). Štít převýšen (nepodšitou) velkovévodskou korunou. \n\nDefinitivní podoba státního znaku byla stanovena teprve zákonem z 18. května 1972 (\"LOI SUR LES EMBLEMES NATIONAUX, Mémorial A-N° 51\").\n\nZnak má kořeny v erbu hraběte Jindřicha V. (1235-39). Počet pruhů nebýval přesně dán. Například ve stati heraldika Karla Schwarzenberga \"Znaky českých vévodství\" je pole děleno jen sedmkrát. \n\nČervený lev ve stříbře je znakem hrabat z Limburgu. Když se jejich větev v Lucilimburku (Luxemburg) oddělila jako samostatný panovnický rod, začali štít modře pruhovat jakožto rozlišovací znamení. O jeho původu existují dvě teorie: pruhy byly převzaty buď z pruhované korouhve na  jezdecké pečeti hraběte Viléma z roku 1123 nebo z erbu hrabat z Loonu (Loozu) a Grandpré. Ty jsou však zlaté a červené, nikoli stříbrné a modré. Hrabě Jindřich V., řečený Blondýn či Plavovlasý (Der Blonde, le Blond), byl lucemburský hrabě, hrabě z Laroche, markrabě z Arlonu a markrabě namurský. Jindřich byl starším synem hraběnky Ermesindy (1186-1247), jediné dědičky namurského a lucemburského hraběte Jindřicha IV. Slepého a limburského vévody Walrama (†1226). Na jeho náhrobku v klášteře Clairefontaine je červený jednoocasý korunovaný lev v bíle a modře pruhovaném poli. V této podobě je také erb Jana Lucemburského v triforiu svatovítské katedrály.\n\nVelký velkovévodský erb je odlišný od velkého státního znaku. 7. října 2000 abdikoval po 36 letech vlády velkovévoda Jean ve prospěch svého syna, dědičného velkovévody (\"S.A.R. le Grand-Duc héritier\") Jindřicha. O několik měsíců později, 23. června 2001 stanovil nový panovník, velkovévoda Jindřich, ve spolupráci s Heraldickou komisí, svůj velký erb velkovévodským výnosem (\"par arrêté grand-ducal\"): čtvrceno, I a IV Luxemburk, tj. v poli pruhovaném (\"„burelé\"“) stříbrně a modře, červený dvouocasý lev (\"la queue fourchue et passée en sautoir\") se zlatou zbrojí a korunou, a II a III Nasavsko/\"Nassau\", tj. v modrém poli, posypaném zlatými šindeli zlatý korunovaný lev s červenou zbrojí. Srdeční štítek parmských Bourbonů, tj. v modrém poli tři (2, 1) zlaté lilie, červený lem štítku s osmi stříbrnými mušlemi \"(posées en orle\"). Štít je převýšen královskou korunou (sic!) a ovinut stuhou a křížem Řádu Dubové koruny (\"de l’ordre de la Couronne de chêne\"). Štítonoši jsou vpravo korunovaný dvouocasý zpět hledící zlatý lev s červenou zbrojí, vlevo korunovaný zpět hledící zlatý korunovaný lev s červenou zbrojí. Každý ze lvů drží lucemburský prapor se zlatým třepením. Vše je položeno na purpurový plášť, podšitý hermelínem, lemovaný zlatě, opatřený zlatým třepením a šňůrami, a vrcholící královskou korunou. Prapory přesahují nad plášť.\nMalý znak velkovévody: čtvrceno, 1. a 4. pole Luxemburg, 2. a 3. pole Nassau. Štít zdoben královskou korunou. \n\nStřední znak velkovévody: čtvrceno, 1. a 4. pole Luxemburg, 2. a 3. pole Nassau. Štítonoši - vpravo zlatý korunovaný zpět hledící dvouocasý lev s červenou zbrojí, vlevo zlatý korunovaný zpět hledící lev s červenu zbrojí. Štít zdoben královskou korunou. \n\nMalý a střední velkovévodský erb byly stanoveny již výnosem ze 23. února 2001. Podle článku 3 tohoto výnosu si velkovévoda Jean podrží dosavadní erb. \n\nErb velkovévody Jeana odpovídá střednímu znaku velkovévody Henriho, ale s opačným pořadím polí - nasavští lvi jsou v 1. a 4. poli, lucemburští ve 2. a 3. \n\nPopis nasavského domácího erbu: Štít je dělen trojím dělením a trojím štípením/polcením na 16 polí, z nichž 4 vnitřní (6, 7, 10, 11) tvoří střední štít. Ten jest čtvrcen: 1 a 4 rodový erb Nassau: V modrém zlatými šindeli posypaném poli žlutý (!) korunovaný lev. 2 a 3 znak velkovévodství Luxemburg. V bíle (!) a modře devětkrát děleném štítě žlutě korunovaný červený lev.\n\nHlavní štít je tvořen čtyřmi skupinami a sice \n\na. na paměť starší Weilburské větve tři pole:\n\n1. Saarbrücken: V modrém žlutými zabodnutými jetelovými křížky posypaném poli žlutě korunovaný bílý lev.\n\n2. Merenberg: V zeleném vždy třemi žlutými křížky provázený žlutý ondřejský kříž.\n\n3. Weilnau: Ve žlutém dva červení kráčející levharti.\n\nb. na paměť starší Saarbrückenské linie čtyři pole:\n\n4. Moers: Ve žlutém černé břevno.\n\n8. Saarwerden: V černém bílý (dvouhlavý) orel se žlutou zbrojí.\n\n12. Lahr: Ve žlutém červené břevno.\n\n16. Mahlberg: Ve žlutém červeně korunovaný černý lev.\n\nc. na paměť Otonské větve (pokolení) tři pole:\n\n5. Catzenelnbogen: Ve žlutém červený levhart.\n\n9. Dietz: V červeném dva žlutí kráčející levharti.\n\n13. Vianden: V červeném bílé břevno.\n\nd. na památku poslední purkraběnky na Kirchbergu, Luisy, choti knížete Friedricha Wilhelma zu Nassau Weilburg a na Dům spadlé hrabství Hachenburg dvě pole:\n\n14. Kirchberg: V bílém tři černé kůly.\n\n15. Sayn: V červeném žlutý levhart (ve skoku).\n\nHelmy: ve středu vpravo je helm Nasavských (Walramovského pokolení), vlevo Lucemburských. Vpravo se připojují helmy Saarbrückenu a Moersu, vlevo helmy Dietzu a Saynu, odpovídající čtyřem skupinám v hlavním štítě. Pokračujeme zprava doleva.\n\n1. Moers: Korunováno. Žlutá hlava věžníka s černým, bíle vroubeným obojkem s bílým kroužkem. Přikrývadla černo-žlutá: \n\n2. Saarbrücken: Bíle a černě dělené křídlo. Přikrývadla: černo-bílá.\n\n3. Nassau: Červeně korunovaný žlutý sedící lev mezi dvěma modrými, žlutými šindeli posypanými rohy. - Přikrývadla: modro-žlutá.\n\n4. Luxemburg: Černá křídla (\"recte: se zlatými cetkami\"!) Přikrývadla: modro-bílá.\n\n5. Dietz: Černé křídlo s červeným kotoučem, na němž jsou žlutí levharti ze štítu. Přikrývadla: žluto-červená.\n\n6. Sayn: Korunováno. Žlutá tatarská čepice. Přikrývadla červeno-žlutá. \n\nŠtítonoši: Dva na žluté římse stojící zpět hledící žlutí lvi s heraldickými korunami.\n\nVše obklopuje hermelínem podšitý žlutými třásněmi a šňůrami zdobený purpurově červený královský stan s královskou korunou.\n\n\"Popis převzat a přeložen z výnosu/\"Erlass \"velkovévody Adolfa ze dne 29. července 1898 (zámek Hohenburg), zveřejněného na stránkách Huberta de Vries. \"Erb se\" \"od 60. let. 20. století nepoužívá a nahradil jej velký znak velkovévody Jindřicha. \n\n\n"}
{"id": "1049588", "url": "https://cs.wikipedia.org/wiki?curid=1049588", "title": "Simeon Lukač", "text": "Simeon Lukač\n\nSimeon Lukač (ukrajinsky Симеон Лукач, 7. července 1893 – 22. srpna 1964) byl ukrajinský řeckokatolický biskup, který za sovětské éry zemřel v táboře nucených prací. Katolická církev jej uctívá jako blahoslaveného mučedníka.\n\nNarodil se ve vesnici Starunya poblíž dnešního Ivano-Frankivska v rodině prostých rolníků. Od roku 1913 studoval bohosloví v řeckokatolickém kněžském semináři. Kvůli válečným událostem ale přijal kněžské svěcení až v roce 1919. Poté, kdy se v Rusku chopili moci bolševici, začala být řeckokatolická církev pronásledována (jelikož nešlo a nejde o národní církev, bylo sovětům jasné, že ji nemohou ovládnout a rozhodli se jí tedy zničit). Začala tedy působit v ilegalitě. V roce 1945 byl Simeon Lukač v tajnosti vysvěcen na biskupa. O čtyři roky později byla jeho ilegální církevní činnost odhalena, a 26. října 1949 byl zatčen NKVD. Biskup Simeon byl brutálně vyšetřován, a v roce 1955 byl převezen do lágru v Krasnojarsku. I v krajně obtížných podmínkách gulagu nepřestal Simeon působit jako duchovní a poskytoval ilegální duchovní péči spoluvězňům. Zemřel v Krasnojarsku 22. srpna 1964.\n\nV roce 2001 byl Simeon Lukač papežem Janem Pavlem II. beatifikován, spolu s 26 dalšími ukrajinskými řeckokatolickými mučedníky (např. s Vasylem Velyčkovskym či Zynovijem Kovalykem). V liturgickém kalendáři je připomínán k datu svého úmrtí – 22. srpna.\n\n"}
{"id": "1049596", "url": "https://cs.wikipedia.org/wiki?curid=1049596", "title": "Analýza narativů", "text": "Analýza narativů\n\nAnalýza narativů, jinými slovy analýza vyprávění, se řadí mezi jednu z nejdůležitějších metod v sociálních výzkumech. Slouží zejména pro lepší pochopení a srozumitelnost dění a jevů v sociálních vědách. Díky analýze narativů dochází k odhalování sociálního světa, jak jeho vznik, tak i instituce a procesy, které v něm probíhají. Narativní analýza je hojně využívána v kvalitativní metodologii a výzkumech. Podstatou narativní analýzy je vyprávění, což je jednoduchý způsob komunikace s informátory, a z toho důvodu je analýza používána i v okrajových oblastech společnosti a dovoluje nám proniknout do těchto oblastí. To je hlavním důvodem, proč se narativní analýza stala plnohodnotnou metodou v sociologických výzkumech.\n\n Pojem narativ označuje jak mluvené, tak psané vyprávění. Dále ale může také představovat obrazovou, pohybovou a hudební činnost, či jejich kombinace. Základem vyprávění jsou dva sociální subjekty, a to vypravěč a posluchač. Kořeny počátku narativů sahají až do antického Řecka, konkrétně k řeckému filosofovi Aristotelovi. Ve svém díle Poetika jako první nastoluje myšlenku vyprávění. Tuto činnost charakterizují po sobě jdoucí události. Vyprávění by mělo mít předem danou \"stálou strukturu\" – úvod, stať a závěr.\n\nNarativní analýza se skládá ze třech přístupů. Jedná se o strukturalistický, hermeneutický a interakcionistický přístup. \n\nStrukturalistický přístup se zpravidla snaží odhalit stálou strukturu událostí a postav. Jedná se o narativní zakotvené postupy, které se mění v závislosti na charakteru vyprávění. Toto usnadňuje zejména čtenářům odhadovat, jak se příběh bude vyvíjet, jeho průběh a rozuzlení. Strukturalistický přístup pracuje s těmito segmenty: \n\n\n Základem hermenuetického přístupu je odkrytí významu, který byl dán do vyprávění vypravěčem. Na rozdíl od výše uvedeného strukturalistického přístupu, hermeneutický přístup staví na tzv. předporozumění, tedy na prvotní znalost textu, se kterou čtenář k textu přistupuje.\n\nInterakcionistický přístup vysvětluje kontext situace, do které se aktéři zapojují. Vyprávění není pevně dáno scénářem, ale v průběhu svůj obsah vytváří a upravuje. Součástí analýzy je interakce mezi dotazovaným a dotazovatelem, důraz je také kladen na komunikaci před vyprávěním. \n\nHájek, Martin. Čtenář a stroj. Vybrané metody sociálněvědní analýzy textu. Praha: SLON. 2014.\n\nHENDL, Jan. Kvalitativní výzkum: základní metody a aplikace. Praha: Portál. 2005.\n\nSCHÜTZE, Fritz. Narativní interview ve studiích interakčního pole. Biograf (20): 36 odst. 1999. Dostupné z: <http://www.biograf.org/clanek.php?clanek=2003>.\n"}
{"id": "1049598", "url": "https://cs.wikipedia.org/wiki?curid=1049598", "title": "Sociální inženýrství (společenská věda)", "text": "Sociální inženýrství (společenská věda)\n\nSociální inženýrství je praktická společenskovědní disciplína, která na základě vědeckých poznatků vytváří relevantní systém praktických direktiv a doporučení k dosažení společenských změn nebo (v užším pojetí) změn v chování a jednání jedinců nebo skupin. Toto pojetí sociálního inženýrství vykazuje rozdíl oproti pojetí sociálního inženýrství pomocí záměrné manipulace lidí za účelem zajištění bezpečnosti ve státě (viz heslo Sociální inženýrství (bezpečnost)). Sociální inženýr ovlivňuje postoje, sociální chování a řízení zdrojů ve velkém měřítku. Používá vědecké metody k analýze a pochopení sociálních systémů, aby došel ke správným rozhodnutím.\n\nRozhodování má potenciální vliv na miliardy lidí. Ferdinand Tönnies vyjádřil ve své studii \"The Present Problems of Social Structure\", že společnost nemůže nadále fungovat na základě zastaralých metod sociální správy. K dosažení nejlepších výsledků, veškerá rozhodnutí musí být založena na nejpokročilejších metodách a musí zahrnovat statistická data. Jinými slovy sociální inženýrství je na údajích založený vědecký systém využitý k rozvinutí udržitelného plánu a dosažení rozumné správy zemských zdrojů.\n\nZ různých důvodů získal termín negativní konotace. Prakticky však veškeré zákony hledají nebo mají za následek změnu chování a mohou tedy být do určité míry považovány za sociální inženýrství. Zákaz vraždy, znásilnění, odhazování odpadků jsou všechno zásady, které mají za snahu odradit od nežádoucího chování. Vlády také ovlivňují chování společnosti pomocí pobízení a odrazování zavedených například v ekonomických a daňových zásadách.\n\nPoprvé byl termín sociální inženýrství použit J.C. Van Markenem v eseji \"sociale ingenieurs\" z roku 1894 ve které vyjadřuje myšlenku, že moderní zaměstnavatelé potřebují asistenci specialistů (sociálních inženýrů) v řešení problémů planety, stejně tak jako potřebují technické inženýry k řešení problému s materiály, stroji a procesy.\n\nExtrémně intenzivní sociální inženýrství se objevilo v zemích s totalitními systémy. V roce 1920 vláda Sovětského svazu začala kampaň k podstatné změně chování a ideálů sovětských občanů, k výměně starých společenských rámců carského Ruska za novou sovětskou kulturu a k vytvoření nového ideálu sovětského muže. Noviny, knihy, filmy a masové stěhování byly taktiky používané ke změně osobních hodnot a vztahů. Podobnými příklady jsou Velký skok vpřed a Kulturní revoluce v Číně a plán Rudých Khmerů na de-urbanizaci v Kambodži. Nacisté rovněž znali a využívali myšlenku ovlivňování politických názorů a redefinování osobních vztahů. Nacistická propaganda pod vedením Josepha Goebbelse byla synchronizovaný a efektivní nástroj pro vytváření všeobecného názoru ve společnosti. V Singapuru se vláda pomocí bytové politiky snaží o sociální kohezi a míšení různých ras a etnik.\n\nNeautoritativní režimy se často spoléhají na více udržitelné sociální inženýrství, které vytváří postupné, ale ve výsledku dalekosáhlé změny. Sociální inženýrství může být používáno jako prostředek k dosažení širokého záběru výsledků. Diskuze o možnostech takové manipulace začala být zvláště aktivní po Druhé světové válce. S rozvojem televize a posléze internetu jako možných prostředků sociálního inženýrství diskuze nadále pokračuje a techniky sociálního inženýrství jsou součástí západního kapitalistického modelu (reklama).\n\nZakladatel sociologie Auguste Comte zastával názor, že sociální inženýrství vyžaduje pevné teoretické základy, na nichž by bylo lze stavět. Nejprve však musí být vytvořeny obecné zákony, podobné těm v přírodních vědách. Poté bude díky komplexitě sociologie možné přetvářet společnost v mnoha rozličných oblastech. Vydobyté poznatky by podle Comta měly být užity k rekonstrukci společnosti. Varuje však před záměrnou manipulací s daty.\n\nComte se ohledně sociálního inženýrství dostal do konfliktu se svým současníkem Saint-Simonem, který viděl jako jediného reorganizátora stát.\n\nRakouský filozof Karl Popper se sociálnímu inženýrství věnuje především ve své knize Otevřená společnost a její nepřátelé.Dle Karla Poppera se sociální inženýrství dá považovat za opak historicismu. Rozdíl vidí především v pojetí sociálních jevů, nebo např. institucí. Historicismus se zabývá především historií, či vývojem a budoucností různých jevů, zatímco sociální inženýrství si klade za cíl zkoumat jevy v rámci jejich efektivity, prospěšnosti a jejich cílů.\n\nPopper rozděluje sociální inženýrství do dvou odlišných směrů: utopistického a postupného.\n\nTento způsob sociálního inženýrství Popper poměrně jednoznačně kritizuje. Hlavní problém vidí v definitivnosti utopistických idejí, které utopističtí sociální inženýři následují i za cenu vynucování si změn ve společnosti za pomocí násilí. Jelikož takovéto cíle jsou celospolečenské a vždy dalekosáhlé, je nutno v jejich naplňování ignorovat, popřípadě potlačovat jakoukoliv jejich kritiku. Tyto utopické ideje mají vždy pevně daný a neměnný cíl.\nDalší problém vidí Popper ve faktu, že tyto změny potřebují vzhledem ke své monumentalitě silnou centralizovanou vládu několika jednotlivců, což často vede k diktatuře. Navíc podle Poppera společnost, jež neustále prochází různými politickými i jinými změnami, zákonitě ovlivňuje i vnímání utopistické ideje a tudíž i původní plán, který se proto přes všechny oběti nutně mění. Navíc se změnou ve vedení, jež nastává po nástupu nového sociálního inženýra, se málokdy zachová původní vize a tudíž se snižuje šance, že dojde k jejímu naplnění.\n\nPostupné sociální inženýrství je podle Poppera to správné a jediné relevantní. Následky jsou v případě neúspěchu jen minimální a lokální, navíc snadno napravitelné, zatímco v případě selhání utopistických snah dochází k drastickým změnám v celé společnosti a jako takové se napravují jen s obtížemi. Oproti utopickému sociálnímu inženýrství si postupné neklade za cíl najít univerzální návod ke štěstí společnosti. Naopak tento cíl pokládá za nesplnitelný a zaměřuje se spíše na dílčí, postupné kroky jak bojovat s jednotlivými zdroji lidského neštěstí, viz nezaměstnanost, sociální nerovnost, kriminalita atd.\n"}
{"id": "1049599", "url": "https://cs.wikipedia.org/wiki?curid=1049599", "title": "Fatima Whitbreadová", "text": "Fatima Whitbreadová\n\nFatima Whitbreadová (* 3. března 1961 Londýn) je bývalá britská oštěpařka, mistryně světa z roku 1987.\n\nSvoji mezinárodní kariéru začala vítězstvím v hodu oštěpem na juniorském mistrovství Evropy v roce 1979. Na premiérovém mistrovství světa v Helsinkách v roce 1983 vybojovala v soutěži oštěpařek stříbrnou medaili výkonem 69,14 metru. O rok později v Los Angeles skončila v oštěpařském finále třetí. Největším úspěchem pro ni byly tituly mistryně Evropy v roce 1986 (zde v kvalifikaci vytvořila nový světový rekord 77,44 metru) a mistryně světa v roce 1987 v Římě. Na olympiádě v Soulu v roce 1988 získala stříbrnou medaili za Němkou Felkeovou.\n\n"}
{"id": "1049600", "url": "https://cs.wikipedia.org/wiki?curid=1049600", "title": "Lion-en-Sullias", "text": "Lion-en-Sullias\n\nLion-en-Sullias je francouzská obec v departementu Loiret v regionu Centre-Val de Loire. V roce 2012 zde žilo 391 obyvatel.\n\nDampierre-en-Burly, Ouzouer-sur-Loire, Saint-Aignan-le-Jaillard, Saint-Florent, Saint-Gondon\n\n\"Počet obyvatel\" \n\n"}
{"id": "1049603", "url": "https://cs.wikipedia.org/wiki?curid=1049603", "title": "Sü Te-mej", "text": "Sü Te-mej\n\nSü Te-mej, (* 23. května 1967 Če-ťiang) je bývalá čínská oštěpařka, mistryně světa z roku 1991.\n\nSvých nejlepších výsledků dosáhla na začátku 90. let 20. století. V roce 1991 zvítězila v hodu oštěpem nejdříve na mistrovství Asie a poté i na mistrovství světa. Na světovém šampionátu v Tokiu si při vítězství vytvořila osobní rekord 68,78 metru.\n\n"}
{"id": "1049604", "url": "https://cs.wikipedia.org/wiki?curid=1049604", "title": "Arizona Sky", "text": "Arizona Sky\n\nArizona Sky (tj. \"Arizonské nebe\") je americký hraný film z roku 2008, který režíroval Jeff London podle vlastního scénáře.\n\nKyle a Jake jsou kamarádi, kteří spolu vyrůstají na venkově v Arizoně. Jejich osudy se rozejdou, když se Jake odstěhuje s rodiči. Po 15 letech Jake pracuje jako filmový producent. Ač je v práci úspěšný, v životě se cítí unavený a stresovaný. Jeho asistent Brian ho přemluví, aby si odpočinul od stresu a odjel na klidnou dovolenou. Rozhodně se zajet do svého rodného města v Arizoně. Po příjezdu do městečka Jake najde v telefonním seznamu Kyleho tetu Elaine. Díky ní zjistí, že Kyle zde stále žije. Vaří v místní restauraci, pracuje na farmě a dělá mechanika se svým bratrancem Heathem. Oba muži zjistí, že i po letech k sobě cítí vzájemnou náklonnost.\n"}
{"id": "1049605", "url": "https://cs.wikipedia.org/wiki?curid=1049605", "title": "Sairme", "text": "Sairme\n\nSairme (gruzínsky: საირმე), lázeňské středisko v údolí řeky Cablarisckali na Malém Kavkazu v Gruzii.\n\nMinerální voda v Sairme byla objevena v 90. letech 19. století, když na ni podle legendy narazili dva bratři při sledování jelení stopy. Následkem oxidů červeně zbarvená voda stákala po kamenech, přičemž okolí toku bylo bílé od vysrážené soli. Zvěř toto místo často navštěvovala kvůli vodě a soli. Voda byla nazvaná Sairme (საირმე) podle gruzínského slova ირემი (\"iremi\"), v překladu jelení zvěř.\n\nPastevci také věnovali pozornost této oblasti, pro její tajemné vlastnosti. Pozorovali, ž ve vzdálenosti 3 km od napajedla pro zvěř byla tráva po celý rok zelená, nikdy zde neležel sníh a země byla suchá několik minut po dešti. Závoj tajemství tak halil kouzelný palouk, než geologové ve 20. století zde objevili teplé minerální prameny.\n\nPrvní pokus o vědeckou studii vod v Sairme je spjat s lékařem Kelenjeradze z Bagdati. V roce 1912, ještě jako student, odvezl vzorek na analýzu do Petrohradu, kde byla provedena analýza v Petrohradské vojenské akademii. V následujících letech zkoumal minerální vodu ze Sairme litevský badatel Robert Kuptsis, který v pověření cara Mikuláše II. zkoumal minerální vody Kavkazu, zvlástě pak Gruzie.\n\nLázně Sairme leží v okrese Bagdati, kraji Imeretie, jižně od krajského města Kutaisi v nadmořské výšce 950 m.\n\nZ Bagdati vede silnice proti proudu údolím řeky Chanisckali k soutoku s řekou Cablarisckali u Ckaltašua, pak pokračuje údolím Cablarisckali do Sairme. Jako horská nezpevněná silnice pokračuje ze Sairme do sedla 2283 m n. m, odkud pokračuje po jižním svahu Meschetského hřbetu k Zekarskému průsmyku a odtud přes lázeňské město Abastumani do Achalciche, hlavního města sousedního kraje Samcche-Džavachetie.\nMinerální voda Sairme se začala využívat v roce 1893. Zprvu byla rozlévána ve stodolách, kam byla přivážena koňmi. Porvé byla průmyslově balena v roce 1945. Roku 1954 byla stáčírna dostavěna a od této doby naplnila 400 tisíc litrových lahví neupravené minerální vody. Postupně byla po částech modernizována. Za rozpadu Sovětského svazu byl provoz zastaven.\n\nPo privatizaci v roce 1998 došlo k modernizaci provozu a obnovení popularity u spotřebitelů. Fasáda i interiér byly rekonstruovány. K další významné modernizaci a automatizaci výroby a laboratoře došlo v roce 2010.\n"}
{"id": "1049606", "url": "https://cs.wikipedia.org/wiki?curid=1049606", "title": "Natalja Šikolenková", "text": "Natalja Šikolenková\n\nNatalja Šikolenková, , (* 1. srpna 1964 Andijan) je bývalá běloruská oštěpařka, mistryně světa z roku 1995.\n\nNa olympiádě v Barceloně získala stříbrnou medaili v hodu oštěpem. Další medaile v této disciplíně získala na světových šampionátech v roce 1993 (bronzovou) a v roce 1995 (tehdy se stala mistryní světa výkonem 67,56 metru).\n"}
{"id": "1049608", "url": "https://cs.wikipedia.org/wiki?curid=1049608", "title": "Okres Mátészalka", "text": "Okres Mátészalka\n\nOkres Mátészalka se rozkládá v župě Szabolcs-Szatmár-Bereg v Maďarsku. Okresním městem je od roku 2013 město Mátészalka.\n\nOkres se nachází na východě Maďarska. Jeho celková rozloha je 624,70 km². Nadmořská výška území je zhruba 110 - 150 m. Přibližně středem okresu od jihu k severu protéká říčka Kraszna a při východní hranici okresu zase protéká řeka Szamos. Na jihu okres hraničí s Rumunskem.\n\nV severní části okresu končí dálnice M3. Její další úsek ke hranicím s Ukrajinou je ve výstavbě. Okresem prochází hlavní silnice č.49, která směřuje k východu na hranici s Rumunskem do města Satu Mare. Okres Mátészalka má také dobré spojení se sousedními okresy po železnici. V okresu nemají letiště.\n\nOd roku 2013 je okres tvořen třemi městy ( Mátészalka, Nagyecsed a Vaja ) a 23 obcemi.\n\nV okrese v lednu 2013 žilo celkem 64 810 obyvatel. Obyvatelé se zabývají především zemědělstvím (ovoce, brambory, kukuřice) a živočišnou výrobou.\n"}
{"id": "1049611", "url": "https://cs.wikipedia.org/wiki?curid=1049611", "title": "Mirela Manjaniová", "text": "Mirela Manjaniová\n\nMirela Manjaniová (řecky Μιρέλα Μανιάνι, * 21. prosince 1976) je bývalá řecká oštěpařka, dvojnásobná mistryně světa.\n\nDo roku 1997 reprezentovala Albánii. Je dvojnásobnou olympijskou medailistkou v hodu oštěpem – v Sydney v roce 2000 získala stříbrnou medaili v osobním rekordu 67,51 metru, v Athénách v roce 2004 skončila třetí. Dvakrát se stala mistryní světa v hodu oštěpem – v roce 1999 v Seville a v roce 2005 v Paříži. Třetí medaili, stříbrnou, vybojovala v Edmontonu v roce 2001. V roce 2002 se v Mnichově stala mistryní Evropy v hodu oštěpem.\n\n"}
{"id": "1049613", "url": "https://cs.wikipedia.org/wiki?curid=1049613", "title": "Odboč vlevo", "text": "Odboč vlevo\n\nOdboč vlevo je epizoda ze scifi seriálu Pán času. Režíroval ji Graeme Harper a scenáristou je Russell T Davies.\n\nDoktor a Donna Nobleová si zaletí na výlet na orientální planetu. Donna zabloudí ke věštkyni, která jí prý vyvěští budoucnost. Začne se jí ptát na minulost a Donna za zády uslyší nějaké zvuky. Vše začne na křižovatce kde se Donna hádá s její matkou jestli má odbočit vlevo nebo vpravo. Matka ji přesvědčí, ať odbočí vpravo. Tím se změní úplně její život. Přijde na firemní vánoční večírek a najednou do města přiletí červený pavouk se hvězdicovitou pavučinou. Začne ničit město, a Donna se dostane na místo, kde umírá nějaký Doktor, ale ona neví ,že je to Pán času. Potká se tam s ženou, která nechce vyslovit svoje jméno. Jde domů a zase potká tu ženu. Přijde domů a vidí jak se její matka s dědečkem koukají na televizi, jakou pohromu způsobil ten pavouk. V tombole pak vyhraje víkendový zájezd na venkov Londýna. Když se ráno všichni tři probudí, ucítí otřesy, vyjdou ven a vidí, že Londýn vybouchl. Všichni tři dostanou náhradní domov v Leedsu. Autobus je tam sveze a ubytují se v domě s dalšími dvěma rodinami. V celém městě začnou vojáci střílet do výfuků od aut, protože z aut uniká nebezpečný toxin a nijak jinak to nejde zastavit. Pak znovu potká tu ženu a ta jí řekne, že do tří týdnů její dědeček prodá svůj dalekohled a že pak má za ní přijít. Opravdu dědeček prodal dalekohled a Donna přišla za ženou. Žena ji odvezla na neznámé místo, a ukázali ji co má na zádech. Měla tam časového brouka, který se živil tím, že měnil Donně minulost a tím celý život. Vysvětlí ji také, že ona svoje jméno říci nemůže, protože by tím narušila celý tok času a že ona je její minulostí. V hale je také\nTardis a žena ji jí ukáže. Donna je z ní celá bez sebe. Pak začne experiment na experimentálním stroji času tím, že Donna bude přenesena zpátky na tu křižovatku , a že musí odbočit vlevo a ne vpravo. Donna byla přenesena a udělala co měla. Pak se probudila zpátky u věštkyně a ve dveřích stál Doktor. Vše bylo v normálu.\n"}
{"id": "1049615", "url": "https://cs.wikipedia.org/wiki?curid=1049615", "title": "Jorge Costa", "text": "Jorge Costa\n\nJorge Paulo Costa Almeida (* 14. října 1971, Porto) je bývalý portugalský fotbalista. Nastupoval většinou na pozici středního obránce. V současnosti je trenérem Gabonské reprezentace.\n\nS portugalskou reprezentací získal bronzovou medaili na evropském šampionátu 2000. Zúčastnil se též mistrovství světa v Japonsku a Jižní Koreji roku 2002. Celkem za národní mužstvo odehrál 50 zápasů, v nichž vstřelil 2 góly.\n\nJe mistrem světa do 20 let z roku 1991.\n\nS FC Porto vyhrál Ligu mistrů UEFA 2003/04, Pohár UEFA 2002/03 a Interkontinentální pohár 2004. Celkem v evropských pohárech odehrál 92 utkání a vstřelil 4 góly.\n\nS Portem se stal osmkrát mistrem Portugalska (93, 95, 96, 97, 98, 99, 03, 04) a pětkrát získal portugalský pohár (94, 98, 00, 01, 03).\n"}
{"id": "1049619", "url": "https://cs.wikipedia.org/wiki?curid=1049619", "title": "Nuno Valente", "text": "Nuno Valente\n\nNuno Jorge Pereira da Silva Valente (* 12. září 1974, Lisabon) je bývalý portugalský fotbalista. Nastupoval většinou na pozici levého obránce.\n\nS portugalskou reprezentací získal stříbrnou medaili na mistrovství Evropy roku 2004. Zúčastnil se též mistrovství světa v Německu roku 2006, kde Portugalci skončili na čtvrtém místě. Celkem za národní mužstvo odehrál 33 zápasů, v nichž vstřelil 1 gól.\n\nS FC Porto vyhrál Ligu mistrů UEFA 2003/04, Pohár UEFA 2002/03 a Interkontinentální pohár 2004.\n\nS Portem se stal dvakrát mistrem Portugalska (2002/03, 2003/04) a dvakrát získal portugalský pohár (1994/95, 2002/03).\n"}
{"id": "1049621", "url": "https://cs.wikipedia.org/wiki?curid=1049621", "title": "Nájemní vrazi", "text": "Nájemní vrazi\n\nNájemní vrazi může znamenat:\n\n"}
{"id": "1049623", "url": "https://cs.wikipedia.org/wiki?curid=1049623", "title": "Nicolas-Claude Fabri de Peiresc", "text": "Nicolas-Claude Fabri de Peiresc\n\nNicolas-Claude Fabri de Peiresc (1. prosince 1580 – 24. června 1637), často uváděný jen jako Peiresc nebo latinsky Peirescius, byl francouzský astronom, přírodovědec a sběratel starožitností.\n\nByl významný rovněž jako organizátor vědy, dochovalo se asi 10 000 dopisů, které psal mnoha významným vědcům a umělcům své doby. Mimo jiné objevil Mlhovinu v Orionu. Jeho jméno nese rod kaktusů \"Pereskia\" a měsíční kráter Peirescius.\n"}
{"id": "1049624", "url": "https://cs.wikipedia.org/wiki?curid=1049624", "title": "Hélder Postiga", "text": "Hélder Postiga\n\nHélder Manuel Marques Postiga (* 2. srpna 1982, Vila do Conde) je portugalský fotbalista. Nastupuje většinou na postu útočníka. Od léta 2015 je hráčem indického klubu Atlético de Kolkata.\n\nS portugalskou reprezentací získal stříbrnou medaili na mistrovství Evropy roku 2004 a bronzovou na mistrovství Evropy 2012. Zúčastnil se též Eura 2008, mistrovství světa v Německu roku 2006, kde Portugalci skončili na čtvrtém místě, a světového šampionátu v Brazílii roku 2014. Celkem za národní mužstvo odehrál 72 zápasů, v nichž vstřelil 27 gólů.\n\nS FC Porto vyhrál Pohár UEFA 2002/03 a Interkontinentální pohár 2004.\n\nS Portem se stal čtyřikrát mistrem Portugalska (2002/03, 2005/06, 2006/07, 2007/08) a dvakrát vyhrál portugalský pohár (2002/03, 2005/06).\n\n"}
{"id": "1049626", "url": "https://cs.wikipedia.org/wiki?curid=1049626", "title": "Nájemní vrazi (film, 1995)", "text": "Nájemní vrazi (film, 1995)\n\nNájemní vrazi (anglicky \"Assassins\") je francouzsko-americký akční thriller z roku 1995 režiséra Richarda Donnera. Původní scénář Larryho a Andyho Wachowských přepracoval Brian Helgeland.\n\nV hlavních rolích se představí Sylvester Stallone, Antonio Banderas a Julianne Moore.\n\nRobert Rath je profesionální nájemný vrah. Z tohoto byznysu se snaží uniknout, tíží jej vzpomínky na vraždu mentora Nikolaje. Během plnění jedné zakázky se mu připlete do cesty ambiciózní konkurent Miguel Bain, který cílí na stejnou oběť. Bain se jeví jako sociopat. Od té doby s ním neustále soupeří a Rathovi se nedaří vypátrat, kdo si jej objednal. Nakonec je mu nabídnuta velmi lukrativní zakázka, která mu zaručí finanční nezávislost a možnost skončit s „řemeslem“. Jde o likvidaci 4 Nizozemců a počítačové hackerky Electry, která získala tajná data a hodlá je výhodně zpeněžit. Cílem je mimo zabití těchto osob i zajištění disku s daty.\n\nOvšem mise byla zadána i Miguelu Bainovi a dvojice zabijáků po sobě jde. Rath totiž ušetří život Electry a stane se jejím ochráncem. Bain se mu za to posmívá, že zesenilněl. Je najat na jeho zabití.\n\nFinále se odehrává na stejném místě před bankou, kde v minulosti Rath zúčtoval s Nikolajem. K Robertovu nemalému překvapení Nikolaj žije a je to právě on, kdo zadával jemu a Bainovi zakázky.\n\nFilm končí happy endem, zabitím Miguela a šancí na nový život zamilované dvojice Roberta s Electrou.\n\n"}
{"id": "1049631", "url": "https://cs.wikipedia.org/wiki?curid=1049631", "title": "Čchö Min-ho", "text": "Čchö Min-ho\n\nČchö Min-ho (: ), (* 18. srpna 1980 Kimčchon, Jižní Korea) je bývalý reprezentant Jižní Koreje v judu. Je olympijským vítězem z roku 2008.\n\nPo roce 2001 nahradil v reprezentaci stříbrného olympijského medailistu Čong Pu-kjonga a v roce 2003 získal ve 23 letech titul mistra světa. Své ambice potvrdil o rok později na olympijských hrách v Athénách. Získal bronzovou olympijskou medaili, když nestačil pouze na mongolského reprezentanta Cagánbátara.\n\nJeho judo mělo zajímavé parametry. Měl techniku japonských judistů a zároveň sílu mongolských judistů. Jeho dominantní technikou bylo seoi-nage, které zvládal na obě strany a patřil k prvním judistům, kteří ji mistrovsky prováděli přes opačné rameno. Jeho největším problémem byla váha a její drastické shazování před turnajem. Shazování váhy společně s tvrdým korejským drilem vedlo k častým zraněním a v letech 2005 a 2006 ho na pozici reprezentační jedničky nahradil Čo Nam-sok.\n\nV olympijském roce 2008 potvrdil své kvality na úkor svých reprezentačních rivalů a vybojoval si nominaci na olympijské hry v Pekingu. Do Pekingu přijel ve fenomenální formě a od prvního zápasu v turnaji dominoval. Ve finále sfouknul jako svíčku, jinak velmi dobře připraveného Rakušana Paischera a zaslouženě vybojoval zlatou olympijskou medaili.\n\nPo zisku zlaté olympijské medaile však šla jeho výkonnost dolů. Na mistrovství světa v roce 2009 se nechal nachytat ve druhém kole Pavlem Petřikovem ml. technikou sumi-gaeši na ippon. Výsledkem byla změna váhové kategorie, ve které sice nasbíral dostatek bodů pro start na olympijských hrách v Londýně v roce 2012, ale v nominaci dostal přednost o osm let mladší Čo Čun-ho. Sezona 2012 byla jeho poslední. Po ukončení sportovní kariéry se věnuje trenérské činnosti.\n\n"}
{"id": "1049632", "url": "https://cs.wikipedia.org/wiki?curid=1049632", "title": "Glokalizace", "text": "Glokalizace\n\nGlokalizace je pojem vycházející z kombinace slov globalizace a lokalizace. Popisuje produkty nebo služby, které jsou vyvíjeny a distribuovány globálně, a jsou navrhovány tak, aby se přizpůsobily uživateli nebo spotřebiteli na místním trhu. To znamená, že produkt nebo služba může být upravena tak, aby odpovídala místním zákonům a zákaznickým preferencím. Produkt nebo služba, které jsou efektivně glokalizovány, jsou mnohem atraktivnější pro koncového uživatele.\n\nGiddens definuje pojem glokalizace jako „souběh globalizačních procesů a lokálních kontextů, jenž často vede spíš k posílení než k úpadku místních a reginonálních kultur“.\n\nZákladní myšlenkou glokalizace je podle Rolanda Robertsona souběžná propagace standardizovaného produktu pro určitý trh se specifickými požadavky. \n\nPojem poprvé použili Japonci v 80. letech 20. století jako podnikání v byznysu. Glokalizace vychází z japonského slova \"dochakuka\", což v překladu znamená „adaptovat se domorodcům“. V rámci mikromarketingových studií došli japonští ekonomové k závěřu, že při distribuci a propagaci produktů v globálním měřítku, je třeba zohlednit geografické, sociální, antropologické a kulturní odlišnosti jednotlivých regionů. Touto myšlenkou se později inspirovali někteří západní sociologové. Profesor Erik Swyngedouw je považován za jednoho z prvních, kteří použili termín glokalizace ve svých studiích. Tento pojem byl pak v 90. letech zpopularizován britským sociologem Rolandem Robertsnem.\n\nV současnosti se za primární ekonomický fenomén považuje globalizace, což je tendence nabízet celosvětově jednotný produkt. Zásadním problémem při studii globalizace je přehlížení faktu, že výrobci a distributoři produktů a služeb operující na světovém trhu věnují čím dál více pozornosti sociokulturním rozdílům jednotlivých trhů. V rámci glokalizace dochází k přizpůsobení produktů místním požadavkům a v důsledku i k rozšíření okruhu potenciálních zákazníků, kterým je takto upravený globální produkt bližší. Cílem je uspokojit co nejvíce klientů i maximalizovat zisk společnosti.\n\nAmerický fastfoodový řetězec McDonald's je typickým příkladem globalizace. Svou stálou nabídku ale přizpůsobuje lokálním požadavkům a chutím, což je projevem glokalizace. Vedle celosvětově nabízených produktů, jako jsou např. Big Mac nebo Cheeseburger, zahrnuje např. McSmažák v České republice, McSushi v Japonsku nebo Maharaja Mac v Indii. Glokalizace této společnosti se týká nejen produktů, ale i propagace. Zatímco v Spojených státech amerických je tradičním maskotem řetězce klaun Ronald McDonald, ve Francii byl nahrazen populární komiksovou postavou Asterixe. \n\nAmerická společnost Whirpool vyrábějící nejen bílé zboží začátkem 21. století zavedla úpravu praček pro indický trh, které umožňují praní oděvů sárí, dlouhých až pět stop. \n\nAmerický řetězec Starbucks se také snaží přizpůsobit své kavárny a restaurace lokálním požadavkům. Například v Indii z jídelních menu vyřadil hovězí a vepřové maso, nabízí kávu vyráběnou z lokálních zdrojů a dokonce zřídil oddělené trouby či prodejní pulty pro přípravu vegetariánských jídel. V Česku zase v roce 2012 otevřel kavárnu v nákupním centru Forum Nova Karolina v Ostravě, kterou vyzdobil předměty z Dolu Michal a použil materiály jako je dřevo nebo ocel tak, aby charakterizovala tento region.\n\nGoogle nyní poskytuje svůj vyhledávač a další stránky uživatelům v 123 různých jazycích. V roce 1998 představil první Google Doodle (upravené logo společnosti). V Česku se první regionální loga objevila během roku 2010. U české verze tohoto vyhledávače se unikátní doodles objevují třeba ve státní svátky. V roce 2014 existovalo již přes dva tisíce různých regionálních verzí. \n"}
{"id": "1049636", "url": "https://cs.wikipedia.org/wiki?curid=1049636", "title": "Albánsko-jugoslávské vztahy", "text": "Albánsko-jugoslávské vztahy\n\nAlbánie a Jugoslávie spolu po většinu vlastní existence udržovaly vzájemné vztahy.\n\nAlbánie a Jugoslávie byli sousedé již od svého vzniku. Území severu Albánie si Srbsko nárokovalo během Balkánských válek, resp. jej považovalo za sféru svého vlivu. Po sjednocení Jugoslávie v závěru roku 1918 byly nároky nového jihoslovanského státu na Skadar ještě stále živé. Nikola Pašić se nechal slyšet, že \"bez Skadaru nemůže Černá Hora, a ani její záhoří žít\". V listopadu 1918 byl ve Skadaru ustanoven tzv. Kosovský výbor, který si osoboval právo naplnit cíle Prizrenské ligy a dosáhnout tak Velké Albánie. \n\nPo vzniku nezávislé Jugoslávie měl nový balkánský stát na svém území u hranice s Albánií zhruba půlmilionovou albánskou menšinu.\n\nJugoslávská vláda neměla díky těmto, i jiným zkušenostem s Albánií krátce po svém vzniku zrovna nejlepší vztahy; v roce 1921 si pozvali jugoslávští představitelé předáky z oblasti Mirditë do Bělehradu a podpořili vznik jejich nezávislé republiky na severu Albánie. Ta měla být dozorována z Bělehradu. Nedlouho po jejím vyhlášení však následovala ozbrojená akce albánské armády, která vypudila separatisty. Jugoslávské vojsko se připravovalo k protiútoku, nicméně západní mocnosti upozornily Bělehrad, že by bylo lepší v této záležitosti neintervenovat.\n\nPrvní polovinu 20. let i tak provázely územní spory a především nejednotná představa, kudy by měla vést společná hranice mezi oběma státy. Až v roce 1922 byla v Itálii ustanovena komise, která se zabývala řešením problému. Měla být vytvořena nárazníková zóna mezi oběma státy. Finální rozhraničení však bylo uskutečněno až v roce 1926.\n\nMeziválečná Albánie byla značně nestabilní a spojence si mohl Bělehrad hledat jen stěží. V roce 1924 došlo v Albánii k převratu, financován byl z Jugoslávie. Cílem bělehradské vlády bylo dosadit do čela státu někoho, kdo by dokázal Bělehrad uspokojit více, než Fan Stilian Noli. Ahmet Zogu zastavil činnost Kosovského výboru. Ovládnutí veškeré moci ve státě Ahmetem Zogu znamenalo konec Noliho vlády, ve které také zasedal Hasan Prishtina – separatistický bojovník ještě z dob před vznikem Království SHS.\n\nAhmet Zogu však získal brzy mnohem lepšího spojence – Itálii, která s Jugoslávií velmi dobré vztahy neměla, především kvůli sporné námořní hranici. Rostoucí italský vliv znepokojoval Bělehrad, a tak se jugoslávské vedení ještě jednou pokusilo zaplést do vnitrostátních poměrů v Albánii. Prostředníkem mu měl být tehdejší jugoslávský vyslanec v Tiraně. Jeho roli však Zogu odhalil, a tak byl vyslanec v roce 1927 v Praze zabit.\n\nV polovině 30. let se dařilo albánskému vývozu do Jugoslávie. Jihoslovanský stát se stal 4. největším odběratelem albánského zboží. Na sever putovaly olivy, dobytek, sýr, vlna, vejce a tabák. Jugoslávie na jih zase vyvážela cement, pivo, kukuřici, kůži a stavební dřevo. Jugoslávští představitelé tuto obchodní výměnu podporovali, neboť se obávali vzrůstu řeckého vlivu v regionu, který by neviděli rádi.\n\nJednou z afér, která značně ovládala jugoslávsko-albánské vztahy v závěru 30. let 20. století bylo plánované vysídlování albánských rodin z Jugoslávie do Turecka, iniciované po vzájemných rozhovorech mezi představiteli Jugoslávie a Turecka. Albánský král Ahmet Zogu (Zog I.) nicméně intervenoval u tureckého prezidenta a vymohl si návrat všech etnických Albánců z Turecka zpět do Albánie. \n\nV druhé polovině 30. let se Albánie dostala pod takovou míru italského vlivu, že v podstatě přišla o nezávislou zahraniční politiku.\n\nVztahy mezi Jugoslávií a Albánií byly po skončení druhé světové války velmi dobré. Již 28. května 1945 uznala jugoslávská vláda vládu albánskou. Jak v Albánii, tak i v Jugoslávii, se dostali k moci komunisté, kteří dokázali najít společnou řeč. \n\nJugoslávie se pokoušela se s Albánií sblížit. Byla učiněna řada pozitivních politických kroků, jako například odřeknutí se části kvóty pro poválečné reparace (Jugoslávii byly přiznány jedny z nejvyšších). A to i přesto, že sama Jugoslávie zoufale potřebovala pomoc s poválečnou obnovou. Jugoslávie dále vydala více než 700 milionů tehdejších dinárů jako příspěvek pro vybavení albánské armády. V červnu 1946 navíc Enver Hodža odcestoval do Bělehradu, kde bylo podepsáno okolo dvaceti vzájemných smluv, včetně \"Smlouvy o přátelství a vzájemné spolupráci\" a například i smlouvy o celní unii, společných výrobních společnostech i vztazích obou národních měn.\nAlbánská ústava, která byla schválena dne 1. listopadu 1946, byla sepsána na základě ústavy jugoslávské a sovětské.\n\nJugoslávští komunisté vyslali k Albánské straně pracujících (PPSH) svého stálého zástupce, kterým byl až do poloviny roku 1948 Savo Zlatić. Právě Zlatić na přelomu let 1947 a 1948 diskutoval s oběma komunistickými stranami možnost ustanovení federace mezi oběma zeměmi. \n\nBěhem krátké doby byli vysláni do Tirany a dalších měst odborníci a technici, kteří měli pomoci s rozvojem a výstavbou albánského průmyslu. Albánská infrastruktura byla zoufale zaostalá; železnice v podstatě neexistovala, země měla jediný přístav a takřka žádný průmysl. Namísto italštiny se začala na školách v Albánii vyučovat srbochorvatština a také ruština. To zvýšilo zcela přirozeně poptávku po dalších odbornících (učitelích), kteří museli přicestovat do Albánie z Jugoslávie. V roce 1947 byl v Tiraně otevřen Pedagogický institut. Byla zřízena \"Společnost pro kulturní spolupráci Jugoslávie a Albánie\" se sídlem v Tiraně.\n\nSkutečností však zůstává, že veškerá tato spolupráce dostala albánské komunistické vedení do značné závislosti na Bělehradu. \n\nTito sám uvažoval o vytvoření balkánské federace, jejímiž členy by byla Jugoslávie, Albánie, tak například i Bulharsko. Dohoda z Mukji, kterou mezi sebou jugoslávští a albánští partyzáni uzavřeli, předvídala, že Kosovo bude vráceno Jugoslávii, nicméně v případě začlenění Albánie k jihoslovanskému státu bylo jasné, že by problematický region s odbojnou menšinou získala nejspíše Tirana.\n\nV reakci na roztržku mezi Titem a Stalinem již 1. června 1948 zastavila Albánie veškeré ekonomické dohody o spolupráci s Jugoslávií. Hlavním argumentem, který Albánci proti Jugoslávcům použili, bylo obvinění z ekonomické kolonizace státu. PPSH se tím nicméně chtěla připravit na situaci, kdy se bude muset odvrátit od Jugoslávie a svoji zahraničí politiku více orientovat na Sovětský svaz.\n\nVšichni jugoslávští odborníci, kteří byli do Albánie pozváni, museli zemi opustit do 48 hodin. Podobný nátlak byl činěn i na další jugoslávské občany, kteří pobývali na území Albánie. Mezi samotnými Albánci se odehrálo spoustu inscenovaných soudních procesů, ve kterých byli různí nepohodlní občané obviňováni ze spolupráce s Jugoslávií. Oběťmi těchto procesů se stali zastánci spolupráce s Jugoslávií v nejvyšších politických funkcích – Koči Dzodze a Pandi Kristo.\nJednotlivé vzájemné smlouvy začaly být vypovídány a vzájemné telegramy mezi Tiranou a Bělehradem naplňovala nejrůznější obvinění. Od roku 1949 byla například sabotována i vzájemná dohoda o užívání vody Skadarského jezera (kterým procházela jugoslávsko-albánská hranice) a řeky Drim, která do jezera přitéká. Její ekonomický potenciál byl přitom nemalý a diskutovalo se o vybudování možné kaskády přehrad (tuto kaskádu za vysoké náklady nakonec vybudovala Albánie o mnoho později sama). Jugoslávská vláda diplomatickou nótou z 12. listopadu 1949 vypověděla \"Smlouvu o přátelství a vzájemné pomoci\". Vypovězění smlouvy se chopili albánští komunisté a prezentovali jej jako další z nepřátelských aktů, které Jugoslávie učinila vůči jejich zemi. Hodžovo vedení používalo při odsuzování SKJ slovník ne nepodobný tomu, který byl užíván obecně ve východním bloku. Bělehrad obvinila z vytvoření \"agenturního štábu špionů a fašistů\", kteří měli sloužit ve službě anglo-amerických imperialistů proti táboru socialismu.\n\nAlbánská armáda zvyšovala napětí i prostřednictvím různých incidentů na jugoslávské hranici, útoků na příslušníky pohraniční stráže a vysílání různých agentů na území především Kosova, kde se jim dařilo se dobře infiltrovat, především díky neexistující jazykové a kulturní bariéře. Jen v letech 1948-1956 bylo uskutečněno na 649 pohraničních incidentů, 12 jugoslávských pohraničníků zaplatilo životem a dalších 21 bylo zraněno. Intenzita vzájemných střetů byla nejvyšší v letech 1950 a 1951. Ještě po dlouhou dobu poté byla vzájemná hranice mezi SFRJ a Albánií považována jugoslávskou veřejností za nebezpečnou.\n\nSmrt J. V. Stalina znamenala do jisté míry uklidnění situace, neboť nový sovětský kurz se ukázal být k Jugoslávii mnohem přátelštější. Mezi Jugoslávií a Albánií byla nedlouho poté podepsána smlouva o řešení pohraničních provokací a od roku 1954 působili v Bělehradu i v Tiraně opět vyslanci obou zemí.\n\nPo podepsání Bělehradské deklarace, ve které se Sovětský svaz zavázal respektovat právo Jugoslávie na vlastní cestu k socialismu, doznaly ekonomické vztahy jihoslovanského státu i Albánie jistých pozitivních změn. I přesto však probíhala štvavá kampaň z albánské strany a i nadále se konala řada inscenovaných soudních procesů, ve kterých byly různí albánští občané označováni za albánské špiony. Obdobná situace však panovala i v Jugoslávii (viz např. prizrenský proces), kdy byla řada lidí odsuzována za spolupráci s Albánií, resp. s USA, nebo Velkou Británií.\n\nAlbánie rovněž odsoudila Titův postup v maďarské krizi v roce 1956. Jugoslávský vůdce v něm zprvu podpořil maďarské reformní křídlo komunistů. Normalizace vztahů skončila a z Albánie se na jugoslávskou adresu ozývalo mnohem více kritiky, než kdy dříve. Celkem vyšlo v letech 1959-1960 v albánském tisku přes pět set protijugoslávských textů.\n\nV roce 1960 došlo rovněž ke zhoršení vztahů mezi Albánií a SSSR, neboť komunistické vedení Albánie obvinilo Nikitu Chruščova z revizionismu. Země nasměrovala izolacionistický kurz.\n\nAlbánští komunisté často poukazovali na problematiku Kosova. Jihosrbskou provincii vnímali jako území ztracené a takové, které by se Albánii mělo vrátit. Jugoslávští komunisté si byli rizika pronikání nebezpečných proudů právě přes Kosovo vědomi a pokusili se problém řešit ekonomickými nástroji. Po Brionském plénu došlo ve vedení SAP Kosovo ke značným změnám a autonomní oblast začala řídit albánsky mluvící většina. Už v roce 1968 se však ukázalo, jak velkým celojugoslávským problémem Kosovo je, neboť v Prištině vypukly demonstrace, během kterých byl pro Kosovo požadován statut republiky. Toto jugoslávští komunisté odmítli. Sám Enver Hodža se vyslovil pozitivně o demonstrujících studentech v Prištině. Rádio Tirana vyslalo zprávu, že Josip Broz Tito požádal NATO s uklidněním situace, což jugoslávský vůdce odmítl.\n\nPřestože bylo od šedesátých let investováno do rozvoje Kosova na jugoslávské poměry velké množství prostředků – budován byl průmysl, infrastruktura a zvyšovala se postupně jak zaměstnanost tak i vzdělanost obyvatelstva, situace se příliš nelepšila. Loajalita kosovskoalbánského obyvatelstva, podrývaná z Albánie, spíše klesala. Jugoslávští komunisté se domnívali, že zlepšením životních poměrů v nejzaostalejší části federace dojde k ústupu radikálních názorů. I přesto však pro řadu kosovských Albánců zůstával Enver Hodža národním hrdinou. A to i paradoxně přesto, že v Kosovu byla životní úroveň daleko vyšší, než v samotné Albánii.\n\nAni tyto skutečnosti nezabránily tomu, aby byly v roce 1971 jugoslávské vyslanectví v Tiraně a albánské vyslanectví v Bělehradě povýšeny na úroveň velvyslanectví.\n\nPo srpnové okupaci Československa vojsky SSSR a několika dalších zemí vystoupila Albánie formálně z Varšavské smlouvy. Malá balkánská země se invaze neúčastnila a členem paktu byla spíše jen formálně. Po invazi však paradoxně slíbila podporu Jugoslávii, byla-li by napadena. Albánští komunisté se (stejně jako jugoslávští) obávali invaze ze strany Sovětského svazu.\n\nJen dva roky před osudnými nepokoji v Kosovu, které se odehrály v březnu 1981, označil Josip Broz Tito vzájemné vztahy s Albánií jako dobře se rozvíjející, především v kulturní a hospodářské oblasti. Ocenil, že tím dochází k politické stabilizaci celého regionu a že z jejich rozvoje těží obě země.\nDůvody pro ekonomickou spolupráci však byly mnohé; téměř dvoumilionová albánská menšina v Kosovu, která cítila zcela přirozeně jistou sounáležitost s Albánci z Albánie, společná hranice a příležitosti obchodní. Pro to však bylo nezbytné zajistit vhodné dopravní spojení, především železniční. V krátkém období poválečné spolupráce mezi oběma zeměmi bylo sice zamýšleno vybudovat železniční trať mezi oběma zeměmi, nicméně tu se však podařilo dokončit až v první polovině 80. let. Pro Albánii se otevřel přístav v Baru, pro Jugoslávii v přístav v Drači a byla zřízena i společná lodní linka do přístavu Bari v Itálii. Značný byl i potenciál v oblasti dovozu a vývozu elektrické energie. Společnost Jugoslovenski aerotransport zahájila provoz letecké linky mezi Bělehradem a Tiranou. Ta se však ukázala být jako velice ztrátová a provozována byla jen jednou týdně.\n\nZávěr Hodžova života v první polovině 80. let představoval pro Albánii období historicky nejvyšší izolace. Pro obyvatele pohraničních měst na severu a východě Albánie představovalo jugoslávské televizní vysílání, které bylo navíc z Kosova k dispozici i v albánštině, jediný kontakt se zahraničím. V této době se začala v Albánii šířit i jugoslávská kultura a populární hudba. Albánské bezpečnostní síly se pokoušely signály jugoslávských vysílaček se střídavými úspěchy narušovat.\n\nDemonstrace v Kosovu byly první větší zkouškou pro jugoslávské bezpečnostní složky, které nyní řídilo koletivní předsednictvo, a nikoliv již Josip Broz Tito, který plnil po několik desítek let roli nejvyššího arbitra v zemi. \n\nSkutečnosti, že se situace v Prištině vymkla bělehradskému vedení na krátký čas z rukou, využili albánští komunisté velmi obratně. Na 8. sjezdu PPSH (Albánské strany práce), který se konal ve dnech 1. – 8. listopadu 1981, zaujala politická reprezentace velmi ostré stanovisko a nabídlo veškerou možnost pomoc požadavkům kosovských Albánců v autonomní oblasti.\n\nSrbský nacionalismus, který se dostal do popředí v druhé polovině 80. let v souvislosti s úpadkem role komunistů a vzestupem radikálních politických snah po celé Jugoslávii, se zcela přirozeně střetával s nacionalismem albánským. Albánie byla obviňována srbskou veřejností, intelektuály, radikálními časopisy i médii z rozvracení Jugoslávie a Srbska samotného především prostřednictvím nepokojů v Kosovu. Tento pohled nesdílela veřejnost v některých jugoslávských republikách, především ve Slovinsku a Chorvatsku.\n\nZnačná část jugoslávské veřejnosti vnímala problematiku vystěhovávání Srbů a Černohorců z Kosova jako výsledek akce, provedené agenty Hodžovy vlády. Tento postoj zaujímala i jugoslávská vláda, která v souvislosti s touto problematikou zaslala albánskému vedení několik diplomatických nót – a která mohla poukázat na cizího nepřítele v otázce neřešitelných domácích hospodářských problémů. Dobové výzkumy ukázaly, že 59 % slovanského obyvatelstva, které opustilo Kosovo, tak učinilo z obav o svoji bezpečnost. 41 % potom z ekonomických důvodů.\nVeřejnost v Albánii nesla velmi těžce vnitropolitické změny v Jugoslávii a především příchod Slobodana Miloševiće k moci. Po eskalaci kosovského konfliktu, ke které došlo po vyhlášení mimořádného stavu v roce 1989 a brutální omezení kosovské autonomie o rok později, vyhlásila skupština Kosova nejprve statut republiky a později nezávislost. Albánský parlament v Tiraně její prohlášení o nezávislosti přijal již v roce 1991.\n\nV roce 1999 podpořila Albánie akci NATO, během níž byla bombardována Svazová republika Jugoslávie. V reakci na to přerušila Albánie se svým severním sousedem diplomatické styky (a to až do ledna 2001).\n\nAlbánie byla mezi prvními státy, které uznaly nezávislost Kosova v roce 2008.\n"}
{"id": "1049639", "url": "https://cs.wikipedia.org/wiki?curid=1049639", "title": "Třetí vlna kávy", "text": "Třetí vlna kávy\n\nTřetí vlna kávy označuje současné hnutí snažící se produkovat kvalitní kávy a přistupuje k přípravě kávy jako k umění, podobně jako u vína. Káva už není jen komodita. Označení zahrnuje všechny fáze od pěstování, přes sklizeň, skladování, pražení i přípravu. Vznikají přímé vztahy farmářů s pražírnami a kavárníky.\n\nTřetí vlna se snaží o největší chuťový požitek z kávy, aby bylo možné vychutnat jemné rozdíly chutí různých odrůd a regionů stejně jako je to u dalších kulinářských produktů vína, čaje nebo čokolády. Mezi hlavní znaky třetí vlny patří nákup přímo z farem (direct trade), výběrová káva, světlejší pražení. Káva se kromě espressa připravuje pomocí dalších metod jako Vacuum pot, Chemex nebo drip.\n\nPojem třetí vlna vznikl v roce 2002 jako fenomén v USA. Zde začala třetí vlna v devadesátých letech. Podobná hnutí fungují v Kanadě, Austrálii, na Novém Zélandě, ve Skandinávii a v Evropě. V širším pojetí zahrnuje třetí vlna výběrovou kávu.\n\nTrish Rothgeb z Wrecking Ball Coffee Roasters prvně psala o třetí vlně kávy v listopadu 2002 v článku pro The Flamekeeper, zpravodaji Roaster's Guild (gildě pražičů), obchodní skupině Americké asociace pro výběrovou kávu (Specialty Coffee Association of America, SCAA). Nicholas Cho z Murky Coffee poté definoval třetí vlnu přesněji v jeho článku. a v dřívějším interview v březnu 2005 v programu \"Bereme do úvahy vše\" program. V současnosti je termín třetí vlna běžně užíván novinami jako \"The New York Times\", \"LA Weekly\", \"Los Angeles Times\", \"La Opinión\" and \"The Guardian\".\n\nV březnu 2008, laureát Pulitzerovy Ceny a kritik Jonathan Gold z \"LA Weekly\" definoval třetí vlnu kávy takto:\n\nDřívější termín výběrová káva pochází z roku 1974 a označuje vysoce kvalitní kávu, která dosáhla 80 bodů na 100 bodové stupnici SCAA.\n\n"}
{"id": "1049640", "url": "https://cs.wikipedia.org/wiki?curid=1049640", "title": "Ivan Otto Mikšovič", "text": "Ivan Otto Mikšovič\n\nIvan Otto Mikšovič (2. října 1909, Turnov - 30. srpna 1987, Praha) byl český skaut, novinář a spisovatel..\n\nIvan Otto Mikšovič se narodil roku 1909 v Turnově jako nejmladší ze tří dětí. Od svých 16 let psal povídky, fejetony, zprávy a reportáže pro deník Národní politika. Od roku 1931 pracoval jako redaktor \"Týdne horských okresů\" v Železném Brodě. Po několika letech odtud přešel do turnovských \"Pojizerských listů\", kde kromě reportáží a zpravodajství otiskl na pokračování své dva romány \"Zločin v bouři\", který vyšel dokonce knižně, a \"Skleněný svět\", věnovaný vzniku sklářství na Železnobrodsku. Je považován za zakladatele skautingu v Jilemnici. Spolupracoval také Československým rozhlasem a roku 1945 začal vydávat v Jablonci nsd Nisou první české noviny \"Naše právo\". Poté pracoval až do roku 1951 v deníku \"Stráž severu\" v Liberci. Rovněž byl tiskovým zpravodajem Junáka. \n\nRoku 1951 byl zatčen za smyšlenou protistátní činnost a v rámci procesu s tzv. skupinou doktora Karla Průchy odsouzen na deset let vězení. V pracovním táboře pro politické odpůrce komunistického režimu Vojna u Příbrami dokázal napsat román pro chlapce \"Měděný důl\". Rukopisu hrozilo zničení, ale díky jednomu dozorci byl zachráněn. Propuštěn a rehabilitován byl roku 1960, poté pracoval jako tiskový redaktor a fotograf v nakladatelství Práce do svých 68 let. Jako novinář procestoval řadu zemí a své reportáže doprovázel vlastními fotografiemi.\n\n"}
{"id": "1049641", "url": "https://cs.wikipedia.org/wiki?curid=1049641", "title": "Popelivka", "text": "Popelivka\n\nPopelivka (\"Ligularia\") je rod bylin které jsou považovány za rostliny okrasné květem i listem. Rod je součásti široké čeledi rostlin hvězdnicovitých ve které je zatříděn do podčeledi \"Asteroideae\".\n\nČeské pojmenování popelivka se dříve používalo pro rostliny řazené do rodu Cineraria, z jehož latinského názvu je český název odvozen (lat. \"cineraceus\" = popelavý). Podle současného rozdělení těchto taxonů zůstaly v rodě Cineraria (česky cinerárie) pouze dva druhy (Cineraria multiflora a Cineraria saxifraga) a ostatní druhy byly převedeny zejména do rodů Lingularia (těm český název popelivka zůstal zachován) a Senecio.\n\nRod tvoří asi 125 druhů z nichž v České republice roste pouze jediný, kriticky ohrožená popelivka sibiřská. Těžiště rozšíření tohoto euroasijského rodu je v Číně a Japonsku, v evropské přírodě se vyskytuje méně často.\n\nRostliny vyžadují vlhké a na živiny bohaté humózní půdy, některé druhy snesou polostín, jiné potřebují ke kvetení plné slunce. Všechny však žádají stanoviště která jsou dostatečně a trvale zásobena vodou, vyhovují jim místa s vysokou hladinu spodní vody. Při dlouhodobém nedostatku vláhy vyrůstají jen krátké neplodné lodyhy, při krátkodobém rostliny svěšují listy.\n\nDlouhověké vytrvalé byliny s lodyhou vyrůstající do výše až dvou metrů. Z krátkého oddenku roste trs přízemních listů které mají dlouhé řapíky, jejich čepele jsou nedělené, celokrajné nebo zubaté. Střídavě rostoucí lodyžní listy jsou tvarem podobné přízemním a směrem vzhůru se zmenšují a zkracují se jim řapíky.\n\nNa koncích lodyh rostou na krátkých stopkách květní úbory které bývají uspořádané do chocholíků, hroznů nebo lat. Početnější květy (až 100) nacházející se ve středu úborů jsou oboupohlavné a mají trubkovitou pětilaločnou korunou, méně četné (0 až 15) jazykovité květy rostoucí po obvodu jsou pouze samičí. Květy jsou barvy žluté, oranžové nebo cihlově červené, později hnědnou. Válcovitý až zvonkovitý zákrov je tvořený jednou neb dvěma řadami kopinatých či podlouhlých nazelenalých, načervenalých nebo suše blanitých listenů; mívá ještě drobný vnější zákroveček.\n\nSlámové až nahnědlé nažky se žebry jsou elipsoidní, válcovité nebo vřetenovité, obvykle mají zaoblené konce a jsou lysé. Jejich dvou nebo třířadý trvalý chmýr je nahnědlý nebo načervenalý. Ploidie rodu je x = 30. Rostliny se samovolně množí semeny (nažkami) nebo některé druhy odnožují, v zahradnické praxi dělením starších rostlin.\n\nPopelivky se občas prosazují v zahradní a krajinářské tvorbě, kde po dlouhou dobu vynikají svými velkými listy a květy. Vysazují se jako solitéry nebo ve skupinách s nižšími trvalkami okolo vodních ploch.\n\n\n \n"}
{"id": "1049644", "url": "https://cs.wikipedia.org/wiki?curid=1049644", "title": "Horka (Orlická tabule, 281 m)", "text": "Horka (Orlická tabule, 281 m)\n\nHorka (281 m n. m.) je vrch v okrese Rychnov nad Kněžnou Královéhradeckého kraje. Leží asi 1 km jihovýchodně od obce Mokré na jejím katastrálním území.\n\nGeomorfologicky vrch náleží do celku Orlická tabule, podcelku Třebechovická tabule a okrsku Černilovská tabule.\n"}
{"id": "1049646", "url": "https://cs.wikipedia.org/wiki?curid=1049646", "title": "Spáleniště: Zkouška", "text": "Spáleniště: Zkouška\n\nSpáleniště: Zkouška (v anglickém originále The Scorch Trials) je druhý díl knižní trilogie amerického spisovatele Jamese Dashnera. Jde o dystopickou postapokalyptickou sci-fi pro dospívající mládež, ve stylu \"Hunger Games\". Vyšla poprvé v říjnu 2010 v nakladatelství Delacorte Press.\n\nKnize předchází první díl nazvaný \"\" (\"The Maze Runner\") a následuje jej \"Vražedná léčba\" (\"The Death Cure\"). V roce 2012 vyšla další Dashnerova kniha \"Rozkaz zabít\" (\"The Kill Order\"), dějově předcházející celé sérii.\n\nČesky ji v prosinci 2014 vydala společnost Euromedia Group v edici YOLI, a to v překladu Petra Kotrleho pod názvem \"Spáleniště: Zkouška\". Podruhé byla vydána na podzim 2015 u příležitosti premiérového uvedení filmové adaptace, a to s přebalem v podobě filmového plakátu. Do třetice pak vyšla ještě před koncem téhož roku v rámci souborného jednosvazkového vydání celé trilogie pod názvem \"Labyrint\".\n\nNalezení cesty z Labyrintu, k němuž došlo v prvním díle, nepředstavuje pro přeživší Placery (v originále \"Gladers\") konec strastí a dobrodružství. Za zdmi obřího bludiště je země spálená slunečními erupcemi a krutým klimatem, populace zdecimovaná infekční nemocí, která se nepodobá žádné jiné… Nemoci se v tomto světě říká „erupce“ (\"Flare\") a nakaženým lidem „raplové“ (\"Cranks\").\n\nPlaceři se celý první díl soustředili na návrat do reálného světa, ale kvůli hromadné ztrátě paměti netušili, co je v oné realitě čeká. Je to další zkouška, tentokrát však bez jasně nastavených pravidel a mantinelů, jako v Labyrintu. Musí překonat nehostinný, poušti podobný pás země zvaný Spáleniště (\"Scorch\"), hemžící se tlupami „raplů“. A tajemná organizace ZLOSIN (\"WICKED\"), jež má za úkol zamezit zániku celého světa, jim v tom zrovna nepomáhá.\n\n\nPo uvedení filmové adaptace prvního dílu Dashnerovy knižní série \"\" v září 2014 společnost Fox ohlásila zamýšlené datum premiéry i pro film založený na této druhé knize, a to 18. září 2015. Samotné natáčení započalo koncem října 2014 pod vedením režiséra Wese Balla a podle scénáře T.S. Nowlina. Distribuční společnost CinemArt ohlásila uvedení filmu do českých kin od 17. září 2015, a to pod názvem \"\".\n\n"}
{"id": "1049647", "url": "https://cs.wikipedia.org/wiki?curid=1049647", "title": "Eero Balk", "text": "Eero Balk\n\nEero Balk (* 8. květen 1955, Kuopio, Finsko) je finský bohemista, rusista a ukrajinista, překladatel ze slovanských jazyků. Působí též jako tlumočník, kulturní poradce a spisovatel na volné noze.\n\nV roce 1981 absolvoval magisterské studium filologie na Kyjevské univerzitě. Překládá z ruštiny, ukrajinštiny, češtiny, dále slovenštiny, hornolužické a dolnolužické srbštiny do finštiny. Přeložil do finštiny více než 30 knih, a také divadelní hry a televizní pořady.\n\nJeho překlady textů několika desítek českých autorů vyšly knižně i v časopisech. Haškův román \"Osudy dobrého vojáka Švejka za světové války\" přeložil do finštiny roku 1991 jako první přímo z češtiny. Napsal průvodce Prahou pod názvem \"Sankarimatkailijan Praha\" (1996).\n\nZa překlad Haškova \"Švejka\" obdržel v roce 1992 finskou státní cenu za literaturu. V roce 1992 rovněž obdržel Cenu města Havlíčkova Brodu, za šíření a propagaci českých knih. V roce 2002 mu Obec spisovatelů za propagaci české literatury udělila Cenu Premia Bohemica.\nRoku 2008 byl zvolen čestným členem klubu Jaroslava Haška. V roce 2014 se stal laureátem ukrajinské ceny P. Kuliše za propagaci ukrajinské kultury ve Finsku.\n\n\nV časopisech či novinách vyšly překlady dalších českých autorů, mezi něž patří Ludvík Aškenazy, Eduard Bass, Egon Bondy, Tereza Boučková, Ota Filip, Milena Jesenská, Tobiáš Jirous, Lubor Kasal, Alexandr Kliment, Libuše Moníková, Daniel Micka, Ewald Murrer, Ludvík Němec, Jan Pelc, Petr Pithart, Zdeněk Rosenbaum, Jaroslav Seifert, Božena Správcová, Friedrich Torberg, Michal Viewegh, Ivo Vodseďálek a Ivan Wernisch.\n\n\n\n"}
{"id": "1049651", "url": "https://cs.wikipedia.org/wiki?curid=1049651", "title": "Buš", "text": "Buš\n\nBuš (: \"bush\") je označení pro typ venkovské krajiny v Austrálii, Novém Zélandu, Kanadě a Aljašce. Typicky jde o krajinu porostlou suchomilnými keři a nízkými stromy.\n\nTermín buš je spojován především s Austrálii, kde se používá v několika významech. Při popisu krajiny se slovo buš používá pro oblasti porostlé řídkým lesem nebo osamělými stromy a křovinami. Většinou není souvisle zatravněna, kvůli suché na dusík chudé půdě. V tomto smyslu byla buš specificky australským fenomenem, který se odlišoval od zelené evropské krajiny známé prvním přistěhovalcům. Slovo buš je také používané pro jakékoliv osídlené oblasti mimo hlavní metropolitní oblasti bez ohledu na převládající vegetaci.\n\nPro pěší turistiku se v Austrálii místo běžného anglického slova \"hiking\" používá termín \"bushwalking\".\n\n"}
{"id": "1049653", "url": "https://cs.wikipedia.org/wiki?curid=1049653", "title": "Čičinská", "text": "Čičinská\n\nČičinská (též \"Čičínská\") je 281 m n. m. vysoký vrch v okrese Hradec Králové Královéhradeckého kraje. Leží asi 3 km severozápadně od města Třebechovice pod Orebem na jeho katastrálním území.\n\nGeomorfologicky vrch náleží do celku Orlická tabule, podcelku Třebechovická tabule a okrsku Černilovská tabule.\n"}
