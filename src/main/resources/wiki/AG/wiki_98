{"id": "1167947", "url": "https://cs.wikipedia.org/wiki?curid=1167947", "title": "Hubert Zafke", "text": "Hubert Zafke\n\nHubert Ernst Zafke (1920 – 2018) byl německý \"SS Unterscharführer\", který za druhé světové války sloužil v nacistických koncentračních táborech Sachsenhausen, Neuengamme a Auschwitz-Birkenau.\n\nNarodil se v rolnické rodině v Pomořansku. Žil v Schönau, kde vystudoval gymnázium a zemědělskou školu. V roce 1933 se stal členem Hitlerjugend a v roce 1939 vstoupil do SS a byl zařazen ke službě v Dachau. Za druhé světové války sloužil v několika dalších nacistických koncentračních táborech jako člen zdravotnického personálu. Po válce byl zatčen Brity a předán polské straně. V březnu 1948 byl odsouzen ke čtyřem letům odnětí svobody u Okresního soudu v Krakově za jako člen SS a za své skutky koncentračním táboře v Osvětim v jednom z procesů se členy posádky koncentračního tábora Osvětim-Birkenau.\n\nPo propuštění z vězení, se usadil v Gnevkowe ve východním Německu. Zde se podílel na výrobě a prodeji zemědělských produktů a pesticidů. Oženil se a měl čtyři syny. Na začátku roku 2015 byl obviněn v soudním procesu krajského soudu v Neubrandenburgu na severovýchodě Německa za napomáhání při vraždě 3681 lidí v plynových komorách v Osvětimi-Birkenau během své služby v koncentračním táboře.\n\n"}
{"id": "1167949", "url": "https://cs.wikipedia.org/wiki?curid=1167949", "title": "Sophie Caldwellová", "text": "Sophie Caldwellová\n\nSophie Caldwell (* 22. března 1990, Rutland (Vermont)) je americká běžkyně na lyžích. Prosazuje se především ve sprintech.\n\nPři svém prvním startu na olympiádě dosáhla v Soči 2014 ve sprintu 6. místa, čímž překonala tehdejší historické nejlepší umístění amerických běžkyň na olympiádách (8. místo Kikkan Randall OH 2010, 8. místo Jessica Diggins OH 2014).\n\nNa Tour de Ski 2016 si ve 4. etapě v Oberstdorfu ve sprintu klasicky připsala své premiérové vítězství v závodech Světového poháru. Do té doby bylo jejím nejlepším umístěním 3. místo ze sprintu volně v Lahti 1. března 2014. Stala se tak teprve druhou americkou běžkyní na lyžích v historii (po Kikkan Randall), která v závodě SP nebo části závodu zvítězila.\n\n"}
{"id": "1167951", "url": "https://cs.wikipedia.org/wiki?curid=1167951", "title": "Michael Ostendorfer", "text": "Michael Ostendorfer\n\nMichael Ostendorfer, též Ostendorffer (* kolem 1490/1495 v Hemau (Bavorsko) nebo Ostendorfu (Švábsko) – prosinec 1559, Regensburg) byl německý malíř a grafik, který je řazen k Dunajské škole.\n\nOstendorfer pravděpodobně přišel z Švábska. O jeho výtvarném školení není nic známo, ale předpokládá se, že jeho učitelem byl Albrecht Altdorfer. V roce 1519 získal občanská práva v Regensburgu a v následujícím roce je v kronice uváděn jako mistr. Se svou první manželkou Annou Wechin, dcerou kožešníka, měl několik synů a dceru Dorotheu. V letech 1525–1532 pracoval pro regensburskou tiskárnu Paula a Hanse Kohla a v letech 1522–41 také pro tiskárnu Petera Apiana v Ingolstadtu. V roce 1536 se přestěhoval do Neumarktu, kde se o tři roky později stal dvorním malířem kurfiřta Fridricha II. Falckého. Kurfiřta pak následoval do jeho rezidenčního města Amberg, kde bydlel až do roku 1544. V roce 1544 pracoval pro norimberskou tiskárnu Hanse Guldenmunda. V roce 1549 se přestěhoval zpátky do Regensburgu. V letech 1550–1553 získával zakázky císařského města, ale pracoval i pro tamního reformátora Nicholase Galluse. V roce 1556 onemocněl dnou a zemřel v chudobě roku 1559.\nStyl jeho grafických listů byl ovlivněn Albrechtem Altdorferem, ale postrádá Altdorferovu pečlivost, jemnost a poetickou atmosféru. Vytvořil sérii dřevorytů poutnických míst, z nichž za nejlepší jsou považovány dva velké listy s poutí ke Krásné Madoně před starým kostelem a pohled na nový kostel Krásné Madony. Z majetku Albrechta Dürera pochází dřevoryt s poutí k soše Krásné Panny Marie v Regensburgu (1520), který ukazuje extázi některých poutníků před sochou. Dürer na dřevoryt, který sloužil jako suvenýr, připojil vlastní rukou poznámku, kritizující vzrůstající církevní obchod kolem poutí. Michael Ostendorfer vytvořil také řadu dřevorytů tehdejší šlechty, mimo jiné českého krále Ferdinanda I. Habsburského, císaře Karla V., krále Jindřicha I., sultána Sulejmana I., falckraběte Wolfganga.\n\nRoku 1555 vytvořil ve stylu německé reformace křídlový oltář pro Neupfarrkirche v Regensburgu. Pro protestantský Katechismus Nicholase Galluse dodal 24 xylografických ilustrací.\n\n\n"}
{"id": "1167956", "url": "https://cs.wikipedia.org/wiki?curid=1167956", "title": "Corgoň", "text": "Corgoň\n\nCorgoň je značka slovenského piva, které se vaří v Pivovaru Hurbanovo, který patří pod mezinárodní koncern Heineken. \n\nPivo Corgoň pochází z Nitry, kde se původně vyrábělo. Kořeny značky sahají až do roku 1896, čímž se řadí k nejstarším slovenským pivům. Podle odborníků to bylo jedno z nejlepších piv v monarchii. Po politických změnách v bývalém Československu byl nitranský pivovar zprivatizován a v roce 1992 přejmenován na Pivovar Karsai. V roce 1997 kapitálově vstoupil do nitranského pivovaru celosvětový koncern Heineken. \n\nNitranské pivo se prodávalo pod různými názvy jako \"Rekord\", \"Exquisit\", \"Nitriansky ležák\", \"Nitrianske světlé\", \"Nitriansky speciál\" a pod značkou Corgoň se pivo prodává od roku 1988. Název je odvozen od místního legendárního hrdiny. \n\nK novodobé historii patří několik milníků, jako například zavedení 1,5 litrové a 2 litrové maxi láhve, kterou přivedla na slovenský trh právě značka Corgoň. Značka prošla několika úpravami své vizuální podoby - změna od tvaru lahví až po etikety.\n\nPivo Corgoň je pivo plzeňského typu, charakteristické vyváženou hořkostí, plnou chutí a typickým aroma. Vyrábí se spodním kvašením a využívá tradiční suroviny jako jsou voda, slad, chmel a kvasnice.\n\nDo portfolia patří 12° ležák, světlá 10° a tmavá 11°. Pivo se prodává v lahvích, plechovkách, maxi lahvích a do restaurací se dodává v sudech. Kromě toho je Corgoň prodáván i z pivních tanků.\n\n"}
{"id": "1167958", "url": "https://cs.wikipedia.org/wiki?curid=1167958", "title": "Australian Open 2016 – ženská čtyřhra", "text": "Australian Open 2016 – ženská čtyřhra\n\nDo soutěže ženské čtyřhry na melbournském Australian Open 2016 nastoupilo šedesát čtyři párů. Obhájcem titulu byl americko-český druhý pár světa Bethanie Matteková-Sandsová a Lucie Šafářová, jehož členky nestartovaly společně. Česká tenistka do Austrálie neodcestovala pro pokračující rekonvalescenci po podzimní bakteriální infekci. Ke zdravotnímu stavu tenistka uvedla: „\"Léčení se v posledních dnech zkomplikovalo, a tak jsem nemohla absolvovat tréninky, které by mi umožnily odletět na turnaje do Austrálie kvalitně připravena. Proto jsem se rozhodla odhlásit se, nezatěžovat organismus cestováním a soustředit se na doléčení a postupnou rekonvalescenci.\"“ Spoluhráčkou Mattekové-Sandsové se stala Němka Sabine Lisická, s níž skončila ve 2. kole na raketách ruských sester Anastasii a Ariny Rodionovových reprezentující Austrálii.\n\nNa svůj třetí společný titul dosáhly světové jedničky Švýcarka Martina Hingisová a Indka Sania Mirzaová, když ve finále porazily sedmou nasazenou českou dvojici Andrea Hlaváčková a Lucie Hradecká po dvousetovém průběhu 7–6 a 6–3 a navázaly tak na triumfy z Wimbledonu a US Open z roku 2015. Společně vyhrály už 12. turnaj během jedenácti měsíců a zároveň prodloužily svou neporazitelnost na 36 zápasů. Hingisová získala dvanáctý titul z ženské čtyřhry a pátý z Australian Open, když naposledy v Melbourne vyhrála s Annou Kurnikovovou z Ruska v roce 2002. Pro Mirzaovou se jednalo o třetí grandslamový triumf v klasické čtyřhře na grandslamu a první z melbournských kurtů, když tu dokázala triumfovat ve smíšené čtyřhře v roce 2009 po boku krajana Bhupathiho.\n\nPo utkání pak při slavnostním ceremoniálu Švýcarka uvedla: „\"Byl to pro nás náročný turnaj. Jednou byla obrovská horka, pak zase pršelo. Nebylo to snadné a jsem ráda, jak jsme to se Saniou zvládly\".“ Následně ještě pochválila sokyně zápasu: „\"Holky nás v prvním setu dokonale prověřily. Byla to vyrovnaná a napínavá sada\".“ \n\nZápas zhodnotily i poražené z utkání: „\"Gratuluju holkám k úžasné šňůře, kterou znovu prodloužily. Chtěly jsme ji s Andreou přerušit, ale nešlo to. Ony hrály příliš dobře\",“ řekla Hradecká a její spoluhráčka Hlaváčková dodala: „\"Jsou pro nás motivací, abychom se zlepšovaly a jednou je třeba porazily\".“ Češky nedosáhly při své premiérové finálové účasti na Australian Open na svůj třetí grandslamový titul, zároveň čekají od podzimu 2014 na první titul po opětovném spojení, když předchozí čtyři finálové zápasy prohrály.\n\nKaždá z vítězek si do žebříčku připsala 2 000 bodů a dvojice si rozdělila částku 635 000 australských dolarů.\n\n Martina Hingisová / Sania Mirzaová (vítězky)\n"}
{"id": "1167959", "url": "https://cs.wikipedia.org/wiki?curid=1167959", "title": "Claudia Rossi", "text": "Claudia Rossi\n\nClaudia Rossi, známá i jako Claudia Possi, Anett Stromberg, Verunka Ba., Veronika K., Sabrina White, vlastním jménem Veronika Kožíková (* 13. dubna 1983 Myjava) je slovenská pornoherečka.\n\nClaudia Rossi vstoupila do pornoprůmyslu v roce 2003, ve věku 20 let. Tehdy podepsala exkluzivní kontrakt s evropskou produkční společností Moiré Candy. Během své kariéry natočila více než 250 pornofilmů. V letech 2007 a 2009 byla na AVN Awards nominována v kategorii Nejlepší zahraniční herečku roku.\n\nNa svém osobním blogu píše o svém životě nebo o vlastním psovi a zmiňuje také to, že jejím nejoblíbenějším spisovatelem je Erich Maria Remarque a vyznává se též z náklonnosti k hudbě skupiny Rammstein.\n\n\n\n"}
{"id": "1167960", "url": "https://cs.wikipedia.org/wiki?curid=1167960", "title": "Suzie Diamond", "text": "Suzie Diamond\n\nSuzie Diamond, známá i jako Susie Diamond, Susy Diamond, Suny D., Susie, Sue (* 8 . srpen 1984 Galanta) je slovenská pornoherečka a modelka.\n\nSuzie Diamond vstoupila do pornoprůmyslu v roce 2004, když jí bylo dvacet let. Na svém kontě má kolem 100 pornofilmů. Suzie Diamond si často pletou s jinou slovenskou pornoherečkou Sue Diamond, což bylo důvodem, proč si Sue Diamond změnila jméno na Diana Doll. \nI když Suzie Diamond na mnoha stránkách uvádí, českou národnost, ve skutečnosti pochází ze Slovenska.\n\n\n"}
{"id": "1167961", "url": "https://cs.wikipedia.org/wiki?curid=1167961", "title": "Roman Lysko", "text": "Roman Lysko\n\nRoman Lysko ( \"Роман Лиско\" 14. srpna 1914, Horodok – 14. října 1949, Lvov) byl ukrajinský řeckokatolický kněz, který zemřel mučednickou smrtí. V roce 2001 byl prohlášen za blahoslaveného.\n\nNarodil se 14. srpna 1914 v Horodoku v lvovské oblasti. Studoval teologii a promoval na Lvovské teologické akademii. Dne 28. srpna 1941 jej lvovský metropolita Andrej Šeptyckyj vysvětil na kněze. Po svěcení začal působit v duchovní správě ve Lvovské archieparchii.\n\nPůsobil jako administrátor farnosti Kotliw, v roce 1944 byl přeložen do farnosti Belzets. V této době spolupracoval s ilegální ukrajinskou mládežnickou organizací \"Plast\". V práci s mládeží mu pomáhala jeho manželka (v řeckokatolické církvi není povinný celibát, pokud se kandidát kněžství ožení ještě před vysvěcením).\n\nDne 9. září 1949 byl zatčen NKVD, uvězněn ve Lvově a mučen. Na mučení reagoval tím, že hlasitě zpíval žalmy, takže si jeho mučitelé mysleli, že zešílel. Byl zazděn do výklenku ve zdi vězení a zemřel hlady. Jako oficiální datum jeho smrti se uvádí 14. říjen 1949. Na zdi věznice je dnes umístěna pamětní deska, připomínající jeho osud.\n\nDne 27. června 2001 byl papežem Janem Pavlem II. beatifikován.\n\n\n"}
{"id": "1167962", "url": "https://cs.wikipedia.org/wiki?curid=1167962", "title": "Karma Rosenberg", "text": "Karma Rosenberg\n\nKarma Rosenberg, známá i jako Karma, Karmen Solana, Candy Manson, Lulu Fontaine, Carmen Lajolo, vlastním jménem Renáta Karásková (* 3. ledna 1981 Zvolen) je někdejší slovenská pornoherečka.\n\nKarma Rosenberg se dostala do pornoprůmyslu v roce 1999, díky režisérovi Pierru Woodmanovi, když se objevila v jedné části ze série \"Private Castings\". Filmy natáčela převážně v Evropě, a to pro Rocca Siffrediho, Nacha Vidala a Christophera Clarka, později se jí podařilo prorazit také ve Spojených státech amerických. Kariéru pornoherečky ukončila v roce 2009. Některé zdroje uvádějí rok 2004.\n\n\n"}
{"id": "1167963", "url": "https://cs.wikipedia.org/wiki?curid=1167963", "title": "Nadace Milana Šimečky", "text": "Nadace Milana Šimečky\n\nNadace Milana Šimečky (NMS) je nezisková organizace, jejímž cílem je iniciovat a podporovat aktivity na podporu rozvoje demokracie, kultury, humanity a občanské společnosti v duchu filozofického odkazu Milana Šimečky. \n\nZaměřuje se hlavně na informovanost a vzdělávání v oblasti demokracie zejména mladé generace. Podporuje vzdělávání, publikování, tréninky a poradenství, které napomáhají rozšiřovat demokratické hodnoty ve společnosti a uplatňují etické přístupy v politice. Nadace podporuje aktivity zaměřené na vzájemné porozumění a spolupráci mezi státy, národnostmi a etnickými skupinami. \n\n"}
{"id": "1167964", "url": "https://cs.wikipedia.org/wiki?curid=1167964", "title": "Výrobní družstvo", "text": "Výrobní družstvo\n\nVýrobní družstvo je typ společnosti spravovaný za vysoké participace zaměstnanců v rozhodovacích procesech. Ti jsou zároveň jejími majiteli. Zaměstnanci mohou rozhodovat buď přímou volbou, nebo tak mohou učinit pomocí svých zástupců. Každý zaměstnanec–majitel má jeden hlas; jednotlivé podíly ve firmě by měly mít stejnou váhu. Akcie výrobního družstva nejsou veřejně obchodovatelné. Oproti běžným programům zaměstnaneckých akcií (tzv. ESOP) je tu zásadní rozdíl v tom, že v tomto případě zaměstnanci vlastní většinu akcií a zároveň většina zaměstnanců vlastní akcie.\n\nVýrobní družstva jsou také součástí autonomismu, mutualismu, syndikalismu, participativní ekonomiky a jiných.\n\nZaložena roku 1941, vyrostla za Frankova režimu, kdy byl kladen důraz na soběstačnost, a proto její produkce uspokojovala zejména domácí poptávku. Po Frankově smrti (1975) a vstupu Španělska do Evropské unie (1986) pro ni bylo největší výzvou přeorientovat se na globalizované trhy.\n\nV současnosti zaměstnává 74 117 lidí a má příjmy 11,875 miliard euro. Od té doby se jí podařilo expandovat do celého světa a dokonce má i 9 filiálek v České republice.\n\nJe pravidlem, že alespoň 80 % zaměstnanců musí být zároveň členy-vlastníky. Nový potenciální člen je svým nadřízeným doporučen managementu. Pokud je jeho profil schválen, dostane lhůtu 36 měsíců na zaplacení 15 000 euro, což je minimální roční mzda.\n\nV Mondragonské korporaci platí pravidlo o maximálním poměru mezi platy dělníka s minimální mzdou a platy managementu. Tato rozpětí se v různých družstvech pohybují mezi 1:3 a 1:9, přičemž průměr je kolem 1:5. Ve skutečnosti je rozdíl ale o něco menší, protože v praxi pobírá minimální mzdu velice malé procento zaměstnanců.\n\nJe britské výrobní družstvo spravované skrze trust. Má 88 700 stálých zaměstnanců-partnerů, kteří se podílejí na rozhodovacích procesech a dostávají svůj podíl z ročního zisku. Roční obrat činí 10 miliard liber.\n\nJeho největší dceřinou společností je řetězec supermarketů Waitrose. Další, Herbert Parkinson, pro něj vyrábí textilie. Dále nabízí telekomunikační služby a pojištění.\n\nKaždý zaměstnanec se účastní setkání místní pobočky a má příležitost se přímo podílet na jejím chodu. Nad nimi je Rada partnerů, do níž všichni zaměstnanci-partneři volí nejméně 80 % z 82 členů. Předseda dosadí ty zbylé. Tato rada také volí 5 členů vedení, předseda rady vybírá dalších 5.\n\nPartneři mají právo předkládat radě své návrhy a stížnosti, nebo mohou napsat anonymní dopis do firemního tisku The Gazette nebo The Chronicle.\n\nKaždý zaměstnanec má nárok bonus v podobě procenta z roční mzdy. Finanční rok, který je u Johna Lewise od února do ledna příštího roku, 2015-16 znamenal bonus ve výši 11 % platu. To je o 4 % méně než v předchozím období. Výše bonusu se za posledních 15 let pohybovala mezi 9 a 20 %. John Lewis se pokouší mezi zaměstnanci budovat kulturu komunitarismu. Vlastní 2 venkovská letoviska s parkem a tenisovými kurty, golfový klub, yachtklub a 3 hotely nabízející prázdninové kapacity pro zaměstnance. Mezi benefity, které firma nabízí patří i půlroční dovolená, na níž má nárok každý po 25 letech služby.\n\n"}
{"id": "1167967", "url": "https://cs.wikipedia.org/wiki?curid=1167967", "title": "Milan Šebesta (1936)", "text": "Milan Šebesta (1936)\n\nMilan Šebesta (* 1936) je bývalý český fotbalista. V sezóně 1982/83 byl asistentem Zdeňka Šajera v ŽD Bohumín.\n\nV československé lize hrál za Baník Ostrava. Nastoupil v 5 ligových utkáních, gól v lize nedal.\n\n"}
{"id": "1167968", "url": "https://cs.wikipedia.org/wiki?curid=1167968", "title": "Stanislav Jánoš", "text": "Stanislav Jánoš\n\nStanislav Jánoš (1941 – 1991) byl slovenský fotbalový brankář.\n\nV československé lize hrál za Spartak Trnava. Gól v lize nedal.\n\n"}
{"id": "1167969", "url": "https://cs.wikipedia.org/wiki?curid=1167969", "title": "Jozef Ondruška", "text": "Jozef Ondruška\n\nJozef Ondruška (1935 - 12. května 2004) byl slovenský fotbalový brankář.\n\nZačínal v Jaslovských Bohunicích, za „A“ mužstvo chytal už v 16 letech a je považován za tamější největší fotbalovou osobnost 20. století. V mládí se věnoval též atletice. V československé lize hrál za Spartak Trnava. Gól v lize nedal.\n\n\n"}
{"id": "1167974", "url": "https://cs.wikipedia.org/wiki?curid=1167974", "title": "Peter Bonetti", "text": "Peter Bonetti\n\nPeter Phillip Bonetti (* 27. září 1941, Londýn) byl anglický fotbalový brankář švýcarského původu.\nS anglickou reprezentací vyhrál mistrovství světa roku 1966, byť jakožto náhradník Gordona Bankse do hry nezasáhl. Hrál ale na mistrovství světa v Mexiku roku 1970, kde nastoupil do čtvrtfinálového zápasu proti Západnímu Německu (který Angličané prohráli 2:3 po prodloužení). Celkem za národní tým odehrál 7 utkání.\n\nS Chelsea vyhrál Pohár vítězů pohárů 1970/71. Získal s ní též anglický pohár (FA Cup), a to v sezóně 1969/70. V anglické nejvyšší soutěži dosáhl nejlepšího výsledku v sezónách 1964/65 a 1969/70, kdy s Chelsea obsadil třetí příčku. Krom Chelsea strávil též jednu sezónu ve skotském Dundee United a jednu v americkém klubu St. Louis Stars.\n"}
{"id": "1167975", "url": "https://cs.wikipedia.org/wiki?curid=1167975", "title": "Československý hudební slovník osob a institucí", "text": "Československý hudební slovník osob a institucí\n\nČeskoslovenský hudební slovník osob a institucí je nejrozsáhlejší slovník českých a slovenských hudebníků a hudebních institucí. \n\nVyšel ve dvou dílech v letech 1963 a 1965 ve Státním hudebním vydavatelství v Praze. Excerpce časopisů a dotazníková akce byly ukončeny koncem roku 1958. V průběhu práce na slovníku byla hesla doplňována až do roku 1963. K druhému dílu byly tak připojeny \"Doplňky, dodatky a opravy\", které se týkaly zejména prvního dílu.\n\nDíl I. A–L (853 stran) obsahuje hesla \"Abbate Carlo\" až \"Lžičař Josef\".\n\nDíl II. K–Ž (1080 stran) obsahuje hesla \"Macák Alois\" až \"Žváček Antonín\" a připojené \"Doplňky, dodatky a opravy\" hesla \"Abrahámová Margita\" až \"Žídek Ivo dopl\".\n\n\n"}
{"id": "1167976", "url": "https://cs.wikipedia.org/wiki?curid=1167976", "title": "Ray Wilson (anglický fotbalista)", "text": "Ray Wilson (anglický fotbalista)\n\nRamon \"Ray\" Wilson (17. prosinec 1934, Shirebrook – 15. května 2018) byl anglický fotbalista. Nastupoval především na postu krajního obránce.\nS anglickou reprezentací vyhrál mistrovství světa roku 1966, na šampionátu odehrál všech šest utkání. Má též bronzovou medaili z mistrovství Evropy 1968. Zúčastnil se i mistrovství světa v Chile roku 1962. Celkem za národní tým odehrál 63 utkání.\n\nS Evertonem získal anglický pohár (FA Cup), a to v sezóně 1965/66. V anglické nejvyšší soutěži dosáhl nejlepšího výsledku v sezóně 1968/69, kdy s Evertonem obsadil třetí příčku. První anglickou ligu hrál krom Evertonu ještě v Huddersfield Town (2 sezóny).\n"}
{"id": "1167978", "url": "https://cs.wikipedia.org/wiki?curid=1167978", "title": "Domingo Villar", "text": "Domingo Villar\n\nDomingo Villar (* 1971, Vigo, Galicie) je španělský spisovatel, filmový a televizní scenárista, rozhlasový pracovník a gastronomický kritik. Je představitelem literárního žánru roman noir, novela negra.\n\nPochází z největšího galicijského přístavního města Viga, žije a tvoří v Madridu. Už od dětství je jeho život spojen s vinařstvím, což později zhodnotil jako gastronomický kritik při práci v rozhlase Cadena SER. První román \"Ojos de agua\" (\"Oči v barvě vody\") vydal v roce 2006. V něm poprvé čtenářům představil policejního inspektora Leo Caldase, nesmělého mladého muže, milovníka bílého vína a jazzové hudby, který vyšetřuje závažné zločiny, ale se svým životem si neví moc rady. Kniha měla velký úspěch a tak v roce 2009 následoval další kriminální román s touto postavou \"La playa de los ahogados\" (česky: \"Pláž utonulých\", 2013). V něm zhodnotil autor dobrou znalost galicijského pobřeží, prostředí rybářů a jejich těžké práce. Román byl přeložen do několika jazyků a dočkal se i filmového zpracování.\n\nDomingo Villar je též autorem cestovních průvodců zaměřených na přístav Vigo a galicijská „ría“ (Panxón, A Guarda a další). V roce 2013 vydal \"Cruces de piedra\" (Kamenné kříže). Za svoji literární činnost získal několik ocenění.\n\n\nV roce 2015 natočil režisér Gerardo Herrero podle románu \"La playa de los ahogados\" stejnojmenný film. Zahráli si v něm herci Carmelo Gómez, Antonio Garrido, Carlos Blanco, Marta Larralde a další.\n\n\n"}
{"id": "1167979", "url": "https://cs.wikipedia.org/wiki?curid=1167979", "title": "2003 ve sportu", "text": "2003 ve sportu\n\nToto je přehled sportovních událostí konaných v roce 2003.\n\n\n\n\n\n"}
{"id": "1167987", "url": "https://cs.wikipedia.org/wiki?curid=1167987", "title": "2005 ve sportu", "text": "2005 ve sportu\n\nToto je přehled sportovních událostí konaných v roce 2005.\n\n\n\n\n"}
{"id": "1167991", "url": "https://cs.wikipedia.org/wiki?curid=1167991", "title": "Federico Lombardi", "text": "Federico Lombardi\n\nFederico Lombardi, SJ (* 29. srpna 1942 Saluzzo) je italský jezuita, od roku 2006 ředitel tiskového střediska Svatého stolce. V létě 2016 podal rezignaci a papež František ji akceptoval. Úřad povede do 1. srpna, kdy jej nahradí Greg Burke.\n\nRoku 1960 vstoupil do Tovaryšstva Ježíšova. Když dokončil matematická studia, začal studovat v Německu teologii a v roce 1972 byl vysvěcen na kněze.\n\nDále pracoval v jezuitském časopise \"La Civiltà Cattolica\".\n\nV roce 1984 byl jmenován provinciálem jezuitů v Itálii a funkci vykonával až do roku 1990.\n\nV roce 1990 se stal programovým ředitelem Vatikánského rozhlasu, od listopadu 2005 zároveň i generálním ředitelem. V letech 2001-2013 byl také generálním ředitelem CTV (\"Centro Televisivo Vaticano\").\n\n11. července 2006 jej papež Benedikt XVI. jmenoval ředitelem Tiskového střediska Svatého stolce, kde ve funkci nahradil Joaquína Navarro-Vallse.\n\nJeho strýcové byli Riccardo Lombardi, také jezuita a neúnavný rozhlasový reportér přezdívaný „Mikrofon Boží“, a právník Gabrio Lombardi. Jeho dědeček Luigi Lombardi byl senátorem.\n\n5. února 2007 získal Řád zásluh o Italskou republiku a 11. května 2010 Řád Kristův.\n\n"}
{"id": "1167994", "url": "https://cs.wikipedia.org/wiki?curid=1167994", "title": "Pašijová cesta", "text": "Pašijová cesta\n\nPašijová cesta připomíná pašije, utrpení Ježíše Krista, a tento název může označovat:\n"}
{"id": "1167996", "url": "https://cs.wikipedia.org/wiki?curid=1167996", "title": "Philipp Geißler", "text": "Philipp Geißler\n\nPhilipp Geißler, též Geissler (27. dubna 1856 Kumpitz-Steinmetzgraben – 29. ledna 1933 Winklern-Sonnleiten), byl rakouský politik německé národnosti ze Štýrska, na počátku 20. století poslanec Říšské rady.\n\nNarodil se v lokalitě Steinmetzgraben v obci Kumpitz, ve farnosti Allerheiligen bei Pöls. Od roku 1864 se s rodiči přestěhoval do Sonnleiten v obci Winklern bei Oberwölz. Byl synem rolníka a hostinského. Navštěvoval národní školu v Oberwölzu. Byl veřejně a politicky činný. Zasedal v řadě zemědělských spolků. Roku 1877 po smrti otce převzal rodinné hospodářství. Působil jako hostinský ve Winklern bei Oberwölz. Zasedal v obecním zastupitelstvu, v okresním zastupitelstvu, v místní i okresní školní radě. V roce 1887 ho štýrský zemský výbor vyslal v rámci komise zemědělských odborníků na studijní cestu do Švýcarska v rámci.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Štýrsko 15. Po volbách roku 1907 byl uváděn coby člen klubu Křesťansko-sociální sjednocení.\n"}
{"id": "1167998", "url": "https://cs.wikipedia.org/wiki?curid=1167998", "title": "Leonid Svirid", "text": "Leonid Svirid\n\nLeonid Svirid (: ) nebo Leanid Sviryd (: ), (* 2. února 1967 v Minsku, Sovětský svaz) je bývalý sovětský a běloruský zápasník – sambista a judista.\n\nSambu/judu se věnoval od 10 let v rodném Minsku pod vedením Semjona Gumanova. Po úspěších mezi juniory se mezi seniory prosadil až s přijetím Běloruska do IJF v roce 1993. Účastnil se dvou olympijských her, v roce 1996 na olympijských hrách v Atlantě i v roce 2000 na olympijských hrách v Sydney skončily jeho snahy v prvním kole. Vedle juda reprezetoval Bělorusko i v příbuzném sportu v sambu.\n\n"}
{"id": "1168000", "url": "https://cs.wikipedia.org/wiki?curid=1168000", "title": "Bohuslav Jeremiáš", "text": "Bohuslav Jeremiáš\n\nBohuslav Jeremiáš (1. května 1859 Řestoky – 18. ledna 1918 České Budějovice) byl český hudební skladatel, dirigent, sbormistr a pedagog.\n\nBohuslav Jeremiáš byl synem Josefa Aloise Jeremiáše, učitele a varhaníka v Řestokách u Chrudimi. Základní hudební vzdělání získal u svého otce. Studoval na gymnáziu v Hradci Králové, kde se aktivně zapojil do hudebního života. Vedl studentský sbor, zastupoval sbormistra pěveckého sdružení \"Slavjan\" atd. Složil učitelské zkoušky a krátce učil v Rosicích nad Labem, Trojovicích a v Hrochově Týnci. Účinkoval v amatérském symfonickém orchestru v Chrudimi.\n\nV roce 1882 učitelského povolání zanechal a vstoupil na Varhanickou školu v Praze, kde studoval u Františka Skuherského. Kromě toho navštěvoval i hudební školu vedenou hudebním skladatelem Janem Waňausem. Po dokončení studia se v roce 1885 stal varhaníkem, ředitelem kůru a sokolským kapelníkem v Chocni. V Chocni se také oženil s učitelkou a zpěvačkou Vilmou Bakešovou. Měli dva syny Otakara a Jaroslava, kteří se oba stali významnými českými hudebními skladateli\n\nNa přímluvu svého učitele Františka Skuherského získal místo ředitele kůru v kostele Narození Panny Marie v Písku. Kromě toho působil jako učitel zpěvu na píseckých středních školách. Účastnil se snah o reformu církevní hudby, stal se členem Cyrilské jednoty. V děkanském kostele uváděl špičkové chrámové skladby předních českých hudebních skladatelů (Skuherský, Josef Bohuslav Foerster, Pavel Křížkovský) i své vlastní. Mezi jinými uvedl i Stabat Mater Antonína Dvořáka.\n\nZaložil amatérský symfonický orchestr a mužský sbor \"Gregora\". Sbor rozšířil na smíšený a s oběma tělesy pak uváděl vrcholná díla české i světové kantátové a oratorní tvorby. Mimo jiné uvedl Haydnovo \"Stvoření světa\", Smetanovu \"Českou píseň\" a Dvořákovu Svatou Ludmilu, Svatební košile a \"Dědicové Bílé hory\". Vedl hudební školu spolku Gregor a stal se i ředitelem \"České matiční hudební školy\" v Českých Budějovicích. Působil jako sbormistr a dirigent českobudějovického Hlaholu. Se svými syny vydával \"Hudební věstník Hlaholu a České hudební školy v Českých Budějovicích\".\n\nJeho jméno nese ZUŠ v Českých Budějovicích – Základní umělecká škola B. Jeremiáše.\n\nZemřel v Českých Budějovicích 18. ledna 1918, je pohřben na hřbitově svaté Otýlie (hrobky II, č. 1). 29. března 1938 mu tam byla odhalena pamětní deska.\n\nKomponoval převážně vokální skladby s vlasteneckým podtextem. V jeho díle je patrný vliv Bedřicha Smetany. Obzvláště cenná je jeho třídílná \"Škola zpěvu\" vycházející z intervalové metody a soudobých vědeckých poznatků. Mezi úspěšná pedagogická díla patří i \"Cvičebnice zpěvu pro střední školy\".\n\n\nMnoho dalších skladeb zůstalo v rukopise. Jeremiášova pozůstalost je uložena Jihočeském hudebním archivu v Českých Budějovicích.\n\n"}
{"id": "1168002", "url": "https://cs.wikipedia.org/wiki?curid=1168002", "title": "Milan Galbička", "text": "Milan Galbička\n\nMilan Galbička (1932 – 2014, Malženice) byl slovenský fotbalista, útočník.\n\nV československé lize hrál za Křídla vlasti Olomouc a Spartak Trnava. Dal 20 ligových gólů.\n\n\n"}
{"id": "1168004", "url": "https://cs.wikipedia.org/wiki?curid=1168004", "title": "Mareilles", "text": "Mareilles\n\nMareilles je francouzská obec v departementu Haute-Marne v regionu Grand Est. V roce 2013 zde žilo 151 obyvatel.\n\nSousední obce jsou: Biesles, Bourdons-sur-Rognon, Briaucourt, Cirey-lès-Mareilles, Darmannes, Chantraines a Treix.\n\n\"Počet obyvatel\"\n"}
{"id": "1168005", "url": "https://cs.wikipedia.org/wiki?curid=1168005", "title": "Fedor Lazarenko", "text": "Fedor Lazarenko\n\nFedor Lazarenko (* 4. března 1966) je bývalý moldavský zápasník – judista, který od roku 1998 reprezentoval Kanadu.\n\nV sovětské mužské reprezentaci se pohyboval od poloviny osmdesátých let dvacátého století v superlehké váze do 60 kg. Do užšího výběru reprezentace se však neprosazoval. Zastupoval Moldavskou SSR. Od roku 1990 startoval v pololehké váze do 65 kg. Po rozpadu Sovětského svazu v roce 1991 reprezentoval samostatné Moldavsko. V roce 1993 se po mistrovství světa v kanadském Hamiltonu rozhodl v Kanadě zůstat. Usadil se v kanadské provincii Saskatchewan, kde působil nejprve v klubu Koseikan v Moose Jaw a později našel útočiště ve městě Prince Albert. V průběhu roku 1997 obdržel kanadské občanství a krátce Kanadu reprezentoval. Sportovní kariéru ukončil v roce 2002 bez olympijské účasti. Věnuje se trenérské práci.\n\n\n"}
{"id": "1168008", "url": "https://cs.wikipedia.org/wiki?curid=1168008", "title": "Spolek československých knihovníků a jejich přátel", "text": "Spolek československých knihovníků a jejich přátel\n\nSpolek československých knihovníků a jejich přátel nebo též zkráceně jen Spolek československých knihovníků byla první československá organizace knihovníků, která si kladla za cíl sdružovat knihovníky tehdejších veřejných, vědeckých a administrativních knihoven, hájit jejich zájmy v nově vzniklém Československu po roce 1918 a v zahraničí. Spolek působil v meziválečném období od svého založení v roce 1919 až do roku 1935 a jeho členy byli významné osobnosti tehdejší knihovnické obce, mj. dr. Josef Volf, vrchní knihovník v knihovně Národního muzea v Praze, který byl také zvolen prvním předsedou spolku, Zdeněk Václav Tobolka, knihovník, historik a politik, který se zasadil o vydání prvního knihovnického zákona z roku 1919, dr. Jan Emler, ředitel Univerzitní knihovny v Bratislavě a Cyril Antonín Straka, převor a bibliotékář Strahovského kláštera.\n\nKnihovní odbor Svazu osvětového je považován za bezprostředního předchůdce prvního knihovnického spolku. Program odboru vypracoval Antonín Sova jako jeho první místopředseda v roce 1906 a hlavní záměr shrnuje pod heslem: „Všechny snahy knihovního odboru budou směřovati k organisaci a tedy i ku prospěchu veřejných knihoven a čítáren“. Prostřednictvím svých důvěrníků se knihovní odbor staral o existující knihovny a čítárny a působil na zakládání knihoven nových, pořádal přednášky a kurzy pro studenty, učitele a funkcionáře, kteří spravovali knihovny. Odbor dále připravil jednotné instrukce pro správu knihoven a vydal za tímto účelem příručku a seznamy knih, které neměly chybět v žádné knihovně.\n\nRozmach veřejných knihoven, souběžně doprovázený i vznikem a rozvojem vědeckých a administrativních knihoven v novém demokratickém státě si žádal vytvoření samostatného knihovnického spolku. K jeho vzniku došlo 1. června 1919, kdy byl z podnětu Zdeňka Václava Tobolky založen Spolek československých knihovníků a jejich přátel, jehož prvním předsedou byl zvolen dr. Josef Volf.\n\nNávrh knihovního zákona byl intenzivně připravován už od roku 1906 na půdě knihovního odboru Svazu osvětového a za Rakouska-Uherska bezúspěšně prosazován, avšak byl přijat až po vzniku samostatného Československa. První knihovnický zákon byl schválen Národním shromážděním ČSR jako zákon č. 430 o veřejných knihovnách obecních dne 22. července 1919. Zákon zavedl povinnost zřizovat veřejné knihovny ve všech politických obcích a také povinnost zakládat samostatné menšinové knihovny nebo zvláštní menšinová oddělení v místech, kde žilo obyvatelstvo jiných národů. Podle zákona byly zřizovány knihovní rady jednotlivých knihoven, které měly vliv na jmenování knihovníků a pomocných sil, umístění knihoven, výpůjční řády apod.\n\nNa počátku působil spolek jen v Čechách, postupně se jeho činnost rozšiřovala na Moravu a na Slovensko. Spolupracoval se Spolkem německých knihovníků v Československu, který se ustavil 20. listopadu 1921 v Ústí nad Labem.\n\nV prvních letech svého působení spolek ustavil zvláštní sekci knihovníků vědeckých knihoven, založil Knihovnické muzeum a archiv. Mezi další zásluhy spolku patří zřízení Státní knihovnické školy v Praze, pořádání knihovnických kurzů na venkově a uskutečnění výše uvedeného knihovního zákona. \n\nPočátkem července 1922 spolek uspořádal v Praze první sjezd československých knihovníků. V tomtéž roce se spolku také podařilo zahájit vydávání samostatného časopisu pod názvem Časopis československých knihovníků, který vycházel až do roku 1944. Od roku 1924 vycházela rovněž spolková knihovnická edice Knihovna Časopisu československých knihovníků. \n\nV dalším období byly navázány první mezinárodní styky, a to s francouzskými knihovníky. Zástupci spolku byly pozvání na sjezd francouzských knihovníků, který se konal od 3. do 9. dubna 1923 v Paříži. Tato událost byla široce reflektována jak v československém, tak i ve francouzském knihovnickém tisku.\n\nSpolek v dalších letech pokoušel rozšířit svou působnost na Moravu. V červnu 1923 se uskutečnil v Olomouci druhý sjezd československých knihovníků a o rok později se konal třetí sjezd v Moravské Ostravě. Následoval další sjezd dne 31. května 1925 v Táboře, na němž byla činnost spolku podrobena kritice. Koncem června téhož roku byl proto na valné hromadě spolku zvolen do čela spolku Zdeněk Václav Tobolka. Ve vedení spolku se však začínala projevovat krize a vzrůstající osobní rozpory. Z tohoto důvodu v říjnu 1925 Tobolka na svou funkci předsedy rezignoval, ale následně byl znovuzvolen - bylo nutné soustředit veškeré síly na přípravu Mezinárodního kongresu knihovníků a přátel knihy. \n\nMezinárodní kongres knihovníků a přátel knihy v roce 1926, jehož uspořádání inicioval jménem Spolku československých knihovníků a jejich přátel právě Zdeněk Václav Tobolka, se zásadním způsobem zasloužil o mezinárodní prestiž československého knihovnictví mezi světovými válkami. Kongres se konal ve dnech 28. června až 3. července 1926 v budově Národního muzea v Praze a účastnilo se jej 686 účastníků, kteří zastupovali 291 institucí. Poprvé se zúčastnili i knihovníci slovanské jazykové oblasti, dokonce zde došlo k pokusu o založení všeslovanské knihovnické organizace. Mezinárodní kongres zároveň významnou měrou přispěl ke vzniku Mezinárodní knihovnické organizace, k němuž došlo v roce 1927 na konferenci v Edinburghu. Konference se zúčastnil Zdeněk Václav Tobolka a byl zvolen za člena tam ustanoveného Mezinárodního knihovnického a bibliografického výboru. \n\nV roce 1927 krize ve vedení spolku vrcholila. Ve vedení Spolku československých knihovníků měli převahu představitelé vědeckých a odborných knihoven nad knihovníky veřejných knihoven. Členové z řad veřejných knihovníků vedení spolku kritizovali, protože se dle jejich názoru dostatečně nezabývalo problémy veřejných knihoven. Z tohoto důvodu se již v lednu 1927 z iniciativy jihlavského knihovníka Antonína Rambouska v Brně ustanovil Spolek veřejných obecních knihovníků. Za jeho předsedu byl zvolen Jiří Mahen, který působil od konce roku 1920 jako vedoucí Městské veřejné knihovny v Brně a za požadavky veřejných knihoven se stavěl po celou dobu svého působení tamtéž. Již na prvním sjezdu Spolku veřejných obecních knihovníků, který se konal 28. srpna 1927 ve Znojmě, přednesl své představy o veřejných knihovnách. Přestože Spolek veřejných obecních knihovníků nechtěl konkurovat Spolku československých knihovníků, byl na jubilejním knihovnickém sjezdu Spolku československých knihovníků v roce 1932 v Českých Budějovicích osočen dr. Josefem Pochem, mj. ředitelem Městské knihovny v Berouně, s tím, že „vznikl z moravského separatismu a jenom z odboje proti Tobolkovi“. \n\nZatímco Spolek veřejných obecních knihovníků se snažil bojovně prosazovat požadavky veřejných knihovníků a nastolovat problémy veřejných knihoven poznamenaných zejména neustálým snižováním dotací v důsledku světové hospodářské krize, Spolek československých knihovníků se utápěl v řešení vnitřní krize, vzniklé vytvořením dvou proti sobě stojících skupin. Když v průběhu roku 1929 vliv Zdeňka Václava Tobolky ve spolku oslabil, vystoupil z něj se skupinou knihovníků a založil v lednu 1930 Československou knihovědnou společnost, která si kladla za cíl podporovat teoretickou činnost v bibliologii, bibliografii a knihovnictví. V duchu svých stanov se nepovažovala za organizaci stavovskou, a proto se nepodílela na řešení aktuálních otázek československého knihovnictví. \n\nRoztříštěnost spolkové knihovnické činnosti byla umocněna, když 20. června 1932 vzniklo ještě Sdružení venkovských knihovníků při Svobodném učení selském.\n\nKnihovnická obec si byla vědoma škodlivosti své roztříštěnosti a v dalších letech vytvářela předpoklady pro sloučení Spolku československých knihovníků a jejich přátel se Spolkem veřejných obecních knihovníků. K vlastnímu sloučení došlo 16. června 1935 v Masarykově lidovýchovném ústavu v Praze, kde se uskutečnila ustavující schůze nově vzniklého Ústředního spolku československých knihovníků.  \n"}
{"id": "1168010", "url": "https://cs.wikipedia.org/wiki?curid=1168010", "title": "Karl Höger (politik)", "text": "Karl Höger (politik)\n\nKarl Höger (3. října 1847 Vídeň – 17. října 1913 Vídeň) byl rakouský politik německé národnosti ze Štýrska, na počátku 20. století poslanec Říšské rady.\n\nByl redaktorem ve Vídni. Původní profesí byl typografem. Již ve věku 12 let nastoupil jako typografický učeň do tiskárny ve Wiedenu. Angažoval se v dělnickém hnnutí, později v sociálně demokratické straně. Roku 1870 se účastnil první stávky typografů. Od 70. let publikoval v dělnických periodikách (od roku 1877 odpovědným redaktorem listu \"Vorwärts\"). V roce 1873 byl zvolen do výboru Knihtiskařského spolku. Roku 1906 převzal po Franzi Schuhmeierovi post redaktora listu \"Volkstribüne\" a po smrti Schuhmeiera převzal vedení tohoto listu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Štýrsko 04. Po volbách roku 1907 byl uváděn coby člen Klubu německých sociálních demokratů. Ve volbách do Říšské rady roku 1911 už nekandidoval.\n\nZemřel v říjnu 1913.\n"}
{"id": "1168011", "url": "https://cs.wikipedia.org/wiki?curid=1168011", "title": "Alto Velo", "text": "Alto Velo\n\nAlto Velo je malý neobydlený ostrov jižně od ostrova Hispaniola v Karibském moři. Jeho nejvyšší bod leží v nadmořské výšce 152 m. Nachází se jihozápadně od pobřeží Dominikánské republiky. Má rozlohu 1,2 km² a je dlouhý 1,4 kilometru. Má oválný tvar. Ostrov je součástí provincie Pedernales v Dominikánské republice.\n\nNachází se 220 km jihozápadně od města Santo Domingo a 74 km jižně od nejjižnějšího bodu Dominikánské Republiky. Leží na podmořském pohoří, na kterém leží také ostrov Beata, vzdálený přibližně 12 km severně a oddělený kanálem Alto Velo.\n\nOstrov je spolu se sousedním ostrovem Beata součástí Národního parku Jaragua, což je nejrozlehlejší chráněná oblast v Karibiku.\n\nOstrov byl objeven Kryštofem Kolumbem na jeho druhé plavbě v roce 1494. Spojené státy americké si ostrov nárokovaly v roce 1868, z důvodu strategického významu, na základě Zákona o guánových ostrovech.\n\n"}
{"id": "1168012", "url": "https://cs.wikipedia.org/wiki?curid=1168012", "title": "Josef Alois Jeremiáš", "text": "Josef Alois Jeremiáš\n\nJosef Alois Jeremiáš (19. února 1808 Žumberk – 30. října 1883 Chrast) byl český kantor, varhaník a spisovatel. Zakladatel hudebního rodu.\n\nJosef Alois Jeremiáš absolvoval učitelský kurs v Pardubicích v roce 1824. Jeho učitelem hudby byl J. Schreiner. Učil na řadě míst v okolí Chrudimi. V Řestokách se stal správcem školy a starostou. Kromě toho jako dobrý varhaník působil jako ředitel kůru a učitel hudby. Byl činný i literárně.\n\nJeho syn Bohuslav Jeremiáš se stal hudebním skladatelem, stejně tak jako jeho vnuci Jaroslav Jeremiáš a Otakar Jeremiáš.\n\n"}
{"id": "1168014", "url": "https://cs.wikipedia.org/wiki?curid=1168014", "title": "2008 ve sportu", "text": "2008 ve sportu\n\nToto je přehled sportovních událostí konaných v roce 2008.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1168016", "url": "https://cs.wikipedia.org/wiki?curid=1168016", "title": "Johann Krenn", "text": "Johann Krenn\n\nJohann Krenn (19. dubna 1861 Bairisch Kölldorf – 23. května 1922 Štýrský Hradec) byl rakouský politik německé národnosti ze Štýrska, na počátku 20. století poslanec Říšské rady.\n\nPůsobil jako zemědělec v Bairisch Kölldorfu. Vystudoval národní školu a zemědělskou školu.\n\nZasedal coby poslanec Štýrského zemského sněmu. Na sněm byl zvolen v doplňovacích volbách roku 1899 za kurii venkovských obcí v obvodu Feldbach. Je tehdy uváděn jako katolický konzervativní kandidát. Mandát tu obhájil v roce 1902.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Štýrsko 20. Po volbách roku 1907 byl uváděn coby člen klubu Křesťansko-sociální sjednocení.\n\nZemřel v květnu 1922.\n"}
{"id": "1168017", "url": "https://cs.wikipedia.org/wiki?curid=1168017", "title": "2009 ve sportu", "text": "2009 ve sportu\n\nToto je přehled sportovních událostí konaných v roce 2009.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1168018", "url": "https://cs.wikipedia.org/wiki?curid=1168018", "title": "Neue Deutsche Biographie", "text": "Neue Deutsche Biographie\n\nNeue Deutsche Biographie (NDB) je německojazyčná encyklopedie vydávaná od roku 1953 Historickou komisí při Bavorské akademii věd. Společně s předcházející edicí Allgemeine Deutsche Biographie (ADB), tvoří německý biografický slovník zásadního významu. Jednotlivá hesla jsou psána odborníky z oboru a obsahují zpravidla různé varianty jmen, genealogické údaje, životopisy s historickým zařazením, seznamy ocenění, pramenů, děl a literatury, a u některých hesel také portréty.\n\n"}
{"id": "1168020", "url": "https://cs.wikipedia.org/wiki?curid=1168020", "title": "Jimmy Armfield", "text": "Jimmy Armfield\n\nJames Christopher „Jimmy“ Armfield (21. září 1935, Denton, Spojené království – 22. ledna 2018, Blackpool) byl anglický fotbalista, legenda klubu Blackpool FC. Nastupoval především na postu krajního obránce.\nS anglickou reprezentací vyhrál mistrovství světa roku 1966, byť na závěrečném turnaji do bojů nezasáhl. Zúčastnil se i mistrovství světa v Chile roku 1962. Celkem za národní tým odehrál 43 utkání.\n\nCelou svou fotbalovou kariéru (1954–1971) strávil v Blackpoolu. V anglické nejvyšší soutěži dosáhl nejlepšího výsledku v sezóně 1955/56, kdy s Blackpoolem obsadil druhou příčku.\n"}
{"id": "1168021", "url": "https://cs.wikipedia.org/wiki?curid=1168021", "title": "2010 ve sportu", "text": "2010 ve sportu\n\nToto je přehled sportovních událostí konaných v roce 2010.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1168023", "url": "https://cs.wikipedia.org/wiki?curid=1168023", "title": "Ron Springett", "text": "Ron Springett\n\nRonald Deryk George \"Ron\" Springett (* 22. červenec 1935, Fulham – 12. září 2015) byl anglický fotbalový brankář.\nS anglickou reprezentací vyhrál mistrovství světa roku 1966, byť na závěrečném turnaji do bojů nezasáhl. Chytal však na mistrovství světa v Chile roku 1962. Celkem za národní tým odehrál 33 utkání.\n\nV anglické nejvyšší soutěži dosáhl nejlepšího výsledku v sezóně 1960/61, kdy se Sheffieldem Wednesday obsadil druhou příčku. Krom Sheffieldu ji hrál též za Queens Park Rangers.\n"}
{"id": "1168027", "url": "https://cs.wikipedia.org/wiki?curid=1168027", "title": "Karl Kirchmayer", "text": "Karl Kirchmayer\n\nKarl Kirchmayer (4. května 1853 Zweikirchen – 26. dubna 1919 Zweikirchen) byl rakouský politik německé národnosti z Korutan, na počátku 20. století poslanec Říšské rady.\n\nByl statkářem v Zweikirchenu. Zasedal coby poslanec Korutanského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Korutany 07.\n\nPo volbách roku 1907 usedl do poslaneckého klubu Německý národní svaz, v jehož rámci patřil do Německé agrární strany. V parlamentu nepatřil mezi výrazněji aktivní poslance. Patřil mezi agrárníky. V některých dobových pramenech z roku 1907 je ovšem řazen mezi kandidáty Německé lidové strany.\n\nZemřel v dubnu 1919.\n"}
{"id": "1168029", "url": "https://cs.wikipedia.org/wiki?curid=1168029", "title": "Ron Flowers", "text": "Ron Flowers\n\nRonald \"Ron\" Flowers (* 28. červenec 1934, Edlington) byl anglický fotbalista. Nastupoval především na postu záložníka.\nS anglickou reprezentací vyhrál mistrovství světa roku 1966, byť na závěrečném turnaji do bojů nezasáhl. Hrál však na mistrovství světa v Chile roku 1962. Celkem za národní tým odehrál 49 utkání, v nichž vstřelil 10 branek.\n\nS klubem Wolverhampton Wanderers třikrát vyhrál anglickou ligu (1953/54, 1957/58, 1958/59), v sezóně 1959/60 s ním vyhrál anglický pohár (FA Cup).\n"}
{"id": "1168030", "url": "https://cs.wikipedia.org/wiki?curid=1168030", "title": "Baskická vlajka", "text": "Baskická vlajka\n\nBaskická vlajka je symbolem národa Basků. Vytvořili ji roku 1894 bratři Sabino Arana a Luis Arana, zakladatelé Baskické nacionalistické strany. V letech 1936 až 1938 byla vlajkou autonomního Baskicka, za Frankovy vlády byla zakázána, v roce 1978 ji přijalo jako oficiální symbol Baskické autonomní společenství, ale používají ji také Baskové v Navaře a francouzském departementu Pyrénées-Atlantiques.\n\nVlajka má červenou barvu, symbolizující krev baskického lidu, bílý kříž poukazuje na křesťanské vyznání Basků a ondřejský kříž připomíná, že na den svatého Ondřeje roku 867 vyhráli Baskové bitvu u Padury. Zelená barva ondřejského kříže souvisí s památným dubem v Guernice, pod kterým se konala tradiční lidová shromáždění schvalující zákony fuero. \n\nPro vlajku se používá výraz \"ikurrina\" (španělsky psáno \"ikurriña\"), neologismus vytvořený z baskického slova \"ikur\" (\"znamení\"). Vlajky ostatních zemí označují Baskové španělským slovem \"bandera\".\n\n\n"}
{"id": "1168031", "url": "https://cs.wikipedia.org/wiki?curid=1168031", "title": "Arnold Riese", "text": "Arnold Riese\n\nArnold Riese (15. října 1871 Vídeň – 20. ledna 1912 Klagenfurt) byl rakouský politik německé národnosti z Korutan, na počátku 20. století poslanec Říšské rady.\n\nByl redaktorem v Klagenfurtu. Vystudoval měšťanskou školu a absolvoval učitelský ústav. Po několik let pracoval jako pedagog. Pak se angažoval v sociálně demokratické straně a byl redaktorem jejího listu v Klagenfurtu. Šlo o list \"Volkswille\". Riese až do své smrti vedl jeho redakci. Zastával rovněž post zemského důvěrníka sociálně demokratické strany a zemského tajemníka odborů.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Korutany 08. Po volbách roku 1907 byl uváděn coby člen Klubu německých sociálních demokratů.\n\nZemřel v lednu 1912 v zemské nemocnici v Klagenfurtu na následky zánětu slepého střeva.\n"}
{"id": "1168033", "url": "https://cs.wikipedia.org/wiki?curid=1168033", "title": "Tamarín žlutoruký", "text": "Tamarín žlutoruký\n\nTamarín žlutoruký (\"Saguinus midas\") patří mezi ploskonosé a své jméno získal podle žlutých či oranžových chlupů na svých končetinách. Jeho přirozeným místem výskytu jsou lesnaté oblasti na severu Amazonky v Brazílii, Guyaně, Francouzské Guyaně, Surinamu a pravděpodobně ve Venezuele. Populace tamarínů, žijící na jihu Amazonie, nemá specificky zbarvené chlupy a je označována jako samostatný druh (Tamarín černý).\n\nTamarín žlutoruký je dlouhý 20,5 až 28 centimetrů bez ocasu, případně 31 až 44 centimetrů i s ocasem. Váha se pohybuje mezi 400 až 550 gramy. Tamarín žlutoruký se ve volné přírodě dožívá zhruba 10 let, v zajetí se může dožít až věku 16 let. Pohlavně dospívají v 16 - 20 měsících.\nOpice žijí ve skupinách čítajících od 4 do 15 členů s menší konkurencí mezi samci v oblasti rozmnožování. V období množení rodí mláďata vždy jen jedna samice ve skupině a u zbylých je tento instinkt potlačen. Období březosti trvá 140 až 170 dnů a nejčastěji se narodí dvě mláďata. O mladé tamaríny se starají primárně otcové, ale v péči se střídají i další členové skupiny. Prioritou ve skupině je obrana, a pokud je jeden z tamarínů napaden, ostatní ho brání. Jsou to také teritoriální zvířata, která mohou být agresivní. Mají ostré tesáky a drápy na všech prstech.\n\nTamaríni žlutorucí jsou výjimečně dobří ve šplhání a tráví většinu času v korunách stromů a na větvích. Jsou rychlí a hbití a jsou schopni dalekých skoků či seskoků ze stromů na zem až z výšky 18 metrů bez zranění. Jejich jídelníček zahrnuje hlavně ovoce, květiny, nektar, hmyz, žáby, pavouky či ještěrky. Mezi jejich přirozené predátory patří malé kočky, dravci a hadi.\nOdchov tamarínů žlutorukých v zajetí není nijak extrémně náročný, zvířata jsou hravá, zvědavá a učenlivá. Jedná se však o sociální tvory, které je potřeba chovat ve skupině s jasnými nároky na prostor a stravu, což je nutné brát v úvahu v případě chovu tamarínů jako domácích mazlíčků a jedinec chovaný bez společnosti vykazuje známky trápení a může i uhynout. V České republice lze tamaríny žlutoruké vidět v řadě zoologických zahrad, například v Zoo Brno, Zoo Plzeň, Zoo Děčín či v Zoo Tábor. Na Slovensku je chován v Zoo Bratislava a Zoo Košice.\n"}
{"id": "1168038", "url": "https://cs.wikipedia.org/wiki?curid=1168038", "title": "Adalgot", "text": "Adalgot\n\nAdalgot byl členem cisterciáckého řádu a biskupem v Churu. Katolickou církví je uctíván jako blahoslavený.\n\nNarodil se kolem roku 1100 a v mládí vstoupil do cisterciáckého řádu a stal se žákem Bernarda z Clairvaux. Kolem roku 1150 se stal biskupem v Churu a začal reformovat kláštery na území své diecéze. Velmi mu záleželo na svěřených věřících, pro něž mimo jiné založil špitál. Započal rovněž výstavbu nového katedrálního chrámu v diecézním městě. Zemřel v roce 1160. Později byl beatifikován a jeho liturgická památka připadá na 3. říjen.\n\n"}
{"id": "1168043", "url": "https://cs.wikipedia.org/wiki?curid=1168043", "title": "Milan Barták", "text": "Milan Barták\n\nMilan Barták (4. ledna 1942, Čelovce - 9. května 2018, Záriečie) byl slovenský fotbalista, útočník.\n\nZačínal v Lokomotíve Pezinok. V československé lize hrál za Spartak Trnava a Spartak ZJŠ Brno. Nastoupil ve 20 ligových utkáních a dal 2 góly. Ve Veletržním poháru nastoupil v roce 1962 v utkání proti rumunskému týmu Petrolul Ploiesti.\n\n\n"}
{"id": "1168044", "url": "https://cs.wikipedia.org/wiki?curid=1168044", "title": "Amandla Stenberg", "text": "Amandla Stenberg\n\nAmandla Stenberg (* 23. října 1998) je americká herečka. Je nejvíce známá za roli Rue v prvním dílu filmové série \"Hunger Games\" (2012), roli Madeline ve filmu \"Všechno úplně všechno\" (2017) a roli Starr Carter ve filmu \"Nenávist, kterou jsi probudil\" (2018).\n\nV roce 2011 se poprvé objevila v celovečerním filmu, \"Colombiana\", jako mladší verze postavy Zoe Saldanové. Její kariéra ale odstartovala až ve chvíli, kde byla obsazena roku 2012 jako Routa ve filmu \"Hunger Games\". V roce 2014 pak propůjčila svůj hlas postavě Bia ve filmu \"Rio 2\". Vedlejší roli si zahrála v první sérii seriálu \"Ospalá díra\". V létě 2015 hrála hlavní roli Halle Foster v seriálu \"Mr. Robinson,\" vysílaném na NBC. Je spolu-autorkou komiksové knihy \"Niobe: She Is Life,\" první vydání vyšlo v listopadu 2015. V roce 2016 podepsala smlouvu na hlavní roli Ammy v dramatickém filmu \"Where Hands Touch\". Také získala hlavní roli ve snímku \"Všechno úplně všechno\".\n\nV roce 2013 se začala Amandla věnovat hře na housle a zpěvu, začala také zpívat se skladatelem a zpěvákem Zanderem Hawleyem. Folk rockové duo známé jako Honey Water vydalo své debutové album v srpnu roku 2015. V roce 2018 si zahrála hlavní hrdinku filmu \"Temné síly.\" Ve stejném roce se také objevila v dramatickém filmu \"Nenávist, kterou jsi probudil\".\n\nV roce 2015 byla jmenována Feministkou roku. Identifikuje sama sebe jako non-binary. V lednu 2016 oznámila, že je bisexuální.V interview ve Wonderland Magazinu v červnu 2018 uvedla, že je lesba. \n\n"}
{"id": "1168045", "url": "https://cs.wikipedia.org/wiki?curid=1168045", "title": "Cirey-lès-Mareilles", "text": "Cirey-lès-Mareilles\n\nCirey-lès-Mareilles je francouzská obec v departementu Haute-Marne v regionu Grand Est. V roce 2013 zde žilo 125 obyvatel.\n\nSousední obce jsou: Andelot-Blancheville, Bourdons-sur-Rognon, Chantraines, Mareilles\n\n\"Počet obyvatel\"\n"}
{"id": "1168047", "url": "https://cs.wikipedia.org/wiki?curid=1168047", "title": "Abegg", "text": "Abegg\n\nPříjmení Abegg nosí více různých významných osobností:\n\n"}
{"id": "1168050", "url": "https://cs.wikipedia.org/wiki?curid=1168050", "title": "Abeille", "text": "Abeille\n\nPříjmení Abeille nosí více různých významných osobností:\n\n"}
{"id": "1168051", "url": "https://cs.wikipedia.org/wiki?curid=1168051", "title": "Peter Prevc", "text": "Peter Prevc\n\nPeter Prevc (* 20. září 1992 Kranj, Slovinsko) je slovinský závodník ve skoku na lyžích. Ve světovém poháru startuje od roku 2009. Úspěchy začal sbírat především od roku 2013. Je posledním vítězem v Mistrovství světa v letech na lyžích a předposledním vítězem Turné čtyř můstků.\n\n\n\n\n\n\n\n"}
{"id": "1168056", "url": "https://cs.wikipedia.org/wiki?curid=1168056", "title": "Abell", "text": "Abell\n\nAbell může být:\n\n\n"}
{"id": "1168057", "url": "https://cs.wikipedia.org/wiki?curid=1168057", "title": "Abels", "text": "Abels\n\nPříjmení Abels nosí více různých významných osobností:\n\n"}
{"id": "1168059", "url": "https://cs.wikipedia.org/wiki?curid=1168059", "title": "Terry Paine", "text": "Terry Paine\n\nTerence Lionel \"Terry\" Paine (* 23. březen 1939, Winchester) je bývalý anglický fotbalista. Nastupoval především na postu záložníka.\nS anglickou reprezentací vyhrál mistrovství světa roku 1966, na tomto turnaji odehrál jeden zápas. Celkem za národní tým sehrál 19 utkání, v nichž vstřelil 7 branek.\n\nNejvětší část své kariéry strávil v klubu Southampton FC (1957–1974). V anglické nejvyšší soutěži s ním dosáhl nejvýše na sedmé místo (1968/69, 1970/71).\n"}
{"id": "1168060", "url": "https://cs.wikipedia.org/wiki?curid=1168060", "title": "Marie Leopoldina Rakouská-d'Este", "text": "Marie Leopoldina Rakouská-d'Este\n\nMarie Leopoldina Rakouská-d'Este (10. prosince 1776, Miláno – 23. června 1848, Wasserburg am Inn) byla rakouská arcivévodkyně a kurfiřtka Bavorska.\n\nNarodila se jako druhá nejstarší dcera arcivévody Ferdinanda Karla Habsbursko-Lotrinského a jeho manželky princezny Marie Beatrice d'Este.\n\nV srpnu 1795 byla nucena se vdát za Karla Teodora Falckého, kurfiřta Bavorska který byl o 52 let starší. Manželství bylo uspořádáno s nadějí narození syna a dědice rodu Wittelsbachů ale Marie odmítla sexuální kontakt se svým manželem. Místo něj měla milence mezi nimi byl Maximilián Falcko-Zweibrückenský nebo také Maximilian von Montgelas. Před Bavorským soudem byla popisována jako žena terorizující svého manžela. V opozici vůči alianci svého manžela si vybrala spojenectví s rodem Falc-Zweibrücken.\n\nKdyž roku 1799 zemřel její manžel pomohla Maximiliánu Falcko-Zweibrückenskému k jeho nástupnictví na trůn a odešla do bavorského zámku Berg. Marie otěhotněla a na nějakou dobu byla vyhoštěna do Lublaně.\n\nDne 14. listopadu 1804 se v Mnichově vdala za hraběte Ludwiga Arco. Spolu měli 3 děti:\n\nRoku 1848 jela s kočárem z Mnichova do Vídně, kočár se převrhl a byla zabita. Svým synům nechala jmění okolo 15 milionů zlatých.\n"}
{"id": "1168062", "url": "https://cs.wikipedia.org/wiki?curid=1168062", "title": "John Connelly", "text": "John Connelly\n\nJohn Michael Connelly (* 18. červenec 1938, St Helens – 25. říjen 2012, Barrowford) byl anglický fotbalista. Nastupoval především na postu útočníka.\nS anglickou reprezentací vyhrál mistrovství světa roku 1966, odehrál na tomto turnaji jeden zápas. Celkem za národní tým sehrál 20 utkání, v nichž vstřelil 7 branek.\n\nTřikrát se stal mistrem Anglie, jednou s Burnley (1959/60), dvakrát s Manchesterem United (1964/65, 1966/67).\n"}
{"id": "1168064", "url": "https://cs.wikipedia.org/wiki?curid=1168064", "title": "Luigi Lombardi", "text": "Luigi Lombardi\n\nLuigi Lombardi (21. srpna 1867 Dronero – 7. února 1958 Řím) byl italský politik a senátor parlamentu italského království.\n\nZískal vysokoškolské vzdělání a stal se univerzitním profesorem a od 13. června 1939 členem italské Královské akademie věd. V období 23. ledna 1940 – 22. ledna 1941 byl členem Komise pro veřejné práce a komunikace. V období 22. ledna 1941 – 5. srpna 1943 byl členem komise školství a lidové kultury. Za působení v době fašismu byl nejvyšším soudem odvolán 30. srpna 1945 z politického úřadu.\n\n"}
{"id": "1168065", "url": "https://cs.wikipedia.org/wiki?curid=1168065", "title": "Svatý Arsenius", "text": "Svatý Arsenius\n\nArseniů, kteří jsou uctíváni jako světci, je více: \n\n"}
{"id": "1168066", "url": "https://cs.wikipedia.org/wiki?curid=1168066", "title": "Bojovnice tuzo", "text": "Bojovnice tuzo\n\nBojovnice tuzo je jedno z méně známých plemen slepic vyšlechtěných ke kohoutím zápasům. Jedná se o jedno z menších plemen bojovnic. Až na to, že mají v genech zakódované agresivní chování vůči jedincům vlastního druhu se jedná o nenáročné slepice s poměrně vysokou snáškou (v poměru s jinými plemeny bojovnic).\n\nCo se týče historie bojovnic tuzo, pak vím v současné době jen málo. V Česku a jiných zemích Evropy je například za zemi původu považováno Japonsko, avšak ve Velké Británii jsou za zemi původu považovány Spojené státy a Evropa, přičemž bylo použito krve orientálních plemen slepic. V Japonsku se obecně v historii nikdy neobjevuje název \"tuzo\", pokud zde tedy toto plemeno bylo vyšlechtěno, tak pod jiným názvem. Přestože předci bojovnic tuzo byla pravděpodobně velmi stará plemena, o samotných bojovnicích tuzo se nepíše ani v knihách vydaných po roce 1800. V historii se spekulovalo o tom, zda evropský název \"tuzo\" nepopisuje plemeno \"nankin shamo\" původem z Japonska, avšak tyto bojovnice byli značně lehčí. Dalším možným kandidátem bylo plemeno \"ashura\", avšak to začátkem 20. století vymřelo.\n\nPokud ale byla bojovnice tuzo skutečně vyšlechtěna v Japonsku, pak ale do Česka byla dovezena až ze Spojených států a to roku 1965 holandským chovatelem Wullfenem Palthemem. Ten bojovnice tuzo popisuje jako plemeno zvláštního vzhledu, který připomíná draky ze starých japonských obrazů a bájí. Do Německé standardu se plemeno bojovnice tuzo dostalo roku 1983.\n\nTuzo má stejně jako jiná plemena bojovnic vzpřímená postoj, čímž působí značně elegantně. V současném chovu se hledí i na udržení znaků typických bojových plemen. Maximální hmotnost které kohouti v životě dosáhnout je 2,4 kg, u slípek je to maximálně 2,0 kg. Avšak většinou jejich hmotnost nedosáhne ani 1,7 kg. Trup je středně dlouhý, záda rovná a směrem k zádi se zužují. Břicho úzké, méně vyvinuté. Charakteristický ocas je mírně zahnutý a svěšený. Peří je kratší a spíše řídké, kůže žlutá. Mezi nejzávažnější vady patří především vady postoje a příliš velké laloky.\n\nNejčastěji viděným barevným rázem je černá, ve Španělsku se jedná dokonce o jediný uznaný ráz. U černého rázu je požadován zelený lesk. U většiny států je uznaný i bílý ráz. Častou chybou u bíle zbarvených jedinců je žlutý nádech. Další častý ráz je modrý; jedná se o šedomodrou barvu, která je u kohoutů tmavší. Černé bílé skvrnité se chovají pouze v Německu a Polsku. Stejně tak černé zlatokrké můžeme vidět v Německu a na Slovensku. Mezi novější rázy patří zlatě pšeničný, uznaný v Německu až roku 2003 a krahujcovité, uznané v roce 2015.\n\nÚdaje chovatelů o snášce bojovnic tuzo se liší, někteří uvádějí za rok až 140 vajec, což je poměrně mnoho, další uvádějí pouze 80 vajec ročně. Vejce jsou bílá nebo smetanově zbarvená, většinou váží okolo 35 g. Jedná se o rychlerostoucí plemeno s dobrým masem, slípky se dají použít i jako náhradní kvočny. Na chov jsou bojovnice tuzo nenáročné, avšak již u kuřat se projevují sklony k bojům. Kroužek u kohoutů je 16 mm, u slípek 15 mm.\n\nV Česku se jedná o jedny z nejčastěji chovaných bojovnic, k vidění jsou u mnoha soukromých chovatelů. Přesto se zde nenachází žádný chovatelský klub, ten nejbližší je v Německu a byl založen roku 2003.\n"}
{"id": "1168067", "url": "https://cs.wikipedia.org/wiki?curid=1168067", "title": "Bookmaker", "text": "Bookmaker\n\nBookmaker je organizace nebo osoba, která stanovuje a upravuje sázkové kurzy, přijímá sázky a vyplácí výhry. Sázky se nejčastěji týkají sportovních soutěží či společenských událostí – například výsledky voleb či udílení cen.\n\nJako bookmaker se označuje kamenná či internetová sázková kancelář a fyzická osoba přijímající sázky. Dělí se na licencované a nelicencované. Licencovaní bookmakeři pracují v rámci sázkových kanceláří. Mezi nelicencované (též nelegální) patří lidé, kteří ve společnosti známých nebo přátel, kteří sledují sportovní utkání, nabízejí a přijímají sázky, které pak vyplácejí. Bookmakeři, kteří pracují v rámci sázkové kanceláře, nenesou riziko ztráty v případě stanovení špatného kurzu.\n\nÚkolem bookmakera je stanovovat pravděpodobnost určité události (např. výhry jednoho ze soupeřů) a nabídnout trhu co nejnižší kurz, který by sázející přijali. Kurz sestavuje na základě zkušeností a získaných informací. Rozdíl mezi optimální situací a vypsaných kurzem je marží bookmakera. Bookmakeři se obvykle specializují na určité sporty či konkrétní soutěže. V sázkových kancelářích se dělí na hlavního bookmakera a řadové bookmakery. Hlavní bookmaker přímo nestanovuje jednotlivé kurzy, řídí, určuje a plánuje práci.\n"}
{"id": "1168068", "url": "https://cs.wikipedia.org/wiki?curid=1168068", "title": "Přestupové hnutí", "text": "Přestupové hnutí\n\nPřestupové hnutí se odehrávalo na přelomu 19. a 20. století a v prvních dvou desetiletích století dvacátého.\n\nJednalo se o reakci na katolickou modernu a hnutí Pryč od Říma. Bylo také spojeno se snahou vytvořit národní katolickou církev v duchu modernismu. S tímto hnutím je spojeno hnutí „pryč od Říma“, začátky Církve československé a následná pravoslavná krize. (Spousta sborů CČSH nese název \"Sbor mistra Jana Husa\", například v Morkovicích, v Přerově, Uherském Brodě a jinde.) Hlavní fáze realizace hnutí probíhala především v první dekádě po založení Československa, což ukazuje, že hnutí bylo také projevem vlasteneckých a politických dobových nálad. Katolicismus byl do určité míry vnímán jako podpůrný pilíř rakouského císařství, do předbělohorské doby byly projektovány národní ideály. Souvisejícím dobovým projevem bylo přejímání historizujících názvů některými menšími církvemi, např. Jednota českobratrská (dnešní Církev bratrská) či Bratrská jednota Chelčického (baptisté).\n\nOd katolické církve však takto odcházeli věřící i do Českobratrské církve evangelické, jejichž několik sborů vzniklo právě v tomto přestupovém hnutí. Tyto sbory si s sebou nesly silný důraz národní, akcent na Jana Husa, Jana Amosa Komenského a další církevní autority.\n\nV obecnější rovině se přestupovým hnutím dá nazvat jakákoli masovější konverze od jednoho vyznání k jinému. Rozdělení existující náboženské společnosti na dvě odporující si skupiny se nazývá schisma.\n\n\n"}
{"id": "1168071", "url": "https://cs.wikipedia.org/wiki?curid=1168071", "title": "Roger Hunt", "text": "Roger Hunt\n\nRoger Hunt (* 20. červenec 1938, Glazebury) je bývalý anglický fotbalista. Nastupoval především na postu útočníka.\nS anglickou reprezentací vyhrál mistrovství světa roku 1966, odehrál na tomto turnaji všech šest zápasů Angličanů a vstřelil v nich 3 góly. Má též bronzovou medaili z mistrovství Evropy 1968. Zúčastnil se i světového šampionátu v Chile roku 1962, byť na závěrečném turnaji nenastoupil. Celkem za národní tým sehrál 34 utkání, v nichž vstřelil 18 branek.\n\nS Liverpoolem se stal dvakrát mistrem Anglie (1963/64, 1965/66), jednou získal FA Cup (1964/65). Mistrovský titul si připsal i v Jihoafrické republice, v dresu Hellenic Cape Town (1971).\n"}
{"id": "1168073", "url": "https://cs.wikipedia.org/wiki?curid=1168073", "title": "Demartinka", "text": "Demartinka\n\nDemartinka (v „MonumNet“ označovaná též jako „Dermatinka“ nebo „Domartinka“) je bývalá zaniklá venkovská předměstská usedlost. Původní objekt se nacházel poblíž rohu křižovatky dnešních (rok 2016) ulic „U Demartinky“ a „Plzeňská“ přesněji řečeno u jihozápadní strany dnešní (2016) zahrady Klamovka na adrese Praha 5, Smíchov ulice „U Demartinky“ číslo popisné 152.\n\nOznačení „Demartinka“ vzniklo zkomolením první poloviny jména svobodného pána z Velhartic a císařského rady Dona Martina de Hoef-Huerta, jemuž deset let po bitvě na Bílé hoře připadla parcela (vinice) a původní budova byla buď přestavěný viniční lis nebo ji nechal vybudovat od základu. Za celou dobu své existence vystřídala řadu majitelů. V první polovině 18. století byla nemovitost zničena (po nájezdech bavorsko-francouzských vojsk) ale ještě v témže století byla znovu obnovena. Poté, co byla v polovině 19. století naposledy přestavěna, dožila do 20. století a přečkala i obě světové války. Nějaký čas byla v přízemí budovy provozována „Smíchovská akciová restaurace“. V roce 1980 byla Demartinka vyňata ze seznamu nemovitých kulturních památek a téhož roku odsouzena k demolici aby nebránila nové výstavbě.\n\nDon Martin byl původem ze zchudlé šlechtické rodiny z Nizozemska. Do vojenských služeb vstoupil na počátku 17. století a za zásluhy na bojištích byl povýšen do šlechtického stavu. Na začátku třicetileté války (1618 až 1648) získal hodnost podplukovníka a bojoval proti českému stavovskému vojsku. Císařské vojenské služby mu pomohly k povýšení na plukovníka, k postu císařského rady a zároveň mu otevřely i přístup ke konfiskovanému majetku, protože císařská komora mu za jeho služby „platila“ zabavenými šlechtickými a městskými nemovitostmi. Podle dobových pramenů se o Donu Martinovi hovořilo jako o neoblíbeném, hrubém, surovém žoldnéři bez citu a studu, který týral obyvatelstvo a neštítil se okrádat císařskou komoru. I přes tyto nelichotivé vlastnosti (nebo právě díky nim) Don Martin záhy značně zbohatl. V Čechách mu patřily rozsáhlé statky a v samotné Praze získal jako konfiskát (většinou pod tržní cenou) několik domů. Císařským majestátem z roku 1628 byl povýšen do panského stavu (mohl užívat titul “ pán z Velhartic“) a dva roky na to (1630) získal “ výhodně“ již tehdy značně rozlehlou viniční usedlost včetně zahrady a polností. (Původním majitelem těchto nemovitostí byl bohatý pražský kupec Lorenz Stark, který je vlastnil již od rudolfínských dob.) Není zřejmé, zda usedlost vznikla přestavbou viničného lisu nebo jako nový samostatný dům. Jisto je pouze to, že původní Demartinka byla zničena po nájezdech bavorsko-francouzských vojsk v první polovině 18. století, ale na původním místě vznikla nová usedlost. Jádro usedlosti Demartinka tedy pocházelo až z 18. století.\n\nV 80. letech 19. století patřila usedlost Demartinka panu Leovi Gotliebovi z Tannenhainu a poté (od roku 1888) ji vlastnil rakouský a český advokát a politik – smíchovský starosta JUDr. Alois Koldinský. Pod vlivem tehdy obecně rozšířené pověsti, že z Demartinky vede na Bílou Horu (nebo do některého kláštera) tajná chodba ukrývající ve svém nitru uloupené válečné poklady, provedla skupina čtyřiceti „hledačů“ (s vědomím a požehnáním Koldinského) průlom do zazděného průchodu, aby „objevila“ jen desetimetrový sklípek.\n\nNa počátku 20. století koupil od F. Zellera zahradu Demartinky inženýr B. Bečka a Ludvík Očenášek – český konstruktér a vynálezce, který významně přispěl především k rozvoji raketové techniky.\n\nOčenášek se zabýval za první světové války protirakouskou činností, věnoval se špionáži a realizoval několik odposlechů přímo na telefonním vedení využívaným úředníky „monarchie“. Na jaře roku 1918 se mu podařilo po dvanácti týdnech usilovného hledání objevit tajnou vládní telefonní linku spojující Vídeň (hlavní město monarchie) s Berlínem. Hledáním této linky jej pověřil šéfredaktor Národních listů František Sís. Nikdo v té době nevěděl, kudy zmíněná linka tehdejší Prahou vede. Hledání ztěžoval fakt, že v roce 1918 bylo evidováno už 8214 telefonních čísel a některé linky se začínaly místo vedení vzduchem ponořovat do zemních kabelů.\n\nNejprve Očenášek hledal linku většinou odpoledne na cestách kolem Prahy v oblasti Bílé Hory. Připojování kapesním telefonem během dne ve skrytých místech (úvozy, stromořadí) ale budilo nežádoucí pozornost venkovanů (pastevců koz, sadařů apod.). Připojoval se tedy v noci, když si den předem místo vyhlédl.\n\nTelefonní sloupy byly 12 metrů vysoké. Očenášek používal olověná závaží upevněná na motouzu. Nejprve (poblíž sloupu) „nahodil“ nacvičeným pohybem nahoru na vedení provaz a pomocí něj pak vytáhl vzhůru i vodič k němu upevněný. Tak se „odposlechový vodič“ dostal do galvanického kontaktu s telefonním vedením.\n\nKdyž mezi Břevnovem a Hradčany konečně narazil na hledané telefonní vedení, postupně je prozkoumal po celé jeho dostupné délce, protože prvotní místo, kde na linku narazil nebylo pro dlouhodobý odposlech vhodné. Jako nejvhodnější místo pro odposlech nakonec vytipoval klikatou úzkou uličku v úvoze na cestě mezi Břevnovem a Košířemi. Ulička vedla mezi zahradou Klamovkou a usedlostí Demartinkou. Vlivem křivolakosti uličky dráty vedení vedly v některých místech korunami několika stromů v Klamovce a jindy také korunami stromů v zahradě Demartinky.\n\nNěkolika riskantními improvizovanými odposlechy se Očenášek a jemu pomáhající inženýr Malý přesvědčili, že nalezená linka je opravdu vojenské spojení Vídeň – Berlín. Po tomto ubezpečení Očenášek spolu s inženýrem B. Bečkou složili 40 000 Korun a pozemek (zahradu) Demartinky od F. Zellera odkoupili. K pozemku ale nepatřila žádná budova a tak si Očenášek pronajal (a elektrifikoval) dvě místnosti v malém domečku (bývalém chlévě) „k uložení zahradnického náčiní„. Pod záminkou budování plotu kolem „zelinářské zahrady“ a v rámci „osvětlení zahrady“ položil Očenášek nenápadně potřebná vedení do země až ke hrušce, která měla být místem napojení na telefonní linku. Telefonní sloup stál přímo u zdi pozemku Demartinky. Vlastní napojení bylo provedeno za pomoci speciálně upraveného (prodlouženého) rybářského prutu tenkými „odposlechovými“ dráty. „Vlasově tenké“ dráty nebylo vidět ani ze vzdálenosti půl metru protože byly kryty větvemi v koruně košaté hrušně.\n\nOdposlech vojenských štábů i členů císařské rodiny maskoval Ludvík Očenášek „pilnou“ prací na zahrádce. V této „podzemní“ činnosti se Očenášek střídal s inženýry Bečkou a Malým. Pomáhal i Očenáškův jedenáctiletý syn Ludvík. Telefonní linku odposlouchávali tito „maffiáni“ po zbytek války, získané informace zapisovali a předávali do Švýcarska ústřednímu orgánu českého domácího odboje tzv. Maffii, která usilovala (pod vedením T. G. Masaryka) o zřízení samostatného československého státu.\n\nUsedlost Demartinku a Očenáškovo odvážné počínání připomíná pamětní deska. Původně byla umístěna na sloupu zahrady usedlosti Demartinka, kam ji nechala iniciativně instalovat v roce 1936 Obec pražská. Po zboření Demartinky v roce 1980 byla pamětní deska přemístěna na podezdívku plotu zahradní zdi sousedního domu (Pod Klikovkou 1916/2, Praha 5 Smíchov), který je dnes (2016) sídlem velvyslanectví Litevské republiky.\n\nPo první světové válce vlastnila usedlost Barbora Steinhilberová. Ta postoupila v roce 1926 část parcely obci za účelem zbudování veřejného sadu a ulice. Poslední podoba stavby pocházela z poloviny 19. století, kdy byla provedena přestavba nemovitosti. Tehdy vzniklo boční křídlo a hlavní fasáda. Ta byla zdobena klasicistním dekorem. Z 18. století se zachovala už jen část barokní výzdoby dvora a zahrady. Hlavní průčelí Demartinky bylo obráceno k jihu do Plzeňské ulice. K usedlosti původně patřily i pole, louky a vinice, jakož i do svahu k severozápadu situovaná velká zahrada. Směrem do sadu na Klamovce bylo obráceno jednopatrové průčelí domu s řadou oken v patře, která byla architektonicky rámována. Střed tohoto průčelí byl zdůrazněn rizalitem a průčelí samo pak bylo zakončeno štítem. K hlavní budově ještě přiléhaly hospodářské budovy.\n\nV Ústředním seznamu kulturních památek ČR byla Demartinka zapsána pod číslem 53803/1-1731. Jako kulturní památka byla evidována v období od roku 1973 (1976?) do 22. ledna 1980. Ještě roku 1980 byla údajně stržena a nahražena komplexem nových budov, dle Památkového katalogu byla demolována až koncem 80. let.\n\nAdresa po zaniklé nemovitosti byla následně zahrnuta do adres několika panelových novostaveb (Plzeňská 152/162, U Demartinky 152/1, Plzeňská 2561/164, U Demartinky 2561/1a, 1347/3) nacházejících se v ulici U Demartinky na nároží Plzeňské ulice.\n\nPosledními obyvateli této nemovitosti (1962–1980) byla rodina akad. malířů Daniely a Karla Benešových. Ti přilehlou zahradu osadili několika sochami od akad. sochaře Petra Šturmy. Barokní brána do zahrady se stala nejednou motivem jejich prací.\n\n"}
{"id": "1168074", "url": "https://cs.wikipedia.org/wiki?curid=1168074", "title": "Arsenius Poustevník", "text": "Arsenius Poustevník\n\nArsenius Poustevník (též \"Arsenius Veliký\", asi 354 – 445 nebo 449) byl jáhen římské církevní obce a později poustevník. Katolickou církví je uctíván jako světec.\n\nInformace o Arseniově životě jsou čerpány ze dvou pramenů: spisu \"Apofthegmata Patrum\" a spisu \"Historia Lusaica\". Pocházel z římské senátorské rodiny. V době vlády císaře Theodosia I. jej papež Damas I. vysvětil na jáhna. Kolem roku 385 se uchýlil na horu Scete v Egyptě a začal zde žít kontemplativním životem jako poustevník. V roce 411 odešel před nebezpečím (v kraji řádily loupeživé tlupy) do Alexandrie a později do Troe u Memfis. Zemřel na pobřeží Rudého moře ve věku asi 90 let.\n\nJeho liturgická památka je slavena 8. května. Starší martyrologia jeho památku uvádějí u data 17. července.\n\n"}
{"id": "1168075", "url": "https://cs.wikipedia.org/wiki?curid=1168075", "title": "Petr Koura", "text": "Petr Koura\n\nPetr Koura (* Klatovy) je historik a politolog, který se věnuje nejnovějším českým dějinám.\nOdborně se zaměřuje na české politické a kulturní dějiny dvacátého století, dále pak na dějiny Protektorátu Čechy a Morava, na vzpomínkovou kulturu, na filmy s historickou tematikou a na reflexi historických událostí ve filmech. Jako odborný poradce se podílel na tvorbě českého televizního seriálu \"České století\" a filmu \"Jan Palach\". Je laureátem Ceny Neuron pro mladé vědce v oboru „Společenské vědy“ za rok 2015.\n\nV letech 1992 až 1996 navštěvoval Gymnázium Jaroslava Vrchlického v Klatovech. V letech 1996 až 2002 studoval na Filozofické fakultě Univerzity Karlovy v Praze obor historie – politologie se specializací na nejnovější české dějiny. Po absolvování několikaměsíčního pobytu na Vídeňské univerzitě se pod vedením profesora Roberta Kvačka začal věnovat systematicky osobnosti podplukovníka Josefa Balabána, čelního představitele protektorátního protinacistického nekomunistického odboje. Tento hrdina protiněmeckého odporu byl i tématem Kourovy diplomové práce, která obdržela v říjnu roku 2002 Cenu dr. Edvarda Beneše. Studium na Filozofické fakultě Univerzity Karlovy v Praze završil Petr Koura rigorózní zkouškou a získal akademický titul PhDr. V letech 2002 až 2010 absolvoval postgraduální (doktorandské) studium (Ph.D.) v Ústavu českých dějin Filozofické fakulty Univerzity Karlovy v Praze. Toto studium zakončil disertační prací na téma: „Swingová mládež a okupační moc v Protektorátu Čechy a Morava“ (školitel profesor Jan Kuklík, doc. Jana Čechurová).\n\nPetr Koura byl v letech 2001 až 2003 zaměstnán v Česko-německém fondu budoucnosti (ČNFB) – v Kanceláři pro oběti nacizmu. Od února 2003 až do ledna 2007 pracoval v Ústavu pro soudobé dějiny Akademie věd ČR jako odborný pracovník „Oddělení pro dějiny 2. světové války, okupace a odboje“. Následovalo krátké působení (leden 2007 až květen 2008) na Ministerstvu vnitra ČR a pak v Ústavu pro studium totalitních režimů (ÚSTR) ve funkci vedoucího publikačního oddělení a šéfredaktora časopisu (revue) Paměť a dějiny. Následoval půlroční (září 2008]] až březen 2009) stipendijní pobyt u obecně prospěšné kulturně vzdělávací a vědecké společnosti Collegium Bohemicum (se sídlem v Ústí nad Labem). Do dalšího projektu: Musealisierung der Erinnerung (Muzealizace paměti) v rámci „výzkumného centra pro české země“ (Forschungsstelle für die böhmischen Länder) Collegium Carolinum (v Mnichově) se Petr Koura zapojil (červen 2009 až prosinec 2011) opět jako stipendista.\n\nVíce jak pět let (duben 2006 – prosinec 2011) pracoval na poloviční úvazek v rámci výzkumného záměru na Filozofické fakultě Univerzity Karlovy (Ústav českých dějin). Od února 2012 pracuje na Ústavu českých dějin Filozofické fakulty Univerzity Karlovy jako vědecký pracovník v rámci postdoktorského grantu. Také přednáší moderní dějiny na Pedagogické fakultě UK.\n\nOd 1. 5. 2017 je ředitelem obecně prospěšné společnosti Collegium Bohemicum.\n\nTento chronologicky uspořádaný výběr z publikační činnosti Patra Koury byl převzat ze zdroje.\n\n"}
{"id": "1168092", "url": "https://cs.wikipedia.org/wiki?curid=1168092", "title": "Konrad Walcher", "text": "Konrad Walcher\n\nKonrad Walcher (22. listopadu 1871 Reichenfels – 3. června 1928 Klagenfurt) byl rakouský římskokatolický duchovní a politik německé národnosti z Korutan, na počátku 20. století poslanec Říšské rady, v meziválečném období člen rakouské Spolkové rady.\n\nStudoval na klášterním gymnáziu kláštera Svatého Pavla v Lavanttalu. Maturoval na gymnáziu v Klagenfurtu. Potom vystudoval teologii v Klagenfurtu. V roce 1896 byl vysvěcen na kněze. Působil jako farář a děkan v Sankt Veit an der Glan. Dlouhodobě vykonával funkci šéfredaktora listu \"Kärntner Tagblatt\". Byl také poslancem Korutanského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Korutany 05. Po volbách roku 1907 byl uváděn coby člen klubu Křesťansko-sociální sjednocení.\n\nPoliticky se angažoval v po válce. Od 1. prosince 1920 do 15. června 1927 zasedal coby člen rakouské Spolkové rady za Křesťansko sociální stranu.\n\nZemřel po dlouhé nemoci v červnu 1928.\n"}
{"id": "1168094", "url": "https://cs.wikipedia.org/wiki?curid=1168094", "title": "Abercrombie", "text": "Abercrombie\n\nPříjmení Abercrombie nosí více různých významných osobností:\n\n"}
{"id": "1168095", "url": "https://cs.wikipedia.org/wiki?curid=1168095", "title": "George Eastham", "text": "George Eastham\n\nGeorge Edward Eastham (* 23. září 1936, Blackpool) je bývalý anglický fotbalista. Nastupoval na postu útočníka, nebo záložníka.\nS anglickou reprezentací vyhrál mistrovství světa roku 1966, byť na závěrečném turnaji do bojů nezasáhl. Zúčastnil se i světového šampionátu v Chile roku 1962, i zde však jen na lavičce náhradníků. Celkem za národní tým sehrál 19 utkání, v nichž vstřelil 2 branky.\n\nAnglickou nejvyšší soutěž hrál za Newcastle United, Arsenal Londýn a Stoke City. Nejlepšího výsledku v ní dosáhl ve své poslední sezóně 1973/74, kdy se Stoke City obsadil pátou příčku. Mistrovský titul si připsal až v Jihoafrické republice, v dresu Hellenic Cape Town (1971).\n"}
{"id": "1168100", "url": "https://cs.wikipedia.org/wiki?curid=1168100", "title": "Stefan Kraft", "text": "Stefan Kraft\n\nStefan Kraft (* 13. května 1993 Schwarzach im Pongau) je rakouský skokan na lyžích. Ve Světovém poháru závodí od ledna 2012 (debutoval v Bischofshofenu). K 28. říjnu 2018 má na kontě 12 individuálních a 4 týmová vítězství. S rakouským týmem se stal juniorským mistrem světa 2011. Vyhrál celkové pořadí Turné čtyř můstků 2015. Na Mistrovství světa v klasickém lyžování 2015 vybojoval stříbrnou medaili v soutěži družstev a bronz na středním můstku. Na Mistrovství světa v letech na lyžích 2016 v Bad Mitterndorfu skončil na třetím místě v soutěži jednotlivců i družstev. Jeho osobní rekord je 253,5 metru (světový rekord). Na Mistrovství světa v klasickém lyžování 2017 získal zlatou medaili v závodě na středním můstku. Následně získal zlatou medaili i na velkém můstku a stal se tak jedním z mála skokanů, kteří na MS vyhráli oba individuální závody. Je také výhercem Světového poháru z roku 2017 a také turnaje Raw Air z téhož roku.\n\n"}
{"id": "1168109", "url": "https://cs.wikipedia.org/wiki?curid=1168109", "title": "Aberlour (rozcestník)", "text": "Aberlour (rozcestník)\n\nAberlour může být:\n\n"}
{"id": "1168116", "url": "https://cs.wikipedia.org/wiki?curid=1168116", "title": "Abert", "text": "Abert\n\nPříjmení Abert nosí více různých významných osobností:\n\n"}
{"id": "1168118", "url": "https://cs.wikipedia.org/wiki?curid=1168118", "title": "František Žemlička (politik)", "text": "František Žemlička (politik)\n\nFrantišek Žemlička (12. listopadu, \"(jiné dokumenty uvádějí 12. října)\" 1867 Sobotka – 10. května 1945 Jindřichův Hradec) byl rakouský politik české národnosti z Čech, na počátku 20. století poslanec Říšské rady.\n\nPocházel z rodiny kloboučníka. Vystudoval gymnázium v Mladé Boleslavi a českou univerzitu v Praze. Sloužil jako jednoroční dobrovolník v armádě v posádkové lékárně č. 12 v Josefově. Profesí byl drogistou v Jindřichově Hradci. Politicky se angažoval v České straně národně sociální. Byl členem obecního zastupitelstva v Jindřichově Hradci a pokladníkem tamního živnostenského spolku.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Čechy 029. Po volbách roku 1907 usedl do poslaneckého klubu Sjednocení českých národně sociálních, radikálně pokrokových a státoprávních poslanců.\n"}
{"id": "1168121", "url": "https://cs.wikipedia.org/wiki?curid=1168121", "title": "235 (číslo)", "text": "235 (číslo)\n\nDvě stě třicet pět je přirozené číslo, které následuje po čísle dvě stě třicet čtyři a předchází číslu dvě stě třicet šest. Římskými číslicemi se zapisuje CCXXXV.\n\n\n\n\nSilnice II/235 je česká silnice II. třídy vedoucí na trase II/605 – Zbiroh – II/233\n\n\n"}
{"id": "1168124", "url": "https://cs.wikipedia.org/wiki?curid=1168124", "title": "Abo", "text": "Abo\n\nJméno Abo, d'Abo nebo Abbo nosí více různých významných osobností:\n\n"}
{"id": "1168127", "url": "https://cs.wikipedia.org/wiki?curid=1168127", "title": "Abondance (rozcestník)", "text": "Abondance (rozcestník)\n\nAbondance nebo abundance může být:\n\n"}
{"id": "1168129", "url": "https://cs.wikipedia.org/wiki?curid=1168129", "title": "Abondio", "text": "Abondio\n\nPříjmení Abondio nosí více různých významných osobností:\n\n"}
{"id": "1168131", "url": "https://cs.wikipedia.org/wiki?curid=1168131", "title": "Phan Thiết", "text": "Phan Thiết\n\nPhan Thiết je vietnamské město, administrativní centrum provincie Bình Thuận. Leží na pobřeží Jihočínského moře 200 km severovýchodně od Ho Či Minova Města, žije v něm okolo 350 000 obyvatel.\n\nMěsto je střediskem rybolovu a výroby rybí omáčky, v okolí se pěstuje pitahaya. Od roku 1995, kdy sem přijelo množství cizinců sledovat zatmění Slunce, je také vyhledávanou turistickou lokalitou s množstvím písečných pláží. Předměstí Mui Ne je oblíbené mezi vyznavači kitesurfingu a windsurfingu. Nedaleko města se nacházejí věže Poshanu, památka z období království Čampa, a klášter na hoře Tà Cú s 49 metrů dlouhou sochou ležícího Buddhy. Každoročně v srpnu se koná svátek \"Cau Ngu\", při kterém obyvatelé uctívají velrybího boha.\n\nZa války ve Vietnamu ve městě sídlila americká vojenská základna známá jako Firebase Betty.\n\n"}
{"id": "1168133", "url": "https://cs.wikipedia.org/wiki?curid=1168133", "title": "Augusto Avancini", "text": "Augusto Avancini\n\nAugusto Avancini (28. února 1868 Strigno – 6. červen 1939 Cles) byl rakouský politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nPocházel ze středostavovské italské rodiny. Jeho otec byl notářem. Dětství strávil v Levico Terme, později se přestěhoval do Trenta, kde začal studovat. Studia ale musel roku 1883 z finančních důvodů ukončit. Nastoupil jako úředník do obchodu. Augusto se od roku 1894 zapojil do socialistického hnutí mezi etnickými Italy v Tyrolsku. Patřil mezi zakladatele Socialistické strany (Partito socialista trentino).\n\nV roce 1902 a 1904 byl zvolen do obecní rady v Trentu. Spolupracoval s italským sociálním demokratem Cesarem Battistim.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 06. Po volbách roku 1907 byl uváděn coby člen klubu Skupina italských sociálních demokratů. Ve volbách do Říšské rady roku 1911 nekandidoval, aby místo něj do parlamentu mohl zasednout Cesare Battisti.\n\nZa první světové války žil v Bregenzu. Byl zatčen a souzen v Innsbrucku. Byl vykázán do dolnorakouského města Groß-Siegharts, kde setrval do července 1916. Později během války poskytoval zpravodajské vojenské informace italské armádě. Když důkazy o jeho výzvědné činnosti byly objeveny rakousko-uherskou armádou při průniku do Udine, byl odsouzen na deset měsíců. Znovu byl zatčen v lednu 1918. Na svobodu byl propuštěn 3. listopadu 1918.\n\nPo válce se vrátil do Tyrolska, ale stáhl se z politického života. Zasáhl ho rozkol v řadách socialistů v Tyrolsku mezi reformisty a stoupenci revoluční levice.\n"}
{"id": "1168135", "url": "https://cs.wikipedia.org/wiki?curid=1168135", "title": "Seznam vrcholů ve Slezských Beskydech", "text": "Seznam vrcholů ve Slezských Beskydech\n\nSeznam vrcholů ve Slezských Beskydech obsahuje pojmenované vrcholy v české části tohoto pohoří. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované hory v české části Slezských Beskyd, seřazené podle nadmořské výšky. Větší polovina se nachází v okrsku Čantoryjský hřbet, menší polovina v okrsku Nýdecká vrchovina. Nejvyšší horou je Velká Čantoryje (995 m n. m.), nadmořskou výšku 900 m převyšuje celkem 5 devítistovek.\nSeznam vrcholů podle prominence obsahuje všechny hory a kopce české části Slezských Beskyd s prominencí (relativní výškou) nad 100 metrů, bez ohledu na nadmořskou výšku. Celkem jich je 5, nejprominentnějším vrcholem je nejvyšší Velká Čantoryje (prominence 310 m), následovaná Kyčerou (264 m).\n\n"}
{"id": "1168138", "url": "https://cs.wikipedia.org/wiki?curid=1168138", "title": "Gerry Byrne", "text": "Gerry Byrne\n\nGerald 'Gerry' Byrne (* 29. srpen 1938, Liverpool – 28. listopad 2015, Wrexham) je bývalý anglický fotbalista. Nastupoval povětšinou na postu krajního obránce.\nS anglickou reprezentací vyhrál mistrovství světa roku 1966, byť na závěrečném turnaji do bojů nezasáhl. Za národní tým sehrál 2 utkání.\n\nCelou svou kariéru (1957–1969) strávil v FC Liverpool. V sezóně 1965/66 se s ním probojoval do finále Poháru vítězů pohárů. Dvakrát se s ním stal mistrem Anglie (1963/64, 1965/66), jednou získal národní pohár FA Cup (1964/65).\n"}
{"id": "1168140", "url": "https://cs.wikipedia.org/wiki?curid=1168140", "title": "David Rittich", "text": "David Rittich\n\nDavid Rittich (* 19. srpen 1992 v Jihlavě) je český hokejový brankář v současné době působící v zámořské NHL, kde nastupuje za tým Calgary Flames. V prosinci 2015 byl nominován do reprezentace, ale do zápasu nezasáhl. Naopak roku 2018 byl nominován na mistrovství světa v hokeji do Dánska a je v týmu základní brankář formace naší české hokejové reprezentace.\n\nProfesionální kariéru začal v prvoligové HC Dukla Jihlava, kde se brzo po svém příchodu stal týmovou jedničkou v brance.\n\nJeho otcem je bývalý hokejový rozhodčí David Rittich, on sám také vlastní licenci rozhodčího.\n\n\n\n"}
{"id": "1168141", "url": "https://cs.wikipedia.org/wiki?curid=1168141", "title": "Alexandr Skalický st.", "text": "Alexandr Skalický st.\n\nAlexandr Skalický st. (* 7. září 1932 Praha) je český nezávislý fotograf, publicista a památkář.\n\nAlexandr Skalický fotografuje od roku 1956. Zaměřuje se na fotografii výtvarných objektů, architektury a uměleckých památek. Od roku 1960 fotografuje portréty a od roku 1977 konceptuální umělecké fotografie. Od padesátých let publikoval texty o výtvarném umění, uměleckých památkách a kultuře vůbec. Publikované materiály ilustruje vlastními fotografiemi. Publikoval více než 300 textů o umění a kultuře v odborných i popularizujicích časopisech jako Domov, Bydlení, Časopis společnosti přátel starožitností, Československý architekt, Architekt, Architektura ČSR, Antique, Dům a zahrada, Umění a řemesla, Zprávy památkové péče, Český lid, The Architectural Review, World Architecture, Territorio, a také v regionálních časopisech a sbornících zabývajících se kulturou a uměleckými památkami.\n\n\n\n\n\n\n\n"}
{"id": "1168142", "url": "https://cs.wikipedia.org/wiki?curid=1168142", "title": "Franz Dorfmann", "text": "Franz Dorfmann\n\nFranz Dorfmann (29. listopadu 1863 Feldthurns – 10. listopadu 1931 Kollmann) byl rakouský římskokatolický duchovní a politik německé národnosti z Tyrolska (respektive z dnešního Jižního Tyrolska), na počátku 20. století poslanec Říšské rady.\n\nPůsobil jako kurát. Byl univerzitním profesorem. Zasedal coby poslanec Tyrolského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 13. Rezignoval 24. srpna 1909. Do parlamentu pak místo něj usedl Josef Hölzl. Po volbách roku 1907 byl uváděn coby člen klubu Křesťansko-sociální sjednocení.\n\nV závěru první světové války vykonával funkci soukromého kaplana císaře Karla. Zemřel v listopadu 1931.\n"}
{"id": "1168144", "url": "https://cs.wikipedia.org/wiki?curid=1168144", "title": "Veselé Vánoce přejí chobotnice", "text": "Veselé Vánoce přejí chobotnice\n\nVeselé Vánoce přejí chobotnice je český film režiséra Jindřicha Poláka z roku 1986. Film byl natočený podle knižní předlohy, jeho děj se odehrává v zimě. \nPřímo navazuje na film Chobotnice z II. patra, který se odehrává v létě.\n\nOba filmy vznikly zkráceným sestřihem čtyřdílného televizního seriálu Chobotnice z II. patra.\n"}
{"id": "1168145", "url": "https://cs.wikipedia.org/wiki?curid=1168145", "title": "Johann Frick", "text": "Johann Frick\n\nJohann Frick (19. března 1875 Sterzing – 10. dubna 1958 Sterzing) byl rakouský politik německé národnosti z Tyrolska (respektive z dnešního Jižního Tyrolska), na počátku 20. století poslanec Říšské rady.\n\nByl hostinským a statkářem v Sterzingu. Pocházel ze starého tyrolského rodu, který se v domovském regionu připomínal už koncem 14. století. Jeho otec Johann Frick starší byl hostinským a řezníkem. Budoucí poslanec Johann Frick vychodil národní školu. V letech 1888–1891 pracoval jako nádeník u svého strýce. V období let 1891–1895 byl řeznickým učněm v Mori u Rovereta. V roce 1895 převzal po smrti otce správu rodinného hospodářství a řeznictví v Sterzingu. V roce 1896 absolvoval osmitýdenní vojenskou službu. Byl záložním vojákem u 3. tyrolského císařského mysliveckého regimentu v Trentu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 16. Po volbách roku 1907 byl uváděn coby člen klubu Křesťansko-sociální sjednocení.\n"}
{"id": "1168146", "url": "https://cs.wikipedia.org/wiki?curid=1168146", "title": "Reslovakizace", "text": "Reslovakizace\n\nReslovakizace ( \"Reslovakizácia\") byla akce československých státních orgánů po skončení druhé světové války, zaměřená na změnu etnické struktury jižního Slovenska. \n\nJejím původním cílem mělo být navrácení Slováků, kteří byli v předchozích obdobích pomaďarštěni, zpět ke slovenské národnosti. Akce měla zároveň ochránit etnicky sporné obyvatelstvo před opatřeními, které poválečné Československo aplikovalo vůči neslovanských menšinám. Reslovakizace se minula původním záměrem a příslušníci maďarské menšiny se k ní hromadně hlásili, jen aby se vyhnuli represím. Podle oficiálních výsledků \"Reslovakizační komise\" za dobu své činnosti od 17. června 1946 do 1. května 1949 přijala 137 916 přihlášek, které se týkaly 449 914 osob. Z toho 83 739 osob deklarovalo slovenskou, resp. československou národnost již při sčítání v roce 1930 a nebylo považováno za reslovakizanty. 366 175 osob bylo vyřízených kladně, 81 361 osob komise z různých příčin odmítla. Po normalizaci situace se většina reslovakizantů vrátila ke své maďarské národnosti. Reslovakizace neměla výraznější vliv na národnostní složení Slovenska.\n\n"}
{"id": "1168148", "url": "https://cs.wikipedia.org/wiki?curid=1168148", "title": "Petr Štěpán (zpěvák)", "text": "Petr Štěpán (zpěvák)\n\nPetr Štěpán (* 1962) je český skladatel, básník, spisovatel a frontman jihlavské gothic rockové formace XIII. století. Kromě psaní textů a hudby napsal také knihy Kniha Nosferatu, Zpovědnice, Nový věk temnoty a Hrdinové Nové Fronty - Příběh punkové legendy. Mimo psaní se zajímá o výtvarné umění, divadlo a kinematografii. Složil scénickou hudbu pro Horácké divadlo ke třem inscenacím Williama Shakespeara - Jindřich V., Kupec benátský, Komedie omylů.  Žil s herečkou Lenkou Schreiberovou.\n"}
{"id": "1168156", "url": "https://cs.wikipedia.org/wiki?curid=1168156", "title": "Vládcové času", "text": "Vládcové času\n\nVládcové času je název české antologie polských vědeckofantastických povídek, kterou roku 1988 vydalo nakladatelství Albatros jako 220. svazek své sešitové edice Karavana. Výbor uspořádal Pavel Weigel, povídky přeložili Pavel Weigel a Jaroslav Olša, jr. (povídka \"Hlava Kasandry\"), knihu ilustroval James Janíček.\n\nSvazek obsahuje tyto povídky:\n"}
{"id": "1168158", "url": "https://cs.wikipedia.org/wiki?curid=1168158", "title": "Seznam kulturních památek v Dyjákovičkách", "text": "Seznam kulturních památek v Dyjákovičkách\n\n"}
{"id": "1168160", "url": "https://cs.wikipedia.org/wiki?curid=1168160", "title": "Seznam kulturních památek v Dyji", "text": "Seznam kulturních památek v Dyji\n\n"}
{"id": "1168161", "url": "https://cs.wikipedia.org/wiki?curid=1168161", "title": "Tomáš Šebek", "text": "Tomáš Šebek\n\nTomáš Šebek (* 25. března 1977 Praha) je český chirurg, účastník misí Lékařů bez hranic. \n\nVystudoval všeobecné lékařství na 1. lékařské fakultě Univerzity Karlovy. Poté začal pracovat jako chirurg v Nemocnici Hořovice, v irském Dublinu a v současnosti v Nemocnici Na Františku v Praze. V roce 2010 se vydal na svou první misi pod hlavičkou organizace Lékaři bez hranic, a to na Haiti. Vrátil se tam o dva roky později, poté absolvoval dvě mise v afghánském Kundúzu. V lednu až březnu 2017 pracoval na misi v Jižním Súdánu.\nVytvořil a spustil projekt pod názvem Portál uLékaře.cz, jedná se alternativu on-line komunikaci s lékaři v reálném čase.\n\n\n\n\n"}
{"id": "1168164", "url": "https://cs.wikipedia.org/wiki?curid=1168164", "title": "Seznam kulturních památek v Hevlíně", "text": "Seznam kulturních památek v Hevlíně\n\n"}
{"id": "1168165", "url": "https://cs.wikipedia.org/wiki?curid=1168165", "title": "Guido de Gentili", "text": "Guido de Gentili\n\nGuido de Gentili (24. května 1870 Civezzano – 6. prosince 1935 Řím) byl rakouský římskokatolický duchovní a politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nByl profesorem teologie v Trentu. Působil jako šéfredaktor listu \"La voce cattolica\". Patřil mezi nejaktivnější katolické organizátory v jižním Tyrolsku. Byl odpůrcem liberalismu. Byl profesorem filozofie a teologie. Zasedal jako poslanec Tyrolského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 21. Mandát obhájil ve volbách do Říšské rady roku 1911. Po volbách roku 1907 i 1911 byl uváděn coby člen klubu Italská lidová strana.\n"}
{"id": "1168166", "url": "https://cs.wikipedia.org/wiki?curid=1168166", "title": "Seznam kulturních památek v Hnanicích", "text": "Seznam kulturních památek v Hnanicích\n\n"}
{"id": "1168170", "url": "https://cs.wikipedia.org/wiki?curid=1168170", "title": "Seznam kulturních památek v Horních Dunajovicích", "text": "Seznam kulturních památek v Horních Dunajovicích\n\n"}
{"id": "1168171", "url": "https://cs.wikipedia.org/wiki?curid=1168171", "title": "Vladimir Dimitrovski", "text": "Vladimir Dimitrovski\n\nVladimir Dimitrovski (makedonsky Владимир Димитровски; * 30. listopadu 1988 Skopje, SFR Jugoslávie) je severomakedonský fotbalový obránce a reprezentant, od ledna 2016 hráč českého klubu FK Teplice. Hraje na postu stopera (středního obránce).\n\n\nNastupoval i za severomakedonské mládežnické reprezentace včetně U21.\n\nV A-mužstvu Severní Makedonie debutoval 10. 8. 2011 v přátelském utkání ve městě Mardakan proti reprezentaci Ázerbájdžánu (výhra 1:0).\n\n"}
{"id": "1168173", "url": "https://cs.wikipedia.org/wiki?curid=1168173", "title": "Seznam kulturních památek v Horních Kounicích", "text": "Seznam kulturních památek v Horních Kounicích\n\n"}
{"id": "1168175", "url": "https://cs.wikipedia.org/wiki?curid=1168175", "title": "Seznam kulturních památek v Korolupech", "text": "Seznam kulturních památek v Korolupech\n\n"}
{"id": "1168179", "url": "https://cs.wikipedia.org/wiki?curid=1168179", "title": "Seznam kulturních památek v Litobratřicích", "text": "Seznam kulturních památek v Litobratřicích\n\n"}
{"id": "1168182", "url": "https://cs.wikipedia.org/wiki?curid=1168182", "title": "Seznam kulturních památek v Mikulovicích (okres Znojmo)", "text": "Seznam kulturních památek v Mikulovicích (okres Znojmo)\n\n"}
{"id": "1168184", "url": "https://cs.wikipedia.org/wiki?curid=1168184", "title": "Johann Gratz", "text": "Johann Gratz\n\nJohann Gratz (19. června 1849 Mühlbachl – 10. června 1915 Mühlbachl) byl rakouský politik německé národnosti z Tyrolska, na počátku 20. století poslanec Říšské rady.\n\nByl rolníkem v Mühlbachlu u Matrei. Vychodil národní školu. Byl členem okresní školní rady v okrese Innsbruck-venkov. Zastával post starosty, podle některých zdrojů v Matrei am Brenner, podle jiných v Mühlbachlu, kde byl po 25 let členem obecního výboru a pak šest let starostou. Zasedal coby poslanec Tyrolského zemského sněmu. Na sněm byl zvolen roku 1908. V roce 1914 mandát obhájil. Byl mu udělen Zlatý záslužný kříž.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 10. Mandát obhájil ve volbách do Říšské rady roku 1911. Poslancem byl až do své smrti roku 1915. Po volbách roku 1907 byl uváděn coby člen klubu Křesťansko-sociální sjednocení, po volbách roku 1911 Křesťansko-sociálního klubu německých poslanců.\n\nZemřel v červnu 1915 po dlouhé nemoci. Ještě krátce před smrtí byl aktivní. Den před úmrtím ho stihla mrtvice.\n"}
{"id": "1168185", "url": "https://cs.wikipedia.org/wiki?curid=1168185", "title": "Seznam kulturních památek v Novém Šaldorfu-Sedlešovicích", "text": "Seznam kulturních památek v Novém Šaldorfu-Sedlešovicích\n\n"}
{"id": "1168186", "url": "https://cs.wikipedia.org/wiki?curid=1168186", "title": "Seznam kulturních památek v Plavči (okres Znojmo)", "text": "Seznam kulturních památek v Plavči (okres Znojmo)\n\n"}
{"id": "1168187", "url": "https://cs.wikipedia.org/wiki?curid=1168187", "title": "Seznam kulturních památek v Podhradí nad Dyjí", "text": "Seznam kulturních památek v Podhradí nad Dyjí\n\n"}
{"id": "1168190", "url": "https://cs.wikipedia.org/wiki?curid=1168190", "title": "Seznam kulturních památek v Pravicích (okres Znojmo)", "text": "Seznam kulturních památek v Pravicích (okres Znojmo)\n\n"}
{"id": "1168192", "url": "https://cs.wikipedia.org/wiki?curid=1168192", "title": "Seznam kulturních památek v Prosiměřicích", "text": "Seznam kulturních památek v Prosiměřicích\n\n"}
{"id": "1168194", "url": "https://cs.wikipedia.org/wiki?curid=1168194", "title": "Seznam kulturních památek ve Višňovém", "text": "Seznam kulturních památek ve Višňovém\n\n"}
{"id": "1168195", "url": "https://cs.wikipedia.org/wiki?curid=1168195", "title": "Josef Holzhammer", "text": "Josef Holzhammer\n\nJosef Holzhammer (23. června nebo 23. listopadu 1850 Absam – 22. nebo 23. května 1942 Innsbruck) byl rakouský politik německé národnosti z Tyrolska, na počátku 20. století poslanec Říšské rady.\n\nByl úředníkem v Innsbrucku. Vyučil se zámečníkem a nastoupil do železničních dílen u Jižní dráhy v Innsbrucku. V roce 1877 založil Všeobecnou dělnickou nemocenskou a podpůrnou pokladnu pro Tyrolsko a Vorarlbersko. Vedl tento sociální ústav až do jeho začlenění do oblastní nemocenské pokladny v roce 1928. Patřil mezi průkopníky systému sociálního pojištění v Tyrolsku. Spoluzakládal sociálně demokratickou stranu v Tyrolsku. V roce 1888 se účastnil Hainfeldského sjezdu. Zabýval se reformou školství. Spoluzakládal sociálně demokratický list Volkszeitung a byl jeho redaktorem.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 01. Rezignoval roku 1908. Do parlamentu místo něj usedl Eduard Erler. Po volbách roku 1907 byl uváděn coby člen Klubu německých sociálních demokratů.\n\nV roce 1919 byl zvolen za poslance Tyrolského zemského sněmu a byl zvolen do zemské vlády, kde se zaměřoval na otázky sociálního pojištění, nemocenské péče a práv dělníků.\n"}
{"id": "1168200", "url": "https://cs.wikipedia.org/wiki?curid=1168200", "title": "Suchopýrek trsnatý", "text": "Suchopýrek trsnatý\n\nSuchopýrek trsnatý (\"Trichophorum cespitosum\") je vlhkomilná rostlina, jeden ze dvou druhů rodu suchopýrek, které v české přírodě rostou. Druh je rozšířen v severních oblastech mírného pásu Evropy, Asie a Severní Ameriky. V České republice je tento původní druh na ústupu a jen vzácně se vyskytuje na Šumavě, v Krkonoších a Jizerských horách.\n\nRoste na kyselých půdách v oligotrofních rašeliništích, slatinách, bažinách i na zamoklých, na humus bohatých loukách u břehů vodních nádrží nebo vodních toků, jakož i podél silnic a železničních náspů, někdy až do nadmořské výšky 2000 metrů.\n\nVytrvalá, ve velkých trsech rostoucí rostlina, jejíž lodyhy vyrůstají z krátkého, nevětveného oddenku s vláknitými kořeny. Lodyhy bývají vysoké 5 až 20 cm, rýhované, na průřezu kruhové a vespod jsou objaté otevřenými pochvami. Listy jsou redukované na otevřené, žlutohnědé pochvy, jen nejvyšší pochva je zelená, uzavřená a ční z ní tuhá, krátká a úzká čepel. Fotosyntetickou funkci přebírá hlavně lodyha.\n\nNa vrcholu lodyhy vyrůstá jediný, asi 5 mm dlouhý a 3 mm široký klásek, pod kterým je krátký listen. Klásek má tři až sedm hnědých, podlouhle vejčitých pluch, z nichž nejspodnější je protažena v tuhou, zelenou špičku o délce klásku. Oboupohlavné kvítky vyrůstající z úžlabí pluch obsahují pět až šest štětinek nahrazující okvětí, tři tyčinky s prašníky dlouhými asi 2 mm a trojplodolistý svrchní semeník s čnělkou dělenou do tři blizen. Plody jsou až 2 mm dlouhé, hladké nažky trojbokého tvaru se zobánkem a chmýrem z trvalého okvětí. Dobu, po kterou jsou schopné vyklíčit, mají kratší něž rok. Kvetou od května do srpna, opylovány jsou větrem. Ploidie druhu je 2n = 104.\n\nMnoho původních stanovišť, kde suchopýrek trsnatý rostl, je zlikvidováno. Vlhká místa byla odvodněna a vysušena, nebo jsou biologicky změněna splachy hnojiv z okolních polí. Proto byl v „Červeném seznamu cévnatých rostlin České republiky z roku 2012“ ohodnocen jako ohrožený druh (C3).\n\n\n \n"}
{"id": "1168204", "url": "https://cs.wikipedia.org/wiki?curid=1168204", "title": "Katedrála svatého Olafa (Oslo)", "text": "Katedrála svatého Olafa (Oslo)\n\nKatedrála svatého Olafa (norsky Sankt Olav domkirke) v hlavním městě Norska Oslu je hlavní římskokatolická katedrála v této převážně protestantské zemi.\n\nNorské království bylo od dob reformace v 16. století převážně protestantskou (evangelickou) zemí. Katolické náboženství začalo být tolerováno až v 19. století, kdy byla opět povolena stavba římskokatolických kostelů a svobodně bylo možné vyznávat římskokatolické náboženství. Katedrála svatého Olafa byla postavena v roce 1856 (vysvěcena 24. srpna 1856). Pojmenována byla po svatém Olafovi, norskému králi z 11. století, který měl velký podíl na upevnění katolické víry v Norsku. V roce 1953 se stal katedrálním chrámem norské římskokatolické církve. V roce 1989 ho navštívil papež Jan Pavel II. během své návštěvy skandinávských zemí.\n\nKatedrála je vybudována v novogotickém architektonickém stylu podle projektu Heinricha Schirmera. Královna Josefína darovala chrámu kopii obrazu Sixtinská Madony od Raffaela Santiho. V letech 1975 až 1976 proběhla rozsáhlá rekonstrukce chrámu a přibyly v něm některé neobarokní prvky.\n\n"}
{"id": "1168205", "url": "https://cs.wikipedia.org/wiki?curid=1168205", "title": "Hans von Keler", "text": "Hans von Keler\n\nHans von Keler (12. listopadu 1925, Bílsko – 22. září 2016) byl německý evangelický duchovní a teolog; emeritní zemský biskup Württemberska.\n\nZemským biskupem Württemberska byl zvolen roku 1979; úřad zastával až do odchodu do důchodu v roce 1987. Významně se věnoval problematice uprchlíků a migrantů.\n"}
{"id": "1168206", "url": "https://cs.wikipedia.org/wiki?curid=1168206", "title": "Donaustadtbrücke", "text": "Donaustadtbrücke\n\nDonaustadtbrücke je zavěšený most ve Vídni na řece Dunaji, který spojuje vídeňské městské okresy Leopoldstadt a Donaustadt. Je 741 m dlouhý.\n\nByl vybudován v letech 1995 až 1997.\n\nOd roku 2010 přes most jezdí vlaky linky U2 vídeňského metra; na jižním konci se nachází stanice \"Donaumarina\" a na severním \"Donaustadtbrücke\".\n"}
{"id": "1168207", "url": "https://cs.wikipedia.org/wiki?curid=1168207", "title": "Glenn Frey", "text": "Glenn Frey\n\nGlenn Lewis Frey (6. listopadu 1948 – 18. ledna 2016) byl americký zpěvák, skladatel, producent a herec, známý jako zakládající člen skupiny Eagles. V 70. letech hrál ve skupině Eagles na kytaru, piano a klávesové nástroje. Spolu s Donem Henleyem, byl jedním ze sólových zpěváků Eagles a zpíval sólově ve skladbách jako jsou \"Take It Easy\", \"Peaceful Easy Feeling\", \"Tequila Sunrise\", \"Already Gone\", \"Lyin' Eyes\", \"New Kid in Town\" a \"Heartache Tonight\".\n\nPo rozpadu Eagles v roce 1980 se věnoval úspěšné sólové kariéře. Vydal své debutové album \"No Fun Aloud\" v roce 1982 a nahrál hity, které se umístily Top 40 hits \"The One You Love\", \"Smuggler's Blues\", \"Sexy Girl\", \"The Heat Is On\", \"You Belong to the City\", \"True Love\", \"Soul Searchin'\" a \"Livin' Right\".\n\nJako člen Eagles získal 6 cen Grammy a pět cen American Music Award. Eagles byli uvedeni do Rock and Roll Hall of Fame v roce 1998, hned napoprvé co byli nominováni.Za svou sólovou kariéru a jako člen Eagles získalo jeho dvacetčtyři singlů umístění v Top 40 singles, žebříčku \"Billboard\" Hot 100.\n"}
{"id": "1168209", "url": "https://cs.wikipedia.org/wiki?curid=1168209", "title": "Indianapolis City-County Building", "text": "Indianapolis City-County Building\n\nIndianapolis City-County builing (známá také pod názvem \"City-County Building\") je mrakodrap nacházející se na 200 E. Washington Street v americkém městě Indianapolis. Budova je sídlem vlády okresu Marion County. V budově je také sídlo Marion County Courts, Indianapolis Metropolitan Police Department a Indianapolis City-County Council. Kancelář starosty se nachází na nejvyšším patře.\n\nPrvní budova, která stála na místě dnešní Indianapolis City-County builing nesla název Marion County Courthouse. Tato stavba byla dokončena v roce 1825. Výstavba stála téměř 14 tisíc dolarů. Druhý Marion County Courthouse byl postaven v letech 1873–1876 a byla nejvyšší stavbou města až do roku 1962, kdy byl Marion County Courthouse stržen kvůli stavbě současné budovy.\n\nZákladní kámen nové budovy byl položen 21. prosince 1960 a budova byla dokončena v lednu 1962. S výškou 113,46 m byla nejvyšší budovou města do roku 1970, kdy byla dokončena One Indiana Square. V mrakodrapu se nachází 28 nadzemních a 2 podzemní patra a 13 výtahů. Na střeše se nachází vyhlídková plošina. Východní a západní křídlo jsou 30 m. vysoké.\n"}
{"id": "1168211", "url": "https://cs.wikipedia.org/wiki?curid=1168211", "title": "Chicago Board of Trade Building", "text": "Chicago Board of Trade Building\n\nChicago Board of Trade Building je mrakodrap v americkém městě Chicago. Nejvyšší bod budovy se nachází 184 m nad úrovní ulice W. Jackson Boulevard. Původním vlastníkem stavby byla společnost Chicago Board of Trade (CBOT), podle něhož nese dodnes název. V současnosti je hlavním nájemníkem společnost CME Group, která vznikla v roce 2007 spojením CBOT a Chicago Mercantile Exchange.\n\nSídlo Board of Trade původně sídlilo na 101 South Water Street. V roce 1856 bylo přestěhováno na roh ulic South Water a LaSalle Street. Po přestěhování na South Water Street v roce 1860 bylo plánováno první stálé sídlo v Chamber of Commerce Building na rohu LaSalle Street a Washington Street. V ní bylo sídlo BoT od roku 1865 do roku 1871, kdy stavbu zničil Velký požár v Chicagu. Dalším dočasným sídlem se dva týdny po požáru stala budova známá jako Wigwam. \nV roce 1882 začala výstavba nové budovy CBOT. Trvala tři roky a byla otevřena byla 1. května 1885. Jejím architektem byl William W. Boyington, známý zejména díky návrhu Chicago Water Tower. Budova se s celkovou výškou 98 m stala nejvyšší v Chicagu. V budově se nacházelo 10 pater. Věž byla zničena v roce 1895. Sama stavba byla zničena v roce 1929 kvůli stavbě nové a sídlo CBOT bylo dočasně přemístěno na roh ulic Van Buren a Clark Street.\n\nV roce 1925 CBOT pověřil architektonickou společnost Holabird & Root vypracováním návrhu současné budovy. Nová, 184 m vysoká stavba vznikala v letech 1929–1930 ve stylu Art Deco a otevřená 9. června 1930. Po dokončení se stala nejvyšší budovou města Chicago.\n"}
{"id": "1168213", "url": "https://cs.wikipedia.org/wiki?curid=1168213", "title": "Stodůlecký hřbitov", "text": "Stodůlecký hřbitov\n\nStodůlecký hřbitov se nachází v Praze 5 v městské části Stodůlky v ulici Líšnická. Od obce je oddělen dálkovou komunikací Jeremiášova. Hřbitov byl založen roku 1835 jako náhrada za zrušený hřbitov u kostela svatého Jakuba Staršího. Pohřbívalo se zde ze Stodůlek a Malé Ohrady. V současnosti je hřbitov rozšířen severním a západním směrem o kolumbária. Na hřbitově se nacházejí i hroby, které jsou vojenskými pietními místy; jsou zde pohřbeni hrdinové z první i druhé světové války, legionáři či odbojáři umučení později v koncentračních táborech, např. Josef Hlušička (zemřel v boji o Prahu) nebo Rudolf Formánek (umučen v Mauthausenu). Větší hrob zde má majitel parního automatického mlýna ve Vršovicích Josef Fiala.\n\n\n"}
{"id": "1168215", "url": "https://cs.wikipedia.org/wiki?curid=1168215", "title": "Illinois State Capitol", "text": "Illinois State Capitol\n\nIllinois State Capitol se nachází v Springfieldu, v okrese Sangamon County, ve státě Illinois ve Spojených státech amerických. V této budově sídlí Kongres státu Illinois.\n\nBudova byla postavena v letech 1868–1888. Podobně jako většina budov zákonodárných sněmů, i Illinois State Capitol má kupoli. Budova je 116 m dlouhá, 81,7 m široká, průměr kupole je 28, 2 m a její vrchol se nachází 110 m nad úrovní ulice. Výstavba budovy stála 4,5 milionu dolarů.\n\nKongres státu Illionis se skládá ze dvou komor:\n"}
{"id": "1168217", "url": "https://cs.wikipedia.org/wiki?curid=1168217", "title": "Hloubětínský hřbitov", "text": "Hloubětínský hřbitov\n\nHloubětínský hřbitov se nachází v Praze 14 v městské části Hloubětín mezi ulicemi Kolbenova a Zálužská. Hřbitov byl založen roku 1904 jako náhrada za zrušený hřbitov u kostela svatého Jiří. Pozemek byl tehdy odkoupen obcí od řádu křížovníků. V roce 1999 bylo na hřbitově evidováno 4575 pohřbených, 60 hrobek, 1079 hrobů a 495 urnových hrobů. Hřbitov je dělen do dvou částí, starší a novější, přičemž novější je používána od roku 1945. Stejného roku se zde konal pohřeb hloubětínských občanů, kteří zahynuli při účasti v květnovém povstání. Hřbitov je obdélníkového tvaru a jeho rozloha činí 1,24 ha. Na hlavní cestě od brány na východ je uprostřed na podstavci kříž s Kristem a datem 1904. Za křížem je oplocený hřbitov křižovníků s červenou hvězdou, kde je pohřbeno 61 členů řádu. Mezi nimi je řádový knihovník a katolický básník Václav Bělohlávek.\n\n"}
{"id": "1168220", "url": "https://cs.wikipedia.org/wiki?curid=1168220", "title": "Mravenec lužní", "text": "Mravenec lužní\n\nMravenec lužní (\"Liometopum microcephalum\") je středně velký mravenec, jeden ze sedmi druhů reliktního rodu \"Liometopum\". Vyskytuje se v jižní a jihovýchodní Evropě a v části Přední Asie. V ČR je vzácný, je možno ho nalézt jen na jižní Moravě. Využívá mnoha různých zdrojů obživy.\nJedná se o středně velkého mravence. Dělnice měří 3-7 mm, samice 10-11 mm. Hlava a zadeček jsou tmavohnědé se stříbřitě lesklými chloupky, hruď rezavo-červeno-žlutá. Mravenec lužní se vyskytuje od Itálie přes jihovýchodní Evropu až do Turecka a Zakavkazí. V Česku ho můžeme nalézt jen na jižní Moravě a to především v oblasti lužních lesů dolního toku řeky Dyje. Celkem bylo v ČR zjištěno 850 kolonií tohoto mravence. Oblíbeným biotopem je dub, ale nevyhýbají se ani javorům, topolům či ovocným stromům. Dávají přednost starým mohutným kmenům, kde si najdou dutiny, případně část dřeva rozžvýkají a přemění v hnízdo.\n\nHnízdní kolonie může mít až několik set tisíc dělnic.\nMravenci lužní jsou aktivní lovci, kteří zabíjejí různé druhy hmyzu. Živí se ale i trofobiózou, což znamená, že si pěstují mšice a dojí z nich medovici. Dále se živí houbami, listy, semínky a masíčkem.\nNejen v ČR, ale i v Evropě jde o poměrně vzácného mravence. Jeho existence je ohrožena především kácením lužních lesů. Katastrofou pro něj byla stavba novomlýnských nádrží, která měla za následek zničení mnoha kolonií.\n\n\n\n"}
{"id": "1168222", "url": "https://cs.wikipedia.org/wiki?curid=1168222", "title": "Propeller", "text": "Propeller\n\nPropeller je funkcionalistická budova v Bratislavě, kterou navrhl architekt Emil Belluš a nachází se na obou březích řeky Dunaj.\n\nNa propellerových nástupištích na nábřežích Dunaje v Bratislavě architekt uplatnil řadu prvků, se kterými pracovali puristé:\n\nNástupiště byly jednoduché rámové stavby se základním vybavením pro cestující, jejichž loď přepravovala cestující z jednoho břehu Dunaje na druhý. Nástupiště jsou strohé rámové konstrukce s nápisem a nejnutnější vybavením, v přímočarém moderním pojetí.\n\n"}
{"id": "1168223", "url": "https://cs.wikipedia.org/wiki?curid=1168223", "title": "František Čeřovský", "text": "František Čeřovský\n\nFrantišek Čeřovský (21. března 1881, Bukovina u Pecky – 1962, Praha) byl český právník a sběratel umění.\n\nFrantišek Čeřovský vystudoval právnickou fakultu UK. Studium ukončil promocí v roce 1906; v té době pracoval jako právní praktikant u krajského soudu v Jičíně.\n\nPracoval nejdříve jako advokátní koncipient a později si založil vlastní advokátní kancelář. Pohyboval se mezi umělci, které podporoval a tím se dostal k tématu homosexuality z pohledu práva, která v té době byla trestná. Působil jako obhájce v několika případech s ní spojených a dlouhodobě prosazoval legislativní změny v této oblasti. Pomoc těmto lidem však neomezoval pouze na oficiální výkon své advokátní praxe. Lze dobře dokumentovat osobní povahu jeho zaujetí. Podle vzpomínek Miloše Čeřovského byly jejich „byt a kancelář azylem pro nešťastné lidi. Často někdo přišel v noci, že byl vydírán, a otec ho nechal přespat.“\n\nMezi jeho zajímavé případy patří obhajoba Bohumila Kubišty ve sporu s krajinářem Josefem Ullmannem o \"Oslí obraz\". V jeho advokátní kanceláři později působili i jeho synové Vladimír (1914–1990) a Miloš (1916–2007).\n\nV roce 1933 byl Čeřovský spoluzakladatelem Spolku přátel Moderní galerie, kde se jako člen nákupní komise zasloužil o doplnění jejích sbírek. \n\nJako advokát působil i po únoru 1948. Byl přizván JUDr. Rastislavem Váhalou k obhajobě Heliodora Píky. V pozdější rehabilitaci H. Píky se angažoval jeho syn Miloš. Jeho kancelář se podílela na obhajobě Františka Přeučila v procesu se skupinou Milady Horákové. Miloš Čeřovský byl v procesu jediným advokátem, který ve své řeči přečetl i neschválené části. František Čeřovský v padesátých letech obhajoval také sběratele umění Dr. Jaroslava Borovičku, obviněného z údajných spekulací s uměním.\n\nFrantišek Čeřovský byl významným sběratelem umění. Jeho sbírka (Čeřovského sbírka) zahrnovala moderní výtvarnou tvorbu českých, ale i francouzských malířů meziválečného období, část této sbírky byla v roce 1960 zkonfiskována.\n\nByl tchánem zpěvačky Judity Čeřovské, která se provdala za jeho syna Vladimíra. Byl strýcem botanika Jana Čeřovského. Syn Miloš byl v období Pražského jara generálním prokurátorem.\n\n"}
{"id": "1168225", "url": "https://cs.wikipedia.org/wiki?curid=1168225", "title": "Josef Hölzl", "text": "Josef Hölzl\n\nJosef Hölzl (23. března 1855 Untermais – 13. února 1937 Untermais) byl rakouský politik německé národnosti z Tyrolska (respektive z dnešního Jižního Tyrolska), na počátku 20. století poslanec Říšské rady.\n\nProfesí byl rolníkem. Zastával funkci starosty v Untermais. Od roku 1908 do roku 1914 byl poslancem Tyrolského zemského sněmu za kurii venkovských obcí, obvod Merano. Starostou byl po dobu 27 let až do anexe jižního Tyrolska Itálií.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1910, konaných podle všeobecného a rovného volebního práva. Byl zvolen za obvod Tyrolsko 13. Nastoupil 3. června 1910 místo Franze Dorfmanna. Po volbách roku 1907 byl uváděn coby člen klubu Křesťansko-sociální sjednocení.\n\nZemřel v únoru 1937.\n"}
{"id": "1168228", "url": "https://cs.wikipedia.org/wiki?curid=1168228", "title": "Opatovický potok (přítok Vrchlice)", "text": "Opatovický potok (přítok Vrchlice)\n\nOpatovický potok je pravostranný a celkově největší přítok říčky Vrchlice v okrese Kutná Hora ve Středočeském kraji. Délka jeho toku činí 14,8 km. Plocha povodí měří 25,0 km².\n\nPotok pramení severozápadně od Bludova v nadmořské výšce okolo 480 m. V nejhornější části směřuje krátce na severovýchod. Po necelém kilometru zadržuje jeho vody rozlehlý rybník Katlov, u něhož se rozkládá stejnojmenná chatová osada spadající pod Červené Janovice. Od hráze rybníka teče potok na sever k Opatovicím I, kterými protéká. V tomto úseku napájí řadu rybníků, které se nazývají \"Pracný\", \"Vačkář\", \"Nový opatovický rybník\" a \"Mlýnský rybník\". Od Mlýnského rybníka proudí na severovýchod ke Koroticím. Jihozápadně od Korotic přijímá zprava \"Vilémovický potok\", protéká zmíněnou osadou a pokračuje dále na severovýchod. Západně od osady Lomec se Opatovický potok obrací na severozápad k Březové, u níž napájí spolu s Březovským potokem Březovský rybník. Pod hrází rybníka přijímá zleva od jihu přitékající \"Bahenský potok\". Od soutoku s Bahenským potokem směřuje Opatovický potok dále na severozápad. Východně od Týniště překonává jeho koryto silnice II/126 a o něco níže po proudu přitéká zleva \"Krasoňovický potok\". Pod ústím Krasoňovického potoka překonává údolí Opatovického potoka železniční trať č. 235 Kutná Hora – Zruč nad Sázavou, která poté sleduje dolní tok potoka až k ústí do říčky Vrchlice. Od výše zmíněného ústí pokračuje potok údolím při východním okraji Týniště, kde se obrací krátce na sever a po několika stech metrech u silničního mostu spojujícího Týniště a Bykáň se stáčí opět na severozápad. Nedaleko ústí zadržuje jeho vody rybník \"Prosík\". Do Vrchlice se vlévá jižně od Malešova na 16,9 říčním kilometru v nadmořské výšce okolo 340 m.\n\n\n\n"}
{"id": "1168231", "url": "https://cs.wikipedia.org/wiki?curid=1168231", "title": "Emanuele Lanzerotti", "text": "Emanuele Lanzerotti\n\nEmanuele Lanzerotti (10. dubna 1872 Romeno – 3. září 1955 Masnago) byl rakouský organizátor družstevnictví a politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nPocházel z bohaté rodiny. Byl doktorem filozofie a inženýrem. Působil jako elektrotechnik v Trentu. Navštěvoval národní školu, vyšší gymnázium a studoval vysokou školu technickou a univerzitu ve Štýrském Hradci a Vídni. Pracoval u drah a na telegrafním úřadu. V roce 1899 získal titul z fyziky. Během studií ho ovlivnily myšlenky liberalismu a socialismu. V roce 1894 ho kněz Francesco Giuliani pozval, aby se vrátil ze Štýrského Hradce a ujal se správy družstva v rodném Romenu. Tehdy se obrátil ke katolickému světonázoru, ovlivněnému encyklikou Rerum novarum. Podílel se na zakládání dalších katolických spolků. Byl prezidetem průmyslového a zemědělského svazu v Trentu a prezidentem Úřadu pro elektrifikaci. V roce 1902 byl členem přípravného výboru pro založení křesťansko sociální strany v jižním Tyrolsku a v roce 1904 jedním z autorů programu Italské lidové strany.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 19. Po volbách roku 1907 byl uváděn coby člen poslaneckého klubu Italské lidové strany.\n\nPo uplynutí poslaneckého mandátu se kvůli názorovým rozporům rozešel s jihotyrolským prostředím a přestěhoval se do Milána. Nadále se angažoval v družstevnictví. Po válce vyvíjel aktivity i v rodném jižním Tyrolsku. Roku 1933 se stáhl z veřejného života. Bydlel v Miláně a působil jako inženýr v oboru elektrotechniky a železniční dopravy. V roce 1936 se odstěhoval do Masnaga, kde zemřel v roce 1955.\n"}
{"id": "1168232", "url": "https://cs.wikipedia.org/wiki?curid=1168232", "title": "Eddie Eagan", "text": "Eddie Eagan\n\nEdward Patrick Francis Eagan (26. dubna 1897 Denver — 14. července 1967 New York) byl americký sportovec a právník. Jako jediný v historii dokázal získat zlatou medaili ve dvou různých sportech na letních i zimních olympijských hrách (jediným dalším sportovcem, který vyhrál letní i zimní hry, byl Gillis Grafström, ale jen proto, že krasobruslení bylo do roku 1920 na programu letní olympiády).\n\nEagan pocházel z chudé rodiny železničáře, bojoval v první světové válce a pak studoval práva na Yaleově univerzitě. Věnoval se boxu, v roce 1919 se stal amatérským mistrem USA a v roce 1920 vyhrál soutěž v polotěžké váze na Letních olympijských hrách 1920. Po absolutoriu na Yale studoval Harvardovu univerzitu a Oxfordskou univerzitu, stal se jako první Američan v historii britským boxerským šampiónem a zúčastnil se olympiády 1924, kde v těžké váze vypadl v prvním kole s Britem Arthurem Cliftonem. Později pracoval v USA jako advokát, v roce 1932 se přihlásil na olympiádu v Lake Placid jako člen posádky čtyřbobu, která vybojovala první místo. Zúčastnil se druhé světové války, kde si vysloužil hodnost plukovníka a byl vyznamenán za statečnost. Byl předsedou New York State Athletic Commission a členem klubu Adventurers' Club of New York, v roce 1983 byl zařazen do Síně slávy amerických olympioniků.\n\n"}
{"id": "1168233", "url": "https://cs.wikipedia.org/wiki?curid=1168233", "title": "Římskokatolická katedrála svatého Mikuláše (Kyjev)", "text": "Římskokatolická katedrála svatého Mikuláše (Kyjev)\n\nKatedrála svatého Mikuláše (ukrajinsky Костел Святого Миколая, Будинок органної та камерної музики, rusky Николаевский костёл, Дом органной и камерной музыки) je římskokatolická katedrála pro věřící katolíky západního obřadu v hlavním městě Ukrajiny Kyjev.\n\nV Kyjevě žila polská římskokatolická komunita od dob, kdy Kyjev patřil Polskému království. Zůstala zde žít i po připojení města Ruskému impériu. Postupně k ní přibyly i římští katolíci německé a jiné národnosti. Katedrála svatého Mikuláše se budovala v letech 1899 až 1909 v neogotickém architektonickém stylu podle plánů architektů S. V. Volonského, V. Gorodeckého a E. Saly. Budovala se podle vzoru středověkých gotických katedrál ze západní Evropy (Německo, Francie). Je výjimkou v prostředí sakrální východní (pravoslavné a řeckokatolické) architektury. Po nástupu komunistů k moci byla katedrála římskokatolické církvi ze správy odebrána. Velké škody utrpěla během druhé světové války v roce 1943 (osvobozenecké boje o Kyjev). Od roku 1978 se v rekonstruovaném chrámu konají varhanní koncerty.\n\nPo roce 1990 usilovala Římskokatolická církev o vrácení katedrály do vlastních rukou. Od roku 1992 se v chrámu konají pravidelné bohoslužby v ukrajinském, ruském a polském jazyce. 25. června 2001 navštívil katedrálu papež Jan Pavel II. během své státní návštěvy Ukrajiny.\n\n"}
{"id": "1168234", "url": "https://cs.wikipedia.org/wiki?curid=1168234", "title": "Televizní věž v Kyjevě", "text": "Televizní věž v Kyjevě\n\nTelevizní věž v Kyjevě () je 385 metrů vysoká televizní věž v Kyjevě. Výstavba věže pro televizní a rádiové vysílání začala v roce 1968 a byla dokončena v roce 1973.\n\nNosnou konstrukci věže tvoří ocelové příhradové vazníky. Kyjevská televizní věž je nejvyšší stavba na světě z příhradových nosníků. Střední trubková konstrukce obsahuje výtah a má průměr 4 m s tloušťkou stěn 12 mm. Stavba je výjimečná i tím, že všechny konstrukční spoje jsou svařované.\n\nVěž byla zpočátku projektovaná pro Moskvu, tehdejší hlavní město Sovětského svazu. Komunistické vedení země však preferovalo jiný projekt, ze kterého vznikla Televizní věž Ostankino. Později, když město Kyjev potřebovalo svou vlastní věž, byl projekt obnoven. Aby nebyla vyšší než Ostankino, přikázala sovětská vláda zkrátit její výšku skoro o 30 %.\n"}
{"id": "1168236", "url": "https://cs.wikipedia.org/wiki?curid=1168236", "title": "Cory Stillman", "text": "Cory Stillman\n\nCory Stillman (* 20. prosince 1973 v Peterboroughu, Ontario) je bývalý kanadský hokejový útočník. Momentálně je hlavní trenér juniorského týmu Sudbury Wolves hrající soutěž Ontario Hockey League.\n\nSvou juniorskou kariéru započal v týmu Windsor Spitfires hrající v kanadské juniorské lize Ontario Hockey League. V první sezoně v juniorské lize získal trofej Emms Family Award pro nejlepšího nováčka ligy. O rok později byl draftován do NHL z prvního kola z celkově šestého místa týmem Calgary Flames. Po draftu přestoupil do klubu Peterborough Petes, stále hrající v juniorské lize Ontario Hockey League. S týmem Peterborough Petes zaznamenal největší úspěch, zisk J. Ross Robertson Cup.\n\nPřevrat z juniorského hokeje do seniorského začínal nejprve na farmě Calgary v Saint John Flames, který v té době hrál v AHL. V Saint John Flames patřil mezi hlavní opory týmu. 6. února 1995 odehrál svůj první zápas v NHL za Calgary Flames proti Winnipeg Jets. V roce 1999 byl nominován k reprezentačnímu týmu Kanady do mistrovství světa. Kanadská reprezentace tehdy skončila na čtvrtém místě, nejproduktivnějším hráčem Kanady byl právě Cory Stillman. 27. prosince 1999 si v zápase proti Philadelphia Flyers poranil rameno, musel vynechat většinu zápasů. Za Calgary Flames hrál až do roku 2001. Během rozjeté sezóny 2000/01, byl 13. března 2001 vyměněn do týmu St. Louis Blues za Craig Conroy a výběr sedmého kola draftu 2001 (touto volbou byl vybrán David Moss). V organizaci St. Louis Blues setrval necelé tři sezony, 21. června 2003 byl vyměněn do klubu Tampa Bay Lightning za výběr druhého kola draftu 2003 (touto volbou byl vybrán David Backes).\n\nV Tampa Bay Lightning zažil nejlepší sezonu v kariéře. Zaznamenal největší zisk kanadských bodů 80, stal se druhým nejlepším nahrávačem a nejproduktivnějším hráčem pokaždé za Martinem St-Louise. V playoff nebyl zas tak aktivním co se týče kanadským bodů, ale radoval se společně s týmem po vyhraném playoff finále, ve kterém vyhráli sérii 4:3 právě nad jeho bývalým týmem Calgary Flames. Kvůli výluky v NHL nikde nehrál. 2. srpna 2005, podepsala smlouvu s týmem Carolina Hurricanes jako volný hráč. V kádru Hurricanes opět navázal na skvělé výkony, spolu s Ericem Staalem byli nejlepší nahrávači klubu, v playoff byl druhým nejproduktivnějším hráčem týmu a podruhé se radoval ziskem Stanley Cupu Stal se teprve šestým hráčem, který vyhrál titul s dvěma různými týmy hned v následujícím roce. Na úžasné výkony v Hurricanes již nenavázal. 11. února 2008 spolu s Mikem Commodorem byli vyměněn do organizace Ottawa Senators za Joe Corvo a Patrick Eaves.\n\nV Ottawa Senators pouze dohrál sezonu, za pouhých 24 odehraných zápasů nastřádal 19 kanadských bodů. Smlouvu na prodloužení kontraktu nedostal, tím se stal volným hráčem. Dlouho bez angažmá nezůstal, hned v prvním dnu podepsal tříletou smlouvu s Floridou Panthers v hodnotě 10.6 milionů dolarů. Ve Floridě zastával funkci alternativního hráče. Během tří let působení za Panthers neodehrál žádný zápas v playoff. V závěru kariéry byl 24. února 2011 naposled vyměněn do Carolina Hurricanes za Ryana Cartera a výběr pátého kola draftu 2011. Za Carolina Hurricanes dohrál sezonu a 8. září 2011 oznámil konec kariéry.\n\nJeho nevlastní otec Bud Stefanski je bývalí hokejový útočník, který odehrál v NHL pouze jeden zápas za New York Rangers, většinu kariéry odehrál v AHL. Později byl hlavním trenérem, generálním manažérem a skautem pro týmy z NHL Ottawa Senators a Toronto Maple Leafs. Jeho syn Riley Stillman je hokejový obránce, momentálně hraje v juniorské soutěži.\n\n\n\n"}
{"id": "1168239", "url": "https://cs.wikipedia.org/wiki?curid=1168239", "title": "Tereza Matoušková", "text": "Tereza Matoušková\n\nTereza Matoušková (* 6. července 1990 Staré Město) je česká spisovatelka a blogerka. Momentálně (leden 2016) žije v Praze. Vystudovala evoluční a ekologickou biologii na Přírodovědecké Fakultě Masarykovy univerzity. Mimo vlastní literární tvorby pořádá literárních akce pro mládež, zejména pak dílny tvůrčího psaní v Knihovně Jiřího Mahena v Brně. Její tvorba se řadí do subžánru dark fantasy a arcane-punk. Většina jejího díla je zasazena do autorčina vlastního světa Podmoří.\n\n\n"}
{"id": "1168241", "url": "https://cs.wikipedia.org/wiki?curid=1168241", "title": "Andreas Lackner", "text": "Andreas Lackner\n\nAndreas Lackner (* před 1490 – 1545 Hallein) byl rakouský sochař z Dunajské školy, který byl prokazatelně aktivní v Halleinu v roce 1518.\n\nO životě není nic známo, kromě rukopisné poznámky z doby kolem roku 1600 v knize Lichtpfennigbuch von Abtenau. Oltář z roku 1518 nese jeho jméno a uvádí původ z Hallein. Ze stylizace drapérií jeho soch je možné předpokládat, že se školil u Hanse Leinbergera.\n\nJediným známým a dokumentovaným dílem Andrease Lacknera je hlavní oltář z farního kostela v Abtenau (okres Hallein), který vytvořil ve spolupráci s malířem Ulrichem Bocksbergerem z Mondsee.\nNa zavřeném oltáři byly na křídlech byly čtyři malované scény ze života sv. Blasia. Ve středu oltáře byly tři sochy sv. biskupů se sv. Blasiem uprostřed a na křídlech reliéfy se scénami ze čtyř hlavních liturgických svátků. V predelle byly čtyři polopostavy církevních otců: sv. Augustina, Jiřího, Jeronýma a Ambrože a čtyři reliéfy ukazují truchlící Pannu Marii, sv. Annu samotřetí a Zvěstování, poslední dva jsou dnes ztracené.\n\n\n\n\n"}
{"id": "1168242", "url": "https://cs.wikipedia.org/wiki?curid=1168242", "title": "Horácké muzeum", "text": "Horácké muzeum\n\nHorácké muzeum je muzeum v Novém Městě na Moravě. Expozice muzea se zaměřují na lidovou kulturu v severní části moravského Horácka, sklářství, železářství, dějiny města a lyžarskou tematiku. Nejvíce exponátů se zabývá právě tématem lyžařství, výroby lyží a historie lyžování v oblasti Nového Města. Muzeum sídlí v budově původní renesanční radnice ze 16. století na Vratislavově náměstí. Dům byl přestavěn po požárech v 18. a 19. století, z původního objektu byla zachována renesanční hala a vstupní kamenný portál, dům původně patřil Mikuláši Bernhardovi a byl zakoupen městem v roce 1553, posléze byl v roce 1803 přestavěn do současné podoby.\n\nHorácké muzeum bylo založeno v roce 1892, původně mělo být na počet 300. výročí narození J. A. Komenského nazváno \"Muzeum J. A. Komenského\". V roce 1893 začaly přípravné práce na národopisnou výstavu v Praze a začaly se sbírat předměty vhodné k vystavení. Předměty začaly shromažďovat v Novém Městě soukromé sběratelky Anna Jelínková a Kristina Letovská. První depozicí předmětů se staly prostory místní školy. Budovu školy obsadila reálka a předměty tak skončily na půdě budovy, až po přesunu reálné školy se předměty opět vrátily do prostor kabinetu školy. Předměty muzea zůstaly v prostorách školy až do roku 1906, posléze byly sbírkové předměty přesunuty do budovy tzv. nové radnice a v roce 1907 byly přesunuty do tzv. staré radnice. Správcem sbírem muzea byl J. F. Svoboda. Muzeum v začátku 20. století mělo dvě oddělení, prvním bylo umělecko-průmyslové a druhým historicko-archeologický a přírodnický. První expozice pro veřejnost byly otevřeny 25. října 1908.\n\nMuzeum získalo budovu staré radnice do svého majetku v roce 1924, kdy jim byla věnována a upravena dle návrhů Karla Šíra a architekta Stanislava Sochora. Byly zbourány přístavky, vybourána okna do dvora, postaveno schodiště a upraveny místnosti v 1. patře a vstupní hala. Exteriéry byly rekonstruovány. Muzeum pak sídlilo v 1. patře budovy, v roce 1938 došlo k dalším úpravám fasády a nakreslení sgrafita městského znaku, autorem byl Karel Němec. Celá budova byla upravena na muzejní účely až v roce 1950, kdy byly adaptovány i ostatní prostory. Až do 70. let byl součástí muzea také byt průvodkyně muzea. Až do roku 1960 bylo muzeum spravováno dobrovolníky, po té bylo muzeum sloučeno s galerií a po roce 1982 se muzeum stalo pobočkou Okresního muzea ve Žďáře nad Sázavou, muzeum se osamostatnilo v roce 1992.\n\nK rekonstrukci muzea došlo mezi lety 1989 a 1994, v roce 1998 byl upraven i dvůr domu a byla zde instalována replika mlýna z Víru. Muzeum posléze přešlo do majetku města.\n\nMuzeum je zaměřeno na regionální témata a také na historii lyžařství. Další rekonstrukce se připravuje v rámci projektu v hodnotě 11 milionů korun v roce 2016, mělo by dojít k obnovení expozic a také k rekonstrukci samotné budovy muzea. Na půdě budovy by měl vzniknout nový prosklený depozitář. Na půdu se také přesunou expozice lyžování a v 1. patře vznikne nová expozice o Novém Městě na Moravě.\n\nExpozice pod názvem \"Čas generací\" zabírá přízemí muzea a je expozicí lidové kultury severní části moravského Horácka. V expozici jsou zobrazeny příklady lidové výroby s důrazem na textilní produkci a zpracování dřeva. Hlavními exponáty je tvorba řezbářů, hračky a výrobky lokálních tkalců.\n\nV expozici s názvem \"Výroba lyží a vývoj lyžování\" je uvedena historie lyžařství v oblasti Nového Města na Moravě, kdy lyžovat se v oblasti mělo začít v 90. letech 19. století. První závody se měly ve městě odehrát 2. února 1910. První závody pod názvem Zlatá lyže se v Novém Městě odehrály v roce 1934. Expozice je zaměřena na historii lyžování a na výrobu lyží, v expozici jsou lyže od původních po moderní.\n\nExpozice pod názvem \"Sklářství\" uvádí lokální historii sklářské výroby v oblasti Nového Města, součástí sbírek je např. kolekce skla ze skláren na Vysočině, např. Milovy, Křížánky, Fryšava, Herálec a další. Hutě vznikaly v 16.–17. století a postupně zanikly.\n\nExpozice s názvem \"Železářství\" uvádí historii železářství a výroby železa na území Novoměstska, první železářská výroba měla probíhat v oblasti od 15. století, k zániku došlo zhruba v 2. polovině 19. století, kdy došla ruda z místních zdrojů\n\nExpozice \"školní třídy\" z 30. let 20. století slouží k zobrazení původních školních lavic a je k užití pro skupiny návštěvníků.\n\nNa dvoře muzejní budovy je umístěn tzv. \"Mlejnek z Víru\", tj. replika Mlýna z Víru, kdy toto je figurální soubor inspirovaný prostředím mlýna. Kopie byla zhotovena v roce 1996 Josefem Filpem, došlo také k rozšíření o náhon s vodníkem.\n\n"}
{"id": "1168244", "url": "https://cs.wikipedia.org/wiki?curid=1168244", "title": "Electro Bioscop", "text": "Electro Bioscop\n\nElectro Bioscop bylo první stálé kino na Slovensku, které začalo promítat v roce 1905. Sídlilo v Bratislavě, v objektu Hotelu U Zeleného stromu (dnes \"Hotel Carlton\"). \n\nV roce 1913 se přestěhovalo do nových prostor, kde dodnes funguje pod názvem \"Mládí\" jako nejdéle fungující slovenské kino.\n"}
{"id": "1168246", "url": "https://cs.wikipedia.org/wiki?curid=1168246", "title": "Magurské sedlo", "text": "Magurské sedlo\n\nMagurské sedlo (949 m n. m.) je sedlo v hlavním hřebeni Spišské Magury. Je nazýváno také Hanušovské nebo Reľovské sedlo.\n\nNachází se mezi vrchy Javor (942,5 m n. m.) a Spádik (1088,2 m n. m.). Odděluje dva podcelky pohoří – Repiský na jihozápadě a Větrný vrch na severovýchodě. Spojuje Podtatranskou kotlinu se Zamaguřím. Sedlem vedla jedna z dávných kolonizačních cest. Na západní straně sedla pramení potok Ščerbová (pravostranný přítok Rieky), zatímco na východní straně Toporský potok, vlévající se do Popradu.\n\nSedlem prochází významná silniční spojnice II/542 mezi Spišskou Belou a Spišskou Starou Vsí a také modře značená turistická trasa, vedoucí od Toporeckého sedla dále na západ po hlavním hřebeni pohoří (Bukovina, Repisko).\n"}
{"id": "1168248", "url": "https://cs.wikipedia.org/wiki?curid=1168248", "title": "Rise to It", "text": "Rise to It\n\n„Rise to It“ je píseň americké rockové skupiny Kiss vydaná na albu \"Hot in the Shade\". Píseň napsali Paul Stanley a Bob Halligan, Jr. Píseň otvírá celé album. Jde o svižnou skladbu s prvky blues. K písni vznikl videoklip, ve kterém se Paul a Gene namaskují jako v 70. letech, což rozpoutá mezi fanoušky v té době předčasné spekulace o návratu skupiny v původní sestavě a původní image.\n\n"}
{"id": "1168249", "url": "https://cs.wikipedia.org/wiki?curid=1168249", "title": "Bavly", "text": "Bavly\n\nBavly (, nebo latinkou Bawlı) je město v Tatarstánu v Ruské federaci. Při sčítání lidu v roce 2010 mělo přes dvaadvacet tisíc obyvatel.\n\nBavly leží na stejnojmenné říčce Bavly (přítok Iku v povodí Kamy) v Bugulmsko-belebejské vrchovině na jihovýchodě Tatarstánu.\n\nOd Kazaně, hlavního města republiky, je Bavly vzdáleno zhruba 370 kilometrů na jihovýchod.\n\nOsídlení na místě dnešního města vzniklo v 17. či 18. století. V roce 1950 se Bavly stalo sídlem městského typu a od 17. září 1997 je městem.\n"}
{"id": "1168251", "url": "https://cs.wikipedia.org/wiki?curid=1168251", "title": "Pavel Nováček (1949)", "text": "Pavel Nováček (1949)\n\nPavel Nováček (* 4. června 1949) je bývalý český fotbalový útočník.\n\nV československé lize nastoupil za Baník Ostrava v 8 ligových utkáních. Ve druhé nejvyšší soutěži hrál za ŽD Bohumín a Baník Havířov.\n\n"}
{"id": "1168252", "url": "https://cs.wikipedia.org/wiki?curid=1168252", "title": "Michal Čermák", "text": "Michal Čermák\n\nMichal Čermák (* 1. listopadu 1954) je bývalý český fotbalista, obránce.\n\nV československé lize hrál za VP Frýdek Místek. Nastoupil ve 13 ligových utkáních, gól v lize nedal.\n\n"}
{"id": "1168254", "url": "https://cs.wikipedia.org/wiki?curid=1168254", "title": "Václav Provazník", "text": "Václav Provazník\n\nVáclav Provazník (31. prosince 1914, Pardubice, Rakousko-Uhersko – 3. srpna 2003, Pardubice, Česká republika) byl ligový fotbalista a poté fotbalový trenér.\n\nOd dorosteneckých let hrál za SK Pardubice a po postupu tohoto týmu do 1. ligy v sezóně 1936/1937 si na pardubickém stadionu zahrál i nejvyšší soutěž. V sezóně 1937/1938 nastoupil v pěti utkáních, ve kterých vstřelil dvě branky. V roce 1939 přestoupil tento útočník do týmu městského rivala AFK Pardubice, kde hrál dalších 11 let. Hráčskou kariéru zakončil v roce 1952 v dalším pardubickém klubu, v Jiskře Semtín.\n\nZáhy po skončení hráčské kariéry začal kariéru trenérskou. První roky trénoval Jiskru Semtín, vedl také výběr Východočeského kraje. V Tesle Pardubice, dřívějším AFK, kde dlouhé roky působil jako hráč, se věnoval nejdříve mládeži a poté i týmu dospělých. Na jaře roku 1968 převzal tým VCHZ Pardubice, se kterým vybojoval postup do 1. ligy. V sezóně 1968/1969 byl trenérem tohoto účastníka nejvyšší soutěže. V civilním zaměstnání byl úředníkem krajské správy státní spořitelny, věnoval se ale také práci sportovního novináře.\n\n\n"}
{"id": "1168255", "url": "https://cs.wikipedia.org/wiki?curid=1168255", "title": "Ardalion Ignaťjev", "text": "Ardalion Ignaťjev\n\nArdalion Ignaťjev (Rus: Ардалион Васильевич Игнатьев) (22. prosince 1930 – 24. září 1998) byl sovětský atlet, sprinter, specialista na 400 metrů.\n\nStartoval na olympiádě v Helsinkách v roce 1952, kde postoupil do semifinále běhu na 400 metrů. Největšího úspěchu dosáhl na evropském šampionátu v Bernu v roce 1954 – zvítězil v běhu na 400 metrů a vybojoval stříbrnou medaili na 200 metrů. Na univerziádě v roce 1955 vyrovnal časem 46,0 evropský rekord Němce Harbiga v běhu na 400 metrů. V olympijském finále na 400 metrů v roce 1956 v Melbourne doběhl zároveň s Finem Voitto Hellsténem na třetím místě.\n\n"}
{"id": "1168256", "url": "https://cs.wikipedia.org/wiki?curid=1168256", "title": "Baryš (Uljanovská oblast)", "text": "Baryš (Uljanovská oblast)\n\nBaryš () je město v Uljanovské oblasti v Ruské federaci. Při sčítání lidu v roce 2010 mělo přes sedmnáct tisíc obyvatel.\n\nBaryš leží na pravém břehu stejnojmenné řeky (přítoku Sury) ve vzdálenosti 140 kilometrů na jihozápad od Uljanovsku, správního střediska celé oblasti.\n\nPřes Baryš vede železniční trať Moskva – Rjazaň –Rusajevka – Syzraň – Samara.\n"}
{"id": "1168258", "url": "https://cs.wikipedia.org/wiki?curid=1168258", "title": "Leonid Ščerbakov", "text": "Leonid Ščerbakov\n\nLeonid Michajlovič Ščerbakov ( Леонид Щербаков) (7. dubna 1927) je bývalý sovětský atlet, specialista na trojskok.\n\nStartoval na dvou olympijských hrách – v roce 1952 v Helsinkách (zde získal stříbrnou medaili v soutěži trojskokanů) a v roce 1956 v Melbourne. Dvakrát se stal mistrem Evropy v této disciplíně – v roce 1950 (výkonem 15,39 m) a 1954 (výkonem 15,90 m). V letech 1950 až 1956 celkem pětkrát zlepšil evropský rekord v trojskoku, 19. července 1953 v Moskvě vytvořil výkonem 16,23 m světový rekord. Svého nejlepšího výkonu v trojskoku – 16,46 m – dosáhl 4. července 1956.\n\n"}
{"id": "1168261", "url": "https://cs.wikipedia.org/wiki?curid=1168261", "title": "Martin Schmitt", "text": "Martin Schmitt\n\nMartin Schmitt (* 29. leden 1978 Villingen-Schwenningen) je bývalý německý skokan na lyžích. Ve Světovém poháru závodí od roku 1995. V roce 1994 se stal juniorským mistrem světa.\n\nCelkově vyhrál 28 závodů SP.\nJako zlomová se ukázala sezona 1998/1999, kdy vyhrál 10 závodů SP. Nejlepší sezonou v kariéře pak byla 1999/2000. V obou sezonách zakončil sezonu jako světová jednička. V ročníku 2000/2001 vyhrál 6 závodů SP a na konci sezony skončil druhý, potom ale zaznamenal velký úpadek. Končil v sezonách za top 15, kariéru ukončil po sezoně 2012-2013.\n"}
{"id": "1168262", "url": "https://cs.wikipedia.org/wiki?curid=1168262", "title": "Jindřich Uppsalský", "text": "Jindřich Uppsalský\n\nJindřich Uppsalský († asi 1157) byl biskup, původem z Anglie, působící ve Skandinávii. Zemřel mučednickou smrtí a katolickou církví je uctíván jako světec.\n\nPodle legendy se narodil v Anglii a v roce 1152 přišel do Švédska jako doprovod kardinála Nicolause Breakspeara, pozdějšího papeže Hadriána IV. Stal se arcibiskupem v Uppsale. Později doprovázel krále Erika na křížové výpravě do Finska. Během této výpravy zemřel. Tradičně se uvádí, že se pokoušel pohnout k pokání sedláka, který kohosi zabil. Nepodařilo se mu to, a onen sedlák zabil i jeho.\n\nJindřich nebyl nikdy oficiálně kanonizován, nicméně v roce 1296 byl jeho kult uznán papežem. Římskokatolická církev slaví jeho památku 20. ledna. Je však uctíván také anglikány a luterány, kteří si jej připomínají 19. ledna.\n\n"}
{"id": "1168267", "url": "https://cs.wikipedia.org/wiki?curid=1168267", "title": "Wilson da Silva Piazza", "text": "Wilson da Silva Piazza\n\nWilson da Silva Piazza (* 25. únor 1943, Ribeirão das Neves) je bývalý brazilský fotbalista. Hrával na pozici záložníka, nebo obránce.\nS brazilskou fotbalovou reprezentací vyhrál mistrovství světa roku 1970, nastoupil přitom ve všech šesti utkáních, které Brazilci na tomto šampionátu odehráli. Hrál též na Mistrovství světa roku 1974, kde Brazilci skončili čtvrtí, zde dokonce s kapitánskou páskou. Brazílii reprezentoval v letech 1967-1976, a to v 51 zápasech.\n\nS klubem Cruzeiro EC vybojoval v roce 1976 nejprestižnější jihoamerickou klubovou soutěž, Pohár osvoboditelů (\"Copa Libertadores\"). S Cruzeirem získal roku 1966 též brazilský pohár (\"Taça Brasil\").\n"}
{"id": "1168268", "url": "https://cs.wikipedia.org/wiki?curid=1168268", "title": "Debet (účetnictví)", "text": "Debet (účetnictví)\n\nDebet v účetnictví znamená Má dát (dluh) a v účetnictví představuje levou stranu účtu. Jeho opakem je dal, které v účetnictví představuje pravou stranu účtu.\n\nLevou stranou účtu se v podvojném účetnictví rozumí:\n\nNázvy levé strany účtu jsou má dát, strana „má dát“ (zkratka MD nebo Md), debet, debetní strana, dlužnická strana, historicky i: \"(strana) vzal\". Zaúčtování na levé straně účtu se označuje také jako (při)psání/(za)účtování/zápis na vrub účtu (resp. starší ... na vrub účtu a historicky i \"... k tíži účtu\"), debitování účtu (resp. méně vhodně vyúčtování účtu) nebo zatížení/zatěžování účtu (resp. historicky \"obtížení účtu\"); starší ekvivalent \"vrubopis\" se dnes již používá jen v jistých specifických významech.\n\nVýraz „má dát“ vznikl jako překlad středověkého latinského označení levé strany účtu používaného v Itálii, které znělo \"debet dare\" (později zkráceně „debet“), což znamená doslova „má dát“, „je povinen dát“. Toto označení se původně používalo pouze v souvislosti s osobními účty pro označení té strany osobního účtu, kde se zapisovaly pohledávky účtujícího podnikatele (tedy, že zákazník podnikateli „má dát“ peníze), tj. levé strany osobního účtu. Dnes už je výraz „má dát“ či „debet“ čistě tradiční a nemá žádný obsahový význam.\n\nPřehled synonym používaných v souvislosti s účtováním na účet:\n"}
{"id": "1168269", "url": "https://cs.wikipedia.org/wiki?curid=1168269", "title": "Dům čp. 115 Zborovská ulice", "text": "Dům čp. 115 Zborovská ulice\n\nDům čp. 115 ve Zborovské (v době výstavby Mostecké) ulici v Praze 5 - Malé Straně je čtyřpatrový novorenesanční nájemní dům. Byl postaven v letech 1886–1887 (souběžně s domem čp. 117 ve stejné ulici) podle návrhu novorenesančního architekta Jana Zeyera a jeho kolegy Viktora Skůčika. Oba architekti byli v návrhu domu ovlivněni pojetím české novorenesance významného českého architekta Antonína Wiehla. Dům čp. 115 je řešen podobně jako dům čp. 117 na témže nábřeží stavěný ve stejné době stejnými architekty.\nČtyřpatrový novorenesanční nájemní řadový dům situovaný ve Zborovské (v době výstavby Mostecké) ulici. Výzdobu domu tvoří na úrovni suterénu a prvního patra bosáž. Ve druhém a třetím patře je fasáda z režného zdiva zakončená mezi okny třetího a čtvrtého patra konzolovou římsou. Nad okny čtvrtého patra je fasáda zakončena konzolovou římsou a třemi štíty. Fasáda domu je navržena v architektonických tvarech z dochovaných staveb české renesance 16. století „ve způsobu, jak se u nás v novější době ustálil“…. Autoři návrhu tedy postupovali v pojetí, které ve svých stavbách od 70. let uplatňoval Antonín Wiehl. Jan Koula (na výzdobě domů čp. 115 a 117 se podílel) referoval po dokončení těchto staveb a uvedl, že se oba architekti v jejich architektonickém řešení inspirovali domem paní Aleschové v PrachaticíchVchod do domu je situován asymetricky a je lemován bohatě zdobeným edikulovým portálem s dvojicí rámujících polosloupů, lunetovým nadsvětlíkem s ornamentální mříží, kladím a lví hlavou v kartuši. Průčelí domu rytmizuje na centrální ose umístěný arkýř bohatě zdobený plastickými ornamenty. Na průčelích obou domů bylo původně třetí patro, lunetová římsa, a vlys mezi přízemím a prvním patrem zdobeny barevným ornamentálním a figurálním sgrafitem. V jejich ornamentice se uplatnily vzory přejaté z českých renesančních staveb.\n\nAutorem návrhu je český architekt Jan Zeyer náležející ke generaci Národního divadla. Na počátku své stavitelské dráhy Jan Zeyer v letech 1873–1880 spolupracoval s architektem Antonínem Wiehlem, vůdčí osobností novorenesance, navazující na tradici české renesance 16. století. Wiehlovým pojetím české novorenesance byl Zeyer ovlivněn i v dalších letech.\n\nVýzdoba domu odpovídá orientaci novorenesančních architektů, malířů a sochařů na historická a vlastenecká témata. na cykly ze života a český folklor. Koncepce fasády také ukazuje Zeyerovo ovlivnění Wiehlem a stylem „mluvící architektury“ v historických postavách. Malířská výzdoba domu (analogicky u domu čp. 1172) vychází svými motivy z české historie, i když v tomto případě spíše z imaginárních osob, nikoli postav české historie a bájesloví. (Zeyer a Skůček u dalších dvou domů na Janáčkově nábřeží již volili skutečně osobnosti označené i jmény: na čp. 729 Johana z Rožmitálu, Eliška Přemyslovna, Drahomíra se svými syny a sv. Ludmila, na čp. 91 postavy českých králů: Karel IV., Václav IV., Vladislav I. a Jiří z Poděbrad.\n\n\n"}
{"id": "1168274", "url": "https://cs.wikipedia.org/wiki?curid=1168274", "title": "Pavel Laub", "text": "Pavel Laub\n\nPavel Laub (* 2. února 1953) je bývalý český fotbalový brankář.\n\nV československé lize chytal za Škodu Plzeň v sezonách 1970/71 a 1975/76. Nastoupil v 11 ligových utkáních.\n\nS druholigovým mužstvem Auto Škoda Mladá Boleslav se v sezoně 1977/78 probojoval do finále Českého poháru proti Baníku Ostrava. Odchytal úvodní finálové utkání v Mladé Boleslavi, které domácí ve středu 1. března 1978 před 5 800 diváky vyhráli 1:0. Odvetné utkání v Ostravě, které se hrálo ve středu 29. března 1978, odchytal brankář Vaňousek a Baník je vyhrál 2:0. Postoupil tak do finále Československého poháru proti vítězi Slovenského poháru Jednotě Trenčín.\n\n\n"}
{"id": "1168275", "url": "https://cs.wikipedia.org/wiki?curid=1168275", "title": "Nekonečná etiketa", "text": "Nekonečná etiketa\n\nNekonečná etiketa neboli linerless je etiketa navinutá na kotouči jako pokladní páska s lepící vrstvou a bez nosného silikonového papíru. V praxi to znamená, že její délka závisí na množství informací, které se na etiketě mají objevit. \n\nSoftware zařízení zajišťuje optimalizaci rozložení textu, a to s ohledem na redukci prázdného nepotištěného místa a zároveň zachovává grafické rozložení jednotlivých údajů, které mají být natištěny. Závěrem střihač ukončí etiketu v místech, kde již není žádný text.\nDíky této technologii lze dojít k výrazným úsporám a zároveň přispívá k ochraně životního prostředí.\n\nPokud jde o konkrétní výhody této technologie, jedná se o úsporu materiálu, o zvýšení produktivity, zvýšení spokojenosti zákazníků z pohledu získání potřebných informací a pomocí cílené reklamy na linerless může dojít také k navýšení obratu u společnosti, která tuto technologii využívá.\n\nCo se týká ochrany životního prostředí, ve srovnání se standardní etiketou, kde součástí kotoučku je i nosná vrstva pro etikety, která jde do odpadu, u nekonečné etikety tato vrstva odpadá. Na konci kotoučku zbývá pouze dutinka na rozdíl od desítek metrů odpadové nosné vrstvy u běžných samolepicích etiket. Zároveň u nekonečných etiket dochází k mnohem efektivnějšímu využití materiálu, takže se snižují požadavky na zásobování, a tím pádem i dopravu. \n\nTechnologie linerless je poměrně nová, první štítky nekonečné etikety spatřily světlo světa na jaře roku 2010 v severní Americe na vybraných masných výrobcích firmy Hatfield. Po testovací fázi firma používání linerless rozšiřuje na celou produkci prémiových vepřových výrobků ve spolupráci s výrobcem etiket Ravenwood Packaging. Technologie se postupně rozšiřuje i do Evropy a Asie.\n"}
{"id": "1168276", "url": "https://cs.wikipedia.org/wiki?curid=1168276", "title": "Focke-Wulf Fw 187", "text": "Focke-Wulf Fw 187\n\nFocke-Wulf Fw 187 Falke byl dvoumístný německý stíhací dvoumotorový celokovový dolnoplošník se zatahovacím podvozkem ostruhového typu.\n\nV roce 1935 Kurt Tank vypracoval bez oficiální objednávky předběžný projekt dvoumotorového stíhacího letounu. Začátkem roku 1936 představil projekt své konstrukce na výstavě nejnovější výzbroje, konané v továrně Henschel u Berlína. Přestože byl Adolf Hitler projektu velmi nakloněn, úředníci Technického úřadu neprojevili o projekt zájem. Jejich argumentací byly předpokládané výkony shodné s jednomotorovými letouny. Výhody většího doletu dvoumotorové konstrukce, vhodné jako doprovod pro bombardéry Luftwaffe, byly Technisches Amtem zamítnuty.\n\nTank se reakcí úředníků nenechal odradit a zanedlouho se obrátil přímo na šéfa vývojového oddělení technického odboru Obersta Wolframa von Richthofena. Von Richthofen myšlenku Kurta Tanka podpořil a společnost Focke-Wulf následně obdržela objednávku na tři prototypy pod označením Fw 187.\n\nPráce konstrukčního týmu řídil hlavní inženýr Tankovy kanceláře Robert Blaser. Původně zamýšlené pohonné jednotky Daimler-Benz DB 600 o výkonu 632 kW byly z kapacitních důvodů výroby již v objednávce nahrazeny motory Junkers Jumo 210.\n\nBlaser, považující za hlavní prioritu maximální rychlost ve vodorovném letu, navrhl trup o menším průměru než měly mnohé jednomotorové stíhací stroje. Kabina byla natolik úzká a malá, že část palubních přístrojů byla umístěna na vnitřních stranách motorových gondol.\n\nPrvní prototyp Fw 187 V1 (imatrikulace D-AANA) dokončený na jeře 1937 byl poháněn dvěma motory Junkers Jumo 210 Da, z nichž každý měl vzletový výkon 500 kW. Vrtule byly stavitelné třílisté Junkers-Hamilton. Letové testy prováděl šéf zalétávacích pilotů firmy Focke-Wulf Flugkapitän ing. Hans Sander. Maximální rychlost 525 km/h v hladině 4000 m spolu s dobrými letovými vlastnostmi a stoupavostí vedly Tanka k pojmenování nového typu „Sokol“.\n\nDruhý z objednaných prototypů Fw 187 V2 se odlišoval zabudovanými motory Jumo 210 G s přímým vstřikováním paliva o výkonu po 493 kW a vrtulemi VDM. Podobně jako první vyrobený exemplář byl vyzbrojen dvojicí kulometů MG 17 ráže 7,9 mm na bocích kabiny. Letové zkoušky zahájil v létě 1937.\n\nKrátce po uzavření smlouvy na výrobu tří prototypů v červnu 1936 došlo ke změně šéfa vývojového oddělení technického odboru RLM. Funkci převzal Ernst Udet, který doporučil úpravu Fw 187 na těžký dvoumístný stíhací letoun kategorie Zerstörer s následnou výrobou tří prototypů. Vzhledem k nemožnosti prosazení jednomístné koncepce těžkého stíhacího letounu zahájil ing. Blaser téměř okamžitě práce na dvoumístné úpravě Fw 187. Prvním takto koncipovaným strojem se stal Fw 187 V3 (D-ORHP) s prodlouženým trupem a zvětšeným kokpitem pro druhého člena posádky, sedícím za pilotem. Trupová palivová nádrž byla posunuta dozadu a motorové gondoly zkráceny. Hlavňovou výzbroj doplnily dva kanóny MG FF ráže 20 mm, uložené v přídi pod podlahou kabiny. Třetí prototyp, poháněný opět dvojicí motorů Jumo 210 G, se do vzduchu poprvé dostal na začátku jara 1938. Při jednom z prvních letů začal hořet pravý motor a během nouzového přistání byly zlomeny obě podvozkové nohy. Dne 14. května 1938 byl při smrtelné havárii pilota Bauera zcela zničen Fw 187 V1.\n\nV létě 1938 byl dokončen prototyp Fw 187 V4 (D-OSNP) a na podzim Fw 187 V5 (D-OTGN), oba shodné s V3. Letouny byly testovány v Erprobungsstelle Rechlin, kde obdržely kladné hodnocení. Technisches Amt tak objednal další tři prototypy.\n\nMezitím se Tankovi podařilo zajistit dva motory Daimler-Benz DB 600 A po 735 kW, které obdržel prototyp Fw 187 V6 (CI+NY). První let proběhl na začátku roku 1939. Vzhledem k problémům s chlazením motorů byly klasické chladiče nahrazeny povrchovými, které se však nakonec neosvědčily.\n\nV létě 1939 byly dokončeny tři předsériové letouny Fw 187 A-01 až A-03 s řadovými dvanáctiválcovými pohonnými jednotkami Jumo 210 Ga po 537 kW chlazenými kapalinou. Výzbroj byla posílena o další dva kulomety MG 17. Přestože byly výkony Fw 187 velmi vysoké, rozhodl Luftwaffenführungsstab, že letoun bez zadního střelce nesplňuje požadavky na Zerstörer, a jediným vyráběným typem zůstane Messerschmitt Bf 110. Všechny tři předsériové stroje pak byly vráceny firmě Focke-Wulf do Brém.\n\nV roce 1940 se vzhledem na opakující se nálety britských bombardérů vytvořily u některých leteckých továren letky ochrany průmyslu (Industrie-Schutzstaffel) určené k obraně vzdušného prostoru nad mateřskou továrnou. Tyto jednotky byly složeny ze zalétávacích pilotů a pozemního personálu, který tvořili vybraní pracovníci firmy. Jednotka byla utvořena také u společnosti Focke-Wulf a její součástí se staly i tři předsériové Fw 187 A-0. Jeden z jejích pilotů ing. Mehlhorn dosáhl na jaře 1940 několika vzdušných vítězství.\n\nV zimě 1940-41 byly všechny tři letouny odeslány do Norska k 13.(Zerstörer)/JG 77. Po této neoficiální akci byly z nařízení RLM odeslány zpět do Brém.\n\nV létě 1942 byl jeden Fw 187 A-0 odeslán do Luftschiess-Schule ve Varlose v Dánsku. Koncem války pak Fw 187 sloužily ke zkouškám spojených s vývojem Ta 154.\n\nÚdaje platí pro Fw 187 A-0\n\n\n"}
{"id": "1168280", "url": "https://cs.wikipedia.org/wiki?curid=1168280", "title": "Michael Mayr", "text": "Michael Mayr\n\nMichael Mayr (10. dubna 1864 Adlwang – 21. května 1922 Waldneukirchen) byl rakouský vysokoškolský pedagog, archivář a politik německé národnosti, na počátku 20. století poslanec Říšské rady za Tyrolsko, po první světové válce rakouský spolkový kancléř.\n\nPocházel z rodiny rolníka. Navštěvoval gymnázium v Kremsmünsteru a Vídeňskou univerzitu. Zde studoval dějiny a zeměpis a promoval roku 1890. V letech 1889–1891 studoval na Ústavu pro rakouský dějezpyt při Vídeňské univerzitě. V roce 1892 nastoupil do archivnictví. V letech 1891–1892 ho Ústav pro rakouský dějezpyt vyslal do Říma. Po návratu krátce pracoval na ministerstvu financí a pak nastoupil do innsbruckého státního archivu. Byl členem c. k. akademie věd a členem mnoha dalších odborných sdružení. Byl univerzitním profesorem v Innsbrucku. Od roku 1900 vyučoval moderní dějiny a zemské dějiny na Univerzitě Innsbruck. Napsal řadu prací na téma dějin a právních dějin.\n\nPočátkem 20. století se kromě svého působení coby vysokoškolský pedagog uvádí i jako ředitel archivu místodržitelství v Innsbrucku. Tento zemský archiv vedl v letech 1897–1920.\n\nAngažoval se rovněž politicky. Od roku 1908 do roku 1914 byl poslancem Tyrolského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 03. Po volbách roku 1907 byl uváděn coby člen klubu Křesťansko-sociální sjednocení.\n\nJeho politická kariéra vyvrcholila po první světové válce. Od 4. března 1919 do 9. listopadu 1920 byl poslancem rakouské Ústavodárné Národní rady a od 10. listopadu 1920 až do své smrti v květnu 1922 byl poslancem Národní rady za Křesťansko-sociální stranu. Nastoupil tehdy i na vládní posty. V třetí vládě Karla Rennera zasedal od 17. října 1919 do 24. června 1920 jako ministr (oficiálně státní tajemník) pro ústavní a správní reformu.\n\nOd 7. července 1920 do 21. června 1921 byl rakouským kancléřem. Do 20. listopadu 1920 vedl první vládu Michaela Mayra, v níž měl oficiálně funkci státního tajemníka s titulem předsedy kabinety a vedoucího státního kancléřství. Po 20. listopadu 1920 pak již zastával formálně post spolkového kancléře v druhé vládě Michaela Mayra. Od 22. října 1920 do 20. listopadu 1920 rovněž v první vládě Michaela Mayra působil i jako ministr zahraničních věcí Rakouska (oficiálně pověřen správou státního úřadu pro zahraničí). Jeho druhá vláda od listopadu 1921 již nebyla velkou koalicí křesťanských sociállů a sociálních demokratů. V červnu 1921 podal demisi. Na stranickém sjezdu křesťanských sociálů ve Vídni to pak odůvodnil tím, že vláda byla slabá.\n\nZemřel náhle v květnu 1922 v Waldneukirchen, kam přijel na návštěvu za politikem Peterem Mandorferem. Po několika dnech aktivity a schůzek s kolegy a známými náhle oznámil, že je mu nevolno. Bezprostředně poté upadl a byl na místě mrtev.\n"}
{"id": "1168283", "url": "https://cs.wikipedia.org/wiki?curid=1168283", "title": "Marie Calma", "text": "Marie Calma\n\nMarie Veselá, roz. Hurychová (pseudonym Marie Calma, nebo také Calma-Veselá, (8. září 1881, Unhošť – 7. dubna 1966, Praha), byla česká spisovatelka, překladatelka a pěvkyně (sopranistka), ale i přední organizátorka kulturního dění v Luhačovicích.\n\nPocházela z rodiny pražského advokáta Matěje Hurycha. Byla druhou manželkou MUDr. Františka Veselého (1862–1923), zakladatele lázeňství v Luhačovicích. Je pochována na pražských Olšanech.\n\nOd 30. let 20. století udržovala také písemnou korespondenci s Marií Calmou–Veselou česká prvorepubliková spisovatelka Tylda Meinecková.\n\nMarie Calma se ve své literární činnosti věnovala jak poesii (např. \"Písně moderní Markétky\" (1923), \"Jarní zpěvy\" (1929), \"Ejhle člověk\" (1934)), tak pohádkám (např. \"Sny jarních nocí\" (1908), \"Pohádka o českých muzikantech\" (1925)) a próze (např. \"Věční poutníci: děje z bývalého ruského Polska\" (1924)).\n\nMarie Calma překládala především z francouzštiny (např. Antoine de Saint-Exupéry, Simone de Beauvoir) a také polštiny (např. Józef Weyssenhoff).\n\n\n"}
{"id": "1168284", "url": "https://cs.wikipedia.org/wiki?curid=1168284", "title": "Loretánská kaple na Viničném vrchu u Žitenic", "text": "Loretánská kaple na Viničném vrchu u Žitenic\n\nLoretánská kaple v Žitenicích na Litoměřicku se nachází na severozápad od centra obce na svahu Viničného vrchu. Od roku 1964 je chráněna jako nemovitá kulturní památka.\n\nLoretánská kaple byla postavena pravděpodobně ve druhé polovině 17. století, kdy byla obec v majetku vyšehradské kapituly. Při Josefínských reformách byla roku 1785 zrušena, k jejímu zániku ale nedošlo. Na začátku 19. století byla přestavěna na empírový vyhlídkový pavilon a roku 1908 upravena na lurdskou kapli.\n\nKaple má na jižní straně dvě zazděná pole původních arkád, na kratších stranách po jedné. Arkády byly vybourány kolem roku 1800 při přeměně kaple na vyhlídkový pavilon, k jejich zazdění došlo roku 1908 při přestavbě na lurdskou kapli. V jižní stěně jsou nyní dvě okna. Vstup do kaple je na východní straně obrácené ke vsi. Při této přestavbě byla kaple doplněna o novobarokní štít.\n\n"}
{"id": "1168285", "url": "https://cs.wikipedia.org/wiki?curid=1168285", "title": "Carl Kotterba", "text": "Carl Kotterba\n\nCarl Kotterba (též Karl Koterba) (4. října 1800, Těšín – 6. dubna 1859, Vídeň) byl český rytec.\n\nNarodil se v Těšíně v rodině tesaře. Od roku 1816 působil ve Vídni, kde i zemřel. Ovládal tehdy relativně novou techniku ocelorytu.\n\n"}
{"id": "1168289", "url": "https://cs.wikipedia.org/wiki?curid=1168289", "title": "Cena Celestýna Opitze", "text": "Cena Celestýna Opitze\n\nCena Celestýna Opitze je ocenění udělované za vzor v péči o nemocné a jinak potřebné (za příkladnou práci v oblasti zdravotnictví a sociálních služeb, hospitalitu). Cenu každoročně uděluje řád milosrdných bratří (Hospitálský řád sv. Jana z Boha) v České republice, a to vždy v druhé polovině roku v pražském kostele sv. Šimona a Judy u Nemocnice Na Františku v Praze. První předání cen proběhlo v roce 2010 ke 200. výročí narození Celestýna Opitze. \n\nNázev ocenění nese po milosrdném bratru MUDr. Celestýnu Opitzovi, který v roce 1847 v pražské Nemocnici Na Františku (tehdejší nemocnici milosrdných bratří) provedl první operaci v narkóze. Ušetřil tak své pacienty mnohdy nesnesitelných bolestí. Díky němu se dnes mohou provádět operace, které do té doby byly naprosto nemyslitelné. Nejen pro milosrdné bratry se tak stal vzorem přístupu k nemocnému ve snaze o ulehčení od bolesti, hledání inovativních řešení a pokroku lékařské vědy a ošetřovatelství.\n\nNominaci může provést kdokoliv, kdo ve svém okolí má anebo zná někoho, kdo by si za svoji službu nemocným a jakkoli jinak potřebným zasloužil uznání a ocenění. Cena není limitovaná místem ani formou či oborem působnosti (medicína, ošetřovatelství, jakákoli jiná forma služby druhým lidem).\n\nPro nominaci stačí kontaktovat odbornou komisi (viz webové stránky řádu milosrdných bratří).\n\nOdbornou komisi tvoří Br. Martin Richard Macek, OH, představený řádu milosrdných bratří v ČR a na Slovensku a převor brněnského konventu, Br. Michael Petr Malý, OH, milosrdný bratr, JUDr. Petr Smejkal, právní zástupce řádu milosrdných bratří, a Bc. Vít Pospíchal, MPA, sekretář představeného řádu milosrdných bratří. \n\n2010\nOba laureáti byli oceněni za celoživotní dílo při naplňování hospitality a věrnost řádu milosrdných bratří nejen v době pronásledování církve.\n\n2011\n\n2012\n\n2013\n\n2014\nPoslední dvě ocenění in memoriam za nasazení sil a života v boji s epidemií eboly v zemích západní Afriky.\n\n2015\n2016\n\n\n2017\n\n2018\n\n\n2019\n\n\n"}
{"id": "1168291", "url": "https://cs.wikipedia.org/wiki?curid=1168291", "title": "Giovanni Battista Panizza", "text": "Giovanni Battista Panizza\n\nGiovanni Battista Panizza (7. října 1852 Volano – 5. července 1923 Lizzana) byl rakouský římskokatolický duchovní a politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nStudoval na kněžském semináři v Trentu. Po vysvěcení na kněze působil jako duchovní v obci Folgaria, pak Lizzana. Zasloužil se tam o rozvoj zemědělského družstevnictví a družstevní záložny. V roce 1898 usedl na post prezidenta Federace družstev v Trentu. V této funkci vystřídal Lorenza Guettiho. Ve funkci setrval do roku 1919. Patřil mezi zakladatele katolické banky v Trentu.\n\nOd roku 1908 zasedal coby poslanec Tyrolského zemského sněmu. Uspěl i v zemských volbách roku 1914.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 20. Po volbách roku 1907 byl uváděn coby člen klubu Italské lidové strany.\n"}
{"id": "1168298", "url": "https://cs.wikipedia.org/wiki?curid=1168298", "title": "Hércules Brito Ruas", "text": "Hércules Brito Ruas\n\nHércules de Brito Ruas známý jako Brito (* 9. srpen 1939, Rio de Janeiro) je bývalý brazilský fotbalista. Hrával na pozici obránce.\nS brazilskou fotbalovou reprezentací vyhrál mistrovství světa roku 1970, nastoupil přitom ve všech šesti utkáních, které Brazilci na tomto šampionátu odehráli. Hrál též na Mistrovství světa roku 1966. Brazílii reprezentoval v letech 1964-1972, a to ve 45 zápasech.\n\nTakřka celou kariéru strávil v brazilských soutěžích, s výjimkou jedné sezóny ve venezuelském prvoligovém klubu Deportivo Galícia. V Brazílii hrál za CR Vasco da Gama, SC Internacional, CR Flamengo, Cruzeiro EC, Botafogo FR, SC Corinthians Paulista, Atlético Paranaense, EC Democrata a Ríver AC.\n"}
{"id": "1168305", "url": "https://cs.wikipedia.org/wiki?curid=1168305", "title": "Marco Antônio", "text": "Marco Antônio\n\nMarco Antônio Feliciano (* 6. únor 1951, Santos) je bývalý brazilský fotbalista. Hrával na pozici obránce.\nS brazilskou fotbalovou reprezentací vyhrál mistrovství světa roku 1970, na šampionátu nastoupil ve dvou utkáních. Hrál též na Mistrovství světa roku 1974, kde Brazilci skončili čtvrtí. Brazílii reprezentoval v 38 zápasech.\n\nCelou kariéru strávil v brazilských soutěžích. S Fluminense se roku 1970 stal mistrem Brazílie. Hrál též za AD Portuguesa, CR Vasco da Gama, Bangu AC a Botafogo FR.\n"}
{"id": "1168306", "url": "https://cs.wikipedia.org/wiki?curid=1168306", "title": "Clodoaldo", "text": "Clodoaldo\n\nClodoaldo Tavares de Santana známý jako Clodoaldo (* 25. září 1949, Aracaju) je bývalý brazilský fotbalista. Hrával na pozici záložníka.\nS brazilskou fotbalovou reprezentací vyhrál mistrovství světa roku 1970, na šampionátu nastoupil ve všech šesti utkáních, které Brazilci odehráli, a vstřelil jednu branku. Brazílii reprezentoval v 38 zápasech, dal v nich jeden gól.\n\nTakřka celou kariéru strávil v brazilských soutěžích, krom jedné sezóny v americkém klubu Tampa Bay Rowdies. Se Santosem se roku 1968 stal mistrem Brazílie. Hrál též za Nacional FC.\n"}
{"id": "1168309", "url": "https://cs.wikipedia.org/wiki?curid=1168309", "title": "Templo Votivo del Mar", "text": "Templo Votivo del Mar\n\nTemplo Votivo del Mar je španělský katolický kostel zasvěcený Panně Marii Karmelské, ochranitelce námořníků. Je umístěn na kopci v galicijské pobřežní vesnici Panxón (španělsky: Panjón), vedle původně stojícího starobylého farního kostela San Juan de Panxón. Z něho se dochoval kamenný oblouk ze 7. století, ukázka architektury vizigótské říše. Kostel byl vystavěn v letech 1932 – 1937 podle plánů architekta Antonia Palacia.\n\nKdyž se architekt Antonio Palacios dozvěděl, že farníci z obce Panxón se chystají zbourat starý kostel San Juan de Panxón, přijel na místo a slíbil, že jim navrhne nový kostel pod podmínkou, že zůstane zachován vizigótský oblouk z původní kaple ze 7. století. Jeho přání bylo vyhověno a v letech 1932 – 1937 byl z příspěvků farníků a za jejich přímé pomoci vystavěn nový chrám, jehož věž připomíná maják a slouží pro orientaci námořníkům.\n\nV architektuře žulového kostela je zastoupena neogotika, modernismus i maurské vlivy. Kostel má čtyřhrannou zvonici zakončenou cimbuřím. Vedle se nachází věž kruhového půdorysu, ve které je umístěno schodiště, vedoucí do zvonice. Kuželovité zakončení věže je natřeno červenými a bílými pruhy jako maják. Kolem něho jsou pod osmibokou kupolí umístěny čtyři lidské postavy, držící se za ruce a hledící do čtyř světových stran. Interiér připomíná obrácený trup lodi. Klenby a strop presbytáře jsou zdobeny barevnými mozaikami zobrazujícími světce, náboženské a námořnické výjevy (např. karavelu Pintu v přístavu Baiona, oznamující objevení Ameriky). Vedle presbytáře je umístěna socha Svatého Jana Křtitele, pocházející z původního kostela. V boční lodi se nachází socha Panny Marie Karmelské s Ježíškem nad rozbouřenými vlnami moře a třemi ztroskotanými námořníky, doufajícími v záchranu.\n\nKostel byl postaven z recyklovaného materiálu a jeho umístění na kopci nechráněném od povětrnostních vlivů z Atlantiku, způsobilo postupné zhoršování jeho technického stavu. Důsledkem zvýšené vlhkosti a zatékání, trpí zejména unikátní vitráže a mozaiky v interiéru. Integritu památky ohrožují i dvě obrovské trhliny ve věži. V roce 2009 byla vyčleněna částka 215 000 € na rekonstrukci a záchranu prostor chrámu. \n\n"}
{"id": "1168310", "url": "https://cs.wikipedia.org/wiki?curid=1168310", "title": "Prosper Guéranger", "text": "Prosper Guéranger\n\nDom Prosper Guéranger , celým jménem Prosper-Louis-Pascal Guéranger, známý především jako Dom Guéranger (4. dubna 1805 v Sablé (Sarthe – 30. ledna 1875 Solesmes), byl francouzský benediktinský mnich, znovuzakladatel solesmeského opatství a obnovitel benediktinského řádu ve Francii.\n\nObnovil ve Francii řád svatého Benedikta, jeden z nejstarších křesťanských církevních řádů, poté, co kláštery ve Francii byly zakázány a zničeny za francouzská revoluce (výnosem ze 13. února 1790). Byl také iniciátorem obnovy římské liturgie ve Francii, a sestavil \" Liturgického roku (L’Année liturgique)\", který byl impulsem pro liturgické hnutí.\n\n"}
{"id": "1168312", "url": "https://cs.wikipedia.org/wiki?curid=1168312", "title": "Parenteze", "text": "Parenteze\n\nParenteze, neboli vsuvka (z řeč. παρένθεσις – vsuvka), je výraz, či věta, vsunutá do základní roviny textu (věty). Vsuvka přerušuje základní rovinu vsunutím vedlejší doplňující informace. Bývá odlišena graficky za pomocí pomlček nebo závorek.\n\n"}
{"id": "1168313", "url": "https://cs.wikipedia.org/wiki?curid=1168313", "title": "Žijící skanzen", "text": "Žijící skanzen\n\nŽijící skanzen je muzeum lidových staveb v Jindřichovicích pod Smrkem ve Frýdlantském výběžku na severu Libereckého kraje České republiky. Provozuje ho spolek Lunaria. Otevřen byl v sobotu 16. května 2009 slavností, během níž se uskutečnila jak komentovaná prohlídka, tak také hudební či divadelní vystoupení. Součástí skanzenu je podstávkový dům. V jeho interiéru, v původní hospodářské části, je umístěno muzeum mapující historii obce i zdejšího regionu Frýdlantsko. Vedle toho expozice prezentuje historické zemědělské stroje a pomůcky, jako je třeba tkalcovský stav, a dále například kuchyňské náčiní. Současně je možné zhlédnout vybavenou kovářskou a truhlářskou dílnu. Celkově expozice přibližuje zdejší životní styl během 18. a 19. století. V areálu muzea je také jediný funkční a veřejně přístupný větrný mlýn na území České republiky, uvnitř kterého je připravena expozice o všech ostatních mlýnech tohoto druhu na území republiky.\n\nU skanzenu začíná dvanáctikilometrová naučná stezka nazvaná Okolím Jindřichovic za výšinami ideálů a do údolí duše, která je vhodná jak pro pěší, tak také pro cyklisty. Jihozápadně od vstupu do skanzenu je situována železniční zastávka pojmenovaná Jindřichovice pod Smrkem-skanzen.\n\n"}
{"id": "1168315", "url": "https://cs.wikipedia.org/wiki?curid=1168315", "title": "Filip Springer", "text": "Filip Springer\n\nFilip Springer (* 10. června 1982, Poznaň) je polský spisovatel, novinář a fotoreportér, autor reportáží věnovaných polské architektuře (především poválečné a současné), veřejnému prostoru a významným osobnostem polské architektury 20. a 21. století.\n\nAbsolvoval mezioborová humanistická studia na poznaňské Univerzitě Adama Mickiewicze (specializace: archeologie a kulturní antropologie). V roce 2004 pracoval pro Polskou fotografickou agenturu Forum, spolupracoval také s novinami Głos Wielkopolski (Hlas Velkopolska) a Gazeta Poznańska (Poznaňské noviny), publikoval mj. v časopisech Polityka a Przekrój (Průřez). Získal stipendia polského Ministerstva kultury a národního dědictví a Národního centra kultury (Narodowe Centrum Kultury) v rámci programu Mladé Polsko (Młoda Polska). Jeho literární debut (reportáž \"Miedzianka. Historia znikania\") se v roce 2011 dostal do finále Ceny Richarda Kapuścińského za literární reportáž (Nagroda im. Ryszarda Kapuścińskiego za Reportaż Literacki), v roce 2012 do finále prestižní literární ceny Nike a v témže roce byl i nominován na literární cenu Gdynia. Druhou Springerovu reportáž - \"Źle urodzone\" – zvolili posluchači polského rádia Trójka (třetího programu Polského rozhlasu) za knihu roku 2012. V roce 2013 autor obdržel Medaili mladého umění (Medal Młodej Sztuki).\n\nSpringer je mimo to autorem fotoreportáží \"Miało być ładnie\" (Mělo to být hezké), \"Płacz nad rozlanym miastem\" (2009, Pláč nad rozlitým městem); \"Nie ma jeziora\" (2010, Jezero už není). Jeho knihy vydalo nakladatelství Karakter (\"Źle urodzone\" a \"Zaczyn\") a především proslulé vydavatelství Czarne (\"Miedzianka\", \"Wanna z kolumnadą\", \"13 pięter\") spisovatele Andrzeje Stasiuka, jenž jednu ze Springerových knih (\"Wanna z kolumnadą\") doprovodil svým doslovem.\n\nFilip Springer žije a tvoří ve Varšavě.\n\n"}
{"id": "1168319", "url": "https://cs.wikipedia.org/wiki?curid=1168319", "title": "Ural (SSV-33)", "text": "Ural (SSV-33)\n\nUral (SSV-33) (v kódu NATO třída Kapusta) byla zpravodajská a velitelská loď sovětského námořnictva. Je jedinou postavenou vojenskou pomocnou lodí s jaderným pohonem. Plavidlo bylo vyvinuto na základě trupu velkých raketových křižníků projektu 1144.2 (třída \"Kirov\"). Bylo jedinou dokončenou lodí projektu 1241 Titan. Do služby bylo přijato v roce 1988 a k jeho vyřazení došlo 27. prosince 2002.\n\nJedinou jednotkou této třídy se stalo plavidlo \"Ural\", postavené v letech 1981–1988 v Leningradu.\n\nPlavidlo neslo celou řadu speciálních elektronických systémů, např. Andromeda, Vajgač 2, Amulet a Tajfun. Bylo vyzbrojeno dvěma 76,2mm kanóny AK-176, čtyřmi čtyřnásobnými protiletadlovými raketovými komplety 9K38 Igla (celkem 32 střel), čtyřmi 30mm kanónovými komplety AK-630 a osmi 12,7mm kulomety Utes-M. Některé prameny uvádějí také čtyři 122mm raketomety DP-63. Na zádi se nacházela přistávací plocha pro vrtulník Kamov Ka-32.\n\nPohonný systém koncepce CONAS (\"Combined nuclear and steam\") byl převzat ze třídy \"Kirov\". Kombinoval dva jaderné reaktory OK-900B o výkonu 342 MW, dva kotle a dvě parní turbíny GTZA-688 o výkonu 46 000 hp, pohánějící dva lodní šrouby. Nejvyšší rychlost dosahovala 22 uzlů.\n\n\n"}
{"id": "1168320", "url": "https://cs.wikipedia.org/wiki?curid=1168320", "title": "Euro Hockey Challenge 2016", "text": "Euro Hockey Challenge 2016\n\nEuro Hockey Challenge 2016 byl šestým ročníkem této hokejové soutěže, který začal 6. dubna 2016 zápasem mezi Českem a Německem a skončí 30. dubna 2016 utkáním mezi Švýcarskem a Lotyšskem. Dvanáct nejlepších evropských týmů bylo rozděleno do čtyř skupin podle žebříčku IIHF. Soutěž má čtyři soutěžní kola, přičemž týmy elitní evropské čtyřky (Česko, Finsko, Švédsko a Rusko) sehrají poslední dvě kola současně jako finále soutěže Euro Hockey Tour. Zápasy slouží pro národní týmy jako příprava na mistrovství světa v Rusku v roce 2016. Vítězem minulého ročníku je Česko.\n\nEuro Hockey Challenge 2016 se zúčastní dvanáct nejlepších evropských mužstev, vybraných dle žebříčku IIHF.\n\nToto je seznam vysvětlivek použitých v souhrnech odehraných zápasů.\n\n \n\n"}
{"id": "1168321", "url": "https://cs.wikipedia.org/wiki?curid=1168321", "title": "Félix Miéli Venerando", "text": "Félix Miéli Venerando\n\nFélix Miélli Venerando, často zvaný pouze Félix (24. prosinec 1937 São Paulo – 24. srpen 2012 São Paulo) byl brazilský fotbalový brankář.\nS brazilskou fotbalovou reprezentací vyhrál mistrovství světa roku 1970, na šampionátu odchytal všech šest utkání, které Brazilci sehráli. Brazílii reprezentoval v letech 1965-1972, a to ve 38 zápasech.\n\nCelou kariéru strávil v brazilských fotbalových týmech. S Fluminense se roku 1970 stal mistrem Brazílie. Hrál též za Portuguesu, CA Juventus a Nacional.\n"}
{"id": "1168325", "url": "https://cs.wikipedia.org/wiki?curid=1168325", "title": "Diva", "text": "Diva\n\nDiva (výslovnost [dýva], z italského \"diva\" „božská“) je označení pro slavnou a výjimečně talentovanou operní pěvkyni. V rozšířeném pojetí a přeneseném významu se používá i pro ženu těchto kvalit v divadle, filmu a populární hudbě. Význam slova \"diva\" je blízce příbuzný s významem termínu \"prima donna\".\n"}
{"id": "1168326", "url": "https://cs.wikipedia.org/wiki?curid=1168326", "title": "Gordie Howe Trophy", "text": "Gordie Howe Trophy\n\nGordie Howe Trophy byla hokejová trofej udělovaná každoročně nejužitečnějšímu hráči v základní části ligy World Hockey Association. Trofej se jmenovala v letech 1973-1975 Gary L. Davidson Award, jeden ze zakladatelů WHA. Na počest kanadského útočníka Gordie Howe, byla trofej přejmenována na Gordie Howe Trophy.\n\n"}
{"id": "1168332", "url": "https://cs.wikipedia.org/wiki?curid=1168332", "title": "Světový pohár v ledolezení", "text": "Světový pohár v ledolezení\n\nSvětový pohár v ledolezení (IWC, anglicky \"UIAA Ice Climbing Worldcup\") je série závodů v ledolezení, které vyhlašuje a organizuje Mezinárodní horolezecká federace (UIAA). Lezci soutěží v následujících dvou disciplínách: obtížnost a rychlost (obdobně jako u sportovního lezení). Počet závodů se každoročně liší podle dispozic pořadatelských zemí. V Česku zastřešuje (letní i zimní) soutěžní lezení Český horolezecký svaz. Podle podmínek se leze zpravidla na umělé konstrukci zaledované, dřevěné (s umělými či kamennými chyty) nebo z kombinovaných profilů. Jde o ledolezení, drytooling či kombinaci obou stylů lezení se specializovanými cepíny v rukou a mačkami na nohou.\n\nZávody jsou pořádané v zimním období (prosinec-březen). Součástí několikadenního ledolezeckého festivalu může být mimo závod světového poháru a doprovodné akce také závod kontinentálního šampionátu (mistrovstvím Evropy, Asie, Severní Ameriky) nebo juniorské MS, vybraná kola SP v určené disciplíně jsou zároveň mistrovstvím světa v ledolezení na obtížnost nebo rychlost.\n\nMezinárodní horolezecká federace mimo jinou činnost zpočátku pořádala také mezinárodní závody ve sportovním lezení (na umělých stěnách), později pro pořádání závodů v těchto letních disciplínách (obtížnost, rychlost a bouldering) vznikla samostatná Mezinárodní federace sportovního lezení (IFSC).\n\nZávodníci dostávají body za umístění v jednotlivých závodech dle následujícího klíče (stejně jako při závodech světového poháru ve sportovním lezení). V případě většího počtu závodů je předem oznámeno, kolik nejhorších výsledků (1-2) se škrtá.\nČeská reprezentace se pravidelně objevuje na závodech světových pohárů v ledolezení, mezi současné nejlepší české i světové ledolezkyně patří již několik let Mistryně ČR Lucie Hrozová, která byla v celkovém hodnocení světového poháru v roce 2011 druhá.\n\n\n\n"}
{"id": "1168334", "url": "https://cs.wikipedia.org/wiki?curid=1168334", "title": "Marie Luisa Toskánská", "text": "Marie Luisa Toskánská\n\nMarie Luisa Toskánská (Maria Luisa Annunziata Anna Giovanna Giuseppa Antonietta Filomena Apollonia Tommasa; 31. října 1845, Florencie – 27. října 1917, Hanau) byla rakouská arcivévodkyně, toskánská princezna a kněžna Isenburg-Büdingen.\n\nNarodila se jako osmá dcera velkovévody Leopolda II. Toskánského a jeho druhé manželky princezny Marie Antonie Sicilské. Jejími prarodiči z otcovy strany byli velkovévoda Ferdinand III. Toskánský a princezna Luisa Marie Amélie Tereza Neapolsko-Sicilská. Jejími prarodiči z matčiny strany byli král František I. Sicilský a Marie Isabela Španělská. Pokřtěna byla v baptisteriu při Lateránské bazilice sv. Jana ve Florencii.\n\nDne 27. dubna 1859 byla nucena se svou rodinou uprchnout z Florencie z důvodu vypuknutí Druhé italské války za nezávislost. Po skončení její otec odstoupil z velkovévodského postu, rodina zůstala v českém exilu v Brandýse nad Labem a v Ostrově nad Ohří, a vlády se nakrátko ujal její bratr Ferdinand IV. Toskánský.\n\nDne 31. května 1865 se Brandýse nad Labem vdala za prince Karla Isenburg-Büdingen, který byl synem prince Viktora Alexandra Isenburg-Büdingen a princezny Marie Löwenstein-Wertheim-Rosenberg.\nMeli spolu 8 dětí:\n\nZemřela 27. října 1917 v Hanau.\n\n31. října 1845 - 31. května 1865: \"Její císařská a královská Výsost\" Marie Luisa arcivévodkyně rakouská, princezna toskánská, princezna uherská a česká\n31. května 1865 - 27. října 1917: \"Její císařská a královská Výsost\" Marie Luisa kněžna Isenburg-Büdingen\n"}
{"id": "1168337", "url": "https://cs.wikipedia.org/wiki?curid=1168337", "title": "František Jan Křesina", "text": "František Jan Křesina\n\nFrantišek Jan Křesina (19. dubna 1881 Čestlice – 28. března 1962 Praha) byl průkopník bratrského hnutí. Před první světovou válkou založil několik nezávislých bratrských sborů na českém území.\n\nByl autorem mnoha evangelizačních brožurek, jako například \"Přímé stezky pro dítky Boží\", náboženských publikací a překladů evangelizačních spisků.\n\n"}
{"id": "1168338", "url": "https://cs.wikipedia.org/wiki?curid=1168338", "title": "Seznam solesmeských převorů a opatů", "text": "Seznam solesmeských převorů a opatů\n\nSolesmeské opatství svatého Petra vzniklo kolem roku 1010 nejprve jako převorství, od roku 1790 bylo uzavřeno v důsledku revolučního běsnění. Z iniciativy Doma Prospera Guérangera byla roku 1837 obnovena činnos kláštera, který byl povýšen na opatství a Prosper Guéranger byl jmenován jeho prvním opatem.\n\n\n\n"}
{"id": "1168339", "url": "https://cs.wikipedia.org/wiki?curid=1168339", "title": "Farní sbor Českobratrské církve evangelické v Chebu", "text": "Farní sbor Českobratrské církve evangelické v Chebu\n\nFarní sbor Českobratrské církve evangelické v Chebu je sborem této církve v městě Chebu. Sbor patří do západočeského seniorátu.\n\nHistorie sboru souvisí s kostelem sv. Mikuláše, který byl od roku 1564 do 1627 utrakvistický. Protireformace ve městě však působila a roku 1627 byl Cheb znovu katolický.\n\nVe 2. polovině 19. století probíhá rozvoj průmyslu. Přicházejí dělníci ze Saska, kteří byli převážně evangelíky. Proto navštěvovali bohoslužby v blízkých městech na německé straně a také v Aši a v Plesné. Po složitých jednáních bylo povoleno založení evangelického sboru roku 1862. Roku 1865 byla postavena fara, sloužící také jako škola. Díky sbírkám v Sasku a Braniborsku mohla pokračovat také stavba vlastního kostela Pokoje v Chebu. Ta probíhala od roku 1869 do roku 1871.\n\n\n"}
{"id": "1168343", "url": "https://cs.wikipedia.org/wiki?curid=1168343", "title": "Kainovo znamení", "text": "Kainovo znamení\n\nKainovo znamení ( \"\") je nejznámější román gruzínského spisovatele Othara Čiladze.\n"}
{"id": "1168344", "url": "https://cs.wikipedia.org/wiki?curid=1168344", "title": "Simona Prasková", "text": "Simona Prasková\n\nSimona Prasková (24. dubna 1964, Brno) je česká divadelní, filmová a televizní herečka.\n\nOd čtrnácti let hrála v Divadle na Provázku. Stala se úspěšnou absolventkou JAMU — Janáčkovy akademie múzických umění. Po studiích působila v divadlech v Kladně a v Kolíně. Dále také v hudebním divadle Karlín a hostovala v Národním divadle v Praze a v Divadle Milénium. Po ukončení kariéry v divadlech se rozhodla přestěhovat do Anglie za svým prvním manželem, který odsud pocházel. V Anglii strávila přes deset let.\n\nPo rozvodu s prvním manželem se znovu vdala, tentokrát za rodilého Čecha, se kterým vychovává dceru Natálii. V současné době hraje v Divadle u Stolu a v Malostranské besedě. Angažuje se i v Metropolitním divadle Praha.\n\nPrasková se krom divadla angažuje i v televizi, možné ji bylo vidět i v pořadu České televize \"České století\" režiséra Roberta Sedláčka. Pro Českou televizi se též účastnila natáčení detektivního seriálu \"Clona\" režiséra Tomáše Řehořka a podílí se také na připravovaném šestidílném seriálu \"Bohéma\", opět od režiséra Sedláčka. Pro televizi Barrandov hrála také v prvotních dílech televizního seriálu z právnického prostředí; \"Soudkyně Barbara\". Na několika projektech spolupracovala s Irenou Pavláskovou, Jiřím Krejčíkem, Janem Pachlem nebo Ivo Trajkovem. Režisérkou Olgou Dabrowskou byla obsazena i do celovečerního filmu \"Děti osamělců\".\n\nJiž několik let se věnuje dabingu a do češtiny již namluvila přes 800 různých postav nebo filmů.\n"}
{"id": "1168345", "url": "https://cs.wikipedia.org/wiki?curid=1168345", "title": "Jaroslav Jeremiáš", "text": "Jaroslav Jeremiáš\n\nJaroslav Jeremiáš (14. srpna 1889 Písek – 16. ledna 1919 České Budějovice) byl český klavírista a hudební skladatel a publicista.\n\nByl synem hudebního skladatele Bohuslava Jeremiáše a rovněž jeho bratr Otakar Jeremiáš se stal hudebním skladatelem. Hře na klavír se učil u své matky Vilmy Jeremiášové. V roce 1906 vstoupil na Pražskou konzervatoř, kde studoval nejprve hru na varhany a skladbu u Karla Steckera a od roku 1909 hru na klavír u Adolfa Mikše a skladbu u Vítězslava Nováka.\n\nPo dokončení studia učil nejprve na hudební škole svého otce v Českých Budějovicích. V letech 1911–1912 byl dirigentem Zemské opery v Lublani. Vrátil se do Prahy, kde působil jako hudební pedagog a skladatel. Jako klavírista vystupoval s \"Pražským triem\" (Jaroslav Jeremiáš, Alois Synek, Alois Reiser).\n\nPo vypuknutí 1. světové války odešel k rodině do Českých Budějovic, kde kromě pedagogické činnosti působil jako sbormistr Hlaholu. V roce 1916 se vrátil do Prahy a vystupoval jako doprovazeč operních pěvců Emila Buriana, Karla Buriana a Olgy Borové Valouškové. Společně s nimi vystupoval i v zahraničí (Německo, Belgie, Paříž, Itálie a Jugoslávie). Při poslední cestě do Jugoslávie onemocněl a zemřel 16. ledna 1919 v Českých Budějovicích ve věku 29 let.\n\n\n\nDále zkomponoval velké množství písní a sborů. Pozůstalost Jaroslava Jeremiáše je uložena Jihočeském hudebním archivu v Českých Budějovicích.\n\n\n"}
{"id": "1168346", "url": "https://cs.wikipedia.org/wiki?curid=1168346", "title": "Milan Lašťovka", "text": "Milan Lašťovka\n\nMilan Lašťovka (29. dubna 1939 – 22. července 2014) byl český lékař v oboru foniatrie, vědec, vysokoškolský učitel.\n\nMaturoval 22. května 1956 na 20. jedenáctileté střední škole v Praze na Smíchově, prospěl s vyznamenáním. V roce 1962 absolvoval studia na Lékařské fakultě hygienické Univerzity Karlovy. V letech 1962–1964 působil jako sekundární lékař v Opavě, v letech 1964–1968 vědecký aspirant na Lékařské fakultě Univerzity Karlovy, 1968–1998 vědecký (od. r. 1989 vedoucí) pracovník ve Foniatrické laboratoři LF UK. V letech 1998–2004 byl přednostou foniatrické kliniky Všeobecné fakultní nemocnice.\n\nV roce 1971 složil atestaci v oboru otorhinolaryngologie, v r. 1975 nástavbovou specializaci v oboru foniatrie. V roce 1968 obhájil na Katedře hygieny dětí, dorostu a výživy Lékařské fakulty hygienické UK kandidátskou disertační práci \"Některé parametry nervové a reflektorické činnosti u dospívající mládeže. Elektrofyziologická studie\". Titul kandidáta lékařských věd (CSc.) mu byla udělen v r. 1970. Roku 1987 ve Foniatrické laboratoři Fakulty všeobecného lékařství UK obhájil doktorskou disertační práci \"Motorické zpětnovazební regulační mechanizmy u koktavých. Elektrofyziologická studie.\" Titul doktora lékařských věd (DrSc.) pro obor otorhinolaryngologie získal roku 1987. Profesorem pro obor otorhinolaryngologie a foniatrie byl jmenován v roce 1993.\n\nIntenzivně se zabýval elektromyografickými studii (EMG), publikoval 87 vědeckých prací, z toho přes 30 v zahraničí; výzkumné výsledky a zkušenosti jsou shrnuty v monografii \"Poruchy plynulosti řeči\".\nByl členem Mezinárodní společnosti pro logopedii a foniatrii, Unie evropských foniatrů, člen Newyorské akademie věd (New York Academy of Sciences). Působil jako člen redakční rady časopisu Otorinolaryngologie a foniatrie. Od roku 1979 do roku 1990 byl členem redakční rady \"Journal of Fluency Disorders\" (USA).\n\nKrédo: Dobrý lékař musí léčit již svým přístupem k nemocnému, aby ho přesvědčil, že se vžívá do jeho potíží a strastí.\n"}
{"id": "1168348", "url": "https://cs.wikipedia.org/wiki?curid=1168348", "title": "Fosfolipoproteiny", "text": "Fosfolipoproteiny\n\nFosfolipoproteiny jsou látky přirozeně chránící povrch žaludeční sliznice.\n\nAbychom mohli vysvětlit vliv a význam fosfolipoproteinů na snížení některých žaludečních potíží, je třeba vyjít z toho, jak žaludek funguje za fyziologických a patologických stavů.\n\nČinností žaludku vznikají žaludeční šťávy. Jedná se o směs produktů sekrečních buněk: kyseliny chlorovodíkové – HCl, enzymů – pepsinů, hlenu – mucinů. V žaludečních šťávách jsou také přítomny některé specializované bílkoviny rozpuštěné ve vodě, fosfolipidy a minerály. Za stavu „na lačno“ se žaludečních šťáv produkuje jen nepatrné množství, ale po jídle nebo po jiném podnětu stoupá jejich množství na 1 až 3 litry/den a složení se mění podle druhu podnětu. \n\nPodstata sekrece HCl spočívá v transportu protonů (H+) z nitra buněk do lumen žaludku. Existují různé druhy regulačních faktorů, které působí nejen na vylučování žaludečních šťáv. Jde o faktory nervové, chemické i mechanické. \n\nNa nervové regulaci se podílí nervový mediátor acetylcholin, který se uvolňuje na základě chuťových, čichových a zrakových podnětů ze zakončení eferentního nervu (n. vagus). Chemickým podnětem se stává přítomnost složek potravy, hlavně bílkovin, peptidů a aminokyselin. Přítomnost složek potravy vede k syntéze gastrinu (hormonu vznikajícího v buňkách žaludku). Podobně ale působí i alkohol a kofein. Mezi mechanické podněty, které rovněž stimulují i sekreci gastrinu, patří zvětšení objemu náplně žaludku příjmem potravy i zvětšením objemu uvolňovanou HCl. Kyselé prostředí spolu s účinkem pepsinů způsobuje nejen denaturaci složek potravy, ale i její částečné štěpení a denaturaci a štěpení součástí mikroorganismů, které se dostávají do žaludku zejména bez dostatečného tepelného zpracování potravy. \n\nPovrch žaludku a celého zažívacího ústrojí pokrývá hlen, jehož hlavním úkolem je chránit povrch buněk před účinky některých složek potravy, enzymů, které potravu štěpí, i před vlivem chemických složek jednotlivých oddílů zažívacího ústrojí. \n\nZákladem hlenu jsou makromolekuly označované jako glykoproteiny mucinového typu. K optimální ochraně je třeba, aby vrstva mucinu byla dostatečná a aby byly přítomny další molekuly nebílkovinné povahy, které zvyšují ochranou schopnost hlenu. Výzkumy prokázaly, že na povrchu mucinového gelu existuje tenká vrstva, tvořená molekulami fosfolipidů. Jejich hydrofilní části se zanořují, případně elektrostaticky vážou s povrchovými strukturami hlenu, zatím co do lumen žaludku jsou orientovány hydrofobní části fosfolipidových molekul, převážně řetězce mastných kyselin. Ty vytvářejí hydrofobní povrch, který brání přímému kontaktu žaludečního obsahu s hlenem a chrání ho tak před agresivním působením jeho složek.\n\nJako příčina vzniku se udává porušení rovnováhy mezi obrannou schopností žaludeční sliznice a souborem různých škodlivě působících vlivů. Stará medicínská zásada „žádná kyselina – žádný vřed“ se v současnosti doplňuje o výrok: „žádný H.p. – žádný vřed“.\nKyselinou se rozuměla volná HCl. Zvýšená sekrece kyseliny a pepsinů nastává po požití alkoholických nápojů, zejména piva. Rovněž nápoje s obsahem kofeinu stimulují sekreci HCl. Fyziologicky zvýšená koncentrace HCl a aktivita pepsinů jsou ze strany žaludeční sliznice kompenzovány tvorbou hlenu, s jehož strukturami obě součásti žaludečních šťáv vstupují do interakce. Za fyziologických podmínek je odbouraný hlen nahrazen zvýšenou syntézou všech složek. \n\nCytoprotektivní účinek prostaglandinů (PG2) ani jejich methylovaných derivátů se příliš neosvědčil, protože dávky podávané orálně musí být příliš vysoké a to vyvolává nežádoucí účinky. Povrch buněk žaludeční sliznice mohou přirozeně chránit i látky dodané organizmu v perorálním podáním. Jsou to fosfolipoproteiny, látky připravené interakcí rostlinných bílkovin s kyselými fosfolipidy. Princip jejich působení spočívá v tom, že se dobře váží na povrch žaludečního hlenu a svými řetězci mastných kyselin, orientovanými do lumen žaludku zvyšují hydrofobicitu povrchu. Na rozdíl od anacid nezatěžují organismus žádnými nadbytečnými nebo cizorodými sloučeninami. Mohou nahrazovat i nedostatek fosfolipidů, vzniklý porušením hlenu na povrchu žaludeční sliznice. Po odloučení z povrchu žaludku a pasáží do duodena se rozštěpí na nové složky, aminokyseliny a fosfolipidy, které může organismus beze zbytku využít. V dnešní potravě je fosfolipidů nedostatek a vhodný přípravek je proto může částečně doplňovat.\n"}
{"id": "1168352", "url": "https://cs.wikipedia.org/wiki?curid=1168352", "title": "Blagověščensk (Baškortostán)", "text": "Blagověščensk (Baškortostán)\n\nBlagověščensk (, ) je město v Baškortostáně v Ruské federaci. Při sčítání lidu v roce 2010 mělo přes čtyřiatřicet tisíc obyvatel.\n\nBlagověščensk leží na řece Belaji, přítoku Kamy. Od Ufy, hlavního města republiky, je vzdálen přibližně čtyřicet kilometrů na sever.\n\nSídlo zde vzniklo v roce 1756 v souvislosti s otevřením měděné hutě. Od roku 1941 je Blagověščensk městem.\n"}
{"id": "1168355", "url": "https://cs.wikipedia.org/wiki?curid=1168355", "title": "Kyjský hřbitov", "text": "Kyjský hřbitov\n\nKyjský hřbitov se nachází v Praze 9 v městské části Kyje v ulici Broumarská. Byl založen koncem 19. století jako náhrada za zrušený hřbitov u kostela svatého Bartoloměje.\n\nHřbitov je rozdělen do tří částí; ve střední části u východní zdi se nachází márnice, v severní části se pohřbívá od 40. let 20. století, v jižní části je rozptylová loučka. Uprostřed centrální cesty je na podstavci kříž s Kristem. V severní části je pohřben ing. arch. Karel Kouba (1907 – 1989). Na hřbitově se dále nalézají 4 hroby sovětských vojáků padlých při osvobozování Prahy v květnu 1945. Přímo u hřbitova je umístěna zastávka MHD.\n\n\n"}
{"id": "1168356", "url": "https://cs.wikipedia.org/wiki?curid=1168356", "title": "Římskokatolická farnost Veselí nad Lužnicí", "text": "Římskokatolická farnost Veselí nad Lužnicí\n\nŘímskokatolická farnost Veselí nad Lužnicí je územním společenstvím římských katolíků v rámci táborského vikariátu Českobudějovické diecéze.\n\nVeselí bylo od roku 1261 v majetku cisterciáků z Vyššího Brodu. V témže roce je také prvně připomínán místní kostel, zasvěcený Povýšení svatého Kříže. Samotná stavba kostela však byla zhruba ještě o třicet let starší. Kostel byl dále rozšiřován a přestavován. V roce 1655 byl částečně poškozen požárem. Následně byl upravován barokně až do dnešní podoby. Roku 1902 byla farnost povýšena na děkanství.\n\n\nV roce 2015 byl veselský administrátor, ThDr. Vlastimil Kročil, Ph.D. jmenován českobudějovickým biskupem. Dne 13. června 2015 přijal v českobudějovické katedrále biskupské svěcení, nadále však při výkonu biskupské funkce zůstal i statutárem veselské farnosti. Teprve v červenci 2016 byl jmenován veselským administrátorem R.D. ICLic. Stanislav Brožka. Z Veselí jsou ex currendo spravovány farnosti Drahov, Dráchov a Hamr.\n\n"}
{"id": "1168357", "url": "https://cs.wikipedia.org/wiki?curid=1168357", "title": "Domhnall Gleeson", "text": "Domhnall Gleeson\n\nDomhnall Gleeson (* 12. května 1983, Dublin, Irsko) je irský herec, režisér a scenárista. V České republice je znám především svou rolí Billa Weasleyho z posledních dvou filmů o Harrym Potterovi.\n\nNarodil se v Dublinu v Irsku. Je absolventem Dublinského technologického institutu, ale rozhodl se pro hereckou dráhu. Poprvé se objevil v krátkometrážním snímku Six Shooter (2004).\nDomhnall je nejstarším synem herce Brendana Gleesona. Má tři mladší bratry, z nich prostřední Brian je také herec.\n\n"}
{"id": "1168358", "url": "https://cs.wikipedia.org/wiki?curid=1168358", "title": "Republic XP-72", "text": "Republic XP-72\n\nRepublic XP-72 byl americký jednomotorový jednomístný dolnoplošník se zatahovacím podvozkem ostruhového typu.\n\nV červnu 1943 zadalo americké armádní letectvo společnosti Republic stavbu dvou prototypů stíhacího letounu Republic XP-72, vycházející z letounu Republic P-47 Thunderbolt. Z P-47 si nový letoun ponechal základní řešení křídla, ocasních ploch i části trupu, avšak s potřebnými zdokonaleními v souvislosti se zvýšenou hmotností a očekávanými vyššími rychlostmi.\n\nHlavní změnou proti řadovému Thunderboltu byla instalace nové pohonné jednotky Pratt & Whitney R-4360-13, známé později pod obchodním názvem Wasp Major. Tento čtyřhvězdicový osmadvacetiválec dával výkon 2536 kW a byl ve své době nejvýkonnějším motorem připraveným k sériové výrobě a řadovému použití. XP-72 byl prvním stíhacím letounem s tímto motorem.\n\nA. Kartveli zakapotoval motor velmi těsně, s úzkým vstupem vzduchu za vrtulovým kuželem a ventilátorem pro nucený oběh chladicího vzduchu. Turbokompresor pro tlakové plnění motoru byl zabudován do výstupku pod trup, s velkým vstupním otvorem vzduchu na úrovni náběžné hrany křídla. Hlavňovou výzbroj tvořila šestice kulometů ráže 12,7 mm, tedy slabší než běžný P-47. Kabinový kryt se již vyznačoval kapkovitým tvarem, zavedeným mezitím u P-47D od 25. výrobního bloku.\n\nPrototyp XP-72 byl dokončen ve Farmingdale 29. ledna 1944 a 2. února byl zalétán se čtyřlistou automatickou vrtulí.\n\nDruhý prototyp, dokončený 26. června téhož roku, byl vybaven protiběžnými třílistými vrtulemi Aero Products, které eliminovaly reakční a gyroskopický efekt.\n\nMísto půlpalcových kulometů Browning se u XP-72 laborovalo s alternativní výzbrojí čtyř kanónů ráže 37 mm. Křídlové závěsníky mohly nést dvě pumy po 454 kg. Z důvodu dosahovaných vysokých rychlostí byly prototypy vybaveny zvláštními brzdicími klapkami, které se automaticky vysunovaly při projevu rázové vlny.\n\nPříprava stokusové sériové výroby se natolik protahovala, že USAAF ztratilo o XP-72 zájem. Dalším důvodem byl úspěšný vývoj kvalitativně lepšího proudového letounu Lockheed P-80 Shooting Star.\n\n\n"}
{"id": "1168360", "url": "https://cs.wikipedia.org/wiki?curid=1168360", "title": "Hostivařský hřbitov", "text": "Hostivařský hřbitov\n\nHostivařský hřbitov se nachází v Praze 15 v městské části Hostivař v ulici K Jezeru. Na rozloze 0,44 ha bylo v roce 1999 evidováno 151 hrobek, 474 hroby a 237 urnových hrobů.\n\nV Hostivaři byl původně hřbitov u tamního kostela. Ten byl však zrušen dekretem Josefa II.\n\nNa počátku 19. století byl vybudován hřbitov nový. Ten je rozdělen na dvě části, v obou se nacházejí secesní plastiky pocházející z přelomu 19. a 20. století. Do starší části byly od kostela přeneseny některé náhrobky, v parku jsou hroby obětí Květnového povstání v roce 1945 a pomník padlým během války, jehož autorem je hostivařský sochař Vendelín Zdrůbecký. Součástí hřbitova je márnice, na které je nápis \"MDCCCLXXIX - PODN. A. Š. STV. J.Č.\".\n\nZe známých osobností jsou na hřbitově pohřbeni československý politik Antonín Švehla a básník F. X. Šalda.\n\n\n"}
{"id": "1168361", "url": "https://cs.wikipedia.org/wiki?curid=1168361", "title": "Chobotnice z II. patra (seriál)", "text": "Chobotnice z II. patra (seriál)\n\nChobotnice z II. patra je čtyřdílný československý televizní seriál z roku 1987 natočený režisérem Jindřichem Polákem podle knižní předlohy Oty Hofmana. Seriál byl natočený v koprodukci se Západním Německem.\n\n\nO natáčení seriálu vypráví reportážní dokument \"Jak se točily Chobotnice\" (premiéra 3. ledna 1988 - po odvysílání posledního dílu).\n\nSpolu se seriálem vznikly i dva zkrácené filmové sestřihy\n\nČtyřdílná seriálová verze příběhu má přibližně 4 hodiny, dva filmy trvají dohromady přibližně tři hodiny. Zkrácení bylo dosaženo zejména tím, že filmy téměř úplně vypouštějí příběhovou linii prázdnin u dědečka z druhé poloviny 2. dílu a první poloviny 3. dílu seriálu, ve filmech je přítomno jen rychlé shrnutí vynechaného děje.\n\nV (Západním) Německu existují dvě formy seriálu - desetidílná a čtyřdílná.\n\nCelkově tedy existují\n\n\nPříběh chobotnic z druhého patra má mnoho společných rysů se sérií Lucie, postrach ulice (seriál Lucie, postrach ulice (1980), který v Československu nikdy neběžel, filmové sestřihy Lucie, postrach ulice (1984) a ...a zase ta Lucie! (1984)):\nChobotnice z II. patra jsou určeny starším dětem než Lucie, postrach ulice.\n"}
{"id": "1168366", "url": "https://cs.wikipedia.org/wiki?curid=1168366", "title": "Chodské náměstí (Plzeň)", "text": "Chodské náměstí (Plzeň)\n\nChodské náměstí je náměstí v Plzni, v městské části Jižní Předměstí. Náměstí je formováno především ulicemi Klatovskou a Edvarda Beneše, kterou je rozděleno na dvě části. Nejdůležitějšími budovami náměstí jsou Fakulta pedagogická Západočeské univerzity, kostel svatého Jana Nepomuckého a střední průmyslová škola stavební. Na náměstí se dále nachází pomník 2. pěší divize americké armády, jako připomínka likvidace německého odstřelovače americkými vojáky. Chodské náměstí je každoročně jedním z dějišť vzpomínkových akcí při oslavách Dne svobody.\n\nPo Klatovské třídě, která náměstím prochází, je vedena silnice I/27 tvořící hlavní průtah Plzní v severojižním směru. Po Klatovské třídě vede jedna z tramvajových tratí končící na Borských polích. Na trati v současnosti jezdí linka číslo 4, která má na náměstí zastávky. Noční autobusové linky N1 a N4 využívají zastávky před stavební průmyslovkou.\n"}
{"id": "1168367", "url": "https://cs.wikipedia.org/wiki?curid=1168367", "title": "Stefan Weinfeld", "text": "Stefan Weinfeld\n\nStefan Weinfeld (7. listopadu 1920, Limanowa – 20. listopadu 1990, Varšava) byl polský spisovatel, novinář a komiksový scenárista, autor literatury faktu a vědeckofantastických příběhů.\n\nPůvodním povoláním byl inženýr-elektrotechnik. Nejprve byl zaměstnán ve správě pošt a telekomunikací a od roku 1957 v Ústavu spojů. Od roku 1977 působil jako vědecký pracovník. Novinářskou činnost začal v roce 1956. Psal fejetony a populárně-vědecké články do různých novin a časopisů (například \"Łączność\", \"Kurier Polski\", \"Młodi Technik\", \"Płomyk\", \"Tygodnik Demokratyczny\") a vydal rovněž řadu knih literatury faktu.\n\nJako autor sci-fi debutoval roku 1959 povídkou \"Szaleniec\" (Šílenec), která vyšla v časopise \"Młodi Technik\". I své další práce publikoval zpočátku časopisecky (například v časopise \"Fantastyka\") nebo je vydával v antologiích, později došlo i na knižní vydání. Je rovněž autorem scénářů k více než dvaceti komiksům.\nOd autora dosud česky vyšly pouze čtyři povídky:\n\n"}
{"id": "1168370", "url": "https://cs.wikipedia.org/wiki?curid=1168370", "title": "Český lev 2015", "text": "Český lev 2015\n\nČeský lev 2015 je 23. ročník cen České filmové a televizní akademie Český lev. Akademie mohla vybírat celkem ze 42 celovečerních hraných, animovaných a dokumentárních filmů uvedených do distribuce v roce 2015. Celkově bylo určeno 15 statutárních kategorií, z toho poprvé v historii cen také tři za televizní tvorbu.\n\nUdílecí ceremoniál se odehrál 5. března 2016. Slavnostní večer v sále pražského Rudolfina moderovala Lucie Výborná.\n\nNominace byly odtajněny 20. ledna 2016. Nejvíc nominací – celkem 15 – získala komedie \"Ztraceni v Mnichově\" režiséra Petra Zelenky. 12 nominací obdrželo drama \"Kobry a užovky\" a po devíti \"Domácí péče\" a \"Sedmero krkavců\". Vyhlášení nominací předcházelo udělení ceny za nejlepší plakát a ceny fanoušků. Nominanty na ceny za televizní tvorbu nevybírá akademie, nýbrž samy televize, což se stalo terčem kritiky.\n\n\n\n\n\n\n\n\n\n\n\n\n\n\n\n\n\n\n\n\n\n\"nestatutární cena\"\n\n\"nestatutární cena\"\n\n\"nestatutární cena\"\n"}
{"id": "1168371", "url": "https://cs.wikipedia.org/wiki?curid=1168371", "title": "Technická univerzita Chemnitz", "text": "Technická univerzita Chemnitz\n\nTechnická univerzita Chemnitz (německy: \"Technische Universität Chemnitz\") je univerzita ve městě Chemnitz v německé spolkové zemi Sasko. Byla založena 1836 jako Königliche Gewerbeschule, technickou univerzitou se stala v roce 1896.\n\nV současnosti se univerzita dělí na osm fakult. Počtem studentů (okolo 10 tisíc) je třetí největší univerzitou v Sasku po Lipské univerzitě a Technické univerzitě Drážďany.\n"}
{"id": "1168372", "url": "https://cs.wikipedia.org/wiki?curid=1168372", "title": "Sibiřská autonomizace", "text": "Sibiřská autonomizace\n\nSibiřská autonomizace () je politické hnutí, jehož cílem je vytvořit na Sibiři autonomní občanský řád. Původ této snahy sahá do poloviny 19. století, přičemž v historii toto hnutí dosáhlo rozmachu za vojenských aktivit Alexandra Vasiljeviče Kolčaka a Viktora Nikolajeviče Pepeljajeva (, 1885 – 1920) během ruské občanské války.\n\nPři sčítání lidu roku 2010 byly zveřejněny informace, že občanům bylo odepřeno zaznamenat národnost, kterou uvedli. Těm, kteří uvedli národnost \"sibiřan\" (), byla tato změněna na národnost \"ruskou\" případně \"sibiřsko ruskou\" (), ačkoliv ze zákona je národnost \"sibiřan\" uvedena v oficiálních protokolech jako jedna z možných identit. V návaznosti na sčítání lidu, Valery Draganov, první náměstek předsedy průmyslového výboru dumy, poznamenal, že \"podle výsledků posledního sčítání lidu národnost \"sibiřan\", se kterou se občané ztotožňovali, zlámala všechny rekordy\" zejména v Ťumeni, Omsku, a dalších městech na východ od Uralu. Michael Bohm z týdeníku The Moscow Times také referuje o nárůstu sebeidentifikace sibiřanů při sčítání lidu a odcizení sibiřanů od Moskvy a dodává, že pokud slogan “Rusko Rusům” získal v Moskvě a dalších velkých městech popularitu 43 %, může to v důsledku znamenat Rusko bez Severního Kavkazu, Baškortostánu, Tatarstánu, dalších etnických republik, a dokonce bez Sibiře.\n\nSeparatisté z ukrajinského Doněcku, kteří se chtějí připojit k Rusku, vyvolali novou vlnu separatistických snah v samotném Rusku.\n\nV roce 2014 zveřejnil umělec Arťom Loskutov () myšlenku založení Sibiřské republiky na území Ruské federace a pokusil se zorganizovat demonstraci nazvanou \"Monstrácie\" (z lat. \"monstratio\", ) dne 17. srpna 2014 v Novosibirsku s heslem \"Přestaňme krmit Moskvu\". Výroky Loskutova Moskvu popudily, jelikož na Sibiři leží zásoby surovin, z jejichž těžby se platí imperiální politika Moskvy.\nRuské úřady pochod zakázaly a pokusily se cenzurovat média o události s odvoláním na nedávno přijatý zákon proti \"vyvolávání masových nepokojů, extrémistických aktivit a účasti na ilegálních veřejných projevech\".\n\nMoskva zablokovala všechny stránky ruské sociální sítě VKontaktě, kde se píše o pochodu za federalizaci Sibiře. Všechny servery, které na mítink upozornily, dostaly varování od Ruské agentury pro kontrolu komunikací, že budou zablokovány.\n\nSibiř a další regiony chtějí mít více z obrovského nerostného bohatství včetně zásob energetických surovin a odmítají živit statisíce úředníků, poradců, poslanců i manažerů, kteří v Moskvě za svá sídla platí astronomické nájmy a tráví dovolené v nejluxusnějších světových střediscích. Některé části Sibiře přitom zůstávají krajně zaostalým regionem.\n"}
{"id": "1168374", "url": "https://cs.wikipedia.org/wiki?curid=1168374", "title": "Bonfilio Paolazzi", "text": "Bonfilio Paolazzi\n\nBonfilio Paolazzi (7. října 1875 Cembra – 3. ledna 1963 Milán) byl rakouský politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nProfesně působil jako ředitel v Trentu. Byl ředitelem organizace Sindicato agricolo industriale. Navštěvoval gymnázium v Trentu. Vystudoval právnickou fakultu Vídeňské univerzity. Působil pak v notářské a advokátní praxi. Zastával funkci správního rady Katolické banky v Trentu.\n\nByl i obecním radním a v letech 1908–1914 zasedal coby poslanec Tyrolského zemského sněmu. Na zemském sněmu byl řazen mezi národněliberální italské poslance.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 22. Po volbách roku 1907 byl uváděn coby člen poslaneckého klubu Italské lidové strany.\n"}
{"id": "1168375", "url": "https://cs.wikipedia.org/wiki?curid=1168375", "title": "Univerzita Brémy", "text": "Univerzita Brémy\n\nUniverzita Brémy (německy: \"Universität Bremen\") je státní univerzita v Brémách. Byla založena v roce 1971.\n\nUniverzita Brémy se v letech 1996–2002 zúčastnila spolu s dalšími šesti německými univerzitami pilotního projektu reformy administrativy univerzit. V současnosti patří mezi 11 nejprestižnějších vysokých škol v Německu. Dobrou reputaci má především v oborech politologie, strojírenství, digitální média, fyzika, matematika, mikrobiologie, geovědy a evropské právo.\n\nZáklady univerzity v Brémách sahají až do doby latinské školy, která byla v roce 1584 přejmenována na \"Gymnasium Academicum\". V roce 1610 byla přeměněna na \"Gymnasium Illustre\", vysokou školu se čtyřmi fakultami. Tato škola existovala do roku 1810, kdy byla zrušena císařem Napoleonem. Po druhé světové válce se uvažovalo o založení univerzity. Od druhé poloviny 60. let 20. století se začal budovat univerzitní areál a výuka na Univerzitě Brémy byla zahájena v zimním semestru 1971/1972. V roce 2006 se univerzita zapojila do Exzellenzinitiative des Bundes und der Länder zur Förderung von Wissenschaft und Forschung an deutschen Hochschulen, která si klade za cíl pozvednout úroveň německých vysokých škol.\n\nUniverzita se skládá z 12 fakult:\n\nStaats- und Universitätsbibliothek Bremen je vědeckou knihovnou, která slouží jako státní, vědecká a univerzitní knihovna pro spolkovou zemi Brémy. Ve fondu má přibližně 3,4 milionů tištěných svazků (stav z konce roku 2016).\n\n\n\n"}
{"id": "1168379", "url": "https://cs.wikipedia.org/wiki?curid=1168379", "title": "London Knights", "text": "London Knights\n\nLondon Knights je kanadský juniorský klub ledního hokeje, který sídlí v Londonu v provincii Ontario. Od roku 1965 působí v juniorské soutěži Ontario Hockey League (dříve Ontario Hockey Association). Svůj současný název nese od roku 1968. Své domácí zápasy odehrává v hale Budweiser Gardens s kapacitou 9 036 diváků. Klubové barvy jsou zelená, zlatá, černá a bílá.\n\nNejznámější hráči, kteří prošli týmem, byli např.: Brendan Shanahan, Rick Nash, Corey Perry, Patrick Kane či John Tavares.\n\nZdroj: \n\n\n\nZdroj: \n\n\n\n"}
{"id": "1168380", "url": "https://cs.wikipedia.org/wiki?curid=1168380", "title": "Archelochos", "text": "Archelochos\n\nArchelochos ( –\"Archelochos\", ) je v řecké mytologii syn Antenor a jeho manželky Theano.\n\nArchelochos byl synem Antenor, rádce trojského krále Priama. Antenor se těšil všeobecné vážnosti pro svou lásku k právu a moudrost. Stejně Trójané ctili i Archelocha a jeho bratry pro jejich statečnost v boji.\n\nNa začátku trojské války se díky Odyseově odvaze podařilo Achájům vylodit a zaútočit na trojské hradby. Útok však Trójané odrazili a Achajci byli nuceni postavit tábor a město obléhat. Vojsko Trójanů bylo zpočátku nepočetné, ale díky odvaze bojovníků, kteří neváhali položit při obraně města i svůj život, město ubránili. Po sporu mezi vrchním velitelem achájských vojsk Agamemnónem a hrdinou Achillem se Trójanům posíleným spojenci za pomoci bohů podařilo dobýt achájské hradby a ohrozit achájské lodě na pobřeží. Dle Homérovy Iliady, Archelochos převzal velení jedné z pěti \"divizí\" trojské armády, spolu se svým bratrem Akamem a Aineiem.\n\nV čtrnáctém zpěvu Iliady však Achajci útok Trójanů úspěšně odrazili. Boj si vyžádal mnoho mrtvých na obou stranách a trojskou zem zbarvila i krev Archelocha, jehož během boje zasáhl do krku oštěp Acháji hrdinu Aianta.\n"}
{"id": "1168381", "url": "https://cs.wikipedia.org/wiki?curid=1168381", "title": "Theano (manželka Anténora)", "text": "Theano (manželka Anténora)\n\nTheano nebo Thean ( –\"Theano / jiný přepis: Thean\", ) je v řecké mytologii dcera tráckého krále Kissea a jeho manželky Télekleie.\nTheano, trojská kněžka bohyně Atény, byla manželkou Antenor, rádce trojského krále Priama. Manželům se narodilo několik synů a dcera Krinas. Po únosu krásné Heleny, Antenor a Theano prosazovali mír a Trojanům doporučovali, aby ji spartskému králi Menelaovi vrátili. Navzdory svému úsilí však válce nezabránili. Achajci ale při dobývání Tróje tuto skutečnost vzali v úvahu, jejich životy ušetřili a dovolili jim odejít.\n\nDle římské tradice Antenor a Theano odešli poté do Itálie, kde založili město Patavium (dnešní Padova)\n"}
{"id": "1168382", "url": "https://cs.wikipedia.org/wiki?curid=1168382", "title": "Albino Tonelli", "text": "Albino Tonelli\n\nAlbino Tonelli (21. dubna 1852 Vezzano – 30. července 1931 Pergine Valsugana) byl rakouský politik italské národnosti z Tyrolska (respektive z Jižního Tyrolska), na počátku 20. století poslanec Říšské rady.\n\nPocházel z rolnické rodiny. Vystudoval nižší gymnázium a vyšší reálnou školu. Byl geometrem. Působil jako katastrální inspektor. Profesně je uváděn coby vrchní inspektor v Innsbrucku. Byl i obecním radním v Trentu v letech 1908–1914. Od roku 1908 do roku 1918 zasedal za italské křesťanské sociály mezi poslanci Tyrolského zemského sněmu. V zemských volbách roku 1908 je uváděn jako křesťanský sociál, ve volbách roku 1914 coby italský klerikál. Byl tehdy zvolen za obvod Trento, Stenico.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Tyrolsko 23. Mandát zde obhájil ve volbách do Říšské rady roku 1911. Po volbách roku 1907 i 1911 byl uváděn coby člen poslaneckého klubu Italské lidové strany.\n\nV závěru své profesní dráhy zastával post ředitele daňového úřadu v Trentu. Na sklonku života pak žil s rodinou v Pergine. Zemřel v červenci 1931 po dlouhé nemoci.\n"}
{"id": "1168383", "url": "https://cs.wikipedia.org/wiki?curid=1168383", "title": "Télekleia", "text": "Télekleia\n\nTélekleia ( –\"Télekleia\") je v řecké mytologii dcera trojského krále Ila. \nTélekleia se provdala za tráckého krále Kissea a porodila mu dceru Theano, která se stala manželkou Antenor, rádce trojského krále Priama. Podle této verze legendy byla Télekleia i matka Hekabé, manželky Priama. \n"}
{"id": "1168384", "url": "https://cs.wikipedia.org/wiki?curid=1168384", "title": "Pio Campidelli", "text": "Pio Campidelli\n\nPio Campidelli (Luigi Campidelli; 29. dubna 1868, Trebbio – 2. listopadu 1889, San Vito) byl italský řeholník Společenství utrpení Ježíše Krista. Katolická církev ho uctívá jako blahoslaveného.\n\nNarodil se 29. dubna 1868 v Trebbiu jako Luigi Campidelli. Byl čtvrtým dítětem chudých a zbožných rodičů Giuseppa a Filomény Campidelliových. Když mu bylo 6 let, jeho otec zemřel na tyfus.\n\nRoku 1880 poznal řeholi Společenství utrpení Ježíše Krista zvaní \"passionisté\". Vstoupil do světského sdružení svatého Pavla od Kříže a oblékl passionistický škapulíř. Když mu bylo 12 let, měl velkou touhou stát se passionistickým řeholníkem a proto se se svou matkou vydal do kláštera v Casale. Představený vněm rozpoznal výjimečného kandidáta, ale nepřijal ho kvůli věku z důvodu pravidel, kdy kandidátovi musí být alespoň 14 let.\n\nRoku 1882 v klášteře v Casale začal navštěvovat Apoštolskou školu pro kandidáty pro kněžství. S přijetím passionistického hábitu přijal jméno Pio od svatého Aloise. Od samého začátku odhodlaně a velkodušně směřoval k svatosti. Svého kněžského svěcení se nedožil.\n\nZemřel 2. listopadu 1889 na tuberkulózu. Po jeho smrti začaly chodit do kláštera zprávy o milostech, které Bůh uděloval na jeho přímluvu. Do Svatyně Madonna di Casale začaly proudit poutě věřících. Když jistého dne poutníci z Rimini přišli za známým svatým Piem z Pietrelciny, řekl jim: Proč přicházíte za otcem Piem kapucínem, když přece máte u Vás svatého Pia passionistu.\n\nProces jeho blahořečení byl započat roku 1924 v diecézi Rimini.\n\nDne 21. března 1983 jej papež Jan Pavel II. prohlásil za Ctihodného.\n\nDne 6. července 1985 byl uznán zázrak na jeho přímluvu. Blahořečen byl stejným papežem dne 17. listopadu 1985.\n\n"}
{"id": "1168385", "url": "https://cs.wikipedia.org/wiki?curid=1168385", "title": "Džemal Kharčchadze", "text": "Džemal Kharčchadze\n\nDžemal Kharčchadze (v gruzínštině: ჯემალ ქარჩხაძე; 13. května 1936 Lančchuti – 8. listopadu 1998 Tbilisi) byl gruzínský básník a romanopisec. Absolvoval Filozofickou fakultu Tbiliské státní univerzity, obor gruzínský jazyk. Psal romány a povídky. Mezi nejznámější patří román Karavana. Větší proslulosti dosáhl až po své smrti. Džemal Kharčchadze byl autor romantické faustiády Podnájemník, románu z hereckého prostředí Karavana a řady historizujících a sci-fi novel.\n\n"}
{"id": "1168386", "url": "https://cs.wikipedia.org/wiki?curid=1168386", "title": "Rhégnidas", "text": "Rhégnidas\n\nRhégnidas ( ,\" Rhégnidas\", ) je v řecké mytologii syn a nástupce sikyónskeho krále Falka.\n\nKdyž sikyónský král Rhégnidas nastoupil po smrti svého otce Falka na trůn, vystrojil vojenskou výpravu proti peloponésskému městu Fleious, které ještě nebylo pod nadvládou Dórů. Ještě před připravovaným útokem dal král Rhégnidas obyvatelům města návrh, že pokud se vzdají a příjmou ho za svého krále, mohou si ponechat svůj majetek. \n\nI když Hippasos a jeho přívrženci vybízeli, aby nabídku Dórů nepřijali a město bránili, většina obyvatel se přiklonila k návrhu krále Rhégnida a Hippasos a jeho stoupenci byli nuceni z obavy o svůj život uprchnout na ostrov Samos. \n\nStarověký autor Eusebios z Kaisareie ve svém seznamu sikyónských králů Rhégnida neuvádí, ale píše, že po vládě posledního 26. sikyónského krále Zeuxippa, moc ve státě převzali kněží boha Apollóna Karneios. \n"}
{"id": "1168387", "url": "https://cs.wikipedia.org/wiki?curid=1168387", "title": "Zeuxippos (Sikyón)", "text": "Zeuxippos (Sikyón)\n\nZeuxippos ( ,\" Zeuxippos\", ) je v řecké mytologii syn boha Apollóna a nymfy Syllidy, nástupce sikyónskeho krále Pelasga.\n\nAntický autor Eusebios z Kaisareie zaznamenal, že po smrti krále Pelasgově nastoupil na trůn v Sikyónu Zeuxippos, který byl posledním 26. králem Sikyónu a po vládě králů trvající 959 let se vládní moci ve státě zmocnil kněží boha Apollóna Karneios. \n\nStarověký autor Pausanias však píše, že Zeuxippos nebyl posledním králem Sikyónu, a uvádí, že když sikyónský král Faistos odešel na Krétu, v Sikyónu převzal moc Zeuxippos, syn Apollóna a po jeho smrti se stal králem Hippolytos, vnuk krále Faista. \n"}
{"id": "1168389", "url": "https://cs.wikipedia.org/wiki?curid=1168389", "title": "Karavana (román)", "text": "Karavana (román)\n\nKaravana ( \"ქარავანი\") je nejznámější román gruzínského spisovatele Džemala Kharčchadze. V románě z divadelního prostředí čtenář sleduje životní zrání mladého začínajícího herce. Román patří ke stěžejním dílům magického realismu.\n"}
{"id": "1168393", "url": "https://cs.wikipedia.org/wiki?curid=1168393", "title": "Luca Turilli's Rhapsody", "text": "Luca Turilli's Rhapsody\n\nLuca Turilli's Rhapsody (často také jen Rhapsody, LT´s Rhapsody nebo Turilli´s Rhapsody) byla italská symphonic powermetalová kapela vytvořená a dosud vedena Luca Turillim po jeho odtržení z kapely Rhapsody of Fire.\n\nV roce 2011 Rhapsody of Fire oznámili přátelské rozdělení mezi dvě kapely s názvem Rhapsody. Alex Staropoli a Fabio Lione se rozhodli pokračovat jako Rhapsody of Fire, kdežto Turilli, společně s basovým kytaristou Patrice Guersem a kytaristou Dominique Leurquinem se rozhodli prosadit jako Luca Turilli's Rhapsody. Jejich první složení zahrnovalo také zpěváka Alessandra Contiho a bubeníka Rhapsody of Fire Alexe Holzwartha, který byl poté členem obou kapel. Již v roce 2012 ovšem Holzwarth odešel kvůli nemožnosti působit v obou kapelách zároveň. Holzwartha poté nahradil Alex Landenburg.\n\nJejich hudební styl je též znám jako cinematický metal, kvůli zálibě Luca Turilliho ve světě filmu a jejich soundtracků. To bylo také použito jako jeho nový tvůrčí záměr. Jejich první album \"Ascending to Infinity\" bylo vydáno v roce 2012 a je pokládáno za jejich vlastní jedenácté album Rhapsody.\n\nV roce 2018 se Luca Turilli rozhodl činnost skupiny, která v té době době měla na kontě dvě studiová a jedno koncertní album, na neurčitou dobu ukončit, jelikož se chce věnovat hudbě sahající mimo metalové podžánry.\n\n16. srpna 2011 Rhapsody of Fire oznámili přátelskou odluku dlouholetého kytaristy, textaře a zakládajícího člena Luca Turilliho a basového kytaristy Patrice Guerse. Po odchodu založil Turilli společně s Guersem s kytaristou Dominiquem Leurquinem a bubeníkem Alexem Holzwarthem skupinu Luca Turilli's Rhapsody. Holzwarth se tím pádem stal členem obou kapel zároveň. 30. ledna 2012 kapela oznámila své první album \"Ascending to Infinity\".\n\n30. března 2012 kapela odtajnila zpěváka Alessandra Contiho. V roce 2012 Holzwarth opustil kapelu kvůli nemožnosti být v obou skupinách zároveň. Následně po jeho odchodu, kapela oznámila nového bubeníka Alexe Landenburga. 22. května 2012 vyšel první single z připravovaného alba \"Ascending to Infinity\", který byl pojmenován „Dark Fate of Atlantis“. Ten byl vydán společně s videoklipem. Album vyšlo 22. června 2012 skupina začala s turné pojmenovaném \"Cinematic World Tour\".\n\n8. října 2012 kapela oznámila, že si Leurquin závažně poranil levou ruku cirkulárkou. Zranění způsobilo, že Leurquin nemohl být skoro dva roky v kapele a byl pro nadcházející turné nahrazen jiným kytaristou. Turilli zaranžoval všechny písně tak, aby v pozadí při nízké hlasitosti vždy hrály Leurquinovy party. Jeho návrat byl oficiálně oznámen 9. srpna 2014 a jeho první koncert se uskutečnil na českém festivalu Made of Metal.\n\nDne 23. března 2015 vydavatelství Nuclear Blast oznámilo vydání alba \"Prometheus, Symphonia Ignis Divinus\", které bylo vydáno v 19. června v Evropě, 22. června ve Velké Británii a 30. června ve Spojených státech. Dne 9. prosince 2016 bylo vydáno koncertní album \"Cinematic and Live\".\n\nBěhem let 2017 a 2018 se Turilli, Leurquin a Guers zúčastnili turné Rhapsody Reunion a po jeho konci začal první jmenovaný pracovat na nové hudbě. Nešlo už ovšem o skladby pro Luca Turilli's Rhapsody, nýbrž o hudbu sahající mimo metalové podžánry a činnost skupiny byla oficiálně pozastavena na dobu neurčitou. Conti byl ještě před tímto oznámením přijat jako nový zpěvák do skupiny Twilight Force.\n\n\n\n\n\n\n\n"}
{"id": "1168394", "url": "https://cs.wikipedia.org/wiki?curid=1168394", "title": "Silvio Pagnini", "text": "Silvio Pagnini\n\nSilvio Pagnini (20. dubna nebo 8. května 1875 Terst – 26. srpna 1943 Terst) byl rakouský politik italské národnosti z Terstu, na počátku 20. století poslanec Říšské rady.\n\nProfesně je uváděn coby tajemník v Terstu.\n\nVystudoval reálnou školu a obchodní akademii. Sloužil jako jednoroční dobrovolník v armádě i pěšího regimentu. Pocházel z měšťanské rodiny. Zapojil se do organizace Circolo di Studi Sociali a přes ni se stal členem sociálně demokratické strany v terstu. V roce 1904 zaujal funkci tajemníka odborové organizace Commissione delle Organizzazioni professionali per il Litorale e la Dalmazia, kterou před ním zastávali i další významní politici Valentino Pittoni a Spongia. Členem sociální demokracie byl od roku 1902.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Terst 03. Rezignoval 18. června 1909. Pak ho v parlamentu nahradil Giorgio Pitacco. Po volbách roku 1907 byl uváděn coby člen poslaneckého Klubu italských sociálních demokratů.\n\nJako politik prosazoval socialismus s národními italskými prvky. Kvůli tomuto zaměření opustil stranu a založil okolo sebe skupinu Gruppo autonomo di Trieste del Partito Socialista internazionalista, jejímž tiskovým orgánem byl list \"L’Azione Socialista\". Spolu s malou Republikánskou stranou pak tato skupina utvořila v roce 1910 nezávislý odborový svaz Camera del Lavoro italiana. V roce 1909 Pagnini výrazně prohrál ve volbách v Terstu ve 3. obvodu. Poté ztratil výraznější politický vliv.\n"}
{"id": "1168395", "url": "https://cs.wikipedia.org/wiki?curid=1168395", "title": "Ódinovi vojáci", "text": "Ódinovi vojáci\n\nÓdinovi vojáci (finsky Odinin soturit, švédsky Odins soldater, anglicky Soldiers of Odin) je finská organizace domobrany. Její členové hlídkují v ulicích měst a dle svých prohlášení chrání Finy před přistěhovalci a kriminalitou. Organizace byla založena v závěru roku 2015 v západofinském pohraničním městě Kemi, jež se stalo vstupním místem migrace. Vznikla prostřednictvím facebookové stránky. Jejím zakladatelem je Niina Ruuska.\n\nV polovině ledna 2016 měla podle vlastního vyjádření své buňky ve 23 finských městech, policie potvrdila jejich činnost v pěti. Facebooková stránka vykazovala v té době 7,5 tisíce příznivců. Po hlášeních o kriminálním pozadí některých členů organizace zrušila své webové stránky.\n\nNázev organizace je odvozen od hlavního boha severského panteonu Ódina. Oděvem členů je černá bunda mající na zádech vyobrazenu vikinskou helmu, finskou vlajku a nápis \"„Ódinovi vojáci“\", hlídky nosí také masky. Členové organizace jsou příznivci extrémní pravice. Skupinu v Kemi vede Mika Ranta, jenž byl v roce 2005 odsouzen za rasistický útok. Dle tvrzení organizace jsou islámští imigranti příčinou zvyšující se kriminality v zemi. Tvrdí o sobě také, že vlastenecky slouží k ochraně „bílého Finska“.\n\nPodle průzkumů veřejného mínění v lednu 2016 většina Finů s existencí organizace nesouhlasila. Premiér Juha Sipilä uvedl, že samozvané hlídky ve Finsku nemají místo a za pořádek je odpovědná policie. Policejní prezident Seppo Kolehmainen nejprve po silvestrovských incidentech 2015/2016 obecně ocenil vznik hlídek, po kritických reakcích však upřesnil, že měl na mysli například hlídky ve formě rodičovského dozoru, a nikoli neonacistické patroly. Ministr vnitra Petteri Orpo uvedl, že má policie řadu dobrých příkladů občanských aktivit, jako je informování nebo tipy, pouliční hlídky však bezpečnost nezvyšují. Kritici vnímají Ódinovy vojáky jako rasistickou organizaci, jejíž členové jsou bývalí trestanci. Sami členové Ódinových vojáků byli viděni v bundách s protiimigrantskými nápisy a výzvami pro \"bílé Finsko\", nebo proti \"islámským vetřelcům\".\n\nDne 16. ledna 2016 vyšla do ulic jihofinského města Tampere, kde také zorganizovali Ódinovi vojáci své hlídky, skupina profesionálních klaunů, která se označila jako \"Loldiers of Odin\" a na svém blogu uvedla, že jejím cílem je učinit ulice bezpečnější a zábavnější.\n\nObdobná skupina (\"Odins soldater\") vznikla rovněž v lednu 2016 v Norsku. V létě 2016 byla zaznamenána činnost skupiny označující se za Ódinovy vojáky také v Česku, s jádrem v severočeském Mostě. Jejími zakladateli byli Martin Šašala a Miroslav Horáček, média informovala o neonacistické minulosti některých členů.\n\n\n"}
{"id": "1168396", "url": "https://cs.wikipedia.org/wiki?curid=1168396", "title": "Milhouseův románek", "text": "Milhouseův románek\n\nMilhouseův románek (v angličtině \"Bart's Friend Falls in Love\") je 23. díl 3. řady seriálu \"Simpsonovi\" z roku 1992. Díl režíroval Jim Reardon.\n\nDo Springfieldu přijde nová holka se jménem Samantha. V tu chvíli se do ní zamiluje Bartův nejlepší kamarád Milhouse a to zničí jejich přátelství. Homer si objedná kazetu na hubnutí, ale nechtěně dostane rozšiřování slovní zásoby. Na druhé straně Bart zjišťuje, že Samanthin otec je moc přísný a tedy se snaží Milhousův vztah se Samanthou zrušit.\n\nHomer si doma rozšiřuje svojí slovní zásobu, jenže tloustne.\n\nHudba: Indiana Jones Theme (John Williams) - Úvodní scéna, kde Bart krade Homerovi peníze je parodií Indiana Jonese, i s hudbou.\n"}
{"id": "1168397", "url": "https://cs.wikipedia.org/wiki?curid=1168397", "title": "Josef Zinner", "text": "Josef Zinner\n\nJosef Zinner (27. března 1894, Nová Role – 6. května 1961, Redhill) byl československý politik německé národnosti, který za 2. světové války emigroval do Londýna, kde podporoval politiku Edvarda Beneše.\n\nJosef Zinner byl původním povoláním havíř. Aktivně se zapojoval do odborového hnutí a politiky. Byl členem Německé sociálně demokratické strany dělnické v ČSR a od 30. letech byl členem jejího předsednictva. Na přelomu let 1938–1939 emigroval do Spojeného království, kde se stal členem exilové sociálně demokratické organizace Treugemeinschaft sudetendeutscher Sozialdemokraten. V říjnu 1939 se spolu s Franzem Köglerem, Maxem Koutnikem a Gustavem Neumannem zúčastnil delegace k exilovému prezidentovi Edvardu Benešovi, kde vyjádřili nesouhlas s politikou jiných německých sociálních demokratů okolo Wenzela Jaksche a naopak souhlas s obnovou Československa v předmnichovských hranicích. V roce 1940 si založil vlastní organizaci bývalých sudetoněmeckých sociálních demokratů, kteří nesouhlasili s Jakschovou politikou. Ostře se vymezoval vůči nacionalismu a byl přesvědčeným internacionalistou. Jelikož se svými názory dostával mezi sudetoněmeckými sociálními demokraty do izolace, začal více spolupracovat s českými a s čs. exilovou vládou. Snažil se kolem sebe shromáždit odpůrce Wenzela Jaksche a příznivce bývalého předsedy strany Ludwiga Czecha. V roce 1940 založil \"Auslandsgruppe der deutschen Sozialdemokraten in der Tschechoslowakischen Republik\" (tato organizace byla známá jako Zinnerova skupina), kterou považoval za jedinou legitimní nástupkyni DSAP. Odmítal plány k odsunu německého obyvatelstva a spolupracoval s německými komunisty a dalšími německými skupinami, které byly loajální vůči ČSR. Později souhlasil i s částečným odsunem německého obyvatelstva, ale neuznával aplikaci kolektivní viny. V roce 1946 se jako loajální antifašista směl vrátit zpět do Československa, ale po Únoru 1948 odešel zpět do Velké Británie, kde v roce 1951 obdržel státní občanství. Ve svém druhém exilu spolupracoval opět s bývalými sociálními demokraty, kteří zůstali loajální vůči ČSR, a ostře se vymezoval vůči Seliger-Gemeinde. Kritizoval její nacionalismus a spolupráci s bývalými nacisty. \n\n\n"}
{"id": "1168398", "url": "https://cs.wikipedia.org/wiki?curid=1168398", "title": "Raimondo Scabar", "text": "Raimondo Scabar\n\nRaimondo Scabar (4. února 1873 Terst – ???) byl rakouský politik italské národnosti z Terstu, na počátku 20. století poslanec Říšské rady.\n\nJe uváděn coby majitel domu v Terstu. Pocházel z rodiny obchodníka. Vystudoval městské gymnázium v Terstu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Terst 02. Po volbách roku 1907 byl uváděn coby člen poslanecké Skupiny italských sociálních demokratů.\n"}
{"id": "1168399", "url": "https://cs.wikipedia.org/wiki?curid=1168399", "title": "Czesław Chruszczewski", "text": "Czesław Chruszczewski\n\nCzesław Leszek Chruszczewski (8. května 1922, Lodž – 12. února 1982, Poznaň) byl polský novinář, prozaik a dramatik, autor vědeckofantastických příběhů.\n\nPocházel z rodiny novináře. Za druhé světové války působil v odboji a zúčastnil se Varšavského povstání. Po válce žil nejprve v Kaliszu a pak trvale v Poznani. Pracoval tu jako novinář v \"Expressie Poznańskim\" a od roku 1958 jako rozhlasový redaktor. V letech 1975-1981 byl prezidentem poznaňské pobočky Svazu polských spisovatelů. Několik let vykonával funkci generálního tajemníka \"Evropské společnosti pro science fiction\" (European Science Fiction Society) a patřil k hlavním organizátorům Euroconu (European Science Fiction Convention) v Poznani v roce 1976.\n\nNapsal téměř sto rozhlasových a devět televizních her. Vydal devět sbírek sci-fi povídek a tři romány a uspořádal dvě sci-fi antologie. Fantastické motivy byly ale pro něho jen záminkou pro literárně stylizované filozofické a etické úvahy. Jeho prózy se vyznačují svébytnou poetikou, jejíž hodnocení bylo často kontroverzní. Postupně se stal jedním z předních představitelů polské science fiction. Za své dílo obdržel řadu polských literárních cen a třikrát získal cenu Euroconu.\nČesky od autora vyšlo v různých antologiích a časopisech pouze devět povídek:\n\n"}
{"id": "1168400", "url": "https://cs.wikipedia.org/wiki?curid=1168400", "title": "Junior Eurovision Song Contest 2004", "text": "Junior Eurovision Song Contest 2004\n\nJunior Eurovision Song Contest 2004 je 2. ročník soutěže, která se konala v norském Lillehameru dne 20. Listopadu 2004. Soutěž trvala 2 hodiny a 15 minut, byla vysílana do 20 zemí a měla 100 miliónu zhlédnutí. Soutěž nakonec vyhrála devítiletá Španělka María Isabel s písní \"Antes muerta que sencilla\". Píseň držela rekord v počtu získaných bodů (171), než v roce 2015 maltská reprezentantka Destiny Chukunyere získala 185 (respektive 173) bodů.\n\nV roce 2003 vyšlo najevo, že soutěž se má konat v britském Manchestru, ale britská ITV odmítla soutěž pořádat, kvůli finančním a plánovacím problémům. místo konání se tedy přesměrovalo do Chorvatska, ale HRT zapomněla, že místo konání bylo jíž zarezervováno v období soutěže. NRK se později nabídla aby se soutěž konala v Norsku.\n\n\n\n"}
{"id": "1168405", "url": "https://cs.wikipedia.org/wiki?curid=1168405", "title": "Napalm Records", "text": "Napalm Records\n\nNapalm Records je rakouské hudební vydavatelství zaměřující se na hudební žánry heavy metalu a hard rocku. Vydavatelství bylo založeno v roce 1992 Markusem Riedlerem v rakouském městě Eisenerz. Původně se vydavatelství zaměřilo především na black metal (např. rakouská skupina Abigor) a folk metal (např. Falkenbach a Vintersorg). Později rozšířilo svůj záběr o gothic metal, symfonický metal, power metal, doom metal a elektronický metalcore. Má své vlastní vydavatelství s názvem Iron Avantgarde Publishing. \n\n\n"}
{"id": "1168406", "url": "https://cs.wikipedia.org/wiki?curid=1168406", "title": "Zinner", "text": "Zinner\n\nZinner může být:\n\n\n\n"}
{"id": "1168409", "url": "https://cs.wikipedia.org/wiki?curid=1168409", "title": "Valdštejnsko", "text": "Valdštejnsko\n\nValdštejnsko má více významů: \n"}
{"id": "1168411", "url": "https://cs.wikipedia.org/wiki?curid=1168411", "title": "Ipatěvský spis", "text": "Ipatěvský spis\n\nIpatěvský spis, Ipaťjevský kodex nebo též Ipatěvský letopis (bělorusky \"Іпацьеўскі летапіс\", rusky \"Ипатьевская летопись\", ukrajinsky \"Іпатіївський літопис, Іпатський літопис, Літопис руський за Іпатським списком\") je jednou z nejstarších kronik Ruska. Je nejdůležitějším z dokumentárních pramenů o dějinách Ruska. Datuje se do 15. století. \n\nByl dobře známý ve Litevském velkoknížectví, využívali jej autoři \"Letopisu Litevského velkoknížectví\" a \"Bychaŭcovské kroniky\". Známé jsou také další seznamy sbírky. Podle některých je toto jediná památka literatury, u které se zachovaly fragmenty ztracené \"Polocké kroniky\".\n\nLetopis dostal svůj název podle místa, kde se nacházel — Ipatěvský klášter nad Kostromou. Letopis našel ruský historik Nikolaj Michajlovič Karamzin.\n\n"}
{"id": "1168413", "url": "https://cs.wikipedia.org/wiki?curid=1168413", "title": "Henri Tuominen", "text": "Henri Tuominen\n\nHenri Tuominen (* 10. září 1991 Turku) je finský lední hokejista hrající na postu středního útočníka.\n\nMládežnická léta strávil v klubu ze svého rodného města, tedy TPS Turku. Na začátku sezóny 2009/2010 přestoupil do juniorského týmu Ilves Tampere. V téže sezóně se objevil i v týmu „Suomi 20“ hrajícím druhou nejvyšší finskou ligu Mestis. Během následující sezóny, tedy 2010/2011, odehrál 47 utkání v barvách mužského výběru Ilvesu Tampere v nejvyšší soutěži (SM-liiga). Objevil se ale i v týmu LeKi, opět „Suomi 20“ a v playoff pomáhal i výběru Ilvesu do 20 let. Další ročník (2011/2012) nastupoval v dresu mužského týmu Ilves Tampere, ale vypomohl také HPK a LeKi. Celou sezónu 2012/2013 strávil ve svém rodném klubu, TPS Turku. I v následující sezóně byl v jeho kádru, ale odehrál za něj jen jedno utkání a další čtyři za jeho výběr do 20 let. Zbytek část ročníku strávil na hostování v celku KooKoo. Další sezónu zahájil v LeKi, pak na hostování vypomohl ve dvou zápasech mužstvu Tappara Tampere a na zbytek ročníku přestoupil do KooKoo. Ročník 2015/2016 začal v LeKi, pak odehrál tři utkání za Ilves, ale na počátku roku 2016 (18. ledna) přestoupil do HC Slavia Praha, která v té době hrála druhou nejvyšší soutěž v České republice. Hned ve svém premiérovém utkání za tento klub (domácí utkání s Prostějovem – nakonec 4:5) otevřel svou brankou skóre tohoto utkání. Na začátku října 2016 spolu s Milanem Mikulíkem Slavii, která se v té době potýkala s finančními těžkostmi, opustil a přešel do Energie Karlovy Vary.\n\nTuominen byl členem i juniorských reprezentačních výběrů své země a v roce 2011 startoval i na mistrovství světa hráčů do 20 let.\n\n"}
{"id": "1168414", "url": "https://cs.wikipedia.org/wiki?curid=1168414", "title": "Skřípina lesní", "text": "Skřípina lesní\n\nSkřípina lesní (\"Scirpus sylvaticus\") je jeden ze dvou původních druhů rodu skřípina, které rostou v České republice. Je to vytrvalá, jednoděložná rostlina vlhkých půd vyskytující se v chladnějších oblastech Evropy, jen ojediněle se objevuje v západní Asii a na severovýchodě Severní Americe. V Česku je rozšířena po většině území, od nížin až do podhůří.\n\nRoste výhradně na trvale vlhkých až bažinatých půdách, na slatiništích, zamokřených loukách a pastvinách, v blízkosti vodních ploch a vývěrů vody, ve starých zarůstajících rybnících, vlhkých příkopech a také v zaplavovaných lužních lesích. Nejlépe se ji daří ve výživné půdě s vysokou hladinou podzemní vody, na plném slunci i v polostínu.\n\nVytrvalá, v trsech rostoucí, 30 až 90 cm vysoká bylina s přímou, bezkolénkovou lodyhou rostoucí z výběžkatého oddenku. Nevýrazně trojhranná, dutá, dření naplněná lodyha je po celé délce střídavě porostlá leskle zelenými, pochvatými, po obvodě drsnými, kýlnatými listy, které jsou úzké (1,2 cm), dlouhé a často přerůstají lodyhu. Na vrcholu je lodyha zakončena bohatým, široce kruželovitým květenstvím, až 20 cm dlouhým, podepřeným třemi plochými listeny. Svazečky květenství se skládají z vejčitých klásků nazelenalé barvy. V klásku vyrůstá z paždí podlouhlých pluch až 20 drobných, oboupohlavných kvítků se šesti bělavými, okvětními štětinkami. Kvítek obsahuje tři tyčinky s prašníky a svrchní, třídílný semeník s čnělkou s tříramennou bliznou. Někdy vyroste níže na lodyze z úžlabí listu ještě druhé, menší květenství. Větrosnubné kvítky kvetou v červnu až srpnu.\n\nPlody jsou tupě trojboké, asi 1 mm dlouhé nažky slámově žluté barvy, jejich semena mají dobu klíčivosti kratší než rok. Na přirozeném stanovišti se samovolně rozmnožuje nejčastěji rozrůstáním oddenku, dobře zakořeňuje na novém místě i jeho odlomená část odplavena vodou. Na větší vzdálenosti se šíří semeny, kterých produkuje velké množství.\n\nSkřípina lesní je vhodná k osazování okrajů vodních nádrží a potoků, nebo trvale vlhkých míst rozlehlých přírodních parků. Je však nutno počítat s rychlým rozrůstáním z oddenků. Uměle se může rozmnožovat jarním dělením trsů nebo výsevem semen do bahnitého substrátu.\n\nV minulosti rostliny sloužily jako vhodný materiál k pletení domácích doplňků (rohože, košíky, misky) a vnitřky lodyh se používaly jako knoty do kahanů. V léčitelství se kořene užívalo co močopudného prostředku.\n\n \n"}
{"id": "1168417", "url": "https://cs.wikipedia.org/wiki?curid=1168417", "title": "Giuseppe Bugatto", "text": "Giuseppe Bugatto\n\nGiuseppe Bugatto (11. září 1873 Zadar – 24. února 1948 Grado) byl rakouský politik italské národnosti z Gorice a Gradišky, na počátku 20. století poslanec Říšské rady.\n\nJe uváděn coby tajemník na místodržitelství ve Vídni. Pocházel z rodiny úředníka daňového úřadu. Vychodil italskou národní školu v Gradišce a německé gymnázium v Gorici. Studoval pak na Univerzitě ve Štýrském Hradci, kde byl roku 1895 promován na doktora. Vstoupil pak do státní služby. Byl činný v politické správě v Dalmácii. Od roku 1902 služebně působil ve Vídni.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Gorice 04. Mandát zde obhájil ve volbách do Říšské rady roku 1911. Po volbách roku 1907 i 1911 byl uváděn coby člen poslaneckého klubu Italské lidové strany. Vynikal jako parlamentní řečník. Byl členem rozpočtového výboru sněmovny. Zasadil se o přijetí zákona o zemědělství, který v době začátku světové války přijal Zemský sněm Gorice a Gradišky. Podporoval projekt zřízení italské univerzity v Terstu. Za války podporoval rodiny válečných uprchlíků.\n\nV meziválečném období byl odpůrcem fašismu a pracoval pro Svatý stolec.´Za druhé světové války žil v Zadaru, po zničení jeho domu odešel jako běženec do Grada, kde zemřel v chudobě v únoru 1948.\n"}
{"id": "1168418", "url": "https://cs.wikipedia.org/wiki?curid=1168418", "title": "Michal Bregant", "text": "Michal Bregant\n\nMichal Bregant (* 26. květen 1964 Praha) je český filmový historik, kritik a kurátor.\n\nV letech 1983–1987 vystudoval obor divadelní a filmová věda na Filozofické fakultě UK v Praze. V období 1987–1991 byl zaměstnán ve Filmotéce Československého filmového ústavu (dnes Národní filmový archiv). Od roku 1991 působil jako pedagog na pražské FAMU. Souběžně byl redaktorem a později šéfredaktorem odborného časopisu Iluminace. V roce 1998 získal Fulbrightovo stipendium a působil na Univerzity of Texas (Department of Slavic Languages). Mezi lety 2002–2008 byl děkanem FAMU. Od roku 2008 do roku 2011 řídil FAMU International. V roce 2011 byl jmenován ředitelem Národního filmového archivu.\n\nVe své odborné práci se zaměřuje na historii českého filmu, experimentální kinematografii, film a vizuální umění (Devětsil, surrealismus v Československu, Karel Teige, Orbis pictus atd.)\n\nManželkou M. Breganta je bibliografka Polana Bregantová, rozená Zoubková, dcera sochařky Evy Kmentové a sochaře Olbrama Zoubka.\n\n"}
{"id": "1168420", "url": "https://cs.wikipedia.org/wiki?curid=1168420", "title": "Jan Mikula (konstruktér)", "text": "Jan Mikula (konstruktér)\n\nJan Mikula (? – 22. března 2005) byl český letecký konstruktér, který byl autorem mnoha letadel a vrtulníků. \n\nJeho první konstrukcí byl vrtulník Z-35 a z něj vycházející Z-135. Tyto stroje se ale sériově nevyráběly, protože výroba vrtulníků v Československu byla zrušena. Ing. Mikula pokračoval vývojem cvičných letounů řady Z-40, akrobatického letounu Z-50 a dopravního letounu Ae 270.\n\nNa jím zkonstruovaných cvičných letadlech řady Z-40 (zejména Z-42 a Z-43) se naučili létání i základům letecké akrobacie začínající piloti motorových letadel nejen v ČR ale i v mnoha dalších zemích.\n\nLetoun Zlín Z-50 byl první sériově vyráběný speciální akrobatický letoun. Bylo na něm získáno 5 titulů mistrů světa a dosud je v ČR i ve světě používán.\n\nV roce 1983 byl Jan Mikula vyznamenán Zlatou leteckou medailí, udělovanou Mezinárodní leteckou federací. \n\n"}
{"id": "1168422", "url": "https://cs.wikipedia.org/wiki?curid=1168422", "title": "Annelies Törös", "text": "Annelies Törös\n\nAnnelies Törös (* 6. březen 1995 Antverpy) je belgická modelka maďarského původu. V roce 2015 byla zvolena Miss Belgie. Zúčastnila se také soutěže Miss Universe, kde se dostala mezi patnáct nejlepších. Je vysoká 177 cm, má hnědé vlasy a oči.\n\n"}
{"id": "1168425", "url": "https://cs.wikipedia.org/wiki?curid=1168425", "title": "Devátá planeta", "text": "Devátá planeta\n\nDevátá planeta sluneční soustavy (anglicky pracovně nazývaná \"\", do češtiny překládáno \"planeta Devět\", \"Devítka\") je hypotetická planeta, jejíž možnou existenci oznámili v lednu 2016 astronomové z Kalifornského technologického institutu. Měla by být zhruba pětkrát hmotnější než Země. Zatím nebyla její existence prokázána pozorováním, pouze dovozena matematickými modely z chování transneptunických těles.\n\nDříve, když patřilo Pluto mezi planety, bylo obdobné hypotetické těleso nazýváno jako „neznámá planeta“ nebo také „planeta X“. Jedna z variant hypotézy periodicity hromadného vymírání organismů jej vysvětluje rušením Kuiperova pásu planetek takovým tělesem.\n\nKromě deváté planety může být nalezena další – tzv. desátá planeta.\n\nJejí objev je však zpochybňován: oponenti odkazují především na to, že podle dřívějších výzkumů je v takové vzdálenosti od Slunce málo materiálu k tomu, aby zde tak hmotný objekt mohl vzniknout. Namítají také, že tak velké těleso by už muselo být zaznamenáno při pravidelných prohlídkách oblohy, které prováděla družice WISE v infračervené oblasti spektra. Obdobné námitky byly použity i v roce 2014, kdy španělští astronomové Carlos a Raúl de la Fuente Marcosovi oznámili objev dvou transneptunických těles větších než Země. Pohyb objektů pro oddělený disk lze vysvětlit také společnou interakcí menších těles.\nAutoři teorie Deváté planety však poukazují na to, že v blízkosti vypočteného afelu (kolem 1000 AU od Slunce) směrem přibližně k souhvězdí Orion, kde by se planeta vyskytovala nejpravděpodobněji, mohla dosavadním prohlídkám oblohy uniknout a navrhují cílený průzkum této části oblohy. Poukazují také na to, že modely rané sluneční soustavy naznačují možnost vypuzení malého plynového/ledového obra na dráhu odpovídající Deváté planetě.\n\nPro další tělesa ve Sluneční soustavě srovnatelná se Zemí také hovoří analýza sluneční aktivity, kterou udělali v roce 2006 Kalenda a Málek.\n\nAnalýza membránového modelu (Pintr et al. 2008) a porovnání distribuce hmot ve Sluneční soustavě s extraterrestrickými planetami ukázalo, že nejpravděpodobnější koncentrace hmoty za dráhou Neptuna je v pásu mezi 300 a 1000 AU (orbity č.14 a 15). Nejpravděpodobnějším největším tělesem by měla být planeta velikosti Země.\n\n"}
{"id": "1168428", "url": "https://cs.wikipedia.org/wiki?curid=1168428", "title": "Štefan Slezák (1937)", "text": "Štefan Slezák (1937)\n\nŠtefan Slezák (5. ledna 1937 – 11. prosince 2003) byl slovenský fotbalista, záložník a obránce.\n\nV československé lize hrál za Spartak Trnava. Odehrál ligových 86 utkání. Gól v lize nedal.\n\n"}
{"id": "1168429", "url": "https://cs.wikipedia.org/wiki?curid=1168429", "title": "Alex Smeets", "text": "Alex Smeets\n\nAlex Smeets, (* 14. února 1970) je bývalý nizozemský zápasník – judista.\n\nV roce 1993 vystřídal na pozici reprezentační jedničky Bena Spijkerse, ale pozici udržel pouze jednu sezonu – Maarten Arens a Mark Huizinga. Po skončení sportovní kariéry v roce 1998 se věnoval trenérské práci. Několik let žil a učil judo v Řecku.\n\n"}
{"id": "1168430", "url": "https://cs.wikipedia.org/wiki?curid=1168430", "title": "Ladislav Čermák", "text": "Ladislav Čermák\n\nLadislav Čermák (* 1941) je bývalý český fotbalista, útočník.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. Nastoupil v 8 ligových utkáních a dal 1 ligový gól.\n\n"}
{"id": "1168433", "url": "https://cs.wikipedia.org/wiki?curid=1168433", "title": "Davor Vlaškovac", "text": "Davor Vlaškovac\n\nDavor Vlaškovac (Vlaskovac), (* 22. července 1967) je bývalý německý zápasník – judista jugoslávského původu. V období 1994-1996 reprezentoval Bosnu a Hercegovinu.\n\nV mládí prošel juniorskými výběry Západního Německa, ale mezi seniory se v nabitém kádru nedokázal prosadit. V roce 1993 se dohodl s představiteli nově zvniklého samostatného bosenského sportu a roce 1994 poprvé nastoupil v barvách této válkou zmítané země. Žije v Řeznu a judu se věnoval v bundesligovém týmu TSV Abensberg. V roce 1996 reprezentoval Bosnu a Hercegonu na olympijských hrách v Atlantě, vypadl v prvním kole. Po skončení sportovní kariéry se věnuje trenérské práci. Od roku 2006 připravoval dva roky estonskou seniorskou reprezentaci v čele s Alexejem Budolinem.\n\nPoznámka: úč. = zúčastnil se\n\n"}
{"id": "1168434", "url": "https://cs.wikipedia.org/wiki?curid=1168434", "title": "Paulo César Lima", "text": "Paulo César Lima\n\nPaulo Cézar Lima, někdy zvaný též Caju (* 16. červen 1949, Rio de Janeiro) je bývalý brazilský fotbalista. Hrával na pozici záložníka.\nS brazilskou fotbalovou reprezentací vyhrál mistrovství světa roku 1970, nastoupil na šampionátu ke čtyřem utkáním. Hrál též na Mistrovství světa roku 1974, kde Brazilci skončili čtvrtí. Brazílii reprezentoval v letech 1967–1977, a to v 58 zápasech, v nichž vstřelil 8 branek.\n\nS klubem Botafogo FR vybojoval v roce 1968 brazilský pohár (\"Taça Brasil\"). V Brazílii hrál též za Flamengo, Fluminense, Grêmio Porto Allegre, Corinthians a Vasco da Gama. Jednu sezónu působil i v první francouzské lize, v dresu Olympique Marseille.\n"}
{"id": "1168435", "url": "https://cs.wikipedia.org/wiki?curid=1168435", "title": "Christoph Wolff", "text": "Christoph Wolff\n\nChristoph Wolff (* 24. května 1940) je původem německý muzikolog, známý především díky pracím o hudbě, životě a době Johanna Sebastiana Bacha. Od roku 1976 působí na Harvardově univerzitě. Je také ředitelem Bachova archívu v Lipsku.\n\nNarodil se v Solingenu jako syn teologa Hanse Waltera Wolffa. Studoval hru na varhany a historické nástroje, muzikologii a historii umění na univerzitách v Berlíně, Erlangenu a na Hudební akademii ve Freiburgu. V roce 1963 získal diplom a v roce 1966 titul PhD. Wolff učil historii hudby na univerzitách v Erlangenu, Torontu, Princetonu a Columbii. Roku 1976 se stal profesorem hudby na Harvardově univerzitě.\n\nWolff se objevil v dokumentárním filmu Desert Fugue, v interview o Bachově Umění fugy.\n\n\nV roce 2006 mu byla udělena cena Royal Academy of Music/Kohn Foundation Bach Prize <ref name=\"Royal Academy of Music / Kohn Foundation Bach Prize is awarded to John Butt\"></ref>\n\n"}
{"id": "1168441", "url": "https://cs.wikipedia.org/wiki?curid=1168441", "title": "Daniel Lascău", "text": "Daniel Lascău\n\nFlorin Daniel Lascău, (* 15. května 1969 ve Velkém Varadínu, Rumunsko) je bývalý rumunský zápasník – judista, který v roce 1989 emigroval. Azyl mu poskytlo Německo, které od roku 1990 reprezentoval.\n\nS judem začínal ve Velkém Varadínu a již v 17 letech byl členem širší rumunské seniorské reprezentace. Tehdejší politika prezidenta Ceaușesca však sportu nepřála a v roce 1989 se během soustředění v Itálii rozhodl k emigraci. Usadil se v Německu v Rüsselsheimu. V roce 1991 se prosadil v německé reprezentaci a na mistrovství světa získal senzačně titul. V roce 1992 nebyl v lepší formě než jeho hlavní rival Marko Spittka. Titul mistra světa však byl pádný argument při nominaci na na olympijské hry v Barceloně. Na olympijských hrách výsledkově vyhořel. Sportovní kariéru ukončil v roce 1998. Věnoval se trenérské práci a později se prosadil jako schopný sportovní funkcionář. Mimo Německa působil ve Švédsku nebo doma v Rumunsku.\n\n"}
{"id": "1168445", "url": "https://cs.wikipedia.org/wiki?curid=1168445", "title": "Svatý rok 2008", "text": "Svatý rok 2008\n\nSvatý rok 2008 zvaný též Rok svatého Pavla byl mimořádným Svatým rokem konaným k 2000. výročí narození apoštola sv. Pavla. Byl vyhlášen papežem Benediktem XVI. a konal se od 28. června 2008 do 29. června 2009.\n\nDne 28. června 2007 Benedikt XVI. ohlásil, že od slavnosti sv. Petra a Pavla v roce 2008 do téhož dne roku 2009 bude probíhat \"rok svatého Pavla\". Ten pak 28. června 2008 v Bazilice sv. Pavla za hradbami Benedikt XVI. zahájil. Liturgie se účastnil jak ekumenický patriarcha Bartoloměj I., tak zástupci dalších křesťanských církví.\n\nMotivací pro konání roku sv. Pavla byla připomínka 2000 let od jeho narození (ohledně přesného roku narození nepanuje shoda, předpokládá se někdy mezi 6 a 10 po Kristu). V této souvislosti byly též prováděny archeologické práce v bazilice svatého Pavla za hradbami v Římě, které potvrdily autentičnost hrobu. Rok svatého Pavla Benedikt XVI. večer 28. června 2009 slavnostně zakončil.\n"}
{"id": "1168453", "url": "https://cs.wikipedia.org/wiki?curid=1168453", "title": "Grand Guignol", "text": "Grand Guignol\n\nGrand Guignol (celým názvem \"Le théâtre du Grand-Guignol\") bylo divadlo, které sídlilo v pasáži cité Chaptal v pařížské čtvrti Pigalle. Založil ho roku 1897 spisovatel Oscar Méténier, který nechal odsvěcenou gotickou kapli přebudovat na malý divadelní sál s kapacitou 293 míst. Název Grand Guignol znamená „velká loutka“ (Guignol je francouzským protějškem Kašpárka).\n\nDivadlo se proslavilo hororovými představeními, která s naturalistickými detaily předváděla různé zločiny. Místo se stalo vyhledávanou pikantní atrakcí: drastické obrazy vražd a mučení na jevišti byly umocňovány sugestivní atmosférou tmavého stísněného sálu, mnohým divákům se během produkce udělalo nevolno, takže divadlo zaměstnávalo stálou lékařskou službu. Dvorním dramatikem Grand Guignolu se stal André de Lorde, kterému inspiraci k příběhům o vraždících šílencích dodával psycholog Alfred Binet. Hlavní hvězdou ansámblu byla Paula Maxa, označovaná za rekordmanku mezi herečkami, protože za svou kariéru zemřela na scéně nejméně deset tisíckrát.\n\nPo druhé světové válce návštěvnost upadala, což bylo vysvětlováno tím, že reálné hrůzy války a koncentračních táborů daleko překonaly výjevy z Grand Guignolu. Divadlo ukončilo činnost v lednu 1963, sál pak využíval soubor Théâtre 347, od roku 2004 v něm sídlí International Visual Theatre, hrající ve znakové řeči.\n\nPo vzoru Grand Guignolu vznikla podobná divadla v Londýně, Petrohradu a dalších městech. V Los Angeles existuje od roku 2007 soubor \"The Grand Guignolers\", inscenující originální hry z dob největší slávy tohoto divadla. Na styl Grand Guignolu navazuje filmový žánr splatter nebo britský televizní seriál \"Penny Dreadful\". V šedesátých letech používala filmová kritika pro filmy jako \"Co se stalo s Baby Jane?\" označení \"Grande Dame Guignol\". Avantgardní hudebník John Zorn nazval své album z roku 1992 \"Grand Guignol\". Podle divadla se také pojmenovala německo-lucemburská hudební skupina Grand Guignol, provozující symfonický black metal, nebo japonská manga \"Grand Guignol Orchestra\".\n\n"}
{"id": "1168458", "url": "https://cs.wikipedia.org/wiki?curid=1168458", "title": "Luigi Faidutti", "text": "Luigi Faidutti\n\nLuigi Faidutti (11. dubna 1861 Scrutto – 18. prosince 1931 Königsberg) byl rakouský římskokatolický duchovní a politik z Gorice a Gradišky, na počátku 20. století poslanec Říšské rady a zemský hejtman Gorice a Gradišky.\n\nPocházel z rodiny obecního tajemníka a výběrčího daní. Narodil se ve vsi Scrutto u San Leonarda, na území tehdejšího Italského království. V Říšské radě se řadil do italských politických uskupení, ale jeho etnický původ byl složitější. V rodině a rodné vsi mluvili benátským nářečím slovinštiny. Absolvoval italskou národní i střední školu. Ovládal slovinštinu, furlanštinu (podporoval práva obyvatel Furlanska na svébytný rozvoj), na kněžském semináři se pak naučil i německy. Vychodil národní školu ve svém rodišti a v Cividale del Friuli, pak studoval v letech 1873–1880 gymnázium a přípravný bohoslovecký kurz v Udine. Probošt a pozdější biskup Eugenio Carlo Valussi ho pozval ke studiu teologického semináře v letech 1880–1884. Získal tehdy rakouské občanství. Na kněze byl vysvěcen 7. června 1884. Působil jako kaplan. Díky talentu ho arcibiskup Alojzij Matija Zorn nechal poslat na Augustineum (vyšší bohoslovecký ústav) do Vídně. V roce 1888 získal na Univerzitě ve Vídni titul doktora teologie. Po návratu do rodného kraje byl jmenován učitelem v semináři. V roce 1904 se stal předsedou církevního soudu a poradcem konzistoře. Byl též členem zemské školní rady. Roku 1902 byl jmenován proboštem v Gorici a na tomto postu setrval až do své smrti roku 1931. Ovlivnily ho myšlenky encykliky Rerum novarum, podporoval vznik katolických spolků a družstev, která se roku 1899 spojila do Federazione delle casse rural e dei consorzi Cooperativa Italiana per la parte della Provincia di Gorizia and Gradisca, roku 1907 přejmenované na Federazione dei consorzi Agricola del Friuli. Zastával až do roku 1920 post předsedy této družstevní federace, jejímž tiskovým orgánem byl \"L'Eco del popolo\".\n\nByl i politicky aktivní. Kandidoval ve volbách do Říšské rady roku 1897. Katolický politický tábor byl ale tehdy v jeho volebním obvodu rozdělený. Část voličů mu vyčítala slovinský původ, přílišnou loajalitu k monarchii a také fakt, že se vzdal italského občanství. Nakonec vyhrál jeho konkurent Adam Zanetti. V roce 1902 byl Faidutti zvolen do obecní rady v Gorici a roku 1902 se stal i poslancem Zemského sněmu Gorice a Gradišky coby reprezentant křesťanských sociálů. Mandát zde obhájil i ve volbách roku 1908, 1909 a 1913. Po velkém vítězství jím vedené lidové strany se stal roku 1913 i zemským hejtmanem Gorice a Gradišky (předseda sněmu a nejvyšší představitel zemské samosprávy). Za první světové války řešil pomoc uprchlíkům, protože v tomto regionu probíhaly frontové boje.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Gorice 05. Mandát zde obhájil ve volbách do Říšské rady roku 1911. Po volbách roku 1907 i 1911 byl uváděn coby člen poslaneckého klubu Italské lidové strany.\n\nV závěru první světové války, když císař Karel oznámil přechod k federativnímu uspořádání státu, utvořili etnicky italští poslanci Říšské rady z Trestu, Istrie a jižního Tyrolska utvoření výboru Fascio Nazionale a koncem října 1918 prohlásili odtržení těchto území od monarchie a jejich připojení k Itálii. Luigi Faidutti stejně jako další poslanec z Gorice a Gradičky Giuseppe Bugatto se ovšem k této iniciativě nepřipojili a jejich lidová strana prosazovala místo toho, aby se tento region stal autonomní součástí konfederace národů Rakouska-Uherska. V prosinci pak oba tito politici vydali prohlášení k obyvatelům Furlanska, ve kterém je vyzvali k loajálnímu postoji k novému státu, do kterého byli začleněni. Faidutti se už po roce 1918 nikdy nevrátil do Gorice. V listopadu 1921 mu italské velvyslanectví ve Vídni povolilo vycestovat do Říma. Později ho Svatý stolec vyslal jako diplomata do Kaunasu a podílel se úspěšně na jednáních o konkordátu s Litvou. Zemřel v prosinci 1931 v nemocnici svaté Alžběty v Königsbergu ve Východním Prusku, po operaci žaludku. Od května 1930 trpěl vážnou nemocí.\n"}
{"id": "1168461", "url": "https://cs.wikipedia.org/wiki?curid=1168461", "title": "Roberto Miranda", "text": "Roberto Miranda\n\nRoberto Lopes de Miranda, často zvaný pouze Roberto (* 31. červenec 1944, São Gonçalo) je bývalý brazilský fotbalista. Hrával na pozici útočníka.\nS brazilskou fotbalovou reprezentací vyhrál mistrovství světa roku 1970, nastoupil na šampionátu ke dvěma utkáním. Hrál též na olympijských hrách v Tokiu roku 1964. Brazílii reprezentoval v 7 zápasech, v nichž vstřelil 6 branek.\n\nS klubem Botafogo FR vybojoval v roce 1968 brazilský pohár (\"Taça Brasil\"). V brazilských soutěžích strávil celou kariéru, hrál též za Flamengo, Corinthians a América FC.\n"}
{"id": "1168462", "url": "https://cs.wikipedia.org/wiki?curid=1168462", "title": "Svatý rok 2025", "text": "Svatý rok 2025\n\nSvatý rok 2025 je následující v řadě Svatých roků navazující na \"Velké jubileum\" Svatého roku 2000, jehož slavení pravidelně po 25 letech se ustálilo od Svatého roku 1450. Konání Svatého roku 2025 vyhlásil papež Jan Pavel II. na závěr oslav Velkého jubilea 2000.\n\nV pátek 5. ledna 2001 při setkání s mládeží řekl Jan Pavel II. ve svých slovech adresovaných mládeži mimo jiné:\n\n"}
{"id": "1168463", "url": "https://cs.wikipedia.org/wiki?curid=1168463", "title": "Ja chaču tebja", "text": "Ja chaču tebja\n\nJa chaču tebja je třetí studiové album slovenské rockové skupiny Horkýže Slíže. Bylo vydáno v březnu roku 2000.\n\n\n"}
{"id": "1168464", "url": "https://cs.wikipedia.org/wiki?curid=1168464", "title": "Zimní olympijské hry mládeže 2016", "text": "Zimní olympijské hry mládeže 2016\n\nZimní olympijské hry mládeže 2016, oficiálně II. zimní olympijské hry mládeže ( ), se konaly v norském Lillehammeru. Slavnostní zahájení proběhlo 12. února 2016, zakončení se pak uskutečnilo 21. února 2016.\n\nZúčastnilo se jich přibližně jedenáct set sportovců ze 70 zemí světa, soutěžilo se v 70 disciplínách patnácti sportů. Z Česka se her zúčastnilo 43 sportovců. Hry pořádal Lillehammer Youth Olympic Games Organising Committee pod dohledem Mezinárodního olympijského výboru.\n\nNorský Lillehammer jako jediný podal kandidaturu na pořádání II. zimních olympijských her mládeže.\n\n\n\n\nNa hrách sportovci soutěží v 15 sportech s celkem 70 disciplínami.\n\n\nObdobně jako na ZOH v Soči se i zde objevilo ledolezení jako ukázkový sport před ZOH 2022 v Pekingu. Pro sportovce i veřejnost byly po celou dobu ZOHM během odpolední k dispozici přednášky a ukázky profesionálů i možnost vyzkoušet si ledolezení v lezeckém centru Tyrili climbing center, kde se konaly také koncerty, během festivalu Sjoggfest.\n"}
{"id": "1168465", "url": "https://cs.wikipedia.org/wiki?curid=1168465", "title": "Paleček (časopis)", "text": "Paleček (časopis)\n\nPod názvem Paleček vycházely dva české humoristické časopisy. První v letech 1841-1847 a druhý v letech 1872-1887. Od roku 1887 do roku 1900 na ně navázal méně významný \"Nový Paleček\".\n\nAutorem nápadu vydávat první český humoristický časopis byl František Hajniš, který do \"Palečka\" přispíval anonymně. Název časopisu inspirovalo jméno šaška krále Jiřího z Poděbrad. Hlavním autorem byl František Jaromír Rubeš (1814-1853), ve své době velmi úspěšný básník. Časopis vydával pražský nakladatel a knihtiskař Jan Spurný (1822-1889). Dalším autorem byl Tylův spolupracovník Václav Filípek (1811-1863). Jeho příspěvky jsou považovány za umělecky méně náročné, popisující život obyčejného lidu, přesto se sociálním cítěním. \"Paleček\" vycházel po svazcích a každé vydání obsahovalo kreslený vtip. Tím, že zveřejňoval deklamace a scénické výstupy, se časopis snažil pomoci pořadatelům českých besed. Dále v různých rubrikách uváděl aforismy, anekdoty a aktuální narážky.\n\n\"Paleček\" vycházel nepravidelně, v jednotlivých letech byly vytištěny vždy dva až čtyři svazky. Poté, co František Jaromír Rubeš přestal v posledních dvou ročnících do \"Palečka\" přispívat, ztratil časopis na svém významu. Rubeš navíc odešel v roce 1847 z Prahy a ztrácel zájem o literaturu. V roce 1847 již vyšel jen jeden, poslední sešit \"Palečka\" (č. 17) a časopis zaniknul.\n\nJednalo se o humoristický a satirický obrázkový týdeník. Časopis nejen přispíval k rozvoji českého humoru, ale též aktivně vystupoval ve sporech o tom, kam se má česká literatura ubírat. V časopise převažovaly povídky a humoresky, časté byly básnické parodie (např. Erbenovy \"Svatební košile\", Nerudových \"Písní kosmických\" či Josefa Václava Sládka).\n\nIgnát Herrmann (1854-1935) byl neformálním redaktorem \"Palečka\" již v v letech 1876-1888. Protože nebyl zletilý (v té době od 24 let), nebyl v tiráži jako redaktor uváděn. Stalo se tak až v letech 1878-1881. Za jeho působení byly v \"Palečku\" často uváděny překlady, pro které též byla vytvořena příloha \"Ozvěny\". Herrmann získal v \"Palečku\" zkušenosti pro vydávání vlastního humoristického časopisu Švanda dudák.\n\nRudolf Pokorný (1853-1887) byl nejprve spolupracovníkem Ignáta Hermanna v redakci \"Palečka\". Odpovědným redaktorem byl v letech 1878-1888. V letech 1881-1887 byl též vydavatelem časopisu (v některých obdobích opět spolu s Karlem Krejčíkem). Za jeho působení se \"Paleček\" vymezoval vůči časopisu Lumír i osobně vůči Josefu Václavu Sládkovi. Sládkovi také adresoval otevřený list (zveřejněný v \"Palečku\" i v Národních listech a Pokroku), ve kterém ho nazývá \"největším čtverákem království Českého\" a \"milým nepřítelem\". Rudolf Pokorný se též angažoval v boji o pravost rukopisů Královédvorského a Zelenohorského na straně zastánců jejich pravosti. \n\nKarel Krejčík (1857-1901) byl spoluredaktor Palečka, ale především ilustrátor, autor humoristických kreseb a politických karikatur. Přispíval nejen do \"Palečka\", ale i do Humoristických listů a dalších časopisů.\n\nMezi dodnes známé autory druhého \"Palečka\" patřili např.:\na mnoho jiných (většinou pod pseudonymy).\nVedoucí osobností Palečka byl Rudolf Pokorný. Když v roce 1878 vážně onemocněl, vzdal se redaktorství. Řízení časopisu se ujala mladší generace autorů, poslední číslo však vyšlo 30. 9. 1887. Na zaniklý časopis navázal již 7. října 1887 \"Nový Paleček\", který vydával majitel Jaroslav Skřivan a redaktor Josef Kouba. \"Nový Paleček\" vycházel až do roku 1900, jednalo se však o nenáročný apolitický časopis, který nedosahoval významu \"Palečka\" původního.\n\nTitulní kresba Karla Krejčíka z 12. 3. 1881 \"Oběť svého povolání\" zpracovává stejný námět jako známá scéna s Rudolfem Hrušínským a Magdou Vašáryovou z filmu \"Postřižiny\" z roku 1980.\n\n"}
{"id": "1168467", "url": "https://cs.wikipedia.org/wiki?curid=1168467", "title": "Vo štvorici po opici", "text": "Vo štvorici po opici\n\nVo štvorici po opici je v pořadí druhé studiové album slovenské skupiny Horkýže Slíže. Z alba pochází videoklip k písni Gilotina.\n\nAlbum se mělo původně jmenovat Štrbavý mamut (Bezzubý mamut). Skupina to později použila jako název jedné z fiktivních kapel na albu Festival Chorobná.\n\n\n\n"}
{"id": "1168470", "url": "https://cs.wikipedia.org/wiki?curid=1168470", "title": "Jonas Eduardo Américo", "text": "Jonas Eduardo Américo\n\nJonas Eduardo Américo zvaný Edu (* 6. srpen 1949, Jaú) je bývalý brazilský fotbalista. Hrával na pozici útočníka, nebo záložníka.\nS brazilskou fotbalovou reprezentací vyhrál mistrovství světa roku 1970, nastoupil na šampionátu k jednomu utkání. Hrál též na mistrovství světa 1966 a 1974, kde Brazilci skončili čtvrtí. Brazílii reprezentoval v letech 1966-1974, a to ve 41 zápasech, v nichž vstřelil 8 branek.\n\nS klubem Santos FC se stal v roce 1968 mistrem Brazílie. V brazilských soutěžích strávil takřka celou kariéru, krom dvou sezón v mexické první lize, v dresu Tigres Nuevo León. V Brazílii hrál na nejvyšší úrovni krom Santosu též za Corinthians, SC Internacional a Nacional FC.\n"}
{"id": "1168471", "url": "https://cs.wikipedia.org/wiki?curid=1168471", "title": "Impeachment", "text": "Impeachment\n\nImpeachment ( ', ', doslovně „postup pro zproštění z úřadu“) je ústavní žaloba podaná na voleného funkcionáře, který se dopustil závažného deliktu a je za to potrestán zbavením funkce. Podle klasického angloamerického pojetí obžalovává funkcionáře dolní komora parlamentu u horní komory. Předmětem je delikt, který je porušením přísahy funkcionáře. V dnešní době se impeachment týká především hlav států, nicméně se můžeme setkat i s případy, kdy byli takto odvoláni soudci či jiní státní úředníci.\n\nImpeachment vznikl ve 14. století v Anglii, kde se nově formující parlament snažil o to, aby královští poradci byli ze své funkce odpovědní. První zmínky o impeachmentu se datují do roku 1376. Pravého významu nabývá institut impeachmentu až v 17. století, kdy se tehdejší parlament snažil bránit výstřednímu chování králů. Poslední případy, kdy anglický parlament využil této pravomoci a rozhodoval o sesazení státních funkcionářů, byly procesy vedené proti Warrenu Hastingsovi (1787) a Henrymu Dundasovi (1805).\n\nV této době se stala instituce impeachmentu horlivě diskutovaným tématem na ústavodárném konventu ve Filadelfii (1787) při sestavování americké ústavy. Účastníci konventu ve Filadelfii se od počátku snažili vtisknout federálnímu procesu impeachmentu ryze americký charakter, vědomě se snažili odchýlit od anglického modelu. Americký model impeachmentu byl navržen tak, aby se snažil chránit veřejný zájem, byl tudíž zaměřen zejména na nápravu, nikoli jen na potrestání viníka, a proto v dobovém kontextu volí méně tvrdá opatření v podobě zbavení úřadu.\n\nPrvním evropským prezidentem odvolaným v důsledku impeachmentu se stal bývalý litevský prezident Rolandas Paksas.\n\nV České republice se k impeachmentu vztahuje článek 65 Ústavy ČR:\n\nPodle současné Ústavy (č. 1/1993 Sb. s účinností od 1. 1. 1993) je tedy možné stíhat prezidenta republiky nejen za velezradu, ale i za hrubé porušení ústavy či jiné součásti ústavního pořádku. Pro velezradu je stíhán před Ústavním soudem na základě žaloby podané Senátem. Trestem je ztráta prezidentského úřadu a ztráta způsobilosti tento úřad znovu nabýt. Ústavněprávní delikt velezrady uvádí zákon č. 182/1993 Sb., o Ústavním soudu, ve znění pozdějších předpisů, v § 97 (Ústavní žaloba), v § 104 (Nález a jeho právní následky) a § 105 (Obnova řízení). Návrh žaloby musí obsahovat přesné vylíčení jednání, kterého se měl prezident dopustit, spolu s uvedením důkazů. Návrh žaloby se předkládá organizačnímu výboru Senátu, který má za úkol ho vrátit k dopracování, chybí-li mu některé náležitosti. Tento návrh již nelze vzít zpět. Nakonec organizační výbor přijme za Senát stanovisko k návrhu na podání ústavní žaloby. V tomto stanovisku výbor doporučí, zda návrh zamítnout či schválit, a doporučí předsedovi Senátu, aby jej zařadil na pořadí nejbližší schůze Senátu.\n\nImpeachment definuje Ústava, především ve 4. oddílu II. článku:\n\n„\"Prezident, viceprezident a všichni úředníci Spojených států musí být zproštěni funkcí, budou-li obžalováni a usvědčeni z velezrady, úplatkářství nebo z jiných těžkých zločinů a trestných činů\".“\n\nSněmovna reprezentantů má právo impeachmentu, pravomoc formálně obžalovat prezidenta, viceprezidenta a další úředníky federální vlády. Senát má právo při souzení impeachmentu vystupovat jako soud pod vedením předsedy Nejvyššího soudu. K uznání viny je zapotřebí souhlasu dvou třetin přítomných senátorů.\n\nPrvním obžalovaným prezidentem USA byl Andrew Johnson v roce 1868. Od uznání vinným ho dělil pouze jeden jediný hlas.\n\nV roce 1974 hlasoval soudní výbor Sněmovny pro obvinění prezidenta Richarda Nixona za jeho participaci v aféře Watergate, Nixon však rezignoval na svou funkci dříve, než byla ústavní žaloba postoupena na plénum sněmovny.\n\nJako druhý prezident v historii čelil impeachmentu Bill Clinton v roce 1998. Impeachment započal kvůli finančním transakcím týkajících se obchodu s nemovitostmi, které se však odehrály ještě předtím, než se stal prezidentem (někdy též označováno jako aféra Whitewater). Postupně se tento proces proměnil ve vyšetřování milostné aféry s Monikou Lewinskou a vyústil až k obvinění z křivé přísahy a maření vyšetřování. Výsledkem vyšetřování bylo 11 různých důvodů pro vznešení ústavní žaloby, které se však všechny týkaly milostného poměru s Monikou Lewinskou. Oficiální proces impeachmentu započal 7. ledna 1999, definitivní hlasování proběhlo 12. února 1999, kdy senátoři nezískali potřebnou dvoutřetinovou většinu pro uznání viny, Clinton tak vyšel z ústavní žaloby jako vítěz a dokončil tak úspěšně své druhé volební období.\n\nTřetím obžalovaným prezidentem se v prosinci 2019 stal Donald Trump po schválení ústavní žaloby Sněmovnou reprezentantů v bodech zneužití úřadu a obstrukcí vůči Kongresu. První bod byl přijat většinou 230 : 197 hlasů, druhý pak 229 : 198 hlasů. Senát však Trumpa zprostil viny ve všech bodech obžaloby \n\nFederální soudci byli v minulosti nejčastějším terčem impeachmentu. Z devatenácti případů v historii Spojených států, se patnáct z nich týkalo právě federálních soudců. Soudci jsou doposud jediní funkcionáři, kteří byli prostřednictvím impeachmentu zbaveni funkcí.\n\nPrvní impeachment, který dospěl do podoby odvolání obžalovaného funkcionáře, byl případ soudce Johna Pickeringa z New Hampshiru z počátku 19. století, důvodem k jeho odvolání byla duševní porucha a sklony k alkoholismu. Do roku 1986 byli usvědčeni z impeachmentu pouze tři soudci: West Humphreys, Robert Archbald a Halstead Ritter. V 80. letech 20. století rozhodoval Senát o impeachmentu hned ve třech případech, obžalování byli soudci: Harry E. Claiborn, Walter Nixon a Alcee Hastings. Společným rysem těchto případů bylo, že k ústavní žalobě došlo na základě trestního vyšetřování, iniciovaným speciálním oddělením Ministerstva spravedlnosti. Soudce A. Hastings byl jako jediný zbaven všech obvinění. Obvinění soudci však odmítli rezignovat, následně Senát dospěl ke konsensu ve všech třech případech a zbavil výše zmiňované soudce funkcí.\n\nJediným případem v historii USA, kdy se impeachment dotkl soudce Nejvyššího soudu, byl případ z března 1804 se soudcem Samuelem Chasem. Osvobozen byl rozsudkem 1. března 1805 a u Nejvyššího soudu působil až do své smrti (1811). \n\nNa impeachment odkazuje Ústava Republiky Litva, článek č. 74. kapitola V. (Seimas)\n\n„\"Prezident republiky, prezident a soudci Ústavního soudu, prezident a soudci odvolacího soudu, stejně jako členové parlamentu, kteří hrubě porušili Ústavu nebo svou přísahu, nebo je zjištěno, že se dopustili trestného činu, mohou být ze své funkce odvoláni nebo mají mandát člena Seimu zrušený 3/5 většinou hlasů všech členů Seimu. Toto musí být provedeno v souladu s postupem pro obžalobu, která bude uznána zákony Seimu.\"“\n\nV roce 2003, 5. ledna po vítězství v druhém kole prezidentských voleb, se stal nově zvoleným prezidentem Litvy Rolandas Paksas. V říjnu téhož roku vyšla na veřejnost obvinění spojující prezidenta a jeho nejbližší pracovníky s organizovaným zločinem. Tato obvinění byla následně předána Seimu, který nechal sestavit speciální vyšetřovací komisi, která nakonec dospěla k závěru, že prezident v několika bodech porušil Ústavu a svou přísahu.\n\nI přes naléhání, aby prezident svou funkci sám dobrovolně opustil, Paksas odmítl a tvrdil, že jde pouze o konspiraci ze strany opozice.\n\nImpeachment byl zahájen rozhodnutím 86 poslanců na základě obvinění z vyzrazení státního tajemství, nelegálního ovlivňování privatizačních procesů a ohrožování národní bezpečnosti. Tento proces trval necelého půl roku, kdy v únoru 2004 byl prezident parlamentní komisí shledán vinným. \n\nO jeho vině pak na konci března Ústavní soud, který obvinění shrnul do třech bodů.  \nPo impeachmentu, který byl iniciován Seimem, byl 6. dubna 2004 za nedodržování ústavy a porušení prezidentské přísahy zbaven funkce prezidenta republiky.\n\nI přes to všechno se prezident v předčasných volbách rozhodl opět kandidovat. Obavy z následného ohrožení politické stability řešil dodatek k Litevskému volebnímu zákonu. Ten v konečném rozhodnutí Ústavního soudu Litevské republiky stanovil zákaz Rolandasu Paksasovi vykonávat jakýkoli státní úřad, ve kterém je třeba složit přísaha, až do konce jeho života.\n\nVe Venezuele je možné uplatnit impeachment u každé zvolené autority, včetně guvernéra, viceprezidenta a prezidenta, po uplynutí poloviny funkčního období, po kterou byla tato autorita zvolena. O tento proces musí požádat minimálně 20% zapsaných voličů v jurisdikci a poté stejný nebo větší počet lidí, kteří jej volili, musí hlasovat pro jeho odstranění.\n\nOdstranění prezidenta je možné i v případě, že tak rozhodl Vrchní soud, nebo pokud je prezident duševně či fyzicky nezpůsobilý k výkonu své práce.\n\nVe Venezuele byl impeachment použit jen jednou, a to v druhém období vlády prezidenta Carlose Andrése Péreze. To započalo roku 1989 a skončilo v roce 1993. Během tohoto období zemí zmítala ekonomická krize a časté sociální nepokoje.\n\nV roce 1992 se uskutečnily dva neúspěšné pokusy o státní převrat. První pokus se odehrál 4.2.1992. Pět plukovníků vedlo část armády do akce za obsazení prezidentského paláce. Konflikt si vyžádal několik mrtvých a část lidí skončilo ve vězení. Mezi nimi byl i Hugo Chávez (pozdější prezident). Radikalizace společnosti dále rostla, což nakonec vyústilo v druhé krvavější povstání, které se konalo 27.11.1992. Do tohoto povstání byli zapojeni civilisté a vojáci z Venezuelského letectva a námořnictva.\n\nKonec jeho vlády započal 20.3.1993 generální prokurátor Ramón Escovar Salom. Důvodem byla zpronevěra 250 milionů bolívarů. Nejvyšší soud pak 20.5.1993 shledal žalobu platnou a ukončil jeho vládu. Následující den Senát hlasoval o zbavení prezidenta imunity. Ten rezignaci odmítl, nicméně po maximálně 90 dnech dočasné neschopnosti k výkonu funkce prezidenta, podle článku 188 z Ústavy roku 1961, ho Národní kongres z funkce prezidenta 31.9.1993 trvale odstranil. Po skončení procesu strávil přes dva roky v domácím vězení.\n\nO impeachmentu hovoří Rumunská Ústava v článku 96, kapitola II. takto:\n\n(1) \"Poslanecká sněmovna a Senát může rozhodnout o obžalobě rumunského prezidenta pro velezradu, a to na společném zasedání, na základě hlasů alespoň dvou třetin počtu poslanců a senátorů.\"\n\n(2) \"Návrh obžaloby může být iniciován většinou poslanců a senátorů a bez dalšího odkladu musí vyrozumět rumunského prezidenta, aby mohl podávat vysvětlení týkající se skutečností, za něž se zodpovídá.\"\n\n(3) \"Ode dne obžaloby až do dne zbavení funkce, je prezident dle práva suspendován\".\n\n(4) \"Příslušnost pro posouzení takového případu patří Nejvyššímu kasačnímu a trestnímu soudu. Prezident je zbaven své funkce dnem konečným rozhodnutím soudu.\"\n\nV Rumunsku došlo k pokusu o zbavení funkce prezidenta v nedávné době hned dvakrát. Středo-pravicový politik Traian Băsescu vyhrál ve volbách o prezidentskou kandidaturu nad svým oponentem Adrianem Năstasem (tehdejším premiérem) v roce 2004. Traian Băsescu se zpočátku těšil velké popularitě díky rychle nastoleným reformám a protikorupční kampani. K poklesu jeho popularity došlo mj. kvůli aférám týkajících se jeho xenofobních výroků. Díky sporům o kompetence mezi prezidentem Băsescuem a premiérem Tăriceanem a následné nestabilní politické situaci v zemi, vznikla v roce 2007 iniciativa o sesazení prezidenta z funkce. Odůvodněním bylo, že se prezident dopustil v devatenácti případech porušení ústavy, překročení kompetencí a ochrany zájmů mafie. I přesto, že při hlasování v parlamentu (20. dubna 2007) hlasovala pro sesazení prezidenta (322 pro, 108 proti) většina poslanců, díky nízké účasti v referendu bylo rozhodnutí parlamentu neplatné. Prezident Băsescu čelil ústavní žalobě podruhé v roce 2012, kdy znovu díky nízké účasti v referendu bylo hlasování neplatné.\n\nImpeachment je zde definovaný v Ústavě Republiky Island, druhé části, článkem 11., ve kterém se píše:\n\n„\"Prezident republiky nesmí být zodpovědný za pravomoci spojené s exekutivou. Totéž platí i pro ty, kteří využívají prezidentské autority.\"\n\n\"Prezident nesmí být soudně stíhán a obviněn z trestného činu bez souhlasu Althingu.\"\n\n\"Prezidentovi může být odňat úřad před skončením jeho funkčního období, pokud byl schválen většinou v plebiscitu, podle usnesení stanoviska tří čtvrtin členů z Althingu. Plebiscit se koná během dvou měsíců od začátku přijetí usnesení Althingu. Prezident nesmí vykonávat svou funkci od začátku usnesení Althingu, až do doby, kdy jsou známé výsledky plebiscitu.\"\n\n\"Pokud usnesení Althingu není schváleno plebiscitem, Althing musí být okamžitě rozpuštěn a jsou vyhlášeny nové volby.“\"\n\nSamotný Island má zvláštní tribunál určený výhradně pro procesy se členy vlády, tzv. Celonárodní soud (\"Landsdómur\"), který byl vytvořen v roce 1905. Tento úřad je jemnovaný parlamentem. Jedná se o speciální nejvyšší soud, který má zpracovávat případy, kde jsou členové Kabinetu podezřelí z trestné činnosti.\nSoud byl poprvé sestaven v roce 2011 během procesu s bývalým premiérem  Geirem Haardem, který údajně pochybil v událostech, které vedly následně k islandské finanční krizi mezi lety 2008-2011. Nakonec Parlament rozhodl 33 hlasy pro, 30 hlasy proti, obvinění.Původně Haarde čelil čtyřem obviněním, přičemž byl nakonec odsouzen za ten, který byl ze všech nejméně důležitý. I přes obvinění však stále nedostal žádný trest.\n\nHaarde je také prvním politikem na světě, který byl souzen v souvislosti s finanční krizí.\n\n\n\n"}
{"id": "1168472", "url": "https://cs.wikipedia.org/wiki?curid=1168472", "title": "Ťutčev", "text": "Ťutčev\n\nRuské příjmení Ťutčev () nosí více osob:\n\n"}
{"id": "1168473", "url": "https://cs.wikipedia.org/wiki?curid=1168473", "title": "René Michlovský", "text": "René Michlovský\n\nRené Michlovský (* 17. listopadu 1927 Fryšava) je bývalý český fotbalový brankář a vynálezce. V Archivu bezpečnostních složek České republiky je veden jako agent Státní bezpečnosti pod krycím jménem „Doris“.\n\nV československé lize hrál za Spartak ZJŠ Brno. Odchytal jedno celé prvoligové utkání proti Spartaku LZ Plzeň, které se hrálo v neděli 5. května 1963 na stadionu Za Lužánkami a domácí je vyhráli 4:1. V nižších soutěžích hrál také za Kuřim.\n\n\n"}
{"id": "1168475", "url": "https://cs.wikipedia.org/wiki?curid=1168475", "title": "Panský dům (Dolní Vlence)", "text": "Panský dům (Dolní Vlence)\n\nPanský dům je zemědělský dvůr v Litni v okrese Beroun.. Budova čp. 285 je situována v k. ú. a obci Dolní Vlence u Litně na Ženíškově ulici, která je silnicí z Litně severně ve směru na Karlštejn. Vlastníkem a provozovatelem jsou fyzické osoby. Dům a dvůr jsou zapsány v Ústředním seznamu kulturních památek České republiky pod rejstříkovým číslem 22886/2-3352 s účinností od 3. května 1958. Od roku 2008 jsou stavby pro svou hodnotu a havarijní stav zapsány v seznamu ohrožených kulturních památek.\n\nPanský dům je přízemní budova se sedlovou střechou. K budově domu přiléhá hospodářský dvůr. Do současnosti se dochovala budova domu v klasicistním slohu. U stavby vzhledem k její historii lze předpokládat barokní jádro, které však není doloženo stavebně historickým průzkumem. Dochovaný stav je výsledkem úprav v druhé polovině devatenáctého století. Architektura sice není složitá nebo zdobná, ale zajímavá jako doklad historie regionu a vývoje zemědělských dvorců. Proto byl dům zapsán do seznamu kulturních památek.\n\nV budově se zachovaly původní hodnotné interiéry. Z přiléhajícího velkého hospodářského dvora se po dlouholeté devastaci zachovaly toliko chlévy a stodola.\nVšechny objekty jsou ve zcela zdevastovaném a havarijním stavu. Po požáru střechy je stavba vážně poškozena, zčásti nevyužita. Devastované konstrukce jsou pouze provizorně zajištěny (XII/2011). Trvající stav ukazuje, že je problémem i záchrana torz budov a jejich plnohodnotné využití. Z výše uvedených důvodů byla stavba zapsána v seznamu ohrožených kulturních památek.\nV roce 2013 byla instalována Naučná stezka Liteň a obec Dolní Vlence se stala jejím zastavením A8. Informační panel nedaleko Panského domu informuje o historii obce. Panel připomíná i již nedochovaný zámeček, k němuž panský dům a hospodářský dvůr náležel.. Budova čp. 285 je situována v k. ú. a obci Dolní Vlence Nedaleko Panského domu je též vodárna Liteň další technická památka jako zastavení zastavení A8 její zelené stezky na okruhu z Litně do Dolních Vlenců, Bělče a zpět do Litně.\n"}
{"id": "1168480", "url": "https://cs.wikipedia.org/wiki?curid=1168480", "title": "Klášter Slaný", "text": "Klášter Slaný\n\nPůvodně františkánský klášter, dnes klášter řádu bosých karmelitánů při kostele Nejsvětější Trojice ve Slaném. Je to barokní stavba z roku 1662. Nachází se v parku vedle hřbitova na Hlaváčkově náměstí čp. 221. Areál hřbitovního kostela s klášterem stojí severně od centra města a je chráněn jako nemovitá Kulturní památka České republiky.\n\nKlášter byl postaven mezi lety 1655–1662, tedy v době, kdy byl obnoven kostel po zničení ve třicetileté válce roku 1623 z iniciativy českého katolického šlechtice, tehdejšího vlastníka slánského panství, Bernarda Ignáce Jana z Martinic. Po dokončení byl klášter předán řádu františkánů. Ti po příchodu do Slaného zprvu provizorně přebývali v domě na náměstí (nynějším čp. 8) a do nově budovaného kláštera ve stráni nad městem se nastěhovali v roce 1658, jak byla hotova první etapa stavby. Roku 1665 V letech 1655 -- 1662 k němu byl přistaven klášter, kostel byl obnoven. klášter zachvátil požár, jehož následkem se zřítila jedna z věží kostela. Při následné rekonstrukci pak byla rozšířena loď kostela.\n\nRoku 1782 měl být klášter dekretem císaře Josefa II. zrušen, do kláštera dokonce dorazil komisař k soupisu majetku, nicméně z neznámých důvodů bylo od zrušení upuštěno. 1786 byl konvent pouze redukován. Návrh na zrušení byl předložen ještě roku 1795, s tím, že budovy mají být předány piaristům (srv. piaristická kolej ve Slaném) a císař roku 1802 vydal nařízení o nutnosti předání budov. Ke zrušení kláštera ale nedošlo, o což se zasloužil majitel panství Karel Clam-Martinic, jenž se u císaře přimluvil.\n\nFrantiškáni zde byli do roku 1950, kdy byl klášter komunistickým režimem násilně uzavřen a mniši vystěhováni. Mezi lety 1950–1989 měl různorodé využití, např. skladiště a sídlo autoškoly Svazarmu.\n\nRoku 1992 byl vrácen ve velmi špatném technickém stavu františkánům, kteří ho v roce 1995 darovali bosým karmelitánům. Od roku 1996 ve Slaném žije a působí malá komunita bosých karmelitánů, kteří zahájili rozsáhlou rekonstrukci kláštera.\n\n\n\n"}
{"id": "1168482", "url": "https://cs.wikipedia.org/wiki?curid=1168482", "title": "Ján Škripko", "text": "Ján Škripko\n\nJán Škripko (5. prosince 1930 – 9. června 2015) byl slovenský fotbalista. Po skončení aktivní kariéry působil jako trenér.\n\nV československé lize hrál za Slávii Bratislava VŠ. Nastoupil ve 3 ligových utkáních. Ve druhé nejvyšší soutěži hrál za Duklu Banská Bystrica.\n\nTrénoval Duklu Banská Bystrica. V Bolívii vedl Club Bolívar. S Václavem Ježkem vedl českoslovenkou reprezentaci do 20 let na mistrovství světa 1989.\n\n\n"}
{"id": "1168494", "url": "https://cs.wikipedia.org/wiki?curid=1168494", "title": "Stavěč cest", "text": "Stavěč cest\n\nStavěč cest ( \"Route setter\") je sportovní lezec nebo bouldrista, který staví lezecké cesty nebo bouldery na umělých stěnách, nebo pro lezecké závody. Podle účelu může stavěč cest být amatérský dobrovolník až zkušený, kvalitní a dobře placený profesionál na národní nebo mezinárodní úrovni.\n\nKromě závodů ve sportovním lezení (v letních disciplínách: obtížnost, rychlost a bouldering) se stavěč uplatní také při pořádání závodů v ledolezení nebo drytoolingu (zimní disciplíny: obtížnost a rychlost). Vedle (hlavních a pomocných) pořadatelů a rozhodčích patří stavěči cest mezi nejdůležitější osoby při pořádání závodů, kvalita i úroveň lezeckých cest přiláká jak závodníky, diváky i sponzory, v lezeckých centrech pak návštěvníky.\n\nZpravidla podle zadání (výkonnost či stáří uživatelů, nebo příslušná část závodu) stavěč předem promyslí a poté umístí na stěnu lezecké \"\"chyty\", \"stupy\", nebo \"struktury\"\", tak aby cestu bylo možné \"\"lézt\"\" v jedné linii od \"\"nástupu\"\" na zemi až po poslední \"\"chyt\" - \"top\"\" u \"\"slaňovacího (spouštěcího) bodu\"\" a to buď přirozeně, nebo s lezeckými problémy. U nástupu poté může označit cestu cedulkou s názvem, barvou chytů, obtížnosti a jménem, tyto údaje slouží pro orientaci dalších lezců. Používá se jedna barva chytů, sousední cesty se barevně liší. Na umělých stěnách jsou cesty obměňovány i několikrát do roka a pro větší pestrost je z různých značek chytů staví několik stavěčů. Při výměně cest je třeba všechny chyty sundat, omýt, usušit a stěnu očistit - může to dělat stavěč, nebo i jiný pomocník. Stavba jedné cesty může trvat např. 1 - 4 hodiny. Jištění (nýty s karabinami) jsou součástí stěny, stavěč může mít za úkol jejich údržbu, nebo být zaměstnancem firmy, která staví i lezecké stěny.\n\nProfesionální stavěči dostávají za každou novou cestu příslušný honorář. Stavěči na závodech jsou placeni za závod, kde mají kromě stavby a výměny cest na starosti také řešení technických problémů během závodu (např. výměnu ulomeného chytu, dotažení uvolněného, případně jejich čištění). Cesty pro jednotlivá závodní kola od kvalifikace až po finále se předem postaví, na chytech a stěně se popíší značkami a uloží do beden. Během přestávky mezi jednotlivými koly závodu se pak cesty snadno obmění, případně se jen upraví podle výkonnosti postupujících závodníků. Ženy někdy lezou stejné cesty jako muži, s přidanými nebo pootočenými chyty. V případě závodů vyššího stupně mají v Česku stavěči stanovenou minimální odměnu dle předpisů pro pořádání závodů od ČHS pro udržení standardu kvality závodů.\n\nMezi prestižní uznávané mezinárodní stavěče závodních cest pro lezecké závody patří např. polský vynikající lezec Adam Pustelnik (Chief Routesetter IFSC), kterého si zvou také největší lezecká centra pro stavbu nových lezeckých cest. Mezinárodní stavěčskou licenci IFSC má zatím z České republiky pouze Jan Zbranek, který také v roce 2013 proškolil v rámci Českého horolezeckého svazu první národní oficiální licencované stavěče závodních cest v rámci zkvalitnění úrovně českého závodního lezení, v roce 2015 se konal druhý kurz.\n\n\n\n\n\n\"V Česku nemají dosud stavěči licenci.\"\n\nVe skalách a horách se cesty \"\"nestaví\"\", nýbrž zdola \"\"přelézají\"\", včetně případného umístění stabilního jištění během výstupu \"\"prvovýstupcem\"\". V případě dělání cest \"\"shora\"\" hovoříme o \"\"autorovi/autorech\"\" cesty, případně poté o \"\"prvním přelezci\"\", dále se počítají opakování přelezu. Někteří prvovýstupci mají na kontě i tisíce nových cest. Jméno prvního přelezce se může zaznamenávat i u boulderů. Náklady si hradí prvovýstupci či autoři, případně mohou využít dotace/slevy na materiál či sponzoring. Výjimku ve světě tvoří lezci, kteří jsou místními spolky nebo podnikateli finančně podporováni k tvorbě dalších nových skalních cest na podporu cestovního ruchu. Údržbu jištění ve skalách mají poté na starosti proškolení oficiální správci skal (s odměnou či bez).\n\n"}
{"id": "1168496", "url": "https://cs.wikipedia.org/wiki?curid=1168496", "title": "José de Anchieta Fontana", "text": "José de Anchieta Fontana\n\nJosé de Anchieta Fontana (31. prosinec 1940, Santa Teresa – 9. září 1980, Santa Teresa) je bývalý brazilský fotbalista. Hrával na pozici obránce.\nS brazilskou fotbalovou reprezentací vyhrál mistrovství světa roku 1970, nastoupil na šampionátu ke dvěma utkáním. Brazílii reprezentoval v 7 zápasech.\n\nV brazilských soutěžích strávil celou kariéru. Hrál na nejvyšší úrovni za Rio Branco AC, Vasco da Gama a Cruzeiro.\n"}
{"id": "1168497", "url": "https://cs.wikipedia.org/wiki?curid=1168497", "title": "Bill Hunter Trophy", "text": "Bill Hunter Trophy\n\nBill Hunter Trophy byla hokejová trofej udělovaná každoročně nejproduktivnějšímu hráči v základní části ligy World Hockey Association. Trofej byla pojmenována po Billu Hunterovi, zakladatel Alberta Oilers (dnes Edmonton Oilers).\n\n"}
{"id": "1168503", "url": "https://cs.wikipedia.org/wiki?curid=1168503", "title": "7,92 × 33 mm Kurz", "text": "7,92 × 33 mm Kurz\n\n7,92 × 33mm Kurz (značený jako 7.92 x 33 kurz organizací C.I.P.) je zkrácený puškový náboj s bezokrajovou nábojnicí lahvovitého tvaru, vyvinutý v Německu nedlouho před druhou světovou válkou. Munice je také označována Pistolenpatrone 43, 7,9 mm Kurz ( znamená \"krátký\"), 7,9 \"Kurz\", 7,9mmK nebo 8×33 Polte.\n\nByl určen speciálně pro vývoj automatických zbraní, karabiny a (útočné pušky), jako kompromis mezi delším, standardním nábojem 7,92 × 57mm Mauser a pistolovým nábojem 9 x 19 mm Parabellum. Přestože vývoj započal již ve 20. letech, teprve v letech 1937/38 se ustálila představa ruční zbraně, pro kterou měl být nový náboj určen. Zavedení automatické pušky pro speciální jednotky FG 42 potvrdilo, že standardní puškový náboj je pro ruční automatickou zbraň příliš výkonný. Při střelbě dávkami a bez opory (jakou mívá kulomet), je takovou zbraň velmi těžké ovládat a tím se stírá výhoda, kterou má puška proti samopalu, tj. přesnější střelbu na větší vzdálenost. Zkrácený náboj umožnil současně přesnější střelbu i vysokou kadenci.\n\nNáboj byl zaveden do výzbroje německé armády pod označením \"Pistolenpatrone M43\" (pistolový náboj, model 1943) a používal se do strojní karabiny Mkb 42(H), z ní vyvinuté útočné pušky MP 43 a její vylepšené verze StG 44. Po válce se toto střelivo vyrábělo v NDR, Československu (ČSSR) a Egyptě. Používal se i do prototypu útočné pušky FN FAL\n"}
{"id": "1168506", "url": "https://cs.wikipedia.org/wiki?curid=1168506", "title": "V rámci oného", "text": "V rámci oného\n\nV rámci oného je debutové album slovenské skupiny Horkýže Slíže, které vydalo vydavatelství BMG Ariola v roce 1997. Hlavním singlem alba byla skladba \"Maštaľ\", ke které byl vytvořen i videoklip.\n\n\n"}
{"id": "1168511", "url": "https://cs.wikipedia.org/wiki?curid=1168511", "title": "Dýza Boys", "text": "Dýza Boys\n\nDýza Boys bylo české pěvecké duo, které tvořili Ivo Pešák a Václav Upír Krejčí. Autorem projektu byl skladatel Jindřich Parma. V roce 2002 vydali jejich jediné album \"Co píseň to HIT!\". Zpívali pod heslem: \"Naše disco muzika patří nejen do tanečních sálů, do hospod, ale i na hrad...\" \n\nSeznam skladeb:\n\n"}
{"id": "1168512", "url": "https://cs.wikipedia.org/wiki?curid=1168512", "title": "Prvý slíž", "text": "Prvý slíž\n\nPrvý slíž je hudební album, které vyšlo na vlastní náklady kapely Horkýže Slíže, jako jejich první neoficiální demo album v nákladu 600 kazet.\n\nVšechny skladby se později objevily na jiných řadových albech (\"V rámci oného\", \"Vo štvorici po opici\" a \"Ja chaču tebja\").\n\n\n"}
{"id": "1168513", "url": "https://cs.wikipedia.org/wiki?curid=1168513", "title": "7,92 × 57 mm Mauser", "text": "7,92 × 57 mm Mauser\n\n7,92 × 57mm Mauser (značený 8mm Mauser nebo 8×57mm organizací SAAMI a 8 × 57 IS C.I.P.) je puškový náboj s bezokrajovou nábojnicí lahvovitého tvaru.\nPísmeno I za rozměry náboje znamená zkratku \"Infanterie\", někdy bývá nahrazeno J z důvodu možné záměny velkého i a římské 1 a písemno S značí- Stark, tedy větší navážku střelného prachu. Do služby v německém císařství vstoupil roku 1905 a dočkal se nasazení v obou světových válkách. Ve své době bylo střelivo 7,92 × 57mm Mauser jedním z nejpopulárnějších vojenských nábojů na světě. V 21. století je stále populární ve sportu i lovu a je dále vyráběn v Evropě i ve Spojených státech.\n\nNáboj 7,92 × 57mm IS vznikl modernizací předchozího náboje Patrone 88 (8×57mm I). Nový náboj dostal špičatou střelu, která má lepší balistické vlastnosti. Zašpičatěním střely se zkrátila vodící a těsnící část střely, bylo proto nutné zvýšit průměr střely z původních 8,09 mm na 8,22 mm, ale průměr vývrtu v polích byl ponechán na 7,92 mm. V novém náboji byl použit také silnější bezdýmý prach, který zvýšil energii náboje až o 27%.\n"}
{"id": "1168516", "url": "https://cs.wikipedia.org/wiki?curid=1168516", "title": "Kamarádi (časopis)", "text": "Kamarádi (časopis)\n\nKamarádi je časopis pro vícejazyčné děti a multikulturní výchovu. Je zaměřen na děti, které pocházejí z jazykově smíšených rodin, národnostních menšin, mající zahraniční kořeny nebo učící se a komunikující vedle češtiny také v dalším jazyce. Dále je určen těm, které zajímá jak funguje naše společnost, která je promíchaná z různých kultur a jazyků. Časopis je určen dětem na 1. stupni základní školy. Je psán tak, že se očekává spolupráce s jejich rodiči a pedagogy.\n\nČasopis vychází od roku 2012 v rámci stejnojmenného projektu Spolku Zaedno. Je zdarma na objednání distribuován do základních škol, knihoven a organizací pracujících s dětmi z cílové skupiny. V roce 2014 byla časopisu a projektu Kamarádi udělena Evropská jazyková cena Label. Tato cena je udělována ve třiceti evropských zemích inovativním projektům na podporu jazykové rozmanitosti Evropské unie. Časopis je partnerem kampaně na podporu četby knih Rosteme s knihou.\n\nČasopis je psán jazyky všech oficiálních národnostních menšin na území České republiky, nicméně komunikačním jazykem je čeština – jazyk, který všechny děti ovládají. Veškeré cizojazyčné texty jsou opatřeny překladem do češtiny případně alespoň anotací a tím je i pomůckou pro výuku jazyků. Texty jsou doplněny úkoly, otázkami, kvízy a často také originální tematickou vyjímatelnou hrou.\n\nJe dostupná na webových stránkách časopisu a je publikována na portálu Publero.com v sekci dětských časopisů (zdarma). Tato verze je doplněna multimédii k daným tématům. Vybrané články v cizích jazycích jsou čtené rodilými mluvčími. Na webových stránkách jsou navíc umístěné kvízy a hry pro děti.\n\nProjekt a časopis je podporován Ministerstvem školství, mládeže a tělovýchovy, Úřadem vlády České republiky, Ministerstvem kultury a Magistrátem hlavního města Prahy.\n\n"}
{"id": "1168517", "url": "https://cs.wikipedia.org/wiki?curid=1168517", "title": "Rolava (Přebuz)", "text": "Rolava (Přebuz)\n\nRolava (německy \"Sauersack\") je zaniklá obec v Krušných horách, která se nacházela přibližně 1,5 km severně od Přebuzi v okrese Sokolov v Karlovarském kraji. Část obce se nacházela v plochém údolí říčky Rolavy podél silnice z Přebuzi do Kraslic, většina stavení však byla rozseta po stráních nad levým břehem říčky Rolavy. Střed obce se nacházel vlevo od silnice do Jelení. Po druhé světové válce zde bylo vedeno 191 domů.\n\nNázev obce byl odvozen od polohy na bažinatých loukách pod Rolavským vrchem (950 m n. m.). Český název Rolava byl stanoven v roce 1947 od protékající říčky Rolavy (německy \"Rohlau\").\n\nRolava je také název katastrálního území o rozloze 11,18 km.\n\nOsada byla založena zřejmě v 1. polovině 17. století, i když cínová ruda se zde rýžovala již dříve.\nPrvní písemná zmínka o obci pochází z roku 1654, kdy je uvedena v berní rule. Do roku 1850 byla součástí nejdeckého panství, které bylo v té době v držení rodu Veithů. Roku 1850 se stala samostatnou obcí. V letech 1869 až 1890 byla obcí v okrese Kraslice, v letech 1910 až 1930 částí obce Přebuz. Úpadek hornictví v polovině 19. století nutil obyvatele hledat nové zdroje obživy. Vedle paličkování, které se zde rozvíjelo již od 17. století, to byla od 19. století také výroba perleťových knoflíků. Tyto ruční práce byly záležitostí celé rodiny, paličkovaly nejen ženy, ale i muži. Od 20. let 20. století se na Rolavě šily bavlněné i kožené rukavice pro firmy v Aši a Perninku. V obci, nedaleko pošty a dnes jediného původního rolavského domu (převedeného ovšem pod Přebuz), stála kaple Panny Marie Pomocné z let 1826–1827. Obec měla jednotřídní a od roku 1890 novou, čtyřtřídní školu. V letech 1913–1914 byla postavena nová silnice z Přebuzi do Stříbrné, která procházela i Rolavou.\nZánik obce způsobilo její vylidnění po odsunu německého obyvatelstva a začlenění do hraničního pásma v roce 1951. Tím bylo znemožněno případné dosídlení a následně proběhla i demolice zde stojících stavení. Jedinou stavbou, která se zachovala, je budova bývalé pošty. Na základech ostatních domů na svahu Rolavského vrchu vyrůstají mladé smrky.\nNyní slouží bývalá obec jako rekreační místo chalupářů.\n\nPříchod lidí do oblasti Rolavy v období kolonizace je spojený s rýžováním cínové rudy kasiteritu. Rýžování zde probíhalo možná již ve 12. a 13.  století, což nelze doložit písemnými materiály. Nejstarší písemný záznam o hledání cínové rudy pochází z roku 1494. Jedná se o soudní spor k cínovému právu k místu zvanému Sawersack. V nejdecké horní knize se vyskytují záznamy o propůjčení velkého počtu rýžovnických dílů na Rolavě po roce 1556. Na starých mapách z první poloviny 19. století je vidět celý horní tok Rolavy lemovaný souvislým pásmem sejpů. Začátky hlubinného dobývání jsou doloženy záznamy z 16. století, první pokusy o hlubinnou těžbu však byly nejspíš již v 15. století. Na ložisku bylo dobýváno více jak 60 rudních žil. V době největšího rozkvětu za Šliků, v druhé polovině 16. století, drtilo rudu 12 stoupoven podél říčky Rotavy. V 17. století však intenzita dobývání klesala a ke konci století téměř zanikla. K oživení těžby došlo počátkem 20. století. Byla obnovena dědičná štola Jiří a vyhloubeny 4 výdušné jámy. Za druhé světové války byl mezi Rolavou a Jelením vybudován firmou Zinnbergbau Sudetenland závod na těžbu a úpravu cínových rud. Ambiciózní projekt byl firmě vnucen nacistickým režimem, rozvíjel se pod časovým tlakem a s výjimkou závěrečných měsíců provozu skončil hospodářským fiaskem. Areál měl tři sektory, průmyslovou část se správní budovou, těžní jámou a gravitační úpravnou, civilní obytný sektor a nakonec přísně střežený sektor zajateckého tábora. V dolech a povrchových provozech bylo nasazeno v různých obdobích druhé světové války 300 až 450 zajatců z Francie a Sovětského svazu, dále kolem 200 totálně nasazených Poláků, Ukrajinců, Řeků, Italů, Holanďanů, Čechů, přinucených německých horníků a zavlečených etnických Němců z Bukoviny. Těžba a úprava cínové rudy probíhala až do května 1945.\n\nCelému rozsáhlému areálu, se lidově říká „cíňák“. Dodnes (rok 2016) zde stojí torza pětipatrové budovy zásobníku rudniny, haly gravitačního rozdružování a kruhový bazén na zahušťování kalů. Dochovaly se také betonové základy řady pomocných budov. Dřevěné budovy, zejména zajateckého tábora, byly zcela likvidovány. Podzemní zatopený labyrint průzkumných, těžebních, dopravních a odvodňovacích chodeb důlního závodu Rolava měří 14 km. Je zdokumentovaný, stejně jako gravitační úpravna s technologií firmy Krupp. V roce 2012 byl tento areál s jedinečně pestrou biodiverzitou, s výskytem chráněných druhů rostlin a živočichů začleněn do národní přírodní rezervace Rolavská vrchoviště. Kromě cínové rudy se na Rolavě dobývaly v 19. století také manganové a železné rudy. V okolí Rolavy se od 19. století až do první republiky těžila v okolních rašeliništích rašelina. Rašelina sloužila především pro vytápění v domácnostech, kde nahrazovala drahé dřevo. Jedno z míst, kde se těžila rašelina, bylo v roce 1992 vyhlášeno přírodní památkou Přebuzské vřesoviště.\n\nMísto areálu bývalé úpravny rud přilákalo i filmaře, kteří zde natáčeli epizodu detektivního seriálu Rapl v hlavní roli s hercem Hynkem Čermákem.\n\n"}
{"id": "1168518", "url": "https://cs.wikipedia.org/wiki?curid=1168518", "title": "Workoholix", "text": "Workoholix\n\nWorkoholix je EP skupiny Plus Mínus vydané v roce 2002 ve vydavatelství Cecek Records.\n\nKoncem roku 2000 z kvintetu Plus Mínus odešel původní zpěvák Cibi. Jeho náhradníkem se stal Gza. Skupina nahrála EP celé v angličtině, je to zároveň poslední nahrávka, kde se objevují kytaristé Lochy a Robo.\n\n\n"}
{"id": "1168520", "url": "https://cs.wikipedia.org/wiki?curid=1168520", "title": "Ceny české filmové kritiky 2015", "text": "Ceny české filmové kritiky 2015\n\nCeny české filmové kritiky 2015 je šestý ročník Cen české filmové kritiky. Přímý přenos z udělování cen vysílala ČT art 23. ledna 2016, večer moderovali Marie Doležalová a Vojtěch Kotek.\n\n\n\n\n\n\n\n\n"}
{"id": "1168522", "url": "https://cs.wikipedia.org/wiki?curid=1168522", "title": "Chaloupky (Přebuz)", "text": "Chaloupky (Přebuz)\n\nChaloupky (německy \"Neuhaus\") jsou zaniklou obcí v Krušných horách, která se nacházela přibližně 2,5 km východně od Přebuzi v okrese Sokolov v Karlovarském kraji. Obec se rozprostírala po obou březích horního toku Rolavy.\nNázev osady byl odvozen od německého názvu nově postaveného domu (\"Neuhaus\"), kterým byla kovárna pro horníky.\nČeský název Chaloupky byl stanoven v roce 1947 a vycházel z charakteru zástavby.\n\nKatastrální území o rozloze 4,31 km se nazývá \"Chaloupky u Přebuze\".\n\nV údolí říčky Rolavy hledali první prospektoři cínovou rudu již ve 14. století. V místech ještě neexistujících Chaloupek bylo rýžování cínové rudy v plném rozkvětu již v roce 1400. Trvalo však ještě více než 300 let, než si zde lidé založili osadu.\nV okolí Chaloupek se nacházejí plošné pozůstatky rýžování cínové rudy, pravděpodobně nejrozsáhlejší v celých Krušných horách. Rýžovalo se nejen v okolí říčky Rolavy, ale i vysoko na svazích a temenech okolních kopců. K rýžovištím byla přiváděna voda umělými vodními kanály.\n\nPrvní písemná zpráva o Chaloupkách je z roku 1757, kdy byly součástí nejdeckého panství, ke kterému patřily až do roku 1850. V letech 1850–1904 (jiný zdroj uvádí 1869–1890) byly osadou obce Rolava a od roku 1904 samostatnou obcí v okrese Kraslice. V roce 1900 stálo v obci 88 domů. V letech 1910–1930 byly Chaloupky obcí v okrese Nejdek, v roce 1950 osadou obce Přebuz.\nOd roku 1898 byla v Chaloupkách dvojtřídní škola, vedle které byl v roce 1925 postaven pomník obětem první světové války. K významným provozům v obci patřila Leopoldova parní pila a bednárna. Ta byla v provozu ještě po druhé světové válce a i když prosperovala, byla úřednickým rozhodnutím ministerstva průmyslu v roce 1947 zrušena. Po odsunu německého obyvatelstva po druhé světové válce se obec postupně vylidňovala. Úplný zánik pro obec znamenalo její začlenění do hraničního pásma v roce 1951. Ještě v roce 1955 zde stály 3 domy. V průběhu 50. a 60. let 20. století byla všechna stavení zbourána. Celé údolí mělo být v 80. letech 20. století zatopeno, naštěstí k tomu nedošlo.\n\n"}
{"id": "1168523", "url": "https://cs.wikipedia.org/wiki?curid=1168523", "title": "Král Šumavy (román)", "text": "Král Šumavy (román)\n\nDobrodružný román Král Šumavy (1960) je dílem českého spisovatele Rudolfa Kalčíka. Je založen na scénáři ke stejnojmenému filmu z roku 1959. Vychází z autorových zkušeností ze služby v Pohraniční stráži Veřejné bezpečnosti.\n\nHlavním hrdinou je mladší strážmistr Karel Zeman, který přichází do služby v PS VB na šumavském pomezí. Román líčí s nezbytným dobovým patosem službu na západní hranici, kterou je třeba střežit proti diverzantům a emigrantům na Západ. Dozvídáme se příběh Krále Šumavy, který už roku 1926 převáděl přes hranice do Německa a také se podílel na pašerácké činnosti. Za Protektorátu se stal členem SS brigády Dirlewanger, která měla na svědomí vraždy běloruského obyvatelstva. Příslušníkovi SNB údajně utekl přes hranice do Bavorska. Mezi postavami jsou uváděna skutečná jména jako Kilián či Paleček, což byli tehdejší skuteční převaděči.<br>\nRomán líčí Zemanovu službu na státní hranici i jeho soukromý život, je líčen dobovým jazykem (\"pomohl přes hranice několika prominentům reakčních stran; ...sloužil za kapitalismu, pomáhal utužovat jeho řád\" apod.)\n\n"}
{"id": "1168525", "url": "https://cs.wikipedia.org/wiki?curid=1168525", "title": "Josef Kossek", "text": "Josef Kossek\n\nJosef Kossek, též Kosek (29. února 1780 Borohrádek, katastr Žďár nad Orlicí – 7. července 1858 Praha), byl český hodinář a malíř miniatur.\n\nNarodil se jako syn lesního v Borohrádku nedaleko Žďáru nad Orlicí. Vystudoval filozofii u premonstrátů v Brně a v Olomouci. Vstoupil do řádu v premonstrátském klášteře Želiv. Již jako novic vyřezal z alabastru portrét preláta Tadeáše z Trautmannsdorffu. Jako samouk také sestrojil první hodiny. Po třech letech studia teologie však klášter opustil a usadil se v Praze. Pracoval jako malíř miniatur a od roku 1809 jako sekretář hraběte Auersperga.\n\nPo roce 1814 se začal cele věnovat hodinářství. Vyučil se základům hodinářského řemesla u vynálezce a konstruktéra hodin Josefa Božka. Měl spor s pražským cechem hodinářů o modernizaci a inovaci klasické konstrukce hodin. Cech trval na dodržování tradiční konstrukce strojů a postupů výroby. cechovní mistři se obávali nejen, že v konkurenci s Kosskovými stroji neobstojí, ale hlavně, že Kosskovy stroje ani nebudou umět opravovat. Cech přestal bránit Kosskově výrobě až po osobním zásahu pražského purkrabího, hraběte Františka Antonína Kolowrata Libštejnského.\n\nOd roku 1825 Josef Kossek pracoval jako umělecký hodinář malých hodinek a vedl dílnu na Starém Městě v domě čp. 329/I v ulici Poštovské (nyní Karolíny Světlé). Jako hodinář astronomických hodin byl jedním ze čtyř zaměstnanců v C. a k. pražské hvězdárně v Klementinu. Byl jmenován čestným členem C. a k. Společnosti pro povzbuzení řemesel a průmyslu (\"K. und k. Verein zur Ermutigung des Gewerbgeistes\". \n\nBydlel na Starém Městě u Klementina v Karlově ulici s manželkou Josefou. V letech 1824 - 1831 se jim narodily čtyři dcery.\n\nKossek se proslavil mnoha zlepšovacími návrhy hodinového stroje. Jako první Čech roku 1829 sestrojil hodinky s ložisky z drahokamů, které opracovával na vrtacím a lešticím stroji, jaký si k tomu účelu sám navrhl. Využíval přitom i české granáty. \n\nDále sestrojil nástěnné kyvadlové hodiny (tzv. \"Pendeluhr\" - \"pendlovky\") s minimální odchylkou vlivem teplotní roztažnosti kyvadla. Jako první v Čechách kyvadlo sestavil ze dvou kovů různé teplotní roztažnosti, a to oceli a mědi (tzv. \"bimetalické kyvadlo\"), a dále své návrhy vylepšoval jak kompenzátorem bimetalickým, tak rtuťovým (po vzoru anglického hodináře George Grahama). \n\nKossek také sestrojil a udržoval v chodu astronomické hodiny s kotvovým krokem a rtuťovým kompenzačním kyvadlem v hvězdárnách v Praze a v Terstu. \nJeden exemplář jeho nástěnných škříňových hodin je ve sbírce Národního technického muzea v Praze.\n\n\n"}
{"id": "1168526", "url": "https://cs.wikipedia.org/wiki?curid=1168526", "title": "Seznam kulturních památek v Čejkovicích (okres Hodonín)", "text": "Seznam kulturních památek v Čejkovicích (okres Hodonín)\n\n"}
{"id": "1168527", "url": "https://cs.wikipedia.org/wiki?curid=1168527", "title": "Zlatý cepín", "text": "Zlatý cepín\n\nZlatý cepín (francouzsky: Piolet d'Or, anglicky: \"The Golden Ice Axe\") je mezinárodní ocenění horolezců, vyhlašované Francouzi od roku 1991 (udíleno 1992).\n\n\"volně přeloženo\n\n\n\n\n\n\n\nPodobné ocenění je udělováno také v Asii, v roce 2017 proběhl již 12. ročník, Asijský zlatý cepín získali za výstup na Šispare dva japonští horolezci.\n\n\n"}
{"id": "1168529", "url": "https://cs.wikipedia.org/wiki?curid=1168529", "title": "Seznam kulturních památek v Dolních Bojanovicích", "text": "Seznam kulturních památek v Dolních Bojanovicích\n\n"}
{"id": "1168530", "url": "https://cs.wikipedia.org/wiki?curid=1168530", "title": "Seznam kulturních památek v Dubňanech", "text": "Seznam kulturních památek v Dubňanech\n\n"}
{"id": "1168531", "url": "https://cs.wikipedia.org/wiki?curid=1168531", "title": "Seznam kulturních památek v Kněždubě", "text": "Seznam kulturních památek v Kněždubě\n\n"}
{"id": "1168533", "url": "https://cs.wikipedia.org/wiki?curid=1168533", "title": "Seznam kulturních památek v Prušánkách", "text": "Seznam kulturních památek v Prušánkách\n\n"}
{"id": "1168535", "url": "https://cs.wikipedia.org/wiki?curid=1168535", "title": "Seznam kulturních památek v Uhřicích (okres Hodonín)", "text": "Seznam kulturních památek v Uhřicích (okres Hodonín)\n\n"}
{"id": "1168536", "url": "https://cs.wikipedia.org/wiki?curid=1168536", "title": "When I Can't Sleep", "text": "When I Can't Sleep\n\nWhen I Can't Sleep je druhé EP od Plus Mínus. Obsahuje čtyři písně, z toho tři slovenské a jednu anglickou. Titulní skladba a píseň Samostatný byly nově nahrané i na albu Najvyšší čas.\n\nAlbum vyšlo jako split CD s finskou kapelou Flipin Beans.\n\n"}
{"id": "1168539", "url": "https://cs.wikipedia.org/wiki?curid=1168539", "title": "Najvyšší čas", "text": "Najvyšší čas\n\nNajvyšší čas je druhé studiové album skupiny Plus Mínus.\n\nSvé první album vydali Plus Mínus již v roce 2000. Na nové album (příznačně pojmenované) se tedy čekalo 6 let, mezitím skupina zpívala v angličtině a sestava se několikrát změnila. V roce 2006 se skupina vrátila ke slovenštině (kromě dvou písní) a nahrála nové album, které vyšlo na Slovensku ve vydavatelství Forza a v Česku ve vydavatelství\n\nŽánrově je zde odklon od pop punku prezentovaném na albu 133, místo toho zde skupina kombinuje punk a Post-hardcore.\n\n\nPo písni Cháron následuje skrytá skladba. Skupina uvádí, že album má 13 základních skladeb, 13 minutovou pauzu a 13 sekundovou píseň na konci, ve skutečnosti však celá píseň trvá o něco déle.\n\n\n"}
{"id": "1168541", "url": "https://cs.wikipedia.org/wiki?curid=1168541", "title": "Maciej Jankowski", "text": "Maciej Jankowski\n\nMaciej Jankowski (* 4. ledna 1990, Varšava) je polský fotbalový útočník či záložník, od ledna 2016 působící v polském klubu Arka Gdynia. Je bývalým mládežnickým a současným seniorským reprezentantem Polska.\n\nSvoji fotbalovou kariéru začal v Sarmatě Warszawa, odkud v průběhu mládeže zamířil do mužstva KS Piaseczno, kde se v létě 2006 propracoval do prvního týmu. Před sezonou 2010/11 klub opustil a zamířil do Ruchu Chorzów, kde byl oporou a odehrál zde několik zápasů v předkolech Evropské ligy. V červenci 2014 se hráč stal posilou týmu Wisla Krakow.\n\nV zimním přestupovém období ročníku 2015/16 přestoupil do Piastu Gliwice, kde podepsal kontrakt na dva a půl roku s opcí na dvanáct měsíců. Gliwice hráče z Wisly vykoupily za 250 tisíc złotych (cca 1 505 000 Kč).\n\nV Ekstraklase za Piast debutoval v ligovém utkání 22. kola (13. 2. 2016) proti Górniku Łęczna (remíza 1:1), odehrál 62 minut. V neúplné sezoně 2015/16 odehrál za tým 6 zápasů, ve kterých branku nedal. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0.\n\nV minulosti reprezentoval Polsko v kategorii do 21 let. Od roku 2011 je polským seniorským reprezentantem. V A-týmu reprezentace Polska debutoval 16. prosince 2011 v přátelském utkání proti reprezentaci Bosny a Hercegoviny (výhra 1:0).\n\n"}
{"id": "1168543", "url": "https://cs.wikipedia.org/wiki?curid=1168543", "title": "Plus Mínus EP", "text": "Plus Mínus EP\n\nPlus Mínus EP je třetí EP od stejnojmenné slovenské skupiny, vydané v roce 2010. Jde o zatím poslední nahrávku skupiny. EP vyšlo pouze v online formě ke stažení, kde si ho stáhlo přes více než 5000 fanoušků.\n\nVideo ke skladbě \"Na kolenách\" získalo na YouTube přes 150 000 zhlédnutí.\n\n"}
{"id": "1168544", "url": "https://cs.wikipedia.org/wiki?curid=1168544", "title": "Seznam vrcholů v Drahanské vrchovině", "text": "Seznam vrcholů v Drahanské vrchovině\n\nSeznam vrcholů v Drahanské vrchovině obsahuje pojmenované vrcholy s nadmořskou výškou nad 600 m nebo s prominencí nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 600 m n. m. Většina nejvyšších hor se nachází v podcelku Konická vrchovina, včetně nejvyšších Skalek (735 m n. m.).\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takových je v Drahanské vrchovině 5. Nejprominentnějším vrcholem jsou nejvyšší Skalky (prominence 330 m), následované Bukovcem (198 m) a Babím lomem (135 m).\n\n"}
{"id": "1168545", "url": "https://cs.wikipedia.org/wiki?curid=1168545", "title": "Levenštejnova vzdálenost", "text": "Levenštejnova vzdálenost\n\nLevenštejnova vzdálenost (také nazývána \"editační vzdálenost\") je metrika zavedená v roce 1965 ruským matematikem Vladimirem Iosifovičem Levenštejnem pro měření editační vzdálenosti v prostoru textových řetězců. Připouští tři jednoduché editační operace, totiž přidání libovolného znaku, vypuštění libovolného znaku nebo záměnu libovolného znaku za jiný libovolný. Nejmenší počet těchto operací nutný k převedení jednoho řetězce na druhý udává Levenštejnovu vzdálenost mezi nimi.\n\nTypický příklad použití Levenštejnovy vzdálenosti je v algoritmech korektorů překlepů.\n"}
{"id": "1168547", "url": "https://cs.wikipedia.org/wiki?curid=1168547", "title": "Litostratigrafická jednotka", "text": "Litostratigrafická jednotka\n\nLitostratigrafická jednotka je jednotka litostratigrafické stupnice. Je definovaná jen (libovolnými) litologickými znaky lokálních a regionálních hornin, převážně sedimentárních, ale i magmatických a metamorfovaných. Užívá se k vyjádření geologického vývoje určitého regiónu.\nPředstavuje litologicky dostatečně homogenní jednotku, kterou lze charakterizovat objektivními fyzickými nebo petrografickými znaky, které umožňují její rozlišení od sousedních vrstev. Je nezávislá na čase (na rozdíl od chronostratigrafie) a používá se zejména z praktických důvodů při geologických činnostech tam, kde je nedostatek zkamenělin pro určení biostratigrafického členění.\nHlavní formální litostratigrafické jednotky jsou (od nejvyšší po nejnižší):\n\nKonkrétní pojmenování jednotky je většinou binomiálně-geografický název typické lokality + název jednotky (např. mydlovarské souvrství, vildštejnské souvrství). Pokud je jednotka tvořena jen jednou anebo jednou zřetelně převažující horninou, je možné název jednotky nahradit názvem horniny (např. štramberský vápenec).\n\nMimo uvedenou hierarchii je možné vyčlenit i jednotky označené jako komplex, které jsou složené z různých typů hornin (sedimentární, magmatické a metamorfované). Většinou se jedná o útvary, které jsou rozeznatelné od sousedních litostratigrafických jednotek, ale jejich složitá vnitřní stavba neumožňuje další litostratigrafické rozdělení. Pojmem komplex se používá pro větší jednotky na úrovni vyšší hierarchie, od souvrství výše, například křivoklátsko-rokycanský komplex. Neformální litostratigrafické jednotky jsou rovněž užívány k pojmenování geologických útvarů, vyčleněných při předběžném průzkumu. Používají se jen provizorně, např. čočka anebo písek.\n\nZpůsob pojmenování a vymezení formálních litostratigrafických jednotek určuje závazný mezinárodní stratigrafický kód Mezinárodní stratigrafické komise (International Commission on Stratigraphy), kterého se přidržuje i Česká stratigrafická komise. Pokud regionální geologické zvláštnosti nedovolují použití mezinárodního stratigrafického členění, dohlíží komise na správné použití regionálního stratigrafického členění.\n\n\n"}
{"id": "1168549", "url": "https://cs.wikipedia.org/wiki?curid=1168549", "title": "Plus Mínus", "text": "Plus Mínus\n\nPlus Mínus je slovenská punková skupina, která vznikla v roce 2000. Založili ji dva bývalí členové skupiny Iné Kafe: Dodo (bicí) a Wayo (basa), kteří jsou také jedinými původními členy v současné sestavě. Jako zpěváka si vybrali dřívějšího člena Iné Kafe Cibiho, a na post kytaristy se dostal Robo Bob the Pop, který byl koncertním členem Iné Kafe koncem roku 1999. Kapela zpočátku spolupracovala s vydavatelstvím Universal Music.\n\nV roce 2000 kapela vydala své debutové album \"133\". Po vydání alba a natočení klipu k písni \"Včera som musel byť zlý\" se ke kapele přidal jako druhý kytarista Lochy (původně člen skupiny Testimony). S ním byl natočen klip k písni \"Lidé 20. století\", původně od Richarda Müllera. Ten na albu hostoval jen v této skladbě a v klipu k písni se objevila jeho papírová maketa.\n\nZačátkem roku 2001 Cibi opustil kapelu. Za mikrofonem dočasně stál Mára ze skupiny No A Co. Wayo si založil projekt Why2Why spolu se svým kamarádem, který brzy na to nastoupil do Plus Mínus pod přezdívkou Gza jako zpěvák a podílel se na nahrávání EP \"Workoholix\". Kapela se taky přesouvá do Prahy, ale následně odchází Robo. Jako hostující kytarista se přidává Dawe (ex-Jaksi Taksi).\n\nV roce 2003 odchází Wayo a Gza do Austrálie. Dodo hraje zatím v kapele SPS a Lochy se oženil a kapelu opustil. Zbytek skupiny se proto snažil dostat do Austrálie. Dodovi však úřady zamítly víza do Austrálie a tak se skupina musela vrátit roce 2004 na Slovensko. V sestavě posílené o Tomáše a Fera (oba kytaristé) bylo nahrané demo se slovenskými skladbami (po anglickém EP \"Workoholix\"). Kapela pak přestala spolupracovat s vydavatelstvím Universal Music.\n\nPozději začal hrát na kytaru Wayo, poté co Tomáš i Fero odešli a na baskytaru hrál Bajkal (Blinker). V této sestavě vydali v září 2006 druhé řadové album \"Nejvyšší čas\". Rok po vydání alba Blinker kapelu opustil. Wayo se vrátil k baskytaře a kytaru přebral Hulo.\n\nV roce 2011 se Wayo opět vrátil ke kytaře a basu převzal Marek \"Moon Dog\". V květnu 2012 Hulo opustil skupinu.\n\n\n\n\n\n\n\n"}
{"id": "1168550", "url": "https://cs.wikipedia.org/wiki?curid=1168550", "title": "Seznam kulturních památek v Chvalkovicích (okres Vyškov)", "text": "Seznam kulturních památek v Chvalkovicích (okres Vyškov)\n\n"}
{"id": "1168551", "url": "https://cs.wikipedia.org/wiki?curid=1168551", "title": "Seznam kulturních památek v Kučerově", "text": "Seznam kulturních památek v Kučerově\n\n"}
{"id": "1168553", "url": "https://cs.wikipedia.org/wiki?curid=1168553", "title": "Seznam kulturních památek v Račicích-Pístovicích", "text": "Seznam kulturních památek v Račicích-Pístovicích\n\n"}
{"id": "1168554", "url": "https://cs.wikipedia.org/wiki?curid=1168554", "title": "Seznam kulturních památek v Ruprechtově", "text": "Seznam kulturních památek v Ruprechtově\n\n"}
{"id": "1168555", "url": "https://cs.wikipedia.org/wiki?curid=1168555", "title": "Seznam kulturních památek ve Švábenicích", "text": "Seznam kulturních památek ve Švábenicích\n\n"}
{"id": "1168558", "url": "https://cs.wikipedia.org/wiki?curid=1168558", "title": "Joachim Giessner", "text": "Joachim Giessner\n\nJoachim Gießner nebo Joachim Giessner (23. prosinec 1913, Drážďany – 25. listopad 2003, Trippstadt) byl německý železničář, který pracoval na Německých spolkových železnicích. Jako esperantista se stal známým díky své odborné a kulturní práci.\n\nJoachim Gießner začal svou profesionální kariéru v administrativní službě tehdejších Říšských železnic. V květnu 1933 začal pracovat jako dozorce-čekatel v okrese Drážďany. Jeho první dozorcovské místo byla od roku 1936 do roku 1938 přechodová stanice Františkovy Lázně. Později působil jako učitel železničního hospodaření v Drážďanech a okrese města.\n\nBěhem druhé světové války sloužil jako vedoucí hospodářské železniční služby ve Francii a v Polsku. Po skončení války pracoval v tehdejším hospodářském centru železniční dopravy pro západní oblast v Bielefeldu. Od roku 1954 působil jako vedoucí nádražní kanceláře v městech Braunschweig a Elze a od roku 1966 do roku 1978 jako náčelník železniční stanice ve městě Herzberg am Harz.\n\nJoachim Gießner se oženil s Irene Löser dne 11. června 1938 ve svém rodném městě Drážďany. V roce 2003 manželé oslavili své „železné“ (65.) výročí svatby. Měli dva syny a jednu dceru. Irene Gießnerová pracovala v letech 1970 až 2001 jako učitelka jógy v Herzbergu, starala se o pěknou přírodní zahradu při jejich domě a pomáhala sousedům jako přírodní léčitelka.\n\nPo 34 letech se manželé jako občané Herzbergu odstěhovali v roce 2004 do domova důchodců ve Falckém lese (v německé spolkové zemi Porýní-Falc), kde Joachim Gießner o rok později zemřel.\n\nJoachim Gießner se začal zajímat o mezinárodní jazyk esperanto v roce 1950 prostřednictvím kulturní skupiny Esperanto v rámci železniční společenské organizace. Stal se jeho důležitou hybnou silou a praktickým uživatelem. Založil esperantské skupiny v městech Bielefeld, Braunschweig, Elze a Herzberg. Na základě jeho podnětu město Herzberg od roku 2006 nese v názvu dodatek „Herzberg - die Esperanto-Stadt“ (Herzberg – město esperanta).\n\nV rámci železniční společenské organizace (BSW – Bahn-Sozialwerk) byl Joachim Gießner hlavním pověřencem pro esperanto od roku 1953 do roku 2000. Od roku 1956 do roku 2002 byl předsedou Německého železničářského esperantského svazu (GEFA) a od roku 1968 do roku 1990 rovněž předsedou Mezinárodní železničářské esperantské federace (IFEF).\n\nUvědomil si, že esperanto – jako každý jiný jazyk – slouží nejen k jazykovému porozumění, ale má také velkou kulturní hodnotu. Jeho příspěvkem k esperantské kultuře je zprostředkování mezinárodního dorozumění na mnoha německých a mezinárodních železničářských kongresech a esperantské verze železničních odborných textů a překlad více než čtyři sta písňových textů do esperanta. Přednášel na odborná témata a napsal mimo jiné učebnici esperanta pro Turky. Vyvinul speciální metodu překladu textů ze všech jazyků do esperanta, a použil pro tento účel své kontakty s esperantisty hovořícími příslušnými národními jazyky.\n\nZa zmínku stojí i jeho překlad knihy „Poslední děti z údolí Oldry“ (\"La lastaj infanoj de Oldrovalo \" – \" Die letzten Kinder von Schewenborn \") autorky Gudrun Pausewang. Kniha je o období studené války a nebezpečí jaderné války, a byla přeložena dokonce i do čínštiny.\n\nBrzy se zkontaktoval s esperantskými železničářskými kolegy v – té době ještě socialistických – zemích východní Evropy, neskrývaje svůj kritický názor. Jeho kontakty na lidi v těchto zemích mu pomohli po rozpadu východoevropských socialistických režimů, když se mu podařilo získat jako nové členy FISAIC (Fédération Internationale des Sociétés Artistiques et Intellectuelles de Cheminots – Mezinárodní federace pro kulturu a volný čas železničářů) železničářské organizace Rumunska, Bulharska, Česka a Slovenska.\n\n\n\nS přihlédnutím na překlad slovenský a německý\n"}
{"id": "1168559", "url": "https://cs.wikipedia.org/wiki?curid=1168559", "title": "Bystřina (Rovná)", "text": "Bystřina (Rovná)\n\nBystřina () je zaniklá vesnice v severozápadní části Slavkovského lesa v okrese Sokolov. Ležela přibližně 1,3 km jihovýchodně od Kostelní Břízy, 2,3 km západně od Rovné v nadmořské výšce okolo 580 m. Vesnice se rozprostírala v hlubokém údolí říčky Velké Libavy. Vesnice se nikdy nestala samostatnou obcí a spadala pod Kostelní Břízu. Český název dostala vesnice v roce 1948.\n\nBystřina je také název dvou sousedních katastrálních území \"Bystřina u Rovné\" (obec Rovná) o rozloze 1,52 km a \"Bystřina\" (obec Březová) o rozloze 0,4 km.\n\nO vesnici neexistuje mnoho historických záznamů. Nejstarší písemný zápis se objevuje v roce 1370 v seznamu leuchtenberských lén. Počátkem 16. století patřila vesnice Štampachům, kolem roku 1550 vlastnil vesnici Engelhart Štapmach. V roce 1611 ji získává Jiří Čejka z Olbramovic.\nVe středověku se zde probíhala těžba olověné rudy a dolování bylo poměrně rozsáhlé. Štoly se nacházely ve svazích nad levým i pravým břehem Velké Libavy. Mezi nejrozsáhlejší patřily důl Antonín a několik štol Jana Křtitele. S přestávkami se zde těžilo ještě v roce 1870. Na konci 19. století dolování ustalo a bylo obnoveno až v roce 1906. Po roce 1945 se zde prováděl průzkum na uranové rudy. Pozůstatky dolové činnosti jsou v terénu patrné dodnes.\nPo skončení 2. světové války došlo k odsunu německého obyvatelstva a místo nich přišla armáda do nově vzniklého Vojenského výcvikového prostoru Prameny.\n\nPři opouštění vojenského prostoru v roce 1953 nezůstalo z původní vesnice téměř nic. Výjimkou je starý vodní tunel. Ten nechal roku 1926 skrz skalnatý říční ostroh Velké Libavy prokopat Franz Neumann, vlastník Dorschnerova mlýna (pojmenování podle prvního majitele). Vodní tunel sloužil k celoročnímu zásobování vodní pily vodou. Během účinkování armády ve vojenském prostoru byl Dorschnerův mlýn demolován, vodní tunel však zůstal zachován. V roce 1957 nechal bývalý Místní národní výbor v Kostelní Bříze vybudovat pod zaniklým mlýnem koupaliště. To bylo napájeno vodou z vodního tunelu. Nepoužívané koupaliště je dosud (rok 2016) zachovalé. Na základech bývalého mlýna byla vybudována malá vodní elektrárna.\n\nPo opuštění vojenského prostoru armádou byly na základech původních stavení v jihovýchodní části bývalé osady postaveny nové chaty. V chatové osadě bylo v roce 2011 nahlášeno k trvalému bydlišti 6 osob a jsou vedeny pod obcí Rovná.\nNad levým břehem Velké Libavy vznikla Pionýrská táborová základna Bystřina, která je provozována dodnes (rok 2016) a každý rok o prázdninách se zde konají letní tábory.\n\n"}
{"id": "1168560", "url": "https://cs.wikipedia.org/wiki?curid=1168560", "title": "Li Meng-jang", "text": "Li Meng-jang\n\nLi Meng-jang (, 1475–1529) byl čínský básník, spisovatel a literární teoretik působící v říši Ming. Vedl archaizující hnutí \"fu-ku\", návratu k minulosti, jako nejpřednější ze „starších sedmi mingských mistrů“.\n\nLi Meng-jang používal zdvořilostní jméno Sien-ťi () a pseudonym Kchung-tchung ().\n\nLi Meng-jang pocházel z Čching-jangu v provincii Šen-si (v moderní provincii Kan-su). Pocházel ze skromných poměrů, z obchodnické rodiny, v níž teprve generace jeho děda získala vzdělání.\n\nVzdělával se v konfuciánském učení, absolvoval úřednické zkoušky a roku 1493 v Pekingu složil i jejich nejvyšší stupeň, palácové zkoušky. Nepřijal však úřad, neboť držel smutek za zemřelé rodiče. Až roku 1498 se vrátil do Pekingu a nastoupil úřednickou kariéru. V Pekingu se zapojil do literárních kruhů kolem Li Tung-janga, předního básníka a kritika (a zkoušejícího roku 1493). Jeho otevřenost a přímost se projevila jak v básnické tvorbě a teoretických názorech, vyzdvihujících přirozenost formy, tak i v jeho úřední činnosti, v níž ho nebojácná kritika korupce opakovaně stála kariéru a vynesla mu čtyři zatčení.\n\nPoprvé se ve vězení ocitl roku 1505, kdy se připojil k obvinění císařovnina mladšího bratra z korupce. Roku 1507 se dostal do konfliktu se skupinou hodnostářů kolem mocného eunucha Liou Ťina a byl opět odvolán z úřadu. Vrátil se po pádu Liou Ťina, roku 1511, ale už po čtyřech letech byl opět odvolán. Zbytek života strávil v soukromí, v letech 1521–1522 byl vězněn.\n\nZa svého pobytu v Pekingu v letech 1498–1507 byl Li Meng-jang vůdčí postavou skupiny sedmi dřívějších mingských mistrů, kam patřili ještě Che Ťing-ming, básník Pien Kung, dramatik Kchang Chaj, básník a dramatik Wang Ťiou-s’, Wang Tching-siang, jediný ze sedmičky s dlouhou a úspěšnou kariérou, a básník Sü Čen-čching. Kolem Li Meng-janga se ovšem pohybovala i řada dalších literátů.\n\nLi Meng-jang byl žákem Li Tung-janga a Jang I-čchinga, vedoucích představitelů hnutí za nahrazení kabinetního stylu poezií silněji vyjadřující osobní cítění a snažících se o dokonalost formy. Li Meng-jang rozšířil jejich program o snahu po napodobení stylu mistrů minulosti, prozaiků čchinské a chanské doby, v poezii si za vzor bral vrcholné tchangské období, zejména básně Tu Fua, následujíce tak názor jihosungského Jen Jüa. Dosavadní mingskou „kabinetní“ poezii Li Meng-jang odmítal jako sice stylisticky vytříbenou, ale bez výrazu. Emoce a živost proto hledal v lidových písních a zajímal se i o drama. Mimo jiné údajně vyzdvihl mezi kanonické hry \"Příběh ze západního křídla kláštera\" jüanského dramatika Wang Š’-fua. Ne zcela obvyklé jsou i jeho živé epitafy, biografie a eseje o obchodnících, jinak mimo zájem vzdělanců (pozornost ke světu obchodníků zřejmě souvisela s jeho původem).\n\nV básnických proudech tehdejší doby stál mezi Li Tung-jangem, který napodobování minulosti odmítal a usiloval o formální dokonalost básní, a svým žákem Che Ťing-mingem, který považoval napodobování mistrů za užitečné cvičení, ale pro vlastní tvorbu ho měl za příliš svazující a dával přednost individuálnímu básnickému výrazu. Li Meng-jang proti němu argumentoval, že dokonalá znalost technik mistrů minulosti dává básníku prostředky pro vyjádření čehokoliv bez omezení formy a že význam vzorů je v pochopení vrozených principů lidské existence, porozumění sobě samému. Hledání vrozených principů lidství ho sbližovalo s Wang Jang-mingem, k jehož nejlepším přátelům patřil a s nímž sdílel zájem o poezii, i politické a filozofické postoje. Wang Jang-mingovo učení o důležitosti soustředění se na vlastní mysl, sebezpytování a poznání své přirozenosti, totiž souznělo s Li Meng-jangovým hledáním vskutku živé a citově plné poezie.\n"}
{"id": "1168564", "url": "https://cs.wikipedia.org/wiki?curid=1168564", "title": "Lou Kaplan Trophy", "text": "Lou Kaplan Trophy\n\nLou Kaplan Trophy byla hokejová trofej udělovaná každoročně nejlepšímu nováčkovi ligy World Hockey Association.\n\n"}
{"id": "1168565", "url": "https://cs.wikipedia.org/wiki?curid=1168565", "title": "Émerson Leão", "text": "Émerson Leão\n\nÉmerson Leão (* 11. červenec 1949, Ribeirão Preto) je bývalý brazilský fotbalový brankář, posléze trenér.\nS brazilskou fotbalovou reprezentací vyhrál mistrovství světa roku 1970, byť na závěrečném turnaji neodchytal jediný zápas. Má též bronzovou medaili z mistrovství světa v Argentině roku 1978, zde už odehrál všechny brazilské zápasy, a zúčastnil se i Mistrovství světa roku 1974, kde Brazilci skončili čtvrtí (Émerson znovu nastoupil ve všech utkáních) a mistrovství světa 1986, kde do bojů již nezasáhl. Celkem nastoupil ve 14 uktkáních mistrovství světa. Brazílii reprezentoval plných 16 let, v letech 1970–1986, a to v 80 zápasech.\n\nJe trojnásobným mistrem Brazílie, dva tituly si připsal s Palmeiras (1972, 1973/74), jeden s Grêmiem (1981). Celou kariéru strávil v brazilských soutěžích, krom Palmeiras a Grêmia hrál na nejvyšší úrovni za Vasco da Gama, Corinthians a Recife. V jihoamerickém Poháru osvoboditelů nastoupil ve 26 utkáních.\n\nPo skončení hráčské kariéry se stal trenérem, v letech 2000–2001 vedl i brazilský národní tým.\n\n"}
{"id": "1168568", "url": "https://cs.wikipedia.org/wiki?curid=1168568", "title": "Čičerin", "text": "Čičerin\n\nRuské příjmení Čičerin () nosí více osob:\n\n"}
{"id": "1168569", "url": "https://cs.wikipedia.org/wiki?curid=1168569", "title": "Studenecký potok (přítok Libockého potoka)", "text": "Studenecký potok (přítok Libockého potoka)\n\nStudenecký potok je levostranný přítok Libockého potoka v Krušných horách v okrese Sokolov v Karlovarském kraji. Délka toku činí 5,6 km. Plocha povodí měří 8,878 km².\n\nCelý tok potoka se nachází v přírodním parku Leopoldovy Hamry. Potok pramení v lesích u jihozápadního okraje přírodní rezervace V rašelinách zhruba 3,8 km západoseverozápadně od města Oloví v okrese Sokolov. Horní tok potoka teče východním směrem podmáčenými smrčinami podél hranice přírodní rezervace. Odtud pokračuje přibližně jižním směrem až k přírodní památce Studenec, kterou zavodňuje. Dále potok protéká hlubokým lesním údolím, místy lemovaným vypreparovanými skalkami na svahu Jeleního vrchu (720 m n. m.). To již potok teče přibližně jižním směrem až k místu zaniklé osady Skelná Huť, kde stávala stará sklárna: Zde se vlévá do Libockého potoka, zhruba 1 km před vodní nádrží Horka, která slouží jako zdroj pitné vody pro Sokolovsko.\n\nSprávu vodního toku vykonává státní podnik Lesy České republiky.\n"}
{"id": "1168571", "url": "https://cs.wikipedia.org/wiki?curid=1168571", "title": "Li (příjmení)", "text": "Li (příjmení)\n\nLi jsou čínská příjmení\n\nPříjmení Li nosili panovníci několika čínských států:\n\na tangutské říše Západní Sia (1032–1227).\n\nDalší známí nositelé příjmení Li:\n"}
{"id": "1168574", "url": "https://cs.wikipedia.org/wiki?curid=1168574", "title": "Marie-Élisabeth Turgeon", "text": "Marie-Élisabeth Turgeon\n\nMarie-Élisabeth Turgeon (7. února 1840, Beaumont – 17. srpna 1881, Rimouski) byla kanadská řeholnice a zakladatelka kongregace Sester Panny Marie Svatého růžence. Katolická církev jí uctívá jako blahoslavenou.\n\nNarodila se 7. února 1840 v Beaumontu jako jedna z devíti dětí Louise-Marc Turgeona a Angèle Labrecque. Jako dítě často navštěvovala kostel a čím byla starší cítila větší volání k řeholnímu životu. Její otec zemřel když jí bylo 15 let. Roku 1862 dokončila Laval Normal School v Québecu a roku 1862 vyučovala na několika školách např. v Saint-Romuald a Saint-Roch.\n\nDne 3. dubna 1875 na pozvání Jeana Langevina prvního biskupa Rimouski vstoupila k Sestrám malých škol. Dne 12. září 1879 složila s dalšími 12 sestrami své řeholní sliby.\n\nDne 12. září 1879 založila kongregaci Sester Panny Marie Svatého růžence a stala se její první představenou. Tato kongregace byla zaměřena na výuku na školách.\n\nPoté onemocněla, ale ve své funkci zůstala. Dne 15. srpna 1881 se na svátek Nanebevzetí Panny Marie setkala se svými řeholnicemi. Zemřela 17. srpna 1881 ve 12:20 zaopatřená svátostmi.\n\nProces blahořečení byl započat 9. prosince 1991 v diecézi Rimouski.\n\nDne 9. října 2013 papež František uznal její hrdinské ctnosti a tím získala titul Ctihodná.\n\nDne 17. září 2014 byl uznán zázrak na její přímluvu. Blahořečena byla 26. dubna 2015.\n\n"}
{"id": "1168577", "url": "https://cs.wikipedia.org/wiki?curid=1168577", "title": "Ken Hitchcock", "text": "Ken Hitchcock\n\nKenneth Hitchcock (narozen 17. prosince 1951), přezdívaný \"Hitch\", je kanadský hokejový trenér NHL. V minulosti byl mj. hlavním trenérem týmů Dallas Stars, Philadelphia Flyers, Columbus Blue Jackets a St. Louis Blues. V ročníku 1998–1999 dovedl Dallas k vítězství ve Stanley Cupu. V sezóně 2011–2012 byl jako trenér St. Louis získal Jack Adams Award pro kouče roku v NHL. V roce 2014 vykonával funkci asistenta kanadského olympijského družstva.\n\nKen Hitchcok hokejově vyrostl v západní Kanadě. Sklon motivovat spoluhráče jej vedl k rozhodnutí trénovat, nejprve na místní úrovni v okolí Edmontonu, a k učení základům hokeje na místní škole. Výborné výsledky mu nabídly šanci nabídnou své služby týmu WHL Kamloops Blazers. Jeho nástup na lavičku v sezóně 1984-85 měl okamžitý účinek v podobě čtyř po sobě jdoucích vítězství v divizi a dvou ligových titulů (ročníky 1985-86 a 1989-90). Hitchcock byl dvakrát prohlášen Trenérem roku WHL. V šesti sezónách s Blazers Hitchcock zaznamenal bilanci 291-125-15 (vítězství-remízy-porážky), druhou nejlepší v historii WHL. V poslední sezóně dosáhl bilance 56-16-0 s průměrnou úspěšností 0,778..\n\nV roce 1990 opustil Hitchcock WHL, aby nastoupil jako asistent trenéra v týmu NHL Philadelphia Flyers. Strávil tam tři sezóny, než odešel trénovat Kalamazoo Wings (sezóna 1993–94). V průběhu třetí sezóny s tímto týmem, mu byla nabídnuta pozice hlavního trenéra u Dallas Stars. 8. ledna 1996 byl jmenován hlavním trenérem, když nahradil Boba Gaineyho. V jeho první úplné sezóně u Stars dovedl tým k prvenství v Centrálním divizi a do play-off. V následujícím ročníku opět dovedl Stars do play-off. V průběhu sezóny 1997-98 byl Hitchcock poprvé jmenován trenérem v All-Star Game. Během sezóny 1998-99 dosáhli Dallas Stars v základní části bilance 51-19-12. V play-off poté Hitchcock dovedl tým k vítězství ve Stanley Cupu nad Buffalo Sabres. Příští sezónu Hitchcock znovu vedl tým až do finále Stanley Cupu, aby prohrál s New Jersey Devils.\n\nV ročníku 2000-01 Hitchcock opět postoupili Stars do play-off, ale vypadli ve 2. kole. Uprostřed následující sezóny byl Hitchcock propuštěn kvůli sporům s hráči a vedením. Po skončení sezóny byl angažován svým bývalým klubem Philadelphia Flyers, odkud byl právě propuštěn Bill Barber. Hitchcock přinesl tolik potřebnou disciplínu a vedení. Bilance týmu v sezóně byla 45-24-13 a vyřazení ve 2. kole play-off. V následujícím ročníku Flyers vyhráli divizi s bilancí 40-21-15 a byli vyřazeni v sedmém zápase finále konference s týmem Tampa Bay Lightning.\n\nSezóna 2006-07 znamenala pro Flyers nejhorší start za 15 let. Bilance 1-6-1 v osmi záasech a porážka 1:9 s Buffalo Sabres způsobila, že vedení přistoupilo k organizačním změnám. 22. října 2006 byl propuštěn Hitchcock, generální manažer Bobby Clarke odstoupil. Hitchcock byl přeřazen do funkce scouta.\n\nDne 22. listopadu 2006 se Hitchcock dohodl s týmem Columbus Blue Jackets na tříleté smlouvě o tři roky. Hitchcock prvně vedl Blue Jackets proti svému bývalému týmu Philadelphia Flyers (2:3). v roce 2008 prodloužili Blue Jackets smlouvu s Hitchcockem o další tři roky a 19. února 2009 Hitchcock nastoupil na ledě Toronta Maple Leafs, aby získal své pětisté vítězství jako hlavní trenér v NHL.\n\n8. dubna 2009 Hitchcock zajistil Blue Jackets vůbec první postup ze základní části po vítězství 4:3 nad Chicago Blackhawks. Jackets byli pak v konferenčních čtvrtfinále smeteni týmem Detroit Red Wings.\n\n11. listopadu 2009, v den porážky 1:9 s Detroitem, se Hitchcock stal šestnáctým trenérem, který dosáhl hranice 1000 zápasů v NHL.\n\n3. února 2010 zbavilo vedení Columbusu trenéra Kena Hitchcocka jeho povinností a jmenovalo asistenta trenéra Claude Noela prozatímním trenérem klubu.\n\n6. listopadu 2011 byl od týmu St. Louis Blues vyhozen trenér Davis Payne a Ken Hitchcock nastoupil na jeho místo..\n\n20. června 2012 Ken Hitchcock vyhrál Jack Adams Award pro trenéra roku v NHL.\n\n12. února 2015 Ken Hitchcock získal 693. vítězství v kariéře (6:3 proti Tampa Bay Lightning), a stal se tak 4. nejúspěšnějším trenérem základní části v historii. Pouze Scotty Bowman, Al Arbour a Joel Quenneville mají na pozici hlavního trenéra více vítězství. 12. března 2015 Ken Hitchcock získal 700. vítězství kariéry jako hlavní (1:0 nad Philadelphia Flyers). V sezóně dovedl Blues do semifinále konference, ale byl poražen v šesti zápasech týmem San Jose Sharks.\n"}
{"id": "1168580", "url": "https://cs.wikipedia.org/wiki?curid=1168580", "title": "Počerenský dub", "text": "Počerenský dub\n\nPočerenský dub je památný strom, dub letní (\"Quercus robur\") ve vesnici Počerny, části města Karlovy Vary. Roste v mírném svahu na travnaté proluce na návsi v Počernech, po levé straně silnice z Chodova do Karlových Varů. Esteticky působivý solitérní strom zkrášluje urbanisticky nevlídné prostředí vesnice. Strom je v dobrém zdravotním stavu, obvod rovného kmene měří 405 cm. Bohatá, doširoka rozevřená koruna s mnoha dlouhými větvemi dosahuje do výšky 21 m (měření 2014).\n\nZa památný byl vyhlášen v roce 2001 jako významný krajinný prvek, esteticky zajímavý strom významný vzrůstem a stářím. \n\n"}
{"id": "1168583", "url": "https://cs.wikipedia.org/wiki?curid=1168583", "title": "Kolešovský jasan", "text": "Kolešovský jasan\n\nKolešovský jasan je solitérní památný strom, jasan ztepilý (\"Fraxinus excelsior\"), který roste severozápadně od vesnice Močidlec, části obce Pšov ve východním cípu okresu Karlovy Vary. Roste uprostřed rozlehlé louky Divišovky nalevo od silnice do Kolešova. Esteticky působivý strom je ve velmi dobrém zdravotním stavu, obvod kmene měří 319 cm. Bohatá koruna s mnoha větvemi dosahuje do výšky 14,5 m (měření 2014).\nZa památný byl vyhlášen v prosinci 2011 jako krajinná dominanta a strom významný vzrůstem. \n\nStrom rostl do 50. let 20. stol. při křižovatce polních cest, u níž stál také jednoduchý litý železný kříž na podstavci. \nCesty zanikly při scelování polností v 50. letech, solitérní strom však byl zachován. Kříž nazývaný někdy Polní kříž je zmiňován v mapách z roku 1841 a dle pověsti byl postaven na památku sedláka, který zde zahynul po zásahu bleskem při svážení obilí. Torzo kříže pod památným stromem spolu s rozvalenými okolními sloupky čeká na rekonstrukci. \n\n\n"}
{"id": "1168584", "url": "https://cs.wikipedia.org/wiki?curid=1168584", "title": "André Kaminker", "text": "André Kaminker\n\nAndré Kaminker (1887/1888 – 1961) byl francouzský tlumočník, otec filmové herečky Simone Signoretové.\n\nJeho otec pocházel z polské židovské rodiny (z oblasti dnešní Ukrajiny), jeho matka z rakouské židovské rodiny. Hovořil plynně francouzsky, anglicky, německy a španělsky. Ve třicátých letech se začal živit konferenčním tlumočením. V roce 1934 pro francouzský rozhlas živě (simultánně) tlumočil projev Adolfa Hitlera na sjezdu NSDAP v Norimberku. Dobu německé okupace Francie strávil v Londýně, kde se angažoval v rozhlasové stanici \"France Libre\". Patřil k zakládajícím členům \"Mezinárodní asociace konferenčních tlumočníků\" (AIIC) a později byl jejím čestným předsedou. Ačkoli nikdy neabsolvoval profesionální tlumočnické vzdělání, bývá považován vedle Jeana Herberta za jednoho z nejlepších konferenčních tlumočníků 20. století.\n"}
{"id": "1168585", "url": "https://cs.wikipedia.org/wiki?curid=1168585", "title": "Poušť (Jindřichovice)", "text": "Poušť (Jindřichovice)\n\nPoušť (německy \"Oed\") je osada náležející k 2 km vzdálené obci Jindřichovice v okrese Sokolov v Karlovarském kraji.\n\nPoušť je také název katastrálního území o rozloze 2,61 km.\n\nNázev osady byl odvozen od německého názvu \"Öde\", tedy pustina. Podle pověsti obyvatelé původní osady zemřeli na morovou epidemii a noví osadníci ji pojmenovali \"Oedt\". Ze smyslu tohoto pojmenování vychází i český název osady.\n\nPrvní písemná zpráva o Poušti je z roku 1565, kdy patřila k nejdeckému panství. K nejdeckému panství patřila až do poloviny 19. století. Roku 1850 se stala samostatnou obcí. Od roku 1880 zde stála jednotřídní škola a ze spolků zde působili dobrovolní hasiči. Východně se nacházela místní část Nová Poušť. Po odsunu německého obyvatelstva po 2. světové válce se obec postupně vylidňovala a nyní slouží jako rekreační místo chalupářů.\n\n"}
{"id": "1168586", "url": "https://cs.wikipedia.org/wiki?curid=1168586", "title": "Hradecká (Jindřichovice)", "text": "Hradecká (Jindřichovice)\n\nHradecká (německy \"Scheft\") je osada náležející k 4 km vzdálené obci Jindřichovice v okrese Sokolov v Karlovarském kraji.\n\nHradecká je také název katastrálního území o rozloze 6,25 km.\n\nPrvní písemná zmínka o osadě pochází z roku 1526, kdy je zmiňována ve šlikovském urbáři jako součástí sokolovského panství, ke kterému patřila až do poloviny 19. století. Roku 1850 se stala osada samostatnou obcí. Obyvatelstvo se živilo především zemědělstvím a významnou plodinou zde bylo zelí. Pošta a kostel byly v Jindřichovicích.\n\nNázev osady byl odvozen od jednoho z prvních osadníků, který se jmenoval Scheffe. Později došlo ke zkomolení názvu a pojmenování na Scheft. Český název Hradecká byl stanoven v roce 1947 a vycházel ze skutečnosti, že většina nových osadníků pocházela z Jindřichova Hradce.\n\nV letech 1869 až 1900 byla Hradecká obcí v okrese Kraslice, 1913 až 1930 obcí v okrese Nejdek, v roce 1950 obcí v okrese Kraslice, v létech 1961 až 1980 částí obce Jindřichovice. V současnosti (2016) je součástí Jindřichovic.\n\nPo odsunu německého obyvatelstva po druhé světové válce byla Hradecká částečně dosídlena, ale noví osadníci se brzy z osady odstěhovali. Obec se postupně vylidňovala a nyní slouží jako rekreační místo chalupářů. Z původní zástavby se zachovalo jen několik domů a zchátralá, nevyužívaná budova školy. Původní škola se zvonicí byla před první světovou válkou nahrazena novou budovou, která zde stojí zchátralá dodnes (2016).\n\n"}
{"id": "1168588", "url": "https://cs.wikipedia.org/wiki?curid=1168588", "title": "Žitná (Březová)", "text": "Žitná (Březová)\n\nŽitná () je zaniklá obec ve Slavkovském lese v okrese Sokolov. Rozprostírala se na svazích a úpatí vrchu Žitný (793 m n. m.) v údolí Malé Libavy v nadmořské výšce okolo 750 m. Nacházela se přibližně 6 km jižně od Kostelní Břízy. Obec se dělila na dvě části, Dolní Žitnou a Horní Žitnou. Obě části měly shodnou historii i stejné majitele.\n\nPojmenování obce možná vycházelo ze skutečnosti, že se ve zdejších drsných klimatických podmínkách nejlépe dařilo žitu, proto „žitná ves“. Samostatnou obcí se stala Žitná roku 1850 (jiný zdroj uvádí rok 1879). Z původního pojmenování vychází i český název stanovený v roce 1948.\n\nŽitná (\"Žitná u Březové\") je také název katastrálního území o rozloze 5,49 km.\n\nPrvní písemná zmínka je z roku 1370, kdy byla Žitná leuchtenberským lénem. Do roku 1850 patřila ke statku Žitná, který byl v té době v držení rodu Juncker Bigatto. V Horní Žitné stával zámeček, panské venkovní sídlo z 18. století, postavený nejspíš v místech starší tvrze. Zakladatelem byl pravděpodobně rytíř Kryštof Arnošt z Bigatto. Podle popisu z 18. století měl zámeček zděné přízemí, hrázděné patro a prejzovou střechu. V blízkosti panského sídla byla v letech 1757–1763 postavena barokní kaple Nejsvětější Trojice. Na konzolách jižní strany stály sochy sv. Jana Nepomuckého a sv. Floriána. Usedlosti a jednotlivá stavení lemovaly silnici z Lazů podél Malé Libavy, další byly rozprostřeny na přilehlých stráních. Nejvyššího počtu, téměř 600 obyvatel, dosáhla obec v polovině 19. století. V období před začátkem druhé světové války žilo v Dolní Žitné 271 obyvatel, v Horní Žitné 158 obyvatel.\n\nV roce 1869 byla Žitná vedena jako osada obce Lazy (\"Perlsberg\"), v letech 1880–1890 jako obec v okrese Planá, v letech 1900–1930 jako obec v okrese Mariánské Lázně, v roce 1950 jako osada obce Kynžvart, následně se stala součástí obce Březová.\n\nPo skončení druhé světové války došlo k odsunu německého obyvatelstva a místo nich přišla armáda do nově vzniklého Vojenského výcvikového prostoru Prameny.\nPo opouštění vojenského prostoru v roce 1953 nezůstalo z původní obce nic, a tak Horní Žitnou připomíná jen poškozený pomník na paměť mužů padlých v první světové válce a několik podstavců božích muk a křížků. Připomínkou existence Dolní Žitné je rozpadlý hospodářský objekt.\n\n"}
{"id": "1168589", "url": "https://cs.wikipedia.org/wiki?curid=1168589", "title": "Pavol Salva", "text": "Pavol Salva\n\nPavol Salva (* 15. ledna 1941) je bývalý slovenský fotbalový útočník.\n\nV československé lize hrál za Jednotu Košice a za Rudou hvězdu Brno. Zaznamenal 17 startů, aniž by skóroval (09.08.1959–28.05.1961).\n\nPo skončení hráčské kariéry se věnoval trénování mládeže.\n\n"}
{"id": "1168595", "url": "https://cs.wikipedia.org/wiki?curid=1168595", "title": "Vila Augustina Švagrovského", "text": "Vila Augustina Švagrovského\n\nVila Augustina Švagrovského (přesněji Vila Švagrovských) je jednopatrová novorenesanční vila v obci Bechlín čp. 52 v okrese Litoměřice. Byla postavena v letech 1874–1875 podle návrhu novorenesančního architekta Jana Zeyera ovlivněného architektem Antonínem Wiehlem. Stavebníkem byla matka významného podnikatele a mecenáše umění z Roudnice nad Labem Augusta Švagrovského.\n\nNovorenesanční dvoupatrová vila s hrázděným patrem evokující švýcarské horské domy. Stavbu do novorenesančního stylu řadí motivy arkád, nízký sklon střechy, kazetové stropy interiérů i autor návrhu Jan Zeyer. Vila byla postavena byla v letech 1874 - 1875 na místě původního přízemního domu s doškovou střechou. V místech stavby býval manský statek. Vila je postavena v mírném svahu a její výšku zvyšuje podezdívka. Přízemí stavby je zděné, zatímco patro a půdní nadezdívka jsou hrázděné. Trámy jsou vyzdívány ostře pálenými cihlami. Stavba je situována v centru vesnice, což v kontrastu dává vyniknout její výstavností a vytváří z ní dominantu obce. Půdorys stavby ve tvaru písmene „L“ je směrován do prostoru před vilou. Z hlavního průčelí vystupuje křídlo členěné lodžiemi se dvěma řadami arkád. Fasádu zdobí dřevořezby z prořezávaných desek. Hlavní vchod prochází honosnou lodžii. Původní interiéry se částečně dochovaly. V přízemí bylo v 70. letech 20. století muzeum Jana Nerudy a Písní kosmických. Z přízemí do patra vede je přístup kamenným schodištěm. V 1. patře jsou situovány pokoje. V létě umožňovala v 1. patře posezení prostorná lodžie s arkádami na tři světové strany. Detaily stavby jsou ovlivněny lidovou architekturou, rustikálními motivy s hlavním motivem veverky. Užití hrázděné konstrukce není pro českou neorenesanci běžné. Lze usuzovat, že k užití dřeva vedla Zeyera snaha o zdůraznění venkovského charakteru vily. Důvodem mohl být i fakt, že Švagrovský disponoval množstvím dřeva z jeho obchodu s řezivem.\n\nPo smrti svého manžela, roudnického podnikatele Martina Švagrovského (1807 — 1866), postavila vdova Rosalie (Růžena) Švagrovská, rozená Linková, letní rodinné sídlo. Vilu užíval August Švagrovský a jeho sestra Růžena (provdaná Fričová) a dávali ji k dispozici i umělcům. Po smrti Augusta a Růženy Švagrovských ve vile žila jejich sestra Josefka s manželem Františkem Vejdovským, universitním profesorem a významným českým zoologem. Jejich potomkům byl dům vyvlastněn po únoru 1948. V letech 1974 - 1993 budovu užívalo JZD Podřipsko, které provedlo vnitřní i venkovní opravy. V roce 1978 zde byl otevřen „Památník Jana Nerudy a Písní kosmických“ připomínající básníkův pobyt. Exponáty tohoto památníku tvořily Nerudovy rukopisy, různá vydání Písní kosmických, dobové dokumenty i fotografie, původní nábytek, osobní památky na Nerudu. V roce 1994 byl celý objekt vydán v restituci potomkům rodiny Vejdovských a veškeré exponáty Nerudova památníku byly předány Okresnímu vlastivědnému muzeu v Litoměřicích. Na vile byla osazena deska připomínající básníkovo působení.\n\nHosty Švagrovských bývali básník Jaroslav Vrchlický, malíř Václav Brožík, cestovatel Emil Holub a houslový virtuos František Ondříček.\n\nNa pozvání rodiny Fričových (Růženy Švagrovské, provdané Fričové, sestry Augusta Švagrovského) zde často odpočíval i tvořil Jan Neruda. Vznikla zde řada jeho fejetonů a převážná část básnické sbírky Písně kosmické, vydaná poprvé v roce 1878. Na upomínku Nerudova pobytu je na vile od roku 1978 umístěna pamětní deska.\n\nNejznámějším členem rodiny Švagrovských byl August Švagrovský (1847 — 1931), mecenáš umění a kultury. Jeho nejdůležitějším kulturním počinem byla soustavná akvizice obrazů; svou malířskou sbírku věnoval městu Roudnice nad Labem.\n\nAutorem návrhu je český architekt Jan Zeyer náležející ke generaci Národního divadla. Jeho bratr, Julius Zeyer, byl významný český básník. Na počátku své stavitelské dráhy Jan Zeyer v letech 1873–1880 spolupracoval s architektem Antonínem Wiehlem, vůdčí osobností novorenesance navazujícího na tradici české renesance 16. století. Wiehlovým pojetím české novorenesance byl Zeyer ovlivněn i v dalších letech. Zeyer společně s Wiehlem v Praze navrhli a postavili 5 činžovních domů. Wiehlovo a Zeyerovo do té doby neobvyklé pojetí výzdoby domů vzbudilo pozornost odborníků a příznivý ohlas veřejnosti. O tom svědčí názor historičky a etnografky Renáty Tyršové publikovaný po dokončení stavby domu čp. 1035/17 v ulici Karolíny Světlé, kde se Antonín Wiehl v průběhu stavby inspiroval rekonstrukcí Schwarzenberského paláce dokončenou Josefem Schulzem v roce 1871, jmenovitě konzolovou římsou. Wiehlův a Zeyerův kolega architekt Jan Koula jejich úsilí definoval v roce 1883 ve Zprávách Spolku architektů a inženýrů v království Českém jako \"výklad o vývoji a stylu A. Wiehla\" \"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci\"; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"Zeyer s Wiehlem navrhli a realizovali ještě Dům Bohuslava Schnircha v Mikovcově ulici čp. 548/5, Olivův dům čp. 1032/14 v Divadelní ulici, Dům s taneční školou Karla Linka čp. 1050 v Praze 1, Divadelní ul. 12, Krocínova ul. 1. (1875–1876), Dům čp. 1035/17 Karolíny Světlé (1876). Po ukončení spolupráce s Wiehlem Zeyer realizoval čtyři nájemní domy ve spolupráci s architektem Viktorem Skůčkem.\n\nZeyer vilu navrhl na počátku své stavitelské dráhy, v době spolupráce s Antonínem Wiehlem. Jde také o jednu ze dvou vil, které navrhl. Později získal stavbami 10 činžovních domů věhlas jako významný novorenesanční architekt a stavitel. V téže době jako vilu v Bechlíně připravoval s Wiehlem návrh 2 nájemních domů v dnešní ulici Karoliny Světlé. Kromě Vily Švagrovských Zeyer postavil další 3 stavby mimo Prahu. Zeyerovu vilu Švagrovských je možno srovnávat i s návrhy vil Zeyerova kolegy, názorového souputníka a vzoru Antonína Wiehla. Wiehl byl autorem návrhu vlastní vily čp. 113 ve Smolnici u Loun (1898), a dalšími vilami navrženými pro významné podnikatele působící na Berounsku – Duslovu vilu v Berouně a vilu Josefa Šebestiána Daubka (majitele velkostatku Liteň) v Brněnci u Svitav.\n\n\n\n"}
{"id": "1168599", "url": "https://cs.wikipedia.org/wiki?curid=1168599", "title": "Zika virus", "text": "Zika virus\n\nZika virus (zkráceně ZIKV, česky \"virus Zika\" či \"virus zika\") je virus patřící do čeledi \"Flaviviridae\", který je přenášen komáry egyptskými. Způsobuje horečku zika, která se kromě vysokých teplot projevuje také vyrážkou a bolestí hlavy i kloubů. Vysoké riziko představuje pro těhotné ženy, jejichž dětem může způsobit těžkou vývojovou poruchu mikrocefalii.\n\nVirus šíří komár egyptský a přenos je také možný z komára na jeho vajíčko. V laboratorních podmínkách bylo nakaženo průměrně jedno z 290 vajíček.\n\nPůvodně se uvádělo, že virus Zika není mezi lidmi nakažlivý. V únoru 2016 ale BBC uvedla, že se virus přenáší mezi lidmi pohlavním stykem. Dle amerických vědců virus přežívá v lidském spermatu, čímž se z nakažených mužů stávají přenašeči tohoto onemocnění.\n\nKrátce poté brazilští zdravotníci potvrdili také přenos viru prostřednictvím krevní transfúze. Aktivní virus byl objeven také ve vzorcích moči a slin.\n\nOhledně šíření viru se vyskytlo také několik nepravdivých informací. Server Osel.cz zveřejnil aprílový článek o tom, že mezi toxoplasmózou a virem zika může být vazba.\n\nProti onemocnění neexistuje lék, brazilská vláda usiluje o urychlený vývoj vakcíny. Jedinou prevencí proto zůstává ochrana před komářím bodnutím. Armáda a zdravotníci likvidují stojaté vody, v nichž se komáři množí. Vědci doporučují v postižených oblastech nemít doma žádné nádoby s vodou, protože se tam vyskytují larvy a vajíčka přenašečů. Vyvíjejí také pesticidy, jež by vyhubily komáry i vajíčka, na která je virus přenosný v jednom z 290 případů. To se sice zdá jako nízké číslo, ale v reálných vysokých počtech komárů to představuje riziko, že pokud by byly vymýceni dospělí komáři, nezamezilo by to dalšímu šíření onemocnění.\n\nInkubační doba u viru zika činí 3–12 dní, přičemž 80 % postižených nevykazuje žádné symptomy.\n\nPokud člověk v poslední době cestoval do zemí zasažených virovou infekcí Zika, je doporučeno po návratu navštívit lékaře, který provede krevní testy pro vyloučení nákazy. I když u více než poloviny nakažených se nemusí projevit žádné příznaky, mezi popsané příznaky patří horečka, bolest kloubů či svalů a zánět spojivek. Tyto příznaky jsou společné s horečkami dengue a chikungunya. Příznaky jsou obvykle velmi mírné a do týdne odezní.\n\nVirus způsobuje horečku zika, která se kromě vysokých teplot projevuje také vyrážkou a bolestí hlavy i kloubů. Horečka zika obvykle nevyžaduje hospitalizaci v nemocnici.\n\nVirus zika způsobuje vážné poruchy plodu včetně mikrocefalie, která se projevuje zakrněním nebo předčasným ukončením růstu mozku. Zatímco v roce 2014 se v Brazílii s touto vadou narodilo 150 dětí, o rok později jich bylo 2 700.<ref name=\"aktualne25/12\"></ref> V některých částech Brazílie byl v této souvislosti vyhlášen výjimečný stav. Párům, plánujícím narození potomka, lékaři doporučují odložení početí.\n\nJiž nejméně pět dětí kvůli viru v Brazílii zemřelo.<ref name=\"idnes21/1\"></ref>\n\nPodle Světové zdravotnické organizace může virus zika způsobit také vzácný Guillainův-Barrého syndrom. Toto neurologické onemocnění působí u dospělých dočasné ochrnutí.\n\nVirus byl poprvé objeven v roce 1947 u opic v pralese Zika nedaleko Entebbe v Ugandě. První případy nákazy člověka byly hlášeny o sedm let později v Nigérii roku 1954. Pravděpodobně po roce 1945 virus migroval do Jihovýchodní Asie. V roce 2006 byl rozluštěn genetický kód viru. První velká epidemie způsobená virem Zika byla monitorována v Mikronésii, kde v dubnu až květnu 2007 onemocnělo 185 lidí. Několik desítek dalších lidí tvrdilo, že prodělali nemoc s podobnými příznaky, avšak v jejich krvi nebyly zjištěny protilátky. Nebyla tehdy pozorována žádná úmrtí. Ještě na počátku roku 2014 bylo hlášeno okolo 250 nových případů nákazy, zejména v Africe a v Asii. Ovšem podle odborníků mohlo být toto nízké číslo způsobeno tím, že u většiny ostatních případů došlo k záměně s horečkou Dengue a dalšími virovými nákazami, které mají podobné příznaky.\n\nViroložka Hana Zelená v září 2016 uvedla, že se v České republice nacházelo 12 lidí nakažených virem Zika a 8 lidí s nákazou proběhlou v minulosti. V listopadu roku 2016 se počet mírně zvýšil, a to o 4 lidi nakažené virem Zika a 7 lidí s nákazou proběhlou v minulosti.\n\nV roce 2015 se začal virus dramaticky šířit především v jiho- a středoamerických státech. V roce 2016 už byl zjištěn ve více než dvaceti zemích, např. Brazílie, Kolumbie, Ekvádor, Paraguay, Panama, Mexiko.<ref name=\"idnes 26/1\"></ref> Přední američtí lékaři se obávali, že má virus pandemický explozivní potenciál a Světová zdravotnická organizace odhadovala, že v následujících několika letech může být nakaženo 3 až 4 miliony lidí.\n\nV únoru 2016 vyhlásila Světová zdravotnická organizace (WHO) globální stav nouze, který stáhla v listopadu téhož roku s tím, že už nákaza nepředstavuje ohrožení veřejného zdraví mezinárodního významu. Stěžejní v boji s ní přitom bude výzkum.\n\nV Brazílii byl největší výskyt zaznamenán na severovýchodě země. Případy nákazy se však objevily i na jihovýchodním pobřeží, kde se nachází bývalé hlavní město země Rio de Janeiro, v němž se v srpnu 2016 konaly letní olympijské hry. Brazílie tak v souvislosti s hrami zahájila v únoru 2016 masivní kampaň proti komárům a proti šíření viru a navýšila výdaje ministerstva zdravotnictví. Po celé zemi rozeslala příručky, jak se bránit nákaze, do postižených oblastí plánovala 13. února vyslat 220 000 vojáků, aby ten den obcházeli domácnosti a rozdávali pesticidy a moskytiéry.\n\nKvůli rekordně silnému kurzu dolaru chtělo mnoho Američanů strávit prázdniny v Jižní Americe. V lednu 2016 ale v souvislosti s dramaticky se šířící nákazou začali měnit plány a cesty odkládat nebo rušit.\n\n"}
{"id": "1168600", "url": "https://cs.wikipedia.org/wiki?curid=1168600", "title": "Jindřichovický hřeben", "text": "Jindřichovický hřeben\n\nJindřichovický hřeben (dle geomorfologického členění hřbet) je geomorfologický podokrsek patřící do Frýdlantské pahorkatiny ve Frýdlantském výběžku na severu České republiky.\n\nRozkládá se v oblasti vymezené Jindřichovicemi pod Smrkem na severu, Świeradów-Zdrój na východě, Novým Městem pod Smrkem z jižní strany a ze západu Dolní a Horní Řasnicí. Nejvyšším místem Jindřichovického hřebenu je Andělský vrch (572 m n. m.). Samotný hřeben je ale někdy považován za nejsevernější část Jizerských hor.\n\nSkrz hřeben je vedena zeleně značená turistická trasa spojující Nové Město pod Smrkem přes rozcestník „Pod Hřebenáčem“ s Jindřichovicemi pod Smrkem. Současně tudy vede i cyklotrasa číslo 3006 a trasy Singltreku pod Smrkem. Nachází se tu též Rückertův pomníček upomínající na neštěstí z 24. listopadu 1874, kdy padající strom usmrtil revírníka Adolfa Rückerta.\n\n"}
{"id": "1168604", "url": "https://cs.wikipedia.org/wiki?curid=1168604", "title": "Polylog", "text": "Polylog\n\nPolylog je typ komunikace, který se vyznačuje tzv. tematickou polyfonií, tedy mnohostí hlasů. Jde o případy, kdy každý z účastníků komunikační situace mluví o vlastním tématu, když se mluvčí vyjadřuje k více tématům najednou, nebo když komunikuje s větším počtem osob.\n\n"}
{"id": "1168606", "url": "https://cs.wikipedia.org/wiki?curid=1168606", "title": "František Michl (malíř)", "text": "František Michl (malíř)\n\nFrantišek Michl (20. listopadu 1901, Domažlice – 4. června 1977, tamtéž) byl český malíř-krajinář, designér a grafik.\n\nNarozen v domě č. 44 na náměstí v Domažlicích. Byl žákem Otakara Nejedlého na Akademii výtvarných umění v Praze v letech 1925–1928. Původně studoval na přání rodičů Obchodní akademii v Plzni, ale obdržení peněžité odměny za vítězný návrh emblému plzeňské Škodovky \"Okřídlený šíp\" mu umožnilo vybudovat si v Domažlicích malířský ateliér, vystudovat AVU v Praze a cestovat. Mezi lety 1922-1935 podnikl řadu studijních cest, zejména na Helgoland a po Německu, do Dalmácie, Řecka, Itálie, severní Afriky, na Korsiku, do Drážďan, Francie (zejména do Paříže a Bretaně), Holandska, do Alp, Štýrska či Bulharska.\n\nRoku 1927 se stal členem Svazu západočeských výtvarných umělců v Plzni a účastnil se též řady výstav Jednoty umělců výtvarných v Praze. Cena České akademie věd a umění mu byla udělena celkem třikrát.\n\nMichl byl spolu s Dr. Kalandrou, spisovatelem J. Vrbou a redaktorem Prachem organizátorem slavné pouti ke sv. Vavřinci 13. srpna 1939, které se zúčastnilo přes sto tisíc lidí a stala se tak největší protifašistickou demonstrací co do počtu lidí v období druhé světové války. To bylo též jednou z příčin jeho zatčení a věznění na Pankráci, v koncentračních táborech Terezín a Flossenbürg v letech 1940–41 a 1943–45.\n\nPo osvobození a návratu z koncentračního tábora byl Michl jmenován kulturním patronem okresu Domažlice a navržen jako profesor na Vysokou uměleckoprůmyslovou školu v Praze, nabídku však nepřijal. Byl členem Svazu výtvarných umělců, Sdružení západočeských výtvarných umělců v Plzni a předsedou Sdružení pošumavských výtvarných umělců v Klatovech. V roce 1958 reprezentují tři jeho obrazy československé výtvarné umění na Světové výstavě v Bruselu. Po válce též zakoupil letní ateliér v Kolinci u Sušice, kde maloval, pobýval s rodinou i přáteli.\n\nV roce 1961 byl odsouzen na jeden rok za podvracení republiky, uvězněn na Borech v Plzni a zapsán na černou listinu. V roce 1967 přišlo uvolnění politické situace, což Michlovi opět otevřelo cestu do výstavních síní v Československu i zahraničí. V březnu 1968 vystavoval v Montrealu, v listopadu 1968 si newyorská galerie Rullos zakoupila 165 pláten. Připravovala se dokonce výstava v londýnské National Gallery, veškeré jednání však skončilo vzhledem k okupaci v srpnu 1968. V době normalizace opět nesměl veřejně vystavovat, s výjimkou asi tří výstav, pořádaných jeho karlovarskými přáteli, kamuflovaných jako \"úspěchy budování socialismu\" pod patronací podniků ČSAD.\n\nRoku 1972 byl Michl poprvé stižen mozkovou mrtvicí, ale i s levou ochrnutou polovinou těla pokračoval v malování. Teprve po šesté mrtvici byl trvale upoután na lůžko až do své smrti 4. června 1977.\n\nV roce 1991 byl František Michl v plné šíři občansky rehabilitován, uznány byly i jeho zásluhy v protifašistickém a protikomunistickém odboji.\n\nKromě krajinomalby pěstoval Michl též drobnou grafiku, ilustraci a emblematiku. Světoznámý emblém \"Okřídlený šíp\" plzeňské značky Škoda vytvořil již před svým studiem na AVU v Praze v roce 1923. Koncem dvacátých a v průběhu třicátých let vytvořil řadu dřevorytů, ve kterých čerpá z kontrastu černé a bílé, geometrických linií, modernistické symboliky a snaží se \"oprostit od všeho malířského\". Z jeho ateliéru pochází řada spolkových designů (např. Sněhaři Domažlice či Autoklub Podčerchov), ex libris, drobné grafiky a knižních ilustrací (Bezruč, Klášterský, Rosůlek, Matas, Nesnídalová, Bouzek, Berndorf, Krýsa, Jehl, Medek, Machar, Biskup ad.). Podle korespondence s Bořivojem Žufanem se v meziválečném období podílel i na realizaci kulis Osvobozeného divadla. V roce 1931 spolupracoval na filmu „Psohlavci“ režiséra Svatopluka Innemanna, ke kterému vybíral exteriéry a realizoval filmový plakát. Kniha \"Chodské vesnice\" z roku 1939, vytvořená spolu s historikem Františkem Roubíkem, se stala aktem tichého vzdoru vůči zabrání Sudet v roce 1938. Jeho olejomalby se nacházejí ve sbírkách Západočeské galerie v Plzni, Městského muzea v Bratislavě, Horácké galerie v Novém Městě na Moravě, Muzea v Klatovech, Muzea v Domažlicích a jinde.\n\nFrantišek Michl měl řadu přátel a spolupracovníků, kteří měli vzájemný vliv na svoji uměleckou tvorbu. Byli to zejména spolužáci z krajinářské třídy O. Nejedlého na pražské AVU: Trefil, Žufan, Plainer, Solovjev, Jahůdková, Fišárek, Síla, Vacke, Dvorský, Hašek a Hofman. Z jejich cest po Evropě, zejména na Korsiku, existuje řada vzpomínek. Michl sepsal řadu svých vzpomínek, zejména po smrti O. Nejedlého (např. \"S profesorem Otakarem Nejedlým\", nebo \"Prof. O. Nejedlý).\" Mezi přátele Michlova mládí patřil i Jindřich Šimon Baar. Michl svůj domažlický ateliér původně ve 20. letech sdílel se sochařem Vladimírem Bretschneiderem. Ve 30. letech a po válce byl pravidelně navštštěvován přáteli jako např. sochařem Aloisem Langenbergerem, keramikem Stanislavem Kukrálem, sochařem Otakarem Švecem, hudebníkem Jindřichem Jindřichem, spisovatelem Janem Vrbou, malířem Aloisem Moravcem a dalšími.\n\nSám Michl se stal modelem řady podobizen od Vratislava Nechleby, Bořivoje Žufana, Jana Šebka, Aloise Moravce, i sochařů Otakara Švece a zejména Aloise Langenbergera.\n\nFotografie Vladimíra Böhma \"Motocyklista\" vydaná na titulní straně časopisu Domov a svět v roce 1931 vyhrála fotografickou soutěž Kodaku. Motocyklistou na fotografii je Michl.\n\nPodle malíře Františka Michla je v Domažlicích pojmenována ulice Michlova.\n\n\n\n\n\n\n"}
{"id": "1168608", "url": "https://cs.wikipedia.org/wiki?curid=1168608", "title": "Islám v Evropě", "text": "Islám v Evropě\n\nIslám se na kontinentální Evropě poprvé zachytil v roce 711, kdy Umajjovci dobyli Hispánii. Postupoval dále na území Francie, ale v roce 732 byli muslimové poraženi Franky v bitvě u Tours. Během staletí byli Umajjovci postupně vytlačováni na jih a v roce 1492 se maurský emirát Granada vzdal Ferdinandu V. a Isabelle. Muslimští civilisté byli ze Španělska vyhnáni a roku 1614 už žádný ve Španělsku nezůstal.\n\nDo východní a jihovýchodní Evropy Islam vstoupil na území dnešních součástí Ruska a Bulharska v 7. a 13. století. V návaznosti na dobytí Persie muslimy islám poprvé pronikl do oblastí, které se později staly součástí Ruska. Osmanská říše se rozšířila do Evropy poté, co ve 14. a 15. století dobyla obrovské části Byzantské říše. V průběhu staletí pak Osmanská říše postupně ztratila téměř všechny své evropské území a državy a roku 1922 se zhroutila. Nicméně části Balkánu (jako Albánie, Kosovo, Severní Makedonie, Bulharsko, Sandžak (Srbsko a Černá Hora) a Bosna) mají i nadále velké populace domorodých evropských muslimů. To je také případ mnoha regionů v rámci Ruské federace jako je například severní Kavkaz (Čečensko, Dagestán, Ingušsko, Kabardsko-Balkarsko, Karačajevsko-Čerkesko, Stavropolský kraj, Adygejsko), Krym, Tatarstán, Baškortostán a Astrachaňská oblast. Mezikontinentální země jako například Turecko, Ázerbájdžán a Kazachstán mají majoritní muslimskou populaci.\n\nKoncem 20. a počátkem 21. století se ohromné počty nepůvodních muslimů začaly stěhovat jako imigranti do západní Evropy. Zvláště po roce 2015, kdy souhra mnoha faktorů (např. válečný konflik v Sýrii a série prohlášení čelních představitelů EU, viz prohlášení Angely Merkelové), odstartovala mohutnou přistěhovaleckou vlnu, která směřovala především do Německa . V roce 2010 žilo v Evropě odhadem 20 milionů muslimů (6%), včetně odhadovaných 10 milionů v EU (3,8%).\n\n\n"}
{"id": "1168609", "url": "https://cs.wikipedia.org/wiki?curid=1168609", "title": "Neuwingerova smrt", "text": "Neuwingerova smrt\n\nNeuwingerova smrt je pomníček u Bílého Potoka v Jizerských horách na severu České republiky. Má podobu kříže doplněného plechovou tabulkou, na které je nápis. Obojí je osazené na vzrostlém buku na kraji lesa u červeně značené turistické trasy pojmenované Jedlová cesta, v jejím úseku mezi Sedmitrámovým mostem a Bílým Potokem, od něhož je vzdálena přibližně 600 metrů. V těchto místech byl 9. srpna 1927 nalezen zastřelený statný srnec a vedle něj leželo tělo úspěšného lovce, správce blízké pily Josefa Neuwingera, jehož zde – z radosti nad úlovkem – postihla mrtvice.\n\nNa tabulce je český a německý nápis „\"Při honu zemřel na mrtvici Josef Neuwinger z Bílého Potoka 9. VIII 1927\"“.\n"}
{"id": "1168610", "url": "https://cs.wikipedia.org/wiki?curid=1168610", "title": "Šrotování sladu", "text": "Šrotování sladu\n\nŠrotování či též mletí je úvodní technologická operace při výrobě piva. Jeho smyslem je mechanické rozrušení sladových či obilných zrn tak, aby došlo ke zpřístupnění jejich vnitřních partií pro další technologické operace na varně.\nPro správný průběh enzymatických procesů během technologických operací na varně, jejichž smyslem je rozštěpení především škrobů obsažených v endospermu zrna tak, aby byly dále využitelné při hlavním kvašení, je nezbytné zrno rozšrotovat na sladový šrot o vhodném složení. Tím je rovněž usnadněno přecházení extraktivních látek ze sladu do rmutu. Obecně platí, že čím jemnější šrot je, tím lepší je přístup enzymů k jednotlivým složkám zrna a lepší jsou i varní výtěžky. Při šrotování však nesmí docházet k rozdrcení pluchy, která spolu s pluškou tvoří obal zrna, neboť právě pluchy tvoří přirozenou filtrační vrstvu při klasickém scezování. Pro lepší ochranu pluchy se někdy používá tzv. kondiciování sladu nebo přímo šrotování za mokra. Tím je sice plucha více chráně před rozdrcením, neboť se zvýšením vlhkosti stává více elastickou a lépe odolává mechanickému namáhání při šrotování. Avšak vymletí obsahu zrna (endospermu) pak není tak dokonalé, jako při šrotování za sucha. Z těchto důvodů je třeba volit technologii šrotování dle navazující technologie varny, typu vyráběného piva či kvality a typu použitého sladu či dalších surovin. Složení výsledného šrotu, zvaného též sypání, je základním kvalitativním ukazatelem šrotování. Dalším důležitým kritériem je doba zpracovatelnosti sladového šrotu, kdy již po několika hodinách může docházet k oxidačním změnám ve sladovém šrotu s negativním dopadem na výsledné vlastnosti a kvalitu piva. V neposlední řadě je u šrotu sledován i tzv. sypný objem. Slad o hmotnosti 100 g má objem cca 180 ml, hrubý šrot o stejné hmotnosti 280 ml a vyprodukuje 200 ml mláta, jemný šrot 150 ml a tvoří 100 ml mláta a velmi jemný šrot zaujímá objem 100 ml, stejně jako objem mláta, který z něj vznikne. Šrot z kondiciovaného sladu produkuje větší objem mláta přibližně o 10 % a šrot mletý za mokra dokonce o 50 %.\n\nSladový šrot tvoří pluchy, hrubá krupice, jemná krupice a mouka. Dobře rozluštěné slady mají vyšší podíl mouky a jemné krupice, což pozitivně ovlivňuje přechod extraktivních látek ze zrna do roztoku a tím i varní výtěžnost. Špatně rozluštěné slady mají vyšší podíl hrubé krupice, která uvolňuje extraktivní látky hůře než jemnější frakce. Z tohoto důvodu je třeba špatně rozluštěné slady šrotovat na jemnější frakce čímž se však zhoršuje filtrační schopnost mláta, které díky jemným frakcím jednak déle sedá (prodlužuje se tím doba scezování) a dále hrozí, že vrstva mláta bude natolik kompaktní, že se stane nepropustnou a scezování se zcela zastaví. Konkrétní poměry jednotlivých podílů se různí podle druhu vařeného piva, použité technologie varny, použité technologie šrotování, ale i dle různé literatury a jsou často i předmětem výrobního tajemství příslušného pivovaru. Například Albl uvádí pro dobře rozluštěný slad a scezovací káď následující podíly: pluchy 15-18 %, hrubá krupice 18-22 %, jemná krupice 30,-35 % a mouka 25-35 %. Kontrola poměrů jednotlivých podílů se provádí laboratorně pomocí Pfungstadského prosévadla.\n\nVlastnímu procesu šrotování předchází přejímka a uložení sladu na půdách či v silech. Dále je provedeno přečištění sladu pomocí čističek s vytřasadly a síty, aspirátorem prachu a magnetickým odlučovačem kovových příměsí sladu. Součástí přípravy sladu na šrotování je i jeho přesné zvážení na výklopných či elektronických vahách. Z dopravních cest, ale i z vlastního prostoru šrotovny, kde jsou nezbytná technologická zařízení pro přípravu a šrotování sladu umístěna, je průběžně odsáván prach. Při konstrukci zde instalovaných zařízení je třeba brát v úvahu, že všudypřítomný sladový prach rozptýlený ve vzduchu tvoří prostředí s nebezpečím výbuchu.\n\nŠrotování je prováděno pomocí šrotovníků (mlýnů), které obsahují rotující válce (hladké či např. pro sladinové filtry rýhované), mezi kterými dochází k mechanickému rozrušení (rozdrcení zrna) na sladový šrot o požadovaném složení. Dle konstrukce mohou být šrotovníky dvou, čtyř, pěti či šestiválcové. Obecně lze na víceválcových šrotovnících, díky možnosti provést opakované šrotování určitých frakcí, dosáhnout vhodnějšího složení sladového šrotu. Průměr válců by měl být vždy minimálně 250 mm, neboť jinak by byl úhel svíraný válci příliš malý, což by mělo negativní dopad na výkon šrotovníku. Rychlost otáčení válců je 160 až 260 otáček za minutu. Mezera mezi válci, jak je popsáno dále, se dle technologie různí. Obvykle se pohybuje mezi 0,3 až 1,6 mm. Co do konstrukce je zpravidla jeden válec z páru uložen pevně a druhý pružně, což eliminuje možnost poškození šrotovníku v případě, že do šrotovaného sladu vnikne cizí pevné těleso. Důležitým parametrem je i souosost válců.\n\nDvouválcové šrotovníky\n\nJedná se o poháněný souosý pár mlecích, zpravidla hladkých válců, uzavřených pokud možno v prachotěsné skříni. Klíčovým parametrem jejich nastavení je velikost mezery mezi válci, která se v minulosti kontrolovala pomocí měkké olověné tyčinky zasunuté mezi válce. Díky své konstrukci má tento typ šrotovníku oproti víceválcovým poměrně nízký výkon, proto je využíván především v malých či hostinských pivovarech.\n\nČtyřválcové šrotovníky\n\nJedná se o dva páry mlecích válců uložených nad sebou, kdy díky vhodně nastavenému separačnímu zařízení mezi válci (např. vysévací zařízení - síta či metací válečky) lze určit, která frakce bude bude procházet druhým párem mlecích válců, a která bude pokračovat mimo ně. Druhý pár mlecích válců má zpravidla odlišnou mezeru mezi válci i rychlost jejich otáčení. Díky čtyřválcové konstrukci šrotovníku je dosahováno jednak lepších poměrů podílů šrotu, tak i vyššího hodinového výkonu na centimetr délky válce, díky čemuž jsou využívány v menších i středně velkých pivovarech.\n\nPětiválcové šrotovníky\n\nSvojí konstrukcí vycházejí z konstrukce čtyřválcové, přičemž uspořádání válců prvního stupně není vodorovné tj. válce nejsou vedle sebe, nýbrž nad sebou či mírně diagonálně a za druhý válec je připojen další samostatný válec tvořící mezeru s válcem druhým. Druhý válec tedy vytváří mezeru jak s válcem prvým, tak s válcem třetím. Následuje druhý samostatný pár vodorovně uložených válců. Zrno tedy prochází diagonálním směrem mezi prvním a druhým párem válců, následuje první separace podílů šrotu, dále část šrotu prochází opět diagonálním směrem mezi druhým a třetím válcem. Poté je šrot opět separován a požadovaný podíl šrotu prochází mezi čtvrtým a pátým válcem (samostatně vodorovně uložený pár válců).\n\nŠestiválcové šrotovníky\n\nŠrotovník obsahuje tři páry mlecích válců, mezi kterými je jsou umístěna separační zařízení, díky kterým lze prakticky bez omezení regulovat výsledný poměr jednotlivých podílů sladového šrotu. Díky své konstrukci je dosahováno hodinového výkonu i více než 80 kg na 1 cm délky válce.\n\nKondiciováním sladu se mírně zvyšuje vlhkost zrna a tím se zvyšuje elasticita pluchy. Ta poté lépe odolává mechanickému namáhání při šrotování a lépe plní svoji funkci při scezování. Kondiciování se provádí teplou či studenou vodou nebo redukovanou párou v šnekovém kondicionéru, máčecí šachtě či rotačním zvlhčovacím turniketu. Konečné zvýšení vlhkosti zrna činí v průměru 1-2 %.\n\nV rámci této technologie se zrno nejprve namáčí v nádrži po dobu 10-30 min dle teploty vody, což vede ke zvýšení jeho vlhkosti na 28 až 30 %. Poté se slad šrotuje na dvouválcovém šrotovníku a po opětovném smíchání s máčecí vodou čerpá na varnu do vystírací kádě.\n\nMezi speciální technologie šrotování se řadí například šrotování v ochranné atmosféře, což má omezit negativní oxidační změny v sladovém šrotu či velmi jemné šrotování za použití kladivových mlýnů pro použití s vakuovou či rámovou filtrací sladiny.\n\n\n"}
{"id": "1168611", "url": "https://cs.wikipedia.org/wiki?curid=1168611", "title": "Pojistný kroužek", "text": "Pojistný kroužek\n\nPojistné kroužky jsou pružné součástky kruhového tvaru, které zapadají do příslušných vybrání, čímž zajišťují vzájemnou polohu smontovaných dílů převážně v axiálním směru.\ndrátěné:\nploché:\nSegerovy kroužky (tzv. segrovky) se dodávají s označením: \n\nTvar Segerových kroužků je volen tak, aby si při deformaci (při roztahování nebo stahování za otvory na konci) zachovávala funkční strana kruhový tvar.\nDrátěné kroužky jsou z pružinového drátu třídy 3 ČSN 42 6450. Segerovy kroužky se vyrábějí z ušlechtilé pružinové oceli. Třmenové kroužky jsou z oceli 12 071 nebo bronzové z mat. 42 3016. \n\nMontáž se provádí většinou pomocí standardního nářadí. K montáži a demontáži Segerových kroužků se používají speciální kleště s hroty. \nNormy příslušné jednotlivým kroužkům stanoví jak jejich rozměry, tak parametry potřebných úprav na zajišťovaných protikusech.\n\n"}
{"id": "1168614", "url": "https://cs.wikipedia.org/wiki?curid=1168614", "title": "Okolím Jindřichovic za výšinami ideálů a do údolí duše", "text": "Okolím Jindřichovic za výšinami ideálů a do údolí duše\n\nOkolím Jindřichovic za výšinami ideálů a do údolí duše je naučná stezka připravená Zbyňkem Vlkem, rolníkem a provozovatelem Žijícího skanzenu, a dřevosochaři Jožkou Čermákem a Milošem Šimkem. Trasa stezky má délku dvanácti kilometrů a vede v okolí Jindřichovic pod Smrkem, obce ve Frýdlantském výběžku na severu Libereckého kraje České republiky. Podél stezky se nachází celkem 25 zastavení. Jsou například u jindřichovického větrného mlýna, zdejších větrných elektráren, největšího mravenčího města na území kraje, dále u meandrů Jindřichovického potoka, u zdejších kostelů, secesních vil či na místní železniční stanici, která do roku 1945 tvořila hraniční stanici mezi tratěmi do Frýdlantu a do Greiffengergu (dnes Gryfów Śląski). Trasa je určena jak pěším, tak také cyklistům.\n\n"}
{"id": "1168616", "url": "https://cs.wikipedia.org/wiki?curid=1168616", "title": "Australian Open 2016 – smíšená čtyřhra", "text": "Australian Open 2016 – smíšená čtyřhra\n\nDo soutěže smíšené čtyřhry na melbournském Australian Open 2016 nastoupilo třicet dva dvojic. Obhájcem titulu byl indicko-švýcarský pár Leander Paes a Martina Hingisová, který v semifinále skončil na raketách nejvýše nasazené dvojice Sania Mirzaová a Ivan Dodig.\n\nŠampióny soutěže smíšené čtyřhry se stali pátí nasazení Ruska Jelena Vesninová a Brazilec Bruno Soares, kteří ve finále zdolali nenasazený americko-rumunský pár Coco Vandewegheová a Horia Tecău. Po rovnocenném rozdělení úvodních dvou sad 6–4 a 4–6, rozhodl až supertiebreak poměrem míčů [10–5]. Pro oba vítěze se jednalo o premiérovou trofej z mixu z Melbourne.\n\nPro Rusku to byla premiérová trofej z mixu, když předchozí tři finále - jednou s Maheshem Bhupathim a dvakrát s Leanderem Paesem - v této soutěži prohrála. Trofej tak přidala k titulům ve čtyřhře žen, které dokázala získat s krajankou Jekatěrinou Makarovovou na Roland Garros 2013 a US Open 2014. Brazilec na melbournských dvorcích triumfoval rovněž poprvé, ovšem už předtím triumfoval dvakrát na US Open, v roce 2012 s Jekatěrinou Makarovovou a v roce 2014 společně se Saniou Mirzaovou z Indie. Zároveň poprvé v kariéře získal 2 trofeje na jednom Grand Slamu, když o den dříve ovládl spolu s Britem Jamiem Murraym soutěž mužské čtyřhry.\n\nPo utkání se pak při slavnostním ceremoniálu Soares rozpovídal o starostech po skončení mužské čtyřhry: „\"Byl jsem rozpumpovaný a dlouho jsme nemohl usnout. Při životě mě držela káva, už jsem jich měl dneska dvaadvacet. Finále grandslamu ale nehrajete každý den. Vyhrát jedno je velká věc, ale mít dvě prakticky v jeden den? To je neuvěřitelné a musíte z toho vytěžit maximum\".“ Spoluhráčka Vesninová dodala: „\"Je úžasné vyhrát grandslamový titul právě v Austrálii, je to můj oblíbený grandslamový turnaj. Jsem opravdu šťastná a vděčná za toto vítězství\".“\n\nVítězové si do žebříčků ATP a WTA nepřipsali žádné body a rozdělili si částku 157 000 australských dolarů.\n"}
{"id": "1168620", "url": "https://cs.wikipedia.org/wiki?curid=1168620", "title": "Participativní ekonomika", "text": "Participativní ekonomika\n\nParticipativní ekonomika (též parecon) je, jako každá ekonomika, systém směny, a tedy se zabývá alokací zdrojů. Jejím specifikem je přidání diachronního hlediska. Na rozdíl od jiných konceptů bere v potaz, že různí lidé mají v okamžiku narození různá materiální zázemí. Zabývá se tedy tím, jak jsou distribuovány výrobní prostředky. Jako problematická je zde nahlížena jejich koncentrace, která souvisí s dědičností a likviditou. Na druhou stranu se soustřeďuje na výhody, které má to, když je kapitál vlastněn lidmi, kteří s ním reálně operují. \n\nJedná se o alternativu kapitalistického paradigmatu i k centrálně plánovanému socialismu. Kapitalismus selhává právě v nerovnoměrné distribuci výrobních prostředků mezi populací. Za nedostatečné je zde vnímána nejen disparita ve vlastnictví, ale také v pravomocech nakládání s výrobními prostředky. Centrálně plánovaný socialismus zase popírá princip subsidiarity – pracovníci si o nakládání s výrobními prostředky nemohou rozhodovat sami v místě, kde výroba probíhá. Participativní ekonomika může samozřejmě sloužit také jako komplement obou systémů. Klíčovými pojmy tu jsou sociální spravedlnost, solidarita, rozmanitost, samosprávný socialismus a výrobní efektivita. Participativní ekonomika má také své místo v ideologii udržitelného rozvoje, jehož hlavním cílem je dlouhodobě a stabilně zvyšovat kvalitu lidského života bez toho, aby tím byla ohrožena kvalita života budoucích generací. \n\nThomas Piketty ve své knize Kapitál 21. století upozornil na vzrůstající příjmovou a majetkovou nerovnost ve společnosti, a to jak v absolutních, tak relativních číslech. Protože se participativní ekonomika zabývá alokací výrobních prostředků, je pro ni tedy podstatnější nerovnost majetková.\n\nI ve skandinávských zemích sedmdesátých a osmdesátých let 20. století, což jsou místo a čas, které jsou používány jako příklad nejnižší majetkové nerovnosti, vlastnil nejbohatší decil společnosti 50 % národního majetku. Vyšší nerovnost najdeme v současnosti třeba ve Spojených státech, kde nejvyšší decil vlastní přes 70 %. Ještě více alarmující je skutečnost, že nejchudší polovina obyvatel tu disponuje jen 2 %, v Evropě pak vlastní kolem 5 %. Tyto trendy mají tendenci se od ekonomické krize roku 2008 ještě zostřovat.\n\nZmírnění majetkové nerovnosti by mělo vést ke snížení i té příjmové, protože zisk z výroby neplyne vlastníkům kapitálu, ale těm, kteří nadhodnotu vytvořili.\n\nZaměstnanecké vlastnictví akcií (anglicky \"employee stock ownership plan\" (ESOP)) jsou programy finanční a vlastnické spoluúčasti zaměstnanců. V jejich rámci je jim nabídnuta možnost koupit si podíl ve společnosti, v níž pracují. Většinou se tak děje po určité době, kterou zaměstnanec ve společnosti odpracoval. V angloamerickém světě je běžné, že akcie zaměstnanců jsou spravovány pomocí trustu. Z výnosů akcií jsou zaměstnancům vypláceny dividendy jako bonus k platu.\n\nVýrobní družstvo je manifestace participativní ekonomiky v souladu s její definicí. Zaměstnanci společnost, v níž pracují, vlastní. Kupují si v ní podíl, který je stejně velký jako podíly ostatních. ESOP programy nejsou nutně spojeny s rovností v rozhodovacích pravomocech, ve výrobní družstvu mají hlasy všech majitelů-zaměstnanců stejnou váhu. Většinou jsou tu fixovaná rozpětí mezi minimálním a maximálním příjmem.\n\nGSOP (z anglického general stock ownership plan) jsou programy, kdy se jako akcionáři na určitém obecně prospěšném projektu podílejí obyvatelé téhož regionu. \n\nCSOP (z anglického consumer stock ownership plan) jsou programy, u nichž podílníky spojuje poptávka po nějakém zdroji. Příkladem by mohlo být spoluvlastnictví větrné elektrárny, jejíž energii využívají podílníci k vlastní spotřebě.\n"}
{"id": "1168622", "url": "https://cs.wikipedia.org/wiki?curid=1168622", "title": "Minipivovar a pivnice U Stočesů", "text": "Minipivovar a pivnice U Stočesů\n\nMinipivovar U Stočesů v Rokycanech, je umístěn ve stejnojmenné restauraci, jejíž historie sahá do počátku 20. století. Byl založen v roce 2011 a jeho současným (2016) sládkem je Jaroslav Řepiš. K minipivovaru patří ještě restaurace \"Lidový dům\" na Rokycanském náměstí\n\nDům, v němž se nachází restaurace a minipivovar, byl postaven spolu s okolní zástavbou rokycanského Rašínova ve 30. letech 20. století. 28. ledna 1932 bylo městskou radou v Rokycanech vydáno Leopoldu Veselému stavební povolení na obytný dům s restaurací, 22. září 1932 pak povolení k obývání a užívání. V roce 1933 bylo vydáno povolení i pro kuželník. V květnu 1945 byla restaurace využita americkou armádou, která si na zahradě zřídila polní kuchyni. V roce 1970 byly učiněny pokusy o přestavbu a rozšíření restaurace. Z finančních důvodů a z důvodu neochoty majitelky objektu paní Stočesové ze záměru sešlo. K přestavbě došlo až v roce 2011 v souvislosti s vybudováním minipivovaru.\n\nHistoricky mělo zdejší pohostinství různé názvy, zpravidla odrážející jména majitelů: Restaurace Na Veselce, Pivnice U Barnů, U Stočesů či U Stočesa.\n\nPro výrobu piva je použito technologické vybavení od firmy Joe's Garage Brewery JGB 200 s dvounádobovou varní soupravou o kapacitě várky 200 l, čtyřmi nerezovými kvasnými káděmi o objemu 400 litrů a třemi nerezovými kvasnými káděmi o objemu 600 litrů a 8 nerezových tanků o objemu 1000 l pro dokvašování a související podpůrnou technologií (teplá a chlazená voda, vzduch, apod.). Pro výrobu piva je využívána voda z vlastního zdroje.\n\nStočeská 11°\n\nSpodně kvašený ležák plzeňského typu s obsahem alkoholu 3,8 % obj., extraktem původní mladiny 11,5; hořkostí 40 IBU a barvou 15 EBC.\n\nHarcíř 12°\n\nSpodně kvašený ležák plzeňského typu s obsahem alkoholu 4,5 % obj., extraktem původní mladiny 12,5; hořkostí 25 IBU a barvou 18 EBC.\n\nŘepiš 12°\n\nSpodně kvašený polotmavý ležák plzeňského typu s obsahem alkoholu 4,5 % obj., extraktem původní mladiny 12,5; hořkostí 20 IBU a barvou 45 EBC.\n\nHutník 12°\n\nSpodně kvašený tmavý ležák s obsahem alkoholu 4,5 % obj., extraktem původní mladiny 12,5; hořkostí 25 IBU a barvou 100 EBC.\n\nWeizengrimm 12°\n\nSvrchně kvašené pšeničné pivo bavorského typu s obsahem alkoholu 4,5 % obj., extraktem původní mladiny 12,5; hořkostí 20 IBU a barvou 18 EBC.\n\nDále byla či jsou příležitostně vyráběna piva Stočeský Speciál 12°, Patriot 12°, Mariášnický speciál a Rokycanský kros.\n\n\n"}
{"id": "1168632", "url": "https://cs.wikipedia.org/wiki?curid=1168632", "title": "José Maria Rodrigues Alves", "text": "José Maria Rodrigues Alves\n\nJosé Maria Rodrigues Alves zvaný Zé Maria (* 18. květen 1949, Botucatu) je bývalý brazilský fotbalista. Nastupoval především na postu obránce.\nS brazilskou fotbalovou reprezentací vyhrál mistrovství světa roku 1970, byť na závěrečném turnaji nenastoupil. Zúčastnil se i Mistrovství světa roku 1974, kde Brazilci skončili čtvrtí, a kde nastoupil ve čtyřech utkáních. Brazílii reprezentoval v letech 1968-1978, a to ve 47 zápasech.\n\nCelou kariéru strávil v brazilských soutěžích, na nejvyšší úrovni hrál za Corinthians a Portuguesu.\n"}
{"id": "1168634", "url": "https://cs.wikipedia.org/wiki?curid=1168634", "title": "Nekton", "text": "Nekton\n\nNekton je soubor tvorů žijících ve vodním prostředí, který se (na rozdíl od planktonu) aktivně pohybuje. Jedná se například o druhy volně se pohybujících ryb, některé hlavonožce a další zástupce vodní fauny. Z tohoto souboru je často vyjímán bentos, tedy tvorové obývající vodní dno.\n\n"}
{"id": "1168637", "url": "https://cs.wikipedia.org/wiki?curid=1168637", "title": "Dadá Maravilha", "text": "Dadá Maravilha\n\nDario José dos Santos zvaný buď Dario nebo také Dadá Maravilha (* 4. březen 1946, Rio de Janeiro) je bývalý brazilský fotbalista. Nastupoval především na postu útočníka.\nS brazilskou fotbalovou reprezentací vyhrál mistrovství světa roku 1970, byť na závěrečném turnaji nenastoupil. Brazílii reprezentoval v 6 zápasech.\n\nJe dvojnásobným mistrem Brazílie, jednou s klubem Atlético Mineiro (1971), jednou s SC Internacional (1976). Celou kariéru strávil v brazilských soutěžích, na nejvyšší úrovni hrál krom uvedených klubů za Flamengo, Recife, Ponte Preta, Paysandu, Náutico Capibaribe, Santa Cruz, EC Bahia, Goiás EC a Nacional.\n\nTřikrát byl nejlepším střelcem brazilské ligy (1971, 1972, 1976).\n"}
{"id": "1168640", "url": "https://cs.wikipedia.org/wiki?curid=1168640", "title": "Assalská proláklina", "text": "Assalská proláklina\n\nAssalská proláklina je nejníže položený bod afrického kontinentu. Je 155 metrů pod úrovní světového oceánu. Nachází se na východě Afriky ve státě Džibutsko a je součástí Afarské pánve. Oblast je tektonicky aktivní. Na dně prolákliny se nachází bezodtoké jezero Assal.\n"}
{"id": "1168644", "url": "https://cs.wikipedia.org/wiki?curid=1168644", "title": "Dagmar Honsová", "text": "Dagmar Honsová\n\nDagmar Honsová (* 1980) je česká hlasatelka zpráv o počasí.\n\nAbsolvovala Českou zemědělskou univerzitu v Praze (ČZU) a v průběhu studia se specializovala na biometeorologii. Její jméno na veřejnost proniklo díky televizním zprávám a novinovým článkům s tematikou počasí. Zprávy o počasí hlásí na vysílání kabelové televize MeteoTV. Publikuje vědecké články se zaměřením na klimatické změny a trvalé travní porosty. Na ČZU působí dva dny v týdnu na \"Katedře agroekologie a biometeorologie\". Řada odborných meteorologů ji za kolegyni nepovažuje z toho důvodu, že meteorologii nevystudovala a bývá jimi kritizována pro nespolehlivost předpovědí. Jejím manželem je hydrolog Jan Daňhelka z Českého hydrometeorologického ústavu, se kterým má dvě dcery.\n"}
{"id": "1168646", "url": "https://cs.wikipedia.org/wiki?curid=1168646", "title": "Takašima", "text": "Takašima\n\nTakašima (: \"vysoký ostrov\") je jméno, které nese vícero japonských ostrovů:\n\n"}
{"id": "1168647", "url": "https://cs.wikipedia.org/wiki?curid=1168647", "title": "Otakar Machotka", "text": "Otakar Machotka\n\nOtakar Machotka (29. listopadu 1899 Praha – 29. července 1970, Endicott, New York, USA) byl československý sociolog, politik a účastník protinacistického odboje za druhé světové války. Byl ovlivněn sociology Émilem Durkheimem a Josefem Králem. Byl autorem řady odbodných článků a monografií, československým průkopníkem sociologie rodiny a zakladatelem první manželské poradny v Praze. Za druhé světové války se zapojil do odboje a v roce 1945 byl jako místopředseda České národní rady přítomen podpisu německé kapitulace v Praze.\n\nOtakar Machotka se narodil 29. listopadu 1899 do rodiny bankovního úředníka Richarda Machotky (1867-??) a matky Marie, rozené Zelínkové (1873-??) z Královských Vinohrad. Byl nejstarší ze tří dětí. V letech 1919-1923 studoval sociologii, historii a geografii na Filozofické fakultě Univerzity Karlovy. Jeho další odborný vývoj tehdy předznamenala účast na sociologickém semináři Břetislava Foustky. V letech 1923-1925 studoval sociologii na universitě ve Štrasburku a na Sorbonně. Přikláněl se k pozitivistické sociologické škole francouzského sociologa Émila Durkheima a po návratu do ČSR se také angažoval v československo-francouzské kulturní spolupráci, za což byl roku 1930 vyznamenán Řádem akademických palem.\n\nV červenci 1926 promoval a následující dva roky působil na pražské filozofické fakultě. Roku 1928 vydal společně se Zdeňkem Ulrychem práci \"Sociologie v moderním životě\". Od roku 1929 nastoupil do Státního úřadu statistického, kde se věnoval sociální a populační statistice. V roce 1931 spolu se sociologem Josefem Králem založil a následně také redigoval revue \"Sociální problémy\". Odborně se věnoval řadě problémů, přičemž se stal československým průkopníkem sociologie rodiny. V roce 1933 se habilitoval docentem na Filozofické fakultě Univerzity Komenského v Bratislavě a na této univerzitě přednášel až do rozpadu Československa roku 1939, kdy se vrátil zpět do Prahy a pracoval ve statistické službě. V letech 1934-1935 absolvoval studijní stáž Rockefellerovy nadace. Tehdejší pobyt na Chicagské univerzitě a na Univerzitě Jižní Kalifornie mu umožnil bližší seznámení s americkou sociologickou školou, což zúročil v odborné monografii \"Americká sociologie – sociální podmínky vzniku a rozvoje\" vydané roku 1938 a populárně laděné knize \"Amerika – její duch a život\", která však mohla být vydána až po válce.\n\nZa druhé světové války se Otakar Machotka nadále věnoval sociologii, roku 1940 v Praze otevřel vůbec první manželskou poradnu v Čechách a v roce 1942 vydal knihu \"Manželství ve světle čísel\". Zároveň však byl po celou dobu války činný v odboji. Spolupracoval s odbojovou organizací Politické ústředí a všemožně podporoval jejího vedoucího představitele (a svého přítele) Karla Bondyho. Bondyho prostřednictvím zasílal tajné statistické materiály o hospodářské situaci protektorátu československé exilové vládě. Pro exilovou vládu dále vypracoval plán částečného poválečného odsunu českých Němců. Machotka spolupracoval také s organizací Petiční výbor Věrni zůstaneme. V dubnu 1945 se stal místopředsedou České národní rady za národní socialisty (v národně socialistické straně byl aktivní už za první republiky). V průběhu pražského povstání Machotka stylizoval anglické výzvy vysílané povstaleckým rozhlasem, dvakrát přijal americké válečné korespondenty přišedší do bojující Prahy a účastnil řady důležitých jednání (např. se zástupci Vlasovců, jejichž pomoci při obraně Prahy si velmi cenil), na kterých byl často oponentem komunisty Josefa Smrkovského. Dne 8. května 1945 byl osobně přítomen podpisu německé kapitulace německým vojenským velitelem Prahy Rudolfem Toussaintem. Za svou činnost v odboji byl Machotka vyznamenán Československým válečným křížem 1939.\n\nOtakar Machotka byl v roce 1945 jmenován profesorem sociologie na filozofické fakultě Karlovy univerzity, přičemž od roku 1946 byl také profesorem a prorektorem Vysoké školy politické a sociální, na jejímž vzniku se významně podílel. V letech 1945–1948 byl Otakar Machotka výrazným politikem národně socialistické strany, členem jejího předsednictva, místopředsedou Zemského národního výboru v Čechách. Machotka byl autorem základu ideového programu strany, jež nastínil ve své knize \"Socialism českého člověka\" vydané roku 1946 a také ostrým a nesmlouvavým kritikem komunistické ideologie, proti které prosazoval národní socialismus ctící parlamentní demokracii a dále rozvíjející odkaz T. G. Masaryka. Jako člen předsednictva se podílel na důležitých rozhodnutích, včetně podání demise demokratických ministrů v únoru 1948.\n\nPo únorovém převratu byl Machotka vyakčněn ze Zemského národního výboru a obou univerzit, přičemž jako demokratickému politikovi a dlouhodobému kritikovi komunistické politiky mu reálně hrozilo zatčení. V březnu 1948 proto raději s manželkou a třemi dětmi odešel do exilu a usadil se ve Spojených státech amerických. Machotka zůstal veřejně i  politicky činným i v americkém exilu. Byl členem předsednictva Rady svobodného Československa, byl aktivním i v dalších organizacích a publikoval též v krajanském tisku. Roku 1950 byl Machotka jmenován řádným profesorem sociologie na Harpo College State University of New York v Binghamtonu. Tam zůstal po zbytek své vědecké dráhy. V roce 1965 vydala Rada svobodného Československa memoárový sborník \"Pražské povstání\", ve kterém tehdejší aktéři, včetně Otakara Machotky, podali svědectví o tehdejších událostech.\n\nOtakar Machotka zemřel 29. července 1970 v americkém Endicottu. Dne 5. května 1995 byla jeho urna přenesena na pražský Vyšehradský hřbitov.\n\n\n\n"}
{"id": "1168653", "url": "https://cs.wikipedia.org/wiki?curid=1168653", "title": "Theo T", "text": "Theo T\n\nTheo T (IMO 9262194, MMSI 311538000, volací znak C6SY5) je ropný tanker patřící společnosti Ionia Management. V současnosti pluje pod bahamskou vlajkou, jeho domovským přístavem je Nassau. Tanker je dlouhý 227,28 metrů a široký 32,24 metrů, ponor má 8 metrů. Hrubá prostornost činí 40 017 tun, čistá prostornost 20 903 tun a hrubá nosnost 73 021 tun.\n\nPostaven byl roku 2003 společností Samsung Shipbuilding & Heavy Industries. V březnu 2015 se stal součástí společného fondu Penfield Marine. Stal se první lodí, která přepravila náklad ropy ze Spojených států amerických do Evropy poté, co padl 40letý zákaz vývozu této suroviny ze země. Dne 29. prosince 2015 dorazila do přístavu Corpus Christi, kde společnost NuStar Energy naložila ultralehkou ropu z vrtů Eagle Ford prodanou firmou ConocoPhillips švýcarskému Vitolu. Přístav opustil \"Theo T\" 31. prosince. Do místa svého určení, francouzského přístavu Fos-sur-Mer, dorazil dne 20. ledna 2016.\n"}
{"id": "1168658", "url": "https://cs.wikipedia.org/wiki?curid=1168658", "title": "Prostorový index", "text": "Prostorový index\n\nProstorový index je speciálním typem indexu, který slouží k indexaci prostorových dat. Kromě běžných funkcí, jako je optimalizace vyhledávání aj., slouží též k optimalizaci operace prostorového spojení.\n\nProstorové indexy lze dělit na dva základní typy podle způsobu práce s výchozím prostorem P, ve kterém se nacházejí indexované objekty: \n\nTypickým zástupcem transformačního přístupu je linearizace, při které dojde ke snížení dimenze prostoru na 1. Mezi indexační struktury, které rozdělují prostor na podprostory, patří zejména dlaždicový index, a dále různé stromové struktury, např. k-d-stromy, čtyřstromy, R-stromy a jejich modifikace.\n"}
{"id": "1168661", "url": "https://cs.wikipedia.org/wiki?curid=1168661", "title": "Kniha do vlaku", "text": "Kniha do vlaku\n\nKniha do vlaku je projektem více než stovky knihoven v České republice, jehož cílem je propagace literatury, knihoven a služby cestujícím. \n\nProjekt Kniha do vlaku vznikl v roce 2014 v Městské knihovně v Mikulově. Mgr. Ilona Salajková, vedoucí knihovny, dostala za tento projekt ocenění Knihovna roku 2015 – významný počin. \n\nKnihovničky s volně dostupnými knihami se nachází na nádražích v Mikulově, Českých Budějovicích, Havlíčkově Brodě, Chlumci nad Cidlinou, Kutné hoře hl.n., Mostě, Strakonicích, Brodku u Přerova, Přerově, Slaném , ve Zlíně i v dalších městech. V Praze tuto službu začala na stanici v Dejvicích nabízet na začátku roku 2016 pražská Městská knihovna. \n\nProjekt je založen na volném půjčování knih a možnosti vrátit je v kterékoli jiné zúčastněné stanici. Půjčování knih je podmíněno pouze otevírací dobou čekárny či místa, kde je knihovnička umístěná. \n\nK projektu se postupně přidávají knihovny na Slovensku a v Polsku. \n\n"}
{"id": "1168662", "url": "https://cs.wikipedia.org/wiki?curid=1168662", "title": "Porovnání služeb poskytujících streaming hudby on-demand", "text": "Porovnání služeb poskytujících streaming hudby on-demand\n\nTento seznam obsahuje služby poskytující streamování hudby na vyžádání. Tyto služby nabízejí streamování obsahu v plné délce přes internet jako součást svých služeb, aniž by posluchač nutně platil za stahování souborů. Tento typ služby je srovnatelný s internetovým rádiem. Mnohé z těchto služeb obsahují reklamy a nabízejí placené možnosti ve stylu online hudebního obchodu.\n"}
{"id": "1168663", "url": "https://cs.wikipedia.org/wiki?curid=1168663", "title": "Vikariát Tábor", "text": "Vikariát Tábor\n\nVikariát Tábor je jedním z deseti vikariátů českobudějovické diecéze. Skládá se ze 43 farností, v duchovní správě působí 17 kněží. Okrskovým vikářem je Michal Pulec, administrátor v Táboře. Vikariátní sekretář není obsazen.\n\nNa území vikariátu se nachází významné mariánské poutní místo Klokoty, které je jedním z míst v českobudějovické diecézi se Svatou bránou milosrdenství v rámci Jubilejního roku milosrdenství (8. 12. 2015 – 20. 11. 2016).\n\nJedinou církevní školou v táborském vikariátu je Církevní základní škola Orbis-Pictus v Táboře.\n\n\n"}
{"id": "1168664", "url": "https://cs.wikipedia.org/wiki?curid=1168664", "title": "Javorový album", "text": "Javorový album\n\nJavorový album je studiové album slovenské skupiny Desmod z roku 2012. Všechny skladby byly nově nahrané, mají nové aranžmá a byli přizváni hosté Ivan Tásler, Jiří Stivín, Marie Rottrová, Marta Jandová, Miro Šmajda a skupina Close Harmony Friends.\n\n\nVýroba\n\n"}
{"id": "1168665", "url": "https://cs.wikipedia.org/wiki?curid=1168665", "title": "Horké léto", "text": "Horké léto\n\nHorké léto je česká adventura z roku 1998. Jednalo se o nejprodávanější českou hru roku. Vytvořilo ji studio Maxon. Jedná se o první díl herní série v níž později pokračovalo Centauri Production.\n\nHorké léto je klasická point and click adventura. Hra se ovládá myší, přičemž hráč hledá a sbírá různé předměty a ty jinde využije, aby se dostal dál. Předměty se ukládají do inventáře, a tam je může i vzájemně použít, aby vznikl nový předmět. \n\nHlavní postavou hry je Honza Majer, který se na začátku hry představí se slovy: „Jsem obyčejnej kluk. Kluci mi říkaj Rambo a holky kreténe. Jinak jsem Majer. Honza Majer“. Jeho otec je profesor botaniky a vydá se spolu se svou rodinou, včetně Honzy, do Pacifiku studovat místní flóru. Rodina je však zajata lidožrouty, a tak je Honza, který se zrovna schovával před prací v pralese, musí zachránit.\n\n"}
{"id": "1168670", "url": "https://cs.wikipedia.org/wiki?curid=1168670", "title": "Luigi Bordino", "text": "Luigi Bordino\n\nLuigi Bordino (Andrea Bordino; 12. srpna 1922, Castellinaldo – 25. srpna 1977, Turín) byl italský řeholník kongregace Bratrů svatého Josefa Benedikta Cottolengo. Katolická církev ho uctívá jako blahoslaveného.\n\nNarodil se 12. srpna 1922 v Castellinaldo jako třetí z osmi dětí. Ve svých studiích na základní škole nebyl vynikající. V létě se svým bratrem Risbaldem pomáhal svému otci s prací.\n\nRoku 1941 byl jmenován předsedou místní větve Katolické akce. V lednu 1942 byl odveden na vojnu do Cunea. Zde své přátelé doprovázel do Polska a na Ukrajinu.\n\nDne 26. ledna 1943 byl se svými spolubojovníky zajat Sovětskými vojáky. Onemocněl tyfem ale později byl převeden na Sibiř kde přežil rok onemocnění. Později byl propuštěn a bylo mu dovoleno vrátit se domů.\n\nStal se členem Bratrů svatého Josefa Benedikta Cottolengo a přijal jméno Luigi od Útěchy. Pracoval s duševně nemocnými lidmi.\n\nRoku 1975 onemocněl leukemií. Poté řekl svému představenému:\n\nPodstoupil léčbu a po krátké době byl propuštěn avšak každý měsíc navštěvoval nemocnici kvůli vyšetření. V únoru 1977 se jeho stav zhoršil. Luigi opustil nemocnici protože cítil že se blíží jeho konec. Dne 26. února přijal poslední pomazání.\n\nZemřel 25. srpna 1977 v Turíně.\n\nProces blahořečení byl zahájen 17. listopadu 1990 v arcidiecézi Turín.\n\nDne 12. dubna 2003 papež Jan Pavel II. uznal jeho hrdinské ctnosti a tím získal titul Ctihodný.\n\nDne 3. dubna 2014 byl uznán zázrak na jeho přímluvu. Blahořečen byl 2. května 2015 papežem Františkem.\n\n"}
{"id": "1168673", "url": "https://cs.wikipedia.org/wiki?curid=1168673", "title": "Josip Fon", "text": "Josip Fon\n\nJosip Fon (24. nebo 26. dubna 1865 Volče – 23. nebo 26. prosince 1926 Maribor) byl rakouský právník a politik slovinské národnosti z Gorice a Gradišky, na počátku 20. století poslanec Říšské rady.\n\nByl radou zemského soudu v Gorici. Pocházel z rolnické rodiny. Sloužil jako jednoroční dobrovolník v armádě u 62. pěšího regimentu. Studoval na Univerzitě ve Štýrském Hradci. Podle jiného zdroje ovšem po absolvování gymnázia v Gorici studoval práva na Vídeňské univerzitě, kde promoval roku 1891. Nastoupil do soudní služby. Byl soudcem v Gorici. Po první světové válce odešel do Lublaně, kde byl v březnu 1920 jmenován zemským komisařem spravedlnosti v zemské vládě Slovinska. Na podzim 1922 se stal místopředsedou krajského soudu v Mariboru.\n\nOd roku 1907 byl politicky aktivní. Působil jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Gorice 02. Mandát zde obhájil ve volbách do Říšské rady roku 1911. Jako poslanec Říšské rady vystupoval na obhajobu práv etnických Slovinců, zejména v oblasti školství. Požadoval, aby na střední školy byli přijati slovinští pedagogové.\n\nVe volbách roku 1907 byl popisován jako slovinský klerikální kandidát. Po volbách roku 1907 byl uváděn coby člen poslaneckého Slovinského klubu, po volbách roku 1911 jako člen Chorvatsko-slovinského klubu. Spoluzakládal Slovinskou lidovou stranu v regionu Gorice a Gradiška. V prosinci 1917 se Fon spolu s Francem Grafenauerem a Lovro Pogačnikem stal místopředsedou celonárodní Slovinské lidové strany.\n\nV roce 1907 se stal i členem obecní rady v Gorici. V květnu 1912 byl zvolen předsedou Gorického svazu, který sdružoval 87 zemědělských družstevních organizací. Roku 1909 usedl jako poslanec na Zemský sněm Gorice a Gradišky. Mandát zde obhájil v roce 1913. Na zemském sněmu spolupracoval s furlanskými poslanci.\n"}
{"id": "1168681", "url": "https://cs.wikipedia.org/wiki?curid=1168681", "title": "Eduardo Roberto Stinghen", "text": "Eduardo Roberto Stinghen\n\nEduardo Roberto Stinghen zvaný Ado (* 4. červenec 1946, Jaraguá do Sul) je bývalý brazilský fotbalový brankář.\nS brazilskou fotbalovou reprezentací vyhrál mistrovství světa roku 1970, byť na závěrečném turnaji, jakožto třetí gólman brazilského výběru, nenastoupil. Brazílii reprezentoval ve 2 zápasech.\n\nCelou kariéru strávil v brazilských soutěžích, na nejvyšší úrovni hrál za Corinthians, Atlético Mineiro, Santos a Fortalezu.\n"}
{"id": "1168683", "url": "https://cs.wikipedia.org/wiki?curid=1168683", "title": "Dionisio Ussai", "text": "Dionisio Ussai\n\nDionisio Ussai (9. října 1858 Gorice – 1945) byl rakouský právník a politik italské národnosti z Gorice a Gradišky, na počátku 20. století poslanec Říšské rady.\n\nV roce 1878 se účastnil tažení rakousko-uherské armády v hodnosti desátníka. Byl radou vrchního zemského soudu v Gorici. Publikoval básně a prózu, zabýval se folklórem a furlanským nářečím. Byl členem obecní rady v Gorici.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1910, konaných podle všeobecného a rovného volebního práva. Byl zvolen za obvod Gorice 01. Nastoupil 24. listopadu 1910 místo Francesca Maraniho. Mandát zde obhájil ve volbách do Říšské rady roku 1911. Po volbách roku 1910 i 1911 byl uváděn coby člen poslaneckého Klubu liberálních Italů.\n"}
{"id": "1168685", "url": "https://cs.wikipedia.org/wiki?curid=1168685", "title": "Buxheimský svatý Kryštof", "text": "Buxheimský svatý Kryštof\n\nBuxheimský sv. Kryštof je jeden z prvních známých dochovaných a ručně kolorovaných dřevotisků z poloviny 15. století Jeho rozměry jsou 28,85x20,7 cm. Dřevoryt byl nalezen v kartuziánské monasterii v jihoněmeckém Buxheimu přilepen na vnitřní zadní straně manuskriptu. \n\nObojí, jak dřevořezba tak tisk, jsou provedeny velice kvalitně. Autor používá růžně silné kontury k vyjádření různých tvarů. Delikátnější linie jsou použity pro vnitřní modelaci jako např. rysy ve tváři. Krátké, paralelní linie indikují stíny, např. vnitřní strana drapérií. Nejnovější studie určily, že datum 1423, který je do bloku vyřezán, poukazuje nejspíše na historickou událost a ne na datum samotného vzniku tohoto dřevotisku.\n\nNa ilustraci je vyobrazen sv. Kryštof, patron cestujících a ochránce proti černé smrti, nesoucí na svých zádech malého Ježíše Krista přes řeku. Jeho snaha je pozorována svědkem v podobě mnicha, který jim světlem ukazuje cestu ke dveřím kláštera. Na protější straně jsou vyobrazeni dva mlynáři, kteří scénu díky své namáhavé práci, nezaznamenali. Ve spodní části rámečku je latinská inskripce: \"Kdykoliv pohlédneš do tváře sv. Kryštofa, v tom dni určitě nezhyneš děsivou smrtí.\" \n\nNáboženský předmět, který se prodával jako suvenýr poutníkům na jejich poutních cestách.\n"}
{"id": "1168688", "url": "https://cs.wikipedia.org/wiki?curid=1168688", "title": "Luigi Caburlotto", "text": "Luigi Caburlotto\n\nLuigi Caburlotto (7. června 1817, Benátky – 9. července 1897, tamtéž) byl italský římskokatolický kněz a zakladatel kongregace Dcer svatého Josefa. Katolická církev ho uctívá jako blahoslaveného.\n\nNarodil se 7. června 1817 v Benátkách jako syn benátského gondoliéra. Vstoupil do benátského semináře a na kněze byl vysvěcen 24. září 1842. Jako kněz pracoval s mladými lidmi, kteří byli buď opuštěni nebo bez domova. Studoval sociální situaci obyvatelstva a kladl důraz na mládež. Dne 30. dubna 1850 založil školu pro pro chudé a opuštěné dívky. Tím také založil kongregaci Dcer svatého Josefa.\n\nKladl důraz na katechetickou formaci lidí a zdůrazňoval, že je důležité často přijímat svátosti.\n\nRoku 1857 založil domov pro chudé dívky a roku 1859 komplex pro chudé. Dále byl zakladatelem školy (1869), která sloužila pro odbornou výuku pro muže. Roku 1881 převzal několik chudých škol a oživil je svým personálem a zdroji.\n\nDo té doby zůstal ve svém farním domě kvůli nedostatečnému zdraví. Poslední roky svého života strávil mimo své instituty a žil klidný a soukromý život. Kvůli zdraví nemohl instituty navštěvovat.\n\nZemřel 9. července 1897 zaopatřen svátostmi za přítomností patriarchy a kardinála Giuseppe Melchiorre Sarta, pozdějšího papeže svatého Pia X. Dne 1. března 2009 byly jeho ostatky přeneseny do kostela svatého Šebestiána v Benátkách (dříve bylo pohřbeno v kapli generální kurie jeho sester).\n\nProces byl zahájen 14. září 1963 v patriarchátu Benátky.\n\nDne 2. července 1994 papež Jan Pavel II. uznal jeho hrdinské ctnosti a tím získal titul Ctihodný.\n\nDne 9. května 2014 byl uznán zázrak na jeho přímluvu. Blahořečen byl 16. května 2015 papežem Františkem.\n\n"}
{"id": "1168689", "url": "https://cs.wikipedia.org/wiki?curid=1168689", "title": "José Guilherme Baldocchi", "text": "José Guilherme Baldocchi\n\nJosé Guilherme Baldocchi (* 14. březen 1946, Batatais) je bývalý brazilský fotbalista. Nastupoval především na postu obránce.\nS brazilskou fotbalovou reprezentací vyhrál mistrovství světa roku 1970, byť na závěrečném turnaji nenastoupil. Brazílii reprezentoval v jednom zápase.\n\nS Palmeiras se stal dvakrát mistrem Brazílie (1967, 1969). Roku 1967 s ním získal i brazilský pohár (\"Taça Brasil\"). Celou kariéru strávil v brazilských soutěžích, na nejvyšší úrovni hrál krom Palmeiras za Corinthians a Fortalezu.\n"}
{"id": "1168690", "url": "https://cs.wikipedia.org/wiki?curid=1168690", "title": "Týden modliteb za jednotu křesťanů", "text": "Týden modliteb za jednotu křesťanů\n\nTýden modliteb za jednotu křesťanů je mezinárodní křesťanská ekumenická aktivita, která se koná každoročně v období od 18. ledna do 25. ledna. Jedná se vlastně o oktáv, to znamená, že trvá osm dní.\n\nTýden modliteb za jednotu křesťanů vznikl v roce 1908 jako Oktáv jednoty křesťanů, a zaměřil se na modlitby za jednotu církve. Data v týdnu byly navrženy otcem Paulem Wattsonem, spoluzakladatelem \"Graymoorských františkánských řeholníků\". Navrhl týden začínající svátkem vyznání Petra, což je protestantská varianta starověkého svátku Stolce svatého Petra, která se konalo 18. ledna (v ČR se dnes v tento den slaví památka Panny Marie, Matky jednoty křesťanů); s ukončením týdne na svátek Obrácení svatého Pavla 25. ledna.\n\nPapež Pius X. návrh oficiálně požehnal a Benedikt XV. „vybídl k jeho konání v celé římskokatolické církví“. Po určité době Wattson přejmenoval tuto aktivitu na Oktáv jednoty s Petrovým stolcem, aby byla zdůrazněna křesťanská jednota se Stolcem sv. Petra (papežstvím).\n\nProtestanté v polovině 20. let 20. století rovněž navrhli každoroční oktáv modliteb za jednotu mezi křesťany, což odkazovalo k letniční neděli, kdy se slaví tradiční památka založení církve.\n\nAbbé Paul Couturier z francouzského Lyonu, který byl nazýván „otcem duchovního ekumenismu“, měl poněkud odlišný přístup, než tomu bylo u otce Wattsona, který byl konvertitou k římskému katolicismu z anglikánství. Prosazoval modlitbu „za jednotu církve, jak ji chce Kristus, v soulasu s prostředky, které (Kristus) chce“, což umožňuje křesťanům, kteří mají odlišný pohled na Petrovou (papežovu) službu, aby se připojili k modlitbě. V roce 1935 navrhl jmenovat konal „Všeobecný týden modliteb za jednotu křesťanů“. Návrh byl přijat katolickou církví v roce 1966. Poselství Paula Couturiera ovlivnil sardinskou řeholnici blahoslavenou Marie Gabriella Sagheddu \"od Jednoty\", jejíž hloubka, modlitba, zbožnost a oběť za jednotu byla Římem vyzdvižena beatifikací jako příklad k následování.\n\nV roce 1941 Komise pro víru a řád (instituce předcházející Světovou radu církví) změnila dobu konání Týdne modliteb za jednotu křesťanů, aby byl v jednotě s katolíky. V roce 1948, když byla založena Světová rada církví, Týden modliteb za jednotu křesťanů stal se stále důležitější pro různá církevní společenství po celém světě.\n\nV roce 1958 francouzská katolická skupina \"Unité Chrétienne\" a \"Komise pro víru a řád\" Světové rady církví (orgán, který zahrnuje, mimo jiné, většinu světových pravoslavných církví, stejně jako i mnoho anglikánských, baptistických, luteránských, metodistických, reformovaných, sjednocených a nezávislých církví) začaly spolupracovat na přípravě materiálu pro Týden modliteb za jednodu křesťanů. V roce 1968 byl připraven první oficiální materiál k použití připravený společně s Komisí pro víru a řád a Papežskou radou pro jednotu křesťanů, která reprezentuje celou katolickou církev. Spolupráce a kooperace mezi těmito dvěma organizacemi, neustále od roku narůstá, což se projevilo ve vydáváním společných publikací stejného formátu.\n\nNa jižní polokouli, kde leden je čas dovolených, církve často nacházejí jiné dny pro Týden modliteb za jednotu křesťanů, například kolem Letnic (jak původně navrhovalo \"hnutí pro víru a řád\" v \"Komisi pro víru a řád\" v roce 1926, a papež Lev XIII. v roce 1894), neboť se jedná rovněž symbolické datum pro jednotu církve.\n\nV roce 2008 byl Týden modliteb za jednotu křesťanů oslavovaný jako sté výročí. Za týden v roce 2012 byl vybrán biblický text z 1. listu Korinťanům (1Kor 15,51) na téma „My všichni budeme proměněni“.\n\nProžívání Týdne modliteb za jednotu křesťanů nebylo zaznamenáno v kostelích v Řecku.\n\nTýden modliteb za jednodu křesťanů v roce 2016 pořádají lotyšské církve a jeho tématem jsou biblická slova z 1. listu Petrova (1Petr 2,9), že všichni křesťané jsou „povoláni hlásat mocné činy Pána“.\n\n\n"}
{"id": "1168691", "url": "https://cs.wikipedia.org/wiki?curid=1168691", "title": "Zábranský", "text": "Zábranský\n\nZábranský je české příjmení:\n\n"}
{"id": "1168692", "url": "https://cs.wikipedia.org/wiki?curid=1168692", "title": "Iný rozmer", "text": "Iný rozmer\n\nIný rozmer je studiové album slovenské skupiny Desmod z roku 2011. Kromě písní ve slovenštině se zde taky poprvé objevují anglické texty a to ve třech písních.\n\nPrvním singlem je písnička Zvukoprázdno, která je věnovaná všem neslyšícím a připravuje s k ní videoklip, ve kterém bude Kuly zpívat rukama.\n\n\n"}
{"id": "1168694", "url": "https://cs.wikipedia.org/wiki?curid=1168694", "title": "Joel Camargo", "text": "Joel Camargo\n\nJoel Camargo (18. září 1946, Santos – 23. květen 2014, Santos) je bývalý brazilský fotbalista. Nastupoval především na postu obránce.\nS brazilskou fotbalovou reprezentací vyhrál mistrovství světa roku 1970, byť na závěrečném turnaji nenastoupil. Brazílii reprezentoval ve 27 zápasech.\n\nSe Santosem se stal mistrem Brazílie (1968). Třikrát s ním získal i brazilský pohár (1963, 1964, 1965). Takřka celou kariéru strávil v brazilských soutěžích, s výjimkou jedné sezóny ve francouzské lize, v dresu Paris Saint-Germain FC, kde se ovšem neprosadil. V Brazílii hrál na nejvyšší úrovni hrál krom Santosu za Portuguesu a Maceió.\n"}
{"id": "1168696", "url": "https://cs.wikipedia.org/wiki?curid=1168696", "title": "Pietro Spadaro", "text": "Pietro Spadaro\n\nPietro Spadaro (28. listopadu 1868 Piran – 1951 Terst) byl rakouský politik italské národnosti z Istrie, na počátku 20. století poslanec Říšské rady.\n\nByl účetním radou v Terstu. Vystudoval vyšší reálnou školu. Sloužil jako dobrovolník u 97. pěšího regimentu v hodnosti desátníka. Byl členem Federazione triestino istriana a ředitelem finančního ústavu Banca triestino istriana. Zastával i funkci viceprezidenta Associazione popolare italiana per Trieste e I'lstria.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Istrie 01. Mandát zde obhájil ve volbách do Říšské rady roku 1911. Po volbách roku 1907 i 1911 byl uváděn coby člen poslaneckého klubu Italské lidové strany.\n\nZaměřoval se na otázky pracovních podmínek nájemců zemědělské půdy.\n"}
{"id": "1168698", "url": "https://cs.wikipedia.org/wiki?curid=1168698", "title": "Irena Moudrá Wünschová", "text": "Irena Moudrá Wünschová\n\nIrena Moudrá Wünschová (* 20. prosince 1957 Praha) je česká politička a lékařka, v letech 2016 až 2018 první místopředsedkyně Strany zelených, od roku 2014 zastupitelka města Ústí nad Labem.\n\nV roce 1983 ukončila studium Lékařské fakulty Univerzity Karlovy v Praze (získala titul MUDr.). Před rokem 1989 byla autorkou a sběratelkou podpisů za propuštění Hany Marvanové z vězení. Působí jako lékařka na interně hrudní chirurgie v krajské Masarykově nemocnici v Ústí nad Labem, pracuje také pro Mobilní domácí hospic v Ústí nad Labem a Hospic sv. Štěpána v Litoměřicích. Je členkou ústeckého sboru Církve bratrské. V občanské a politické práci se věnovala otázkám spojeným s problematikou území bývalého pohraničí, těžce poničeného ekologickou, sociální a ideovou devastací.\n\nAngažovala se jako jedna ze zakládajících členek iniciativy \"V Ústí neonacisty nechceme\", podílela se na vzniku iniciativy \"Ústím na kole\" a aktivně se účastní projektů Fóra 50 %.\n\nIrena Moudrá Wünschová žije v Ústí nad Labem, je matkou tří dospělých dětí.\n\nOd roku 2007 je členkou Strany zelených, od roku 2015 ve straně zastává také pozici členky Republikové rady SZ. Na sjezdu strany v lednu 2016 v Praze byla zvolena 1. místopředsedkyní SZ. Získala 136 hlasů od 214 delegátů (tj. 64 %) a porazila tak Moniku Horákovou. Funkci zastávala do ledna 2018.\n\nDo komunální politiky se pokoušela vstoupit ve volbách v roce 2006, když kandidovala jako nestraník za SZ do Zastupitelstva města Ústí nad Labem i městského obvodu Ústí nad Labem-město, ale ani v jednom případě neuspěla. Zastupitelkou se nestala ani ve volbách v roce 2010, kdy už do obou zastupitelstev kandidovala jako členka SZ (i když v případě městského obvodu se stala druhou náhradnicí). Teprve až ve volbách v roce 2014 byla zvolena zastupitelkou města Ústí nad Labem, když kandidovala jako členka SZ za subjekt \"PRO! Ústí\" (tj. nezávislí kandidáti, SZ, STAN a Piráti). Do městského obvodu již nekandidovala.\n\nZa Stranu zelených kandidovala také do Zastupitelstva Ústeckého kraje - ve volbách v roce 2008 na samostatné kandidátce SZ, ve volbách v roce 2012 na kandidátce subjektu \"Hnutí PRO! kraj\" (tj. SZ, HNHRM a KDU-ČSL), ale ani jednou neuspěla.\n\nPokoušela se rovněž uspět ve volbách do Poslanecké sněmovny PČR v roce 2010 a 2013, když v obou případech kandidovala za Stranu zelených v Ústeckém kraji, ale ani jednou se poslankyní nestala.\n"}
{"id": "1168702", "url": "https://cs.wikipedia.org/wiki?curid=1168702", "title": "Rudolf Runštuk", "text": "Rudolf Runštuk\n\nRudolf Runštuk (* 1932) je bývalý český fotbalista, obránce.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. Nastoupil ve 35 ligových utkáních. Gól v lize nedal. V Poháru mistrů evropských zemí nastoupil ve 2 utkáních.\n\n\n"}
{"id": "1168707", "url": "https://cs.wikipedia.org/wiki?curid=1168707", "title": "Miroslav Andrejsek", "text": "Miroslav Andrejsek\n\nMiroslav Andrejsek (* 1928) je bývalý český fotbalista, obránce.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. Nastoupil v 65 ligových utkáních a dal 4 ligové góly.\n\n\n"}
{"id": "1168708", "url": "https://cs.wikipedia.org/wiki?curid=1168708", "title": "Orlando Peçanha de Carvalho", "text": "Orlando Peçanha de Carvalho\n\nOrlando Peçanha de Carvalho (20. září 1935, Niterói – 10. únor 2010, Rio de Janeiro) je bývalý brazilský fotbalista. Nastupoval především na postu obránce.\nS brazilskou fotbalovou reprezentací vyhrál mistrovství světa roku 1958, na závěrečném turnaji nastoupil ke všem šesti zápasům Brazilců. Zúčastnil se i světového šampionátu v Anglii roku 1966, nastoupil k poslednímu zápasu Brazílie ve skupině (i na turnaji) a převzal i kapitánskou pásku. V roce 1959 získal stříbrnou medaili na Mistrovství Jižní Ameriky. Brazílii reprezentoval v letech 1958-1966, a to ve 30 zápasech.\n\nS Boca Juniors je dvojnásobným mistrem Argentiny (1962, 1964), se Santosem mistrem Brazílie (1965, 1968). Se Santosem získal v roce 1965 i brazilský pohár. V Brazílii hrál na nejvyšší úrovni hrál krom Santosu za Vasco da Gama.\n"}
{"id": "1168710", "url": "https://cs.wikipedia.org/wiki?curid=1168710", "title": "Borovice limbovitá", "text": "Borovice limbovitá\n\nBorovice limbovitá (\"Pinus cembroides\") je velmi proměnlivá severoamerická tříjehličná borovice menšího vzrůstu, dobře přizpůsobená různým půdním podmínkám.\n\n\nStálezelený, jehličnatý, jednodomý a větrosprašný, pomalu rostoucí, dlouhověký (plné dospělosti dosahuje v 250–350 letech) strom nebo keř, dorůstající do výšky 15 m (25 m u poddruhu \"lagunae\"). Kmen je kuželovitý, přímý nebo pokroucený, často od země hodně zavětvený a dosahuje průměru do 30 cm. Větve jsou rozprostřené a stoupající. Koruna je široká a zaoblená, u mladých stromů hustá, u starších řídká a nepravidelná. Borka je červenohnědá až tmavohnědá, mělce a nepravidelně rozbrázděná, se širokými a šupinovitými hřebeny, tenká, tloušťky jen do 1,3 cm. Letorosty jsou zprvu červenohnědé, později šedé až šedohnědé, někdy jemně pokryté nepatrnými výstupky. Pupeny jsou vejčité až krátce válcovité, bledě červenohnědé, 0,5–1,2 cm, mírně pryskyřičnaté.\n\nJehlice jsou přímé až ohnuté vzhůru (u poddruhu \"lagunae\" hlavně přímé), ve svazečcích (\"Fasciculus\") po 3 (vzácně též po 2 a 4); jsou 2–6 cm dlouhé a 0,6–1 mm široké, sbíhavé, 2–3 stranné, modrošedozelené barvy; na spodních površích s málo výraznými bílými proužky (či méně výraznými než na horních površích) průduchů (\"Stomata\"), často se 2 viditelnými podpokožkovými (subepidermálními) pryskyřičnými kanálky (pásky), na horních površích s viditelnými bílými proužky průduchů; s průduchy na všech třech površích. Okraje jehlic jsou celé až nepatrně jemně vroubkované, špičky jehlic jsou úzce kuželovité či šídlovité. Svazečkové pochvy jsou 0,5–0,7 cm dlouhé, se zahnutými a růžici tvořícími, brzy opadávajícími šupinami. Jehlice zůstávají na stromě 3–4 roky.\n\nSamčí (pylové) šištice (\"Microstrobilus\") jsou eliptické, 10 mm dlouhé a žluté. Samičí (semenné) šištice – šišky (\"Megastrobilus\") jsou souměrné, rozšířené, před rozevřením vejčité, po rozevření široce propadle vejčité až téměř kulovité, bledě žlutočervenohnědé, pryskyřičnaté, téměř beze stopky či s krátkou stopkou, 1–3,5 cm dlouhé a v rozevřeném stavu 6 cm široké. Vyskytují se po jedné nebo v přeslenech po 3–5 na koncích větví. Šišky dozrávají 2 roky a po vypadnutí semen brzy opadávají. Šupiny šišek jsou na vnitřní straně vypouklé. Výrůstky (\"Apophysis\") jsou ztluštělé, mírně klenuté, s příčným kýlem, hranaté a žlutohnědé. Přírůstek prvního roku (\"Umbo\") je blízce nebo téměř středový, mírně vyvýšený nebo snížený, zkrácený nebo podepřený středovým stonkem. Semena jsou vejčitá až obvejčitá, hnědá, 7–20 mm dlouhá a 6–10 mm široká, s 1,1 mm tlustým osemením, bezkřídlá (u poddruhu \"lagunae\" s křídly). Strom kvete v květnu až červnu. Semena dozrávají v říjnu. První šišky strom vytváří ve věku 25 let. Šišky dozrávají v srpnu až říjnu třetího roku.\n\nBorovice limbovitá se vyskytuje podle různých botaniků ve 2–3 poddruzíchː\n\n\n\n\n\nBorovice \"Pinus cembroides\" také poskytuje úkryt různým zvířatům, například jelenci běloocasému \"Odocoileus virginianus\", vidlorohu americkému \"Antilocapra americana\", fretu kočičímu \"Bassariscus astutus\", skunku bělohřbetému \"Conepatus leuconotus\", králíku horskému\n\"Sylvilagus nuttallii\", syslu skalnímu \"Otospermophilus variegatus\" a dalším.\n\nVyskytuje se v nadmořských výškách 1600–2050 m v půdách batolitového žulového a sedimentárního původu, kterými je horské pásmo Sierra de la Laguna tvořeno. Strom roste v půdách písčitých, hrubých štěrkových a také mezi žulovými balvany a na žulových svazích. Strom zde roste s mnohem v této oblasti hojnějším dubem \"Quercus devia\". Ve státě Baja California Sur neroste žádný jiný druh borovic. Podrost tvoří například rostliny z rodů kaliandra \"Calliandra\", dodonka \"Dodonaea\" a juka \"Yucca\". Klima subtropické, roční srážky kolem 750 mm, většina srážek spadne při letních bouřkách.\n\nBorovice \"Pinus cembroides\" je náchylná k napadení rzí \"Cronartium occidentale\" a borovicovým trpasličím jmelím \"Arceuthobium divaricatum\".\n\nBorovice limbovitá udržuje přátelské mutualistické vztahy se sojkou křovinnou \"Aphelocoma coerulescens\" a sojkou modrou \"Gymnorhinus cyanocephalus\"ː tito ptáci se živí semeny stromu, část semen také schovávají, a tím, že některá již nenajdou, a ta vyklíčí, přispívají k rozšířování semen a k rozmnožování stromu.\n\n\nV minulosti byl kácen pro dřevo, dnes již kácen není.\n\n\n"}
{"id": "1168711", "url": "https://cs.wikipedia.org/wiki?curid=1168711", "title": "Karl Maria Alexander von Auersperg", "text": "Karl Maria Alexander von Auersperg\n\nKarl Maria Alexander von Auersperg (26. února 1859 Vídeň – 19. října 1927 Goldegg nebo Vídeň) byl rakouský šlechtic z rodu Auerspergů a politik německé národnosti, na počátku 20. století poslanec Říšské rady.\n\nByl statkářem v Goldeggu. Pocházel z vlivného šlechtického rodu Auerspergů. Jeho otec Adolf Auersperg byl předsedou vlády Předlitavska. Stejnou funkci zastával i jeho strýc Karel Vilém Auersperg. Karl Maria Alexander působil jako statkář. Byl rytimistrem v záloze. Byl rytířem Řádu zlatého rouna. Měl titul tajného rady. V Kraňsku měl statky. Byl prezidentem zemědělské společnosti. Jako politik rozhodně odmítal všeobecné volební právo.\n\nPo smrti svého strýce Karla Viléma Auersperga byl roku 1891 jmenován dědičným členem Panské sněmovny (nevolená horní komora Říšské rady). Byl i místopředsedou Panské sněmovny.\n\nZasedal i jako poslanec Dolnorakouského zemského sněmu. Zvolen sem byl v roce 1894 coby kandidát Strany ústavověrného velkostatku za kurii velkostatkářskou. Mandát na sněmu obhájil roku 1896 a mandát zastával do roku 1902.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Kraňsko 12. Po volbách roku 1907 byl uváděn coby člen poslaneckého klubu Německý národní svaz, v jehož rámci patřil do Německé agrární strany. Od 90. let se profiloval jako stoupenec agrárního hnutí. Zapojil se do debat o obchodních a celních stycích z Uherskem.\n\nZemřel v říjnu 1927.\n"}
{"id": "1168712", "url": "https://cs.wikipedia.org/wiki?curid=1168712", "title": "Milan Bürger", "text": "Milan Bürger\n\nMilan Bürger (10. června 1963 Domažlice – 19. ledna 2016) byl českým operním pěvcem zpívajícím basem, sólistou Státní opery a Opery Národního divadla Praha .\n\nV Opeře Národního divadla působil od roku 2012.\n\n\n\n"}
{"id": "1168713", "url": "https://cs.wikipedia.org/wiki?curid=1168713", "title": "Milan Paulus", "text": "Milan Paulus\n\nMilan Paulus (18. července 1936 Chrudim – 3. června 2008) byl český fotbalový brankář.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu.\n\n\n"}
{"id": "1168715", "url": "https://cs.wikipedia.org/wiki?curid=1168715", "title": "Informační bias", "text": "Informační bias\n\nInformační bias je typ kognitivního biasu (neboli kognitivního zkreslení), který ovlivňuje naše myšlení a vede ke špatnému vyhodnocování informací. Jedná se o vzorec chování, který určitým způsobem vybočuje z normy racionálního úsudku. Příkladem informačního biasu je skutečnost, že věříme, že čím více informací máme k dispozici, tím přesnější a pravdivější dostaneme výsledek, ale nebereme už v potaz irelevanci některých informací. Termín informační bias je rovněž zavedeným termínem v epidemiologii.\n\nTermín information bias poprvé použili v roce 1988 Baron, Beattie a Hershey na základě výsledku experimentu, který popsali ve své studii \"Heuristics and biases in diagnostic reasoning\".\n\nInformační bias demonstrovali na postupu při stanovování fiktivní lékařské diagnózy:\nPacient trpí jednou ze tří nemocí – H1, H2 nebo H3. Nemoc/hypotéza H1 je považována za nejpravděpodobnější možnost; bez testu bychom tedy předpokládali, že pacient trpí právě touto chorobou. Pokud pacient trpí nemocí H2, test by ukázal jednoznačně pozitivní výsledek, pokud H3, byl by jednoznačně negativní. Pokud však testovaný pacient trpí nejpravděpodobnější nemocí H1, výsledek testu by mohl vykazovat jak pozitivní, tak negativní výsledky.\n\nBaron, Beattie a Hershey se snažili nalézt odpověď na otázku, zda v takovém případě test vůbec pomůže stanovit diagnózu a vytvořili vzorec pro zjištění toho, kdy je test nutný a kdy je naopak lepší počítat s nejpravděpodobnější diagnózou H1. Jinými slovy vytvořili pravděpodobnostní teorii užitečnosti testu. Výsledek ukázal 20% užitečnost testu –z deseti testů na pacientech byly relevantní pouze dva. Když na závěr pacienti subjektivně hodnotili užitečnost testování, ve většině se shodli, že jim všechny testy připadají relevantní. Tento jev, kdy všichni respondenti považovali testování za relevantní (ačkoliv nebylo), nazývají Baron, Beattie a Hershey jako informační bias.\n\nV reálném životě se setkáváme s informačním biasem či podobnými jevy poměrně často. Zjednodušeně podléháme iluzi, že více informací nám zaručí přesnější a hodnotnější výsledek, ačkoliv některé z informací nejsou pro danou problematiku nijak relevantní.\n\nNěkdy je informační bias spojen se sníženou produktivitou práce. Typickým příkladem může být například situace, kdy manažer zadá konzultantům za úkol udělat průzkum trhu, ačkoliv je možné jej získat od třetí strany za daleko nižší náklady.\n\nTermín informační bias se stal oficiálním termínem v lékařství. Je klasifikován jako zkreslení výsledků studie v důsledku chyb při sběru informací. Informační bias v lékařství vzniká tak, že získávané (měřené) informace o jedné či více proměnných jsou nesprávné.\n\nPříčiny chyb v měření mohou být různé. Prvním typem chyby může být zaujatost pozorovatele, tedy tzv. observační bias – příkladem může být například fakt, že pozorovatel zkoumá pouze ty aspekty problému, u nichž jsou očekávány pozitivní výsledky. Chyba může být rovněž na straně pozorovaného či dotazovaného – v tomto případě hovoříme o tzv. responder biasu. Třetím typem je potom pochybení nástrojů měření (instrument bias).\n\nRozsah dopadu chyb v měření závisí na typu misklasifikace, který se v dané situaci vyskytl. Dělíme je na tzv. chyby diferenciální a non-diferenciální.\n\n\nTermín bias je klasifikován jako systematická chyba. V psychologii se jedná o určité tendence myšlení či myšlenkové zkratky, díky nimž může docházet k chybným úsudkům. Podstatnou součástí biasů je fakt, že si člověk neuvědomuje jejich existenci. Nejde tudíž o záměrnou chybu, ale o výsledek chybného myšlenkového procesu, při němž dotyčný z nějakého vnitřního nevědomého důvodu předpokládá (nebo naopak odmítá) nějaký výsledek a svá pozorování proto interpretuje zaujatě. Kognitivní biasy se dělí do tří velkých skupin: sociální, paměťová a rozhodující zkreslení.\n\nVedle informačního biasu patří mezi časté chyby například konzervativní zkreslení, pštrosí efekt, konfirmační zkreslení, stereotypizace nebo zero-risk bias či naopak efekt nadměrné sebedůvěry.\n\n----[1] <nowiki>https://wikisofia.cz/index.php/P%C5%99ehled_kognitivn%C3%ADch_zkreslen%C3%AD</nowiki>\n"}
{"id": "1168718", "url": "https://cs.wikipedia.org/wiki?curid=1168718", "title": "První messénská válka", "text": "První messénská válka\n\nPrvní messénská válka byla válka mezi Messénií a Spartou. Byla to jedna z prvních historicky zaznamenaných válek na evropském kontinentě.\n\nVálka začíná v roce 743 př. n. l. bitvou u obce Amfie, která byla Sparťany dobyta a obsazena. Sparťané v dalších třech letech pokračovali v dobývání Messénie, avšak v roce 740 př. n. l. se messénským obyvatelům podařilo Sparťany vyhnat ze své země. I přes porážky Sparty byli messénští obyvatélé nuceni se opevnit na hoře Ithómé, kde bude jeden z posledních odporů této války. V roce 733 př. n. l. zemřel messénský král Eufaes. Jelikož neměl potomky, tak si messénští obyvatelé zvolili nového krále Aristodéma. V bitvě pod horou Ithómé, v roce 728 př. n. l., messénské obyvatelstvo se svými spojenci porazili Sparťany. V roce 724 př. n. l. zemřel messénský král Aristodéma, obyvatelé si pouze si zvolili vojevůdce, a krátce nato byli Sparťany poraženi a opustili horu Ithómé. Messénské obyvatelstvo uznalo poražku v celé válce, a tím válka skončila. Podrobení obyvatelstva Méssénie způsobilo po zhruba 100 letech vzpouru a následně druhou messénskou válku.\n"}
{"id": "1168719", "url": "https://cs.wikipedia.org/wiki?curid=1168719", "title": "Franc Demšar", "text": "Franc Demšar\n\nFranc Demšar (4. října 1864 Češnjica – 17. října 1953 Spodnja Šiška) byl rakouský politik slovinské národnosti z Kraňska, na počátku 20. století poslanec Říšské rady.\n\nByl zemědělcem a majitelem pily v Češnjici. Sloužil u zdravotnického oddělení č. 8. v Lublani jako účetní poddůstojník. Byl veřejně a politicky aktivní. Zasedal v obecní radě a v okresním silničním výboru. Byl též poslancem Kraňského zemského sněmu. Na zemský sněm byl zvolen roku 1913.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Kraňsko 04. Mandát zde obhájil ve volbách do Říšské rady roku 1911.\n\nVe volbách roku 1907 byl popisován jako slovinský klerikální kandidát. Byl členem Slovinské lidové strany. Po volbách roku 1907 byl uváděn coby člen poslaneckého Slovinského klubu, po volbách roku 1911 jako člen Chorvatsko-slovinského klubu.\n"}
{"id": "1168721", "url": "https://cs.wikipedia.org/wiki?curid=1168721", "title": "Římskokatolická farnost Neustupov", "text": "Římskokatolická farnost Neustupov\n\nŘímskokatolická farnost Neustupov je územním společenstvím římských katolíků v rámci táborského vikariátu českobudějovické diecéze.\n\nPlebánie je v Neustupově připomínána již k roku 1364 (plebán Jan), matriky od roku 1603. Farní kostel je původně románský, loď sklenuta v 17. stol., sakristie přistavěna r. 1757, vnitřní výzdoba barokní. Věž v 19. století přestavěna (s hodinami), později se opět vrátil původní románský vzhled s dvěma řadami oken a bez věžních hodin. Ve věži jsou dva starobylé zvony: sv. Václav (z roku 1548) a sv. Kateřina (z roku 1558), které se i přes hrozbu zabavení pro válečné účely dochovaly dodnes a mají nádherný zvuk. V roce 2004 byly zvony převedeny na elektrický pohon.\n\nV kostele jsou vzácné náhrobky rodu Malovců, Vidláků ze Slavkova a Kaplířů ze Sulevic ze 16. století a před kostelem potom hrobka urozeného rodu Rombaldů z 19. století.\n\n\nPosledním farářem v Neustupově byl P. Tomšů. Počínaje jeho nástupci je farnost spravována administrátorem excurrendo vždy z nějaké větší okolní farnosti.\n\nPůvodní hřbitov býval tradičně kolem kostela. V polovině 19. století však již přestal dostačovat, a tak bylo od Čeňka Vaňka zakoupeno pole nad Neustupovem a vystavěn zde hřbitov nový. vysvěcen byl děkanem Janem Tischerem 30. května 1869. V roce 1893 byla postavena nová márnice s věžičkou a zvonem. Hraběcí rod Aichelburgů si potom v roce 1907 na hřbitově postavil hrobku s kaplí sv. Kříže. Jsou zde pochováni hrabě Vladimír Aichelburg († 1911), jeho žena Helena († 1919), syn Artuš Aichelburg, jeho žena Marie a jejich dcera Helena Svobodová.\n\n"}
{"id": "1168722", "url": "https://cs.wikipedia.org/wiki?curid=1168722", "title": "Petr Kutílek", "text": "Petr Kutílek\n\nPetr Kutílek (* 28. března 1976 Praha) je český politolog, manažer a politik, v letech 2016 až 2018 místopředseda Strany zelených, od roku 2014 zastupitel městské části Praha 4.\n\nVystudoval politologii na Central European University v Budapešti (v roce 2002 získal titul M.A.) a později také management pro veřejnou správu na New York University v USA (v roce 2009 získal titul M.S.).\n\nPracovní zkušenosti má jak ze soukromého sektoru, kde několik let pracoval v poradenských firmách, tak i z neziskového sektoru. V obecně prospěšné společnosti \"Respekt Institut\", která fungovala při týdeníku Respekt, inicioval v roce 2009 projekty zabývající se korupcí ve veřejném sektoru. V letech 2013–2016 působil jako ředitel organizace \"Pro bono aliance\", jejímž posláním je zvýšení účinnosti právního systému při ochraně lidských práv, veřejného zájmu a dostupnosti právní pomoci potřebným. V roce 2019 působí jako vysokoškolský učitel politologie. Byl také iniciátorem petice \"Praha 4 bez hazardu\".\nNa své dřívější lidskoprávní aktivity navázal v roce 2016 iniciováním petice za přejmenování náměstí Pod Kaštany, kde sídlí ruská ambasáda v Praze, na náměstí Borise Němcova. \n\nPetr Kutílek žije v Praze.\n\nJe členem Strany zelených. Jako hlavní autor textu Deklarace odpovědnosti z roku 2015 se stal jednou z hlavních postav liberálně-demokratického proudu strany a oponentem radikálně-levicového směru představovaného Matějem Stropnickým. \n\nNa sjezdu SZ v lednu 2016 v Praze byl zvolen 3. místopředsedou strany. Funkci zastával do ledna 2018.\n\nV komunálních volbách v roce 2014 byl zvolen zastupitelem Městské části Praha 4, když kandidoval jako člen SZ za subjekt \"Trojkoalice SZ, KDU-ČSL, STAN\". Působil jako člen Komise Rady MČ pro dopravu a člen Výboru ZMČ pro bezpečnost.\n\nVe volbách v roce 2018 mandát zastupitele městské části obhájil, když kandidoval jako člen Zelených za uskupení \"\"Praha 4 sobě - Zelení a nezávislí\"\". V roce 2019 působil jako předseda Komise Rady MČ pro dopravu a člen Komise pro bezpečnost a justici a člen Komise pro školství.\nVe stejných volbách kandidoval na posledním místě kandidátky Zelených do Zastupitelstva hlavního města Prahy, ale neuspěl.\n\nVe volbách do Evropského parlamentu v květnu 2019 kandidoval jako člen Zelených na 26. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyl zvolen.\n"}
{"id": "1168723", "url": "https://cs.wikipedia.org/wiki?curid=1168723", "title": "Vitajte na konci sveta", "text": "Vitajte na konci sveta\n\nVitajte na konci sveta je sedmé řadové album slovenské skupiny Desmod z roku 2010. \n\n"}
{"id": "1168727", "url": "https://cs.wikipedia.org/wiki?curid=1168727", "title": "Marrano", "text": "Marrano\n\nMarrano (plurál \"Marranos\" nebo \"converse\", plurál \"conversos\") byli původně Židé žijící na Pyrenejském poloostrově, kteří konvertovali nebo byli přinuceni konvertovat ke křesťanství. Často byli podezříváni z toho, že nadále tajně praktikují judaismus.\n\nPůvod slova maranů není jednoznačně určen. Pravděpodobně je odvozeno ze španělského slova \"Marrano\", které znamená \"prase\" nebo \"svině\".\n\n"}
{"id": "1168729", "url": "https://cs.wikipedia.org/wiki?curid=1168729", "title": "Janko Hočevar", "text": "Janko Hočevar\n\nJanko Hočevar (14. dubna 1866 Podlog – 10. prosince 1947 Lublaň) byl rakouský právník a politik slovinské národnosti z Kraňska, na počátku 20. století poslanec Říšské rady.\n\nByl statkářem v Kršku (Gurkfeld). Navštěvoval národní školu a gymnázium v Lublani. Pak vystudoval práva na Vídeňské univerzitě a ve Vídni absolvoval jednoroční soudní praxi. Jako advokát byl činný do roku 1905. Byl veřejně a politicky aktivní. Zasedal v obecní radě v Kršku, byl viceprezidentem místní spořitelny a předsedou místní školní rady.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Kraňsko 09.\n\nVe volbách roku 1907 byl popisován jako slovinský klerikální kandidát. Byl členem Slovinské lidové strany. Po volbách roku 1907 byl uváděn coby člen poslaneckého Slovinského klubu.\n\nPo první světové válce působil v Klagenfurtu, pak Lublani a nakonec Bělehradě, kde zastával funkci poradce ministra pro sociální politiku.\n"}
{"id": "1168732", "url": "https://cs.wikipedia.org/wiki?curid=1168732", "title": "Chrám Stětí svatého Jana Křtitele (Rumburk)", "text": "Chrám Stětí svatého Jana Křtitele (Rumburk)\n\nKaple, respektive chrám Stětí svatého Jana Křtitele v Rumburku barokní stavba z let 1725–1784. Původně poutní kaple byla přestavěna a od roku 1959, kdy byla na 99 let pronajata pravoslavné církvi, slouží jako chrám české pravoslavné církve. Nachází se na Strážném vrchu č. 88/35, přibližně 1 km severně od rumburského Lužického náměstí.\n\nDnešní chrám býval původně poutní kaplí. Její základní kámen byl položen v roce 1722 a byla dokončena roku 1725. V roce 1784 byla kaple zrušena.\n\nV roce 1787 se majitelem stal rumburský výrobce plátna Fidelis Salomon, který objekt přestavěl na větrný mlýn, ten však byl později s ekonomických důvodů zrušen a na jeho místě vznikla hospoda.\n\nRoku 1845 získal areál spolek rumburských měšťanů, jejichž cílem byla obnova poutního místa. Do roku 1829 byla severně od bývalé kaple vybudována Křížová cesta s Kalvárií. Poutní místo pak fungovalo až do konce druhé světové války.\n\nPo vyhnání německého obyvatelstva ze zdejšího kraje byla v objektu zřízena hláska pohraniční stráže. V polovině 50. let se uvažovalo o demolici objektu, v roce 1959 se však Andreji Kolomackému, v tomto kraji působícímu pravoslavnému duchovnímu a architektovi, podařilo získat tehdy zchátralý katolický kostelík s farou patřící pod rumburskou římskokatolickou farnost pro potřeby pravoslavné církve a vlastními silami ho opravil. Jako chrám pravoslavné církve v českých zemích a na Slovensku objekt slouží dodnes.\n\n"}
{"id": "1168733", "url": "https://cs.wikipedia.org/wiki?curid=1168733", "title": "Most v Roudnici nad Labem", "text": "Most v Roudnici nad Labem\n\nMost v Roudnici nad Labem je silniční obloukový most přes Labe do centra Roudnice pod zámkem postavený v letech 1906–1910. Stojí na místě středověkého kamenného mostu biskupa Jana z Dražic, považovaného po Juditině a píseckém mostě za třetí nejstarší kamenný most v Čechách a první přes Labe.\n\nStarý kamenný most je považován za třetí nejstarší kamenný říční most, který byl v Čechách postaven. Byl ovšem prvním kamenným mostem přes řeku Labe. Zásluhu na jeho stavbě má hlavně biskup Jan IV. z Dražic a stavební mistr Vilém, kterého biskup přivedl ze svého nedobrovolného pobytu v Avignonu, kde jedenáct let vedl církevní soud se žebravými řády. Dne 24. srpna 1333 byl položen základní kámen s ostatky svatých uprostřed řeky. První rok stavbu vedl mistr Vilém, pod jehož dozorem byly postaveny dva pilíře a jeden mostní oblouk. V dalších pracích pokračovali čeští mistři. Most byl dokončen 2. října 1340, ale historické prameny uvádějí také rok 1338. Podle Za dva roky přestál první zatěžkávací zkoušku, povodeň, která mu neuškodila. V Praze jí však padl za oběť Juditin most. Most měl sedm pilířů, na délku měřil 220 metrů a široký byl 6,4 metru.\n\nDíky tomuto mostu se Roudnice stala významným severočeským městem. Další osudy mostu však nejsou příliš známé. Ví se jen, že přes něj táhlo několik vojsk a že prodělal několik dalších povodní v letech 1536, 1537, 1539. V roce 1620 stihla most další pohroma, když se Roudnice připojila k českým stavům, kteří se vzbouřili proti své katolické vrchnosti. Stavové tehdy obsadili most několika sty vojáky, aby ho střežili. Po zprávě, že stavovská vojska byla poražena na Bílé hoře, odtáhli, ale před tím ještě most pobořili. Dřevěná část mostu shořela a most byl hodně poškozen. Rok poté se začalo s opravou mostu, která byla dokončena v roce 1625. Ne zcela opravený most se ale stal obětí třicetileté války. Švédové mu zasadili poslední ránu, když na most stříleli z děl. Tím byl zničen a už nikdy nebyl obnoven.\n\nPozději byl na jeho místě zřízen přívoz. Byly vytvořeny dokonce dva plány na opravu mostu, z finančních důvodů ale ani jeden z nich nebyl realizován. Západní mostní věž společně s kostelem ze 14. století byly odstraněny při stavbě Severní státní dráhy v polovině 19. století.\n\nAž v letech 1906–1910 zde byla vztyčena ocelová konstrukce nynějšího mostu na nových pilířích a torza starých pilířů byla odstraněna.\n\n"}
{"id": "1168739", "url": "https://cs.wikipedia.org/wiki?curid=1168739", "title": "Mihailo Bjeladinović", "text": "Mihailo Bjeladinović\n\nMihailo Bjeladinović, cyrilicí Михаило Бјеладиновић (7. října 1864 Risan – 25. října 1910 Risan), byl rakouský právník a politik srbské národnosti z Dalmácie, na počátku 20. století poslanec Říšské rady.\n\nByl soudním tajemníkem v Kotoru. Pocházel z rodiny obchodníka. V letech 1878–1886 studoval na gymnáziu v Kotoru, pak v letech 1886–1890 na Vídeňské univerzitě. Sloužil jako jednoroční dobrovolník v armádě. Byl členem revizního výboru srbské spořitelny pro Boku kotorskou. Zastával post okresního soudce v Risanu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dalmácie 11. Poslancem byl až do své smrti roku 1910. Místo něj pak byl do parlamentu zvolen Božidar Vukotić. Ten ale mandát nepřevzal, protože mezitím došlo k rozpuštění sněmovny a vypsání nových řádných voleb. Po volbách roku 1907 byl uváděn coby člen poslaneckého klubu Svaz Jihoslovanů.\n\nNa jednání Říšské rady nosil místní risanský kroj.\n\nZemřel v říjnu 1910.\n"}
{"id": "1168740", "url": "https://cs.wikipedia.org/wiki?curid=1168740", "title": "Elutriace", "text": "Elutriace\n\nElutriace je proces, ve kterém se pomocí proudu plynu nebo kapaliny tekoucí proti směru sedimentace separují částice na základě jejich velikosti, tvaru a hustoty. V případě použití vzduchu mluvíme o vzduchovém prosévání či vzduchovém třídění. Tato metoda je nejčastěji používána pro částice menší než 1 μm. Menší částice se dostávají na povrch, protože jejich sedimentační rychlost je menší, než rychlost proudící tekutiny. Větší částice zůstávají uvnitř přístroje. Sedimentační rychlost částic lze vypočítat užitím Stokesova zákona pokud je Reynoldsovo číslo menší než 0,2.\n\nVzdušný elutriátor je jednoduché zařízení pomocí kterého lze rozdělovat částice na dvě nebo více skupin.\n\nZařízení se skládá z vertikálního potrubí, kterým vzduch proudí směrem vzhůru kontrolovanou rychlostí. Částice jsou do systému obvykle přiváděny bočním potrubím. Po jejich zavedení jsou menší částice unášeny proudem tekutiny vzhůru, zatímco větší částice se usazují vespod zařízení. Pokud zařízení uvedeme do provozu s velmi nízkou rychlostí proudu vzduchu, můžeme graduálním zvyšováním rychlosti proudění postupně oddělovat větší a větší částice.\n\nTato metoda je užívána při klasifikaci velikosti částic například v mineralogii nebo farmaceutických výrobách.\n\n"}
{"id": "1168741", "url": "https://cs.wikipedia.org/wiki?curid=1168741", "title": "Je tu niekto?", "text": "Je tu niekto?\n\nJe tu niekto? je třetím albem skupiny Iné Kafe a prvním albem po odchodu Doda a Waye ze skupiny. 4 písně z tohoto alba byly vydány i jako singl a objevily se také v české verzi jejich dalšího alba Príbeh. Musicserver k němu uvedl, že album \"\"vám odpoví na otázku, co spojuje McDonald a neopunk\"\". Kapela dostává za toto album platinovou desku v roce 2000 za 15 000 prodaných alb a v roce 2001 platinovou desku za 25 000 prodaných alb?.\n\nAutorem všech písní (hudby i textů) je Vratko Rohoň, v závorce jsou uvedeni spoluautoři textů.\n\n\n"}
{"id": "1168742", "url": "https://cs.wikipedia.org/wiki?curid=1168742", "title": "Dino Sani", "text": "Dino Sani\n\nDino Sani (* 23. květen 1932, São Paulo) je bývalý brazilský fotbalista. Nastupoval především na postu záložníka.\nS brazilskou fotbalovou reprezentací vyhrál mistrovství světa roku 1958, na závěrečném turnaji nastoupil ke dvěma zápasům Brazilců. V roce 1957 a 1959 získal stříbrnou medaili na Mistrovství Jižní Ameriky. Brazílii reprezentoval v 15 zápasech, ve kterých dal jeden gól.\n\nS AC Milán vyhrál Pohár mistrů evropských zemí 1962/63. S Milánem se stal mistrem Itálie (1961/62). V Miláně strávil tři sezóny, jednu hrál v Argentině, v dresu Boca Juniors. V Brazílii hrál na nejvyšší úrovni za Palmeiras, São Paulo FC a Corinthians.\n"}
{"id": "1168744", "url": "https://cs.wikipedia.org/wiki?curid=1168744", "title": "Ben Hatskin Trophy", "text": "Ben Hatskin Trophy\n\nBen Hatskin Trophy byla hokejová trofej udělovaná každoročně nejlepšímu brankáři sezony ligy World Hockey Association. Trofej byla pojmenována po Bene Hatskinovi, zakladatel Winnipeg Jets. Pouze Ron Grahame získal tuto trofej dvakrát.\n\n"}
{"id": "1168746", "url": "https://cs.wikipedia.org/wiki?curid=1168746", "title": "Čumil (album)", "text": "Čumil (album)\n\nČumil je druhé album skupiny Iné Kafe.\n\nKdyž skupinu v květnu roku 1999 opustil Cibi, nahrála skladbu „Svätý Pokoj“. Později, přesně rok po vydání debutu \"Vitaj!\", vyšlo album \"Čumil\". Je to poslední řadové album s baskytaristou Máriom Pražencom (Wayo). Skladba \"Poraď si sám“ z tohoto alba (původně od Mira Žbirky) byla do roku 2011 jedinou cover verzí, kterou Iné Kafe nahráli.\n\nNa rozdíl od předchozích počinů, které obsahovaly texty s politickým tématem (především demo Situácia, částečně také album \"Vitaj!\"), zde skupina od politických témat upouští a začíná se více věnovat osobním problémům.\n\nAlba se prodalo 17 00 kusů.\n\nBonus nemá oficiální název a není uveden na obalu.\n\n\n\n"}
{"id": "1168748", "url": "https://cs.wikipedia.org/wiki?curid=1168748", "title": "Dennis A. Murphy Trophy", "text": "Dennis A. Murphy Trophy\n\nDennis A. Murphy Trophy byla hokejová trofej udělovaná každoročně nejlepšímu obránci ligy World Hockey Association. Trofej byla pojmenována po Dennis A. Murphyovi, zakladatel WHA. Pouze J. C. Tremblay získal tuto trofej dvakrát.\n\n"}
{"id": "1168751", "url": "https://cs.wikipedia.org/wiki?curid=1168751", "title": "Frano Ivanišević", "text": "Frano Ivanišević\n\nFrano Ivanišević, též Frane Ivanišević (1. ledna 1863 Jesenice – 4. nebo 9. června nebo 6. července 1947 Jesenice), byl rakouský římskokatolický duchovní a politik chorvatské národnosti z Dalmácie, na počátku 20. století poslanec Říšské rady.\n\nByl duchovním v Jesenici. Působil zde jako farář, zástupce děkana a spisovatel. Roku 1883 absolvoval klasické gymnázium ve Splitu, roku 1887 pak kněžský seminář v Zadaru. Byl vysvěcen na kněze. V letech 1887–1889 a 1890–1891 působil jako prefekt semináře ve Splitu, v letech 1891–1894 byl suplentem na reálné škole ve Splitu. V období let 1895–1887 byl farářem, přičemž v letech 1899–1911 působil jako farář v rodné Jesenici. V roce 1912 odešel do penze.\n\nAngažoval se veřejně a politicky. Podílel se na založení novin \"Pučki list\" ve Splitu v roce 1891 a po jistou dobu byl i jeho šéfredaktorem. Podporoval družstevnictví. Zajímal se o etnografii a prosazoval hlaholici v katolické liturgii.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dalmácie 05. Po volbách roku 1907 byl uváděn coby člen poslaneckého Slovinského klubu (chorvatského klubu). Patřil k národní Chorvatské straně (Hrvatska stranka).\n\nV letech 1933–1939 byl senátorem parlamentu Jugoslávie.\n\n"}
{"id": "1168752", "url": "https://cs.wikipedia.org/wiki?curid=1168752", "title": "Paul Deneau Trophy", "text": "Paul Deneau Trophy\n\nPaul Deneau Trophy byla hokejová trofej udělovaná každoročně nejslušnějšímu hráči ligy World Hockey Association. Trofej byla pojmenována po Paula Deneauovi, zakladatel Dayton Aeros (později Houston Aeros). Pouze Dave Keon získal tuto trofej dvakrát.\n\n"}
{"id": "1168753", "url": "https://cs.wikipedia.org/wiki?curid=1168753", "title": "Baranavická rovina", "text": "Baranavická rovina\n\nBaranavická rovina (bělorusky \"Баранавіцкая раўніна\", rusky \"Барановичская равнина\") je planina v Bělorusku, na severu Brestské oblasti a na jihu Hrodenské oblasti. Od západu na východ má 90 km, od severu k jihu 60 km. Průměrná nadmořská výška se pohybuje od 180 do 190 m, maximálně 218 m (nedaleko obce Kanjuchi v Ljachavickém rajónu). Zaujímá oblast o rozloze 2 200 km².\n\nRovinatý povrch planiny zformovala voda z ledovců. Na severovýchodě leží jezerní a ledovcová pánev Kaldyčaŭského jezera, kterou protéká řeka Ščara. Lesy pokrývají 31 % území planiny. Ve střední části se nacházejí dva velké masivy borových listnatých lesů. Na území planiny leží dvě státní přírodní rezervace: Baranavická a Slonimská biologická rezervace.\n"}
{"id": "1168754", "url": "https://cs.wikipedia.org/wiki?curid=1168754", "title": "Libre.fm", "text": "Libre.fm\n\nLibre.fm je webová stránka, která si klade za cíl poskytnout zdarma náhradu za Last.fm. Webová stránka byla založena v roce 2009 Mattem Lee. Stále prochází vývojem.\n\nNa Libre.fm lze volitelně ukládat hudební návyky uživatele pomocí informací odeslaných na servery služby pomocí uživatelova přehrávače (scrobbling). S cílem umožnit širokou podporu pro Libre.fm u stávajících audio přehrávačů, webové stránky implementuje Last.fm Audioscrobbler API. Kromě shromažďování uživatelských dat, služba nabízí také streamování hudby pomocí kontejneru Ogg, ze stránek Jamendo nebo Internetového archivu, pomocí HTML5 audio přehrávače, spuštěného přímo v prohlížeči uživatele.\n\nVyužitím záznamů hudebních návyků uživatelů, se webové stránky snaží doporučovat hudbu pro uživatele tím, že analyzuje jejich hudební vkus. Tato funkce však dosud není plně vyvinutá. Místo toho v současné době nabízí pouze základní návrhy na základě uživatelem zvolených oblíbených skladeb ( \"Loved\"), obsahující sdílené tagy s obsahem uživatelem dosud neoznačených skladeb.\n\nCíl projektu je podpořit umělce ve vydání skladeb pod svobodnou licencí, a umožnit uživatelům stahování nebo nákup těchto stop. Prostřednictví webu jsou podporování pouze umělci uvolňující hudbu pod svobodnou licencí. Na webových stránkách také mohou uživatelé komunikovat mezi sebou, vytvářet skupiny společných zájmů a sdílet informace o hudebních událostech.\n\nHlavním důvodem založení Libre.fm bylo poskytovat službu podobnou last.fm, která respektuje soukromí svých uživatelů a jejich informací. Jako takový, Libre.fm neprotokoluje uživatelské IP adresy, umožňuje uživateli rozhodnout, zda mají být zveřejněny jejich poslechové návyky nebo ne, a nevyžaduje vlastnictví uživatelských dat.\n\nLibre.fm je poháněn balíčkem svobodného softwaru GNU FM, vytvořeného pro tento projekt.\n"}
{"id": "1168755", "url": "https://cs.wikipedia.org/wiki?curid=1168755", "title": "Kristijan Ipša", "text": "Kristijan Ipša\n\nKristijan Ipša (* 4. dubna 1986, Poreč, SFR Jugoslávie) je chorvatský fotbalový obránce vlastnící také slovinské občanství, od července 2016 bez angažmá. Mimo Chorvatsko působil na klubové úrovni v Německu, Dánsku, Itálii, Rumunsku a Polsku. Je bývalým chorvatským mládežnickým reprezentantem.\n\nSvoji fotbalovou kariéru začal v NK Funtaně, odkud v průběhu mládeže zamířil nejprve do mužstva NK Jadran Poreč a poté do Varteks Varaždin. V roce 2004 se propracoval do prvního týmu, za který nastupoval tři roky. V létě 2007 přestoupil za 500 tisíc eur do německého klubu FC Energie Cottbus. Po roce odešel na další zahraniční angažmá, tentokrát do dánského FC Midtjylland, v jehož dresu odehrál několik utkání v předkolech Evropské ligy. Před sezonou 2013/14 se stal hráčem italského mužstva Reggina Calcio. V průběhu podzimu 2014 zamířil do rumunského týmu FC Petrolul Ploiești, kde v létě 2015 skončil.\n\nPo půl roce bez angažmá se ocitl na testech v Polsku v Piastu Gliwice. Za klub nastupil během zkoušky k přípravnému zápasu proti týmu SK Sigma Olomouc (výhra Piastu 2:0), když odehrál 45 minut. Dva dny po zmíněném zápase uzavřel s mužstvem smlouvu na půl roku s následnou roční opcí.\n\nV Ekstraklase za Piast debutoval v ligovém utkání 22. kola (13. 2. 2016) proti Górnik Łęczna (remíza 1:1), když v 82. minutě vstřídal Bartosze Szeligu. Celkem v ročníku 2015/16 odehrál za tým 4 střetnutí, gól v nich nedal. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA. V létě 2016 v týmu skončil.\n\nAktuální k 28. květnu 2016\n\nKristijan je bývalým mládežnickým reprezentantem Chorvatska. Nastupoval postupně za výběry do 17, 19 a 21 let.\n\n"}
{"id": "1168756", "url": "https://cs.wikipedia.org/wiki?curid=1168756", "title": "Jiří Klaboch", "text": "Jiří Klaboch\n\nJiří Klaboch (* 22. dubna 1936, Praha) je bývalý český fotbalista, útočník.\n\nV československé lize hrál za Spartak Praha Stalingrad / ČKD Praha (dobové názvy Bohemians), odehrál 16 utkání a vstřelil 3 branky.\n\nPo emigraci do USA odehrál 4 utkání za Montréal Olympique v NASL.\n\n\n"}
{"id": "1168758", "url": "https://cs.wikipedia.org/wiki?curid=1168758", "title": "Josef Kalach", "text": "Josef Kalach\n\nJosef Kalach (18. května 1901 Lukohořany – 1967) byl český český houslista, violista, dirigent a hudební skladatel.\n\nByl synem místního lidového hudebníka. Hudbě se učil od svého otce a dalších vesnických muzikantů, zejména u varhaníka Josefa Matouška z Třebívlic. Sloužil u vojenské hudby pěšího pluku v Körmendu blízko Szombathely v Maďarsku. Po vzniku Československé republiky zůstal u vojenské hudby a až do roku 1924 sloužil v Mostě jako barytonista a houslista. Po odchodu do civilu řídil \"Orchestr železničářů a úředníků ČSD\" v Mostě a současně se dále vzdělával na hudební škole.\n\nV letech 1929–1943 hrál v různých tanečních orchestrech a orchestrech zábavních podniků. V roce 1943 se stal violistou \"Filmového symfonického orchestru\" v Praze, kde působil až do odchodu do důchodu v roce 1959.\n\nJe pochován na Vyšehradském hřbitově v Praze.\n\nKomponoval zejména pochody a taneční skladby pro orchestry ve kterých působil. Mimo jiné napsal i hudbu pro Spartakiádu v roce 1955. Kromě toho je autorem Serenády pro smyčcový orchestr, čtyř suit a několika písní na slova Vítězslava Hálka a Jaroslava Kvapila. Složil čtyři operety, z nichž opereta \"Ta láska divná bylina\" by uvedena v roce 1926 v Mostě.\n\n\n"}
{"id": "1168761", "url": "https://cs.wikipedia.org/wiki?curid=1168761", "title": "Adžyholský maják", "text": "Adžyholský maják\n\nZadní Stanislav-Adžyholský maják (ukrajinsky Задній Станіслав-Аджигольський маяк, rusky За́дний Станисла́в-Аджиго́льский мая́к) je maják v blízkosti ukrajinského města Chersonu, na malém umělém ostrůvku v ústí řeky Dněpr. Svou výškou 64 metrů je jedním z nejvyšších majáků světa a nejvyšším majákem v zemi.\n\nNavržen byl v roce 1910 Vladimirem Šuchovem a postaven v roce 1911. Pojmenován je podle nedalekého mysu Adžyhol. Dostupný je pouze na lodi.\n\nHyperbolická paraboloidová ocelová skeletová věž vytváří síťovou šroubovici s dvojitým ochozem nad sebou a lucernou nahoře. Uprostřed věže je tubus se schodištěm. Maják má červenou barvu.\n\n\noznačení\n\n"}
{"id": "1168767", "url": "https://cs.wikipedia.org/wiki?curid=1168767", "title": "Amazoňan císařský", "text": "Amazoňan císařský\n\nAmazoňan císařský (syn. amazoňan královský, \"Amazona imperialis\") je druh ptáka z čeledi papouškovitých, z rodu amazoňan (\"Amazona\"). Je endemický pro Dominiku a dle IUCN mu přísluší status ohrožený (EN), je silně ohrožený vyhynutím. Nejvíce amazoňany císařské ohrožuje ztráta přirozeného životního prostředí, tedy především kácení lesů.\n\nAmazoňan císařský je druh endemický pro ostrovní stát Dominika v Karibském moři v souostroví Malých Antil. Žijí v oblasti \"Morne Diablotins\", konkrétně na severovýchodních a jihovýchodních svazích této oblasti. Zde žije podle odhadů mezi 100 až 175 jedinci. Okolo 50 až 75 kusů žije i v centrálních zalesněných oblastech. Malou populaci je možné nalézt také v národním parku Morne Trois Pitons, zde podle odhadů žije asi 50 jedinců. Suma sumárum se tedy amazoňan císařský vyskytuje po celém světě na 50 km² a jeho populace se odhaduje na 160 až 240 dospělých jedinců.\n\nObvyklá nadmořská výška ve které tento druh můžeme najít je 600 až 1 300 m n. m., jen zřídka je k vidění v nižších oblastech a pokud ano, pak jedině v případě malé úrody ve vyšších polohách. Vyhledávají především deštné pralesy.\nAmazoňan císařský je středně velký druh ptáka, jehož délka těla činí asi 45 cm a váha okolo 900 g, u samic pouze 650 g. Má podsadité držení těla, velkou hlavu a zobák, který je na konci zakřivený tak, jako je tomu u dravců. Je u nich výrazný pohlavní dimorfismus. Peří na hlavě, s výjimkou toho na lících a kolem očí, je kaštanovo-fialové a černými konci. Na lících je peří hnědé a černými okraji. Duhovka je žlutá až oranžovo-červená. Břicho a hrudník jsou růžovo-fialové, zatím co peří na bocích a stehnech bývá zelené, podobně, jako na křídlech, avšak tam je barva olivově zelená a s černými okraji. Rozpětí křídel dospělých ptáků je asi 76 cm. Ocasní pera načervenalá, u samců měří celý ocas 169 mm, u samiček je to 166 mm. Zobák a nohy jsou šedé. Mladé jedince lze od dospělých rozpoznat díky duhovce, která je u mladých hnědá, a podle tváří, které jsou u nich celé zelené.\n\nAmazoňan císařská se živí ořechy, semeny, ovocem, květinami a klíčky. Zvláště mají tito ptáci rádi plody a semena stromů \"Tapura Antilla\", \"Dacryodes Excelsa\", \"Clusia venosa\", \"Symphonia globulifera\". Dále se také živí na palmách \"Euterpe Dominicana\" a \"Euterpe globosa\". Další oblíbené plodiny jsou pro ně \"Pouteria Palladia\", \"Richeria Grandis\", \"Simarouba Amara\", \"Licania ternatensis\", \"Chimarrhis cymosa\" a \"Amanoa caribaea\".\n\nObdobí rozmnožování trvá od začátku záři do konce února. V jedné snůšce bývají dvě čistě bílá vejce a samotné hnízdo je stavěné do hloubky. Jediný pár amazoňanů císařských, kteří zahnízdili v zajetí, bylo možné pozorovat ve výzkumném středisku v Dominice. Vejce mají rozměry 44,4 x 35,5 mm a 44,2 x 34,9 mm. Samička inkubuje vejce po dobu 26 až 28 dnů, i když mláďata uvedeného páru se vylíhla již po třech týdnech. Šest dní po vylíhnutí již mláďata váží přes 100 g, v 18 dnech 152 g. Padesát dní od vylíhnutí jsou již mláďata plně opeřená na křídlech a hlavě. Za dalších šest týdnů už jsou opeřená úplně. 78 dne se první z mláďat odchovávané v zajetí pokusilo poprvé letět; jeho první let měřil 10 až 20 . Věk, kdy jsou amazoňan císařští pohlavní dospělí není znám.\n\nAmazoňané císařští nepatří ke ptákům, kteří by se sdružovali s jinými druhy, avšak výjimečně je lze vidět ve společnosti amazoňanů dominikánských (\"Amazona arausiaca\"), kteří jsou endemičtí pro Dominikánskou republiku. Běžně se sdružují do skupinek po třech jedincích. Jak již bylo řečeno, obvykle se živí na vysokých stromech, avšak byli viděni i při krmení se na menších keřích a vinné révě v roce 1979 a 1980. Jejich peří se mezi listy v pralesích ztrácí, proto je poměrně těžké je rozpoznat a identifikovat. Většinou vydávají zvuky podobné pronikavému pískání.\n\n"}
{"id": "1168768", "url": "https://cs.wikipedia.org/wiki?curid=1168768", "title": "Chrám Ikony Matky Boží Kazaňské", "text": "Chrám Ikony Matky Boží Kazaňské\n\nChrám Ikony Matky Boží Kazaňské (rusky Собор Казанской иконы Божией Матери) je chrám ruské pravoslavné církve, který se nachází na Rudém náměstí v Moskvě.\n\nPřesné datum vzniku chrámu není známo. Předpokládá se, že byl však vybudován někdy v letech 1625, nebo 1630). Znám je však rok jeho slavnostního vysvěcení. Moskevský patriarcha jej vysvětil v roce 1636 a chrám měl připomínat vítězství Rusů nad polsko-litevskými vojsky. Kostel byl postaven v tradičním ruském architektonickém stylu. Několikrát prošel rekonstrukcí. Velká přestavba se uskutečnila i v letech 1925 až 1930 pod vedením architekta Pjotra Dmitrijeviče Baranovského. Přesto byl chrám na základě Stalinova rozhodnutí v roce 1936 zničen.\n\nKoncem 80. let se začaly objevovat hlasy, volající po obnově chrámu. V letech 1990 až 1993 byl pod vedením žáka architekta Baranovského chrám opětovně postaven. V roce 1993 jej slavnostně vysvětil moskevský patriarcha Alexij II.\n\n"}
{"id": "1168772", "url": "https://cs.wikipedia.org/wiki?curid=1168772", "title": "Chrám Všech svatých (Moskva)", "text": "Chrám Všech svatých (Moskva)\n\nChrám Všech svatých na Kuliškách (rusky ) je pravoslavný chrám v Moskvě na Slovanském náměstí nedaleko Kitaj-gorodu.\n\nPrvní chrám postavil vládce Moskvy a vítěz nad tatarskými hordami Dmitrij Donský na památku vítězství na Kulikovském poli. Je to první chrám, který byl zbudován jako památník bojové slávy ruských vojáků. Šlo o dřevěný kostel, který několikrát během své historie vyhořel. Proto byl v letech 1687 až 1689 přestavěn ve stylu moskevského baroka. Chrám byl v roce 1930 komunisty uzavřen a dlouho chátral. V roce 1975 byla jeho budova svěřená Muzeu historie města Moskvy.\n\nV roce 1991 byl chrám po dlouhých letech vrácen ruské pravoslavné církvi a opět se v něm slouží pravoslavné bohoslužby. Od roku 1998 se stal sídelním chrámem Alexandrijské pravoslavné církve (patriarchát Alexandrie) v Rusku, který byl přeložen z Oděsy.\n\n"}
{"id": "1168773", "url": "https://cs.wikipedia.org/wiki?curid=1168773", "title": "Věnceslava Hrdličková", "text": "Věnceslava Hrdličková\n\nVěnceslava Hrdličková  též Věna (15. září 1924, Praha – 20. ledna 2016, Praha) byla přední česká sinoložka a japanoložka.\n\nVěnceslava Hrdličková v roce 1950 vystudovala Filozofickou fakultu Univerzity Karlovy, kde získala i doktorát filozofie, v roce 1967 titul kandidát věd a v počátkem devadesátých let i docenturu. \n\nProfesně se zajímala především o čínskou a japonskou orální literaturu, či estetiku čínských a japonských zahrad.\n\nRovněž dostala řadu ocenění, například 1994 jí byla udělena zlatá plaketa F. Palackého AV ČR za zásluhy ve společenských vědách v 1995 zlatá medaile Masarykovy akademie umění či Řád vycházejícího slunce, který jí udělil japonský císař v roce 2006 za zásluhy v oblasti šíření japonské kultury v České republice.\n\n"}
{"id": "1168774", "url": "https://cs.wikipedia.org/wiki?curid=1168774", "title": "Chrám svatého Klementa mučedníka", "text": "Chrám svatého Klementa mučedníka\n\nPravoslavný Chrám svatého mučedníka a papeže Klementa I., který se nachází na křižovatce ulic Pjatnickaya a Klimentovskij pereulok, spadá pod správu Moskevské městské eparchie a je největším chrámem ve svém rajónu.\n\nDruhým oficiálním názvem stavby je Chrám Proměnění páně, podle zasvěcení hlavního oltáře.\n\nPrvní písemná zmínka pochází z roku 1612. Chrám je upomínán v souvislosti s bitvou mezi ruskými vojenskými dobrovolnickými sbory a vojsky polsko-litevského krále Jana Karola Chodkiewicze. 24. dubna 1612 pod opevněným chrámem propukly boje mezi kozáky, bránicími pevnost, a pěchotou hejtmana Chodkiewicze. Polsko-litevská vojska pevnost krátce dobyla, ašak ruským dobrovolníkům pod vedením sv. Avraamije Palicyna se nakonec podařilo hejtmanova vojska vytlačit a chrám ubránit. Svědectví o bojích podává sám sv. Avraamij ve svých spisech.\nPrvní kamenný chrám na tomto místě je datován do roku 1657. V roce 1667 diakon Alexandr Stěpanovič Durov přestavěl chrám na tři přídělky – Proměnění páně, Znamení přesvaté Bohorodice a sv. Mikuláše.\n\nChrám byl přestavěn a znovu vysvěcen roku 1720, později, v letech 1756-1758 byl doplněn o refektář a zvonici. V roce 1762 získali věřící povolení k demolici většiny starého objektu. Na jeho místě stanul roku 1769 pětihlavý barokní chrám, jež byl vystavěn na náklady kupce K.M. Matvejeva. V této podobě se stavba zachovala dodnes.  Autor nové budovy není znám, nejspíš ji postavil I. J. Jakovlev podle projektu Petra Antonia Treziniho. Dle rukopisu „Slovo o chrámu sv. Klementa v Zamoskořečí“ věnoval na výstavbu chrámu značnou sumu 70 000 rublů generál-polní maršál A. Bestužev, jehož sídlo se nacházelo nedaleko.  \n\nV své knize vzpomínek vyjadřuje básník 19. století, Apollon Grigorjev, obdiv nad tím, jak vévodil chrám zamoskvořeckému panoramatu v dobách jeho dětství: \n\n„\"Ovšem není to chrám sv. Praskověji, který ohromuje a svádí váše oči, když pomalu brázdíte pohledem moskevský obzor z jiho-východu na jih. Tím je chrám sv. Klementa, papeže římského. Před ním se zastvíte a procházejíc se po Pjatnické vás ohromí přísností a okázalostí svého stylu, dokonalou harmonií svých částí... Ten obzvláště vyniká mezi nepřeberným množstvím zdobených chrámů a zvonic, které již z dáli uchvacují svou originalitou a živopisností, a jimiž se vyznačuje jiho-východní část Zamoskvořečí\"...”\n\nV roce 1929 byl chrám uzavřen a roku od roku 1934  byly jeho prostory využívány jako archiv Knihovny V.I.Lenina. Architektonické změny provedl roku 1932 architekt C.F. Kulagin.\n\nV roce 2008 byla budova chrámu, jejíž exteriér i interiér zůstaly do jisté míry neporušeny, předána pravoslavné církvi. Knihy byly odvezeny. V průběhu několika následujících let se bohoslužby konaly pouze v severním přídělku. Díky finanční podpoře moskevské administrace byla provedena rozsáhlá restaurace objektu. Práce skončily v roce 2014. 27. září byl chrám znovu vysvěcen patriarchou Kirillem.\n\nSoučasným správcem chrámu je protojerej Leonid Kalinin.\n\n"}
{"id": "1168777", "url": "https://cs.wikipedia.org/wiki?curid=1168777", "title": "Kostel svatého Ludvíka (Moskva)", "text": "Kostel svatého Ludvíka (Moskva)\n\nKostel svatého Ludvíka (rusky Церковь Святого Людoвика Французского) je římskokatolickým chrámem v Moskvě. Nachází se v části Malá Lubjanka a je jedním ze dvou katolických chrámů v tomto městě, které slouží potřebám katolické komunity.\n\nPočet příslušníků katolického vyznání začal stoupat hlavně po připojení Litvy a části Polska k Rusku po tzv. trojím dělení Polska. Kromě toho přicházeli do města Němci a Francouzi, hlavně jako vychovatelé do ruských šlechtických rodin. Už za vlády Kateřiny II. Byl postaven malý římskokatolický kostel. Kostel svatého Ludvíka byl postaven v letech 1833 a 1835 podle návrhu známého architekta A. Gilardiho v klasicistním architektonickém stylu. Byl zasvěcen svatému Ludvíkovi, francouzskému králi z období křižáckých výprav, jehož katolická církev svatořečila a jeho kult je rozšířen mezi francouzskými katolíky. Proto kostel sloužil hlavně tehdy početné francouzské komunitě v Moskvě. Při kostele se nacházely i dvě katolické školy (dívčí a chlapecká). V časech komunistické nadvlády byl tento chrám jediným katolickým kostelem, který nebyl uzavřen a mohl sloužit katolickým věřícím.\n\nV současnosti je kostel symbolem ruského katolicismu a náboženské svobody Ruska. Konají se v něm i bohoslužby v anglickém a francouzském jazyce. Navštívili ho například Charles de Gaulle, Konrad Adenauer, Lech Wałęsa či Jacques Chirac.\n\n"}
{"id": "1168779", "url": "https://cs.wikipedia.org/wiki?curid=1168779", "title": "Kostel svaté Rodiny (Kaliningrad)", "text": "Kostel svaté Rodiny (Kaliningrad)\n\nKostel svaté Rodiny (rusky Католическая кирха Святого семейства, německy Kirche Zur heiligen Familie) je římskokatolickým kostelem v ruském městě Kaliningrad, který slouží katolické minoritě ve městě (hlavně z Litvy a Polska). Nachází se nedaleko řeky Pregoly.\n\nV období Německého císařství na počátku 20. století v převážně německém a protestantském městě Královci chyběl kostel pro potřeby katolické minority. Od dob reformace bylo město převážně protestantské a staré katolické chrámy přešly do rukou protestantů. Kostel svaté Rodiny byl budován v letech 1904 až 1907 podle plánů architekta Fritze Heitmana. Byl postaven v novogotickém architektonickém stylu. Během bojů o Královec v letech 1945 mezi Wehrmachtem a Rudou armádou byl poškozen jen minimálně, a proto sloužil jako vojenská nemocnice. Po válce byl katolické církvi odebrán a sloužil jako sklad hnojiv. Postupem času chátral a jeho umělecká hodnota klesala. V roce 1980 byl po rekonstrukci osazen novými varhanami a sloužil jako budova filharmonie, v níž se konaly koncerty.\n\nV roce 1992 byl kostel vrácen římskokatolické církvi a stal se svatostánkem kaliningradských římských katolíků. Kromě ruského jazyka se v něm slouží i katolické polské a litevské bohoslužby.\n\n"}
{"id": "1168780", "url": "https://cs.wikipedia.org/wiki?curid=1168780", "title": "Chrám Povýšení svatého Kříže (Kaliningrad)", "text": "Chrám Povýšení svatého Kříže (Kaliningrad)\n\nChrám Povýšení svatého Kříže (rusky Крестовоздвиженский собор, německy Kreuzkirche, polsky Sobór Podwyższenia Krzyża Świętego) je pravoslavný chrám v ruském městě Kaliningrad v bývalé čtvrti Lomse (dnes \"Ulice generála Pavlova\"). Do roku 1945 sloužil jako kostel německých evangelíků.\n\nChrám byl zbudován podle plánů architekta Arthura Kicktona v letech 1930 až 1933 jako evangelický kostel sv. Kříže. Návrh následoval vzory moderní architektury 20. století. Mezi jeho dvěma mohutnými věžemi se nachází vzácný kříž z majoliky z Kadyny. Chrám utrpěl v roce 1945 menší škody než jiné kostel ve městě. Po odsunu Němců byl zavřen a využíván jako garáže a továrna na rybářské potřeby. Postupně chátral a byl devastován.\n\nPo roce 1989 byl předán Ruské pravoslavné církvi. Ta iniciovala jeho rozsáhlou rekonstrukci a přizpůsobení liturgickým potřebám pravoslavné církve. V roce 2000 v něm byl instalován jantarový ikonostas.\n"}
{"id": "1168782", "url": "https://cs.wikipedia.org/wiki?curid=1168782", "title": "Věznice Mladá Boleslav", "text": "Věznice Mladá Boleslav\n\nPo zrušení věznice budovu využíval Státní ústřední archiv, opustil ji v roce 1995. Vězeňská služba zvažovala rekonstrukci objektu, v němž chtěla vzhledem k výhodné poloze a propojení s okresním soudem zřídit vazební věznici. Kvůli havarijnímu stavu budovy a vysokým nákladům na opravu se však rozhodla objekt prodat ve veřejné soutěži za minimální cenu 20 milionů korun. Majitelem bývalé věznice je soukromá společnost, objekt zůstal v původním stavu a slouží jako lokace pro natáčení českých i zahraničních filmů. Vznikaly zde například snímky Kajínek, Lidice či .\n\nZrušenou věznici několik desetiletí využívalo Ministerstvo vnitra, pracoviště si tam zřídil Státní ústřední archiv. Po vzniku samostatné České republiky budovu v roce 1995 opustil. Do své správy ji poté bezúplatným převodem získalo Ministerstvo spravedlnosti. Stát se právě potýkal s problémem přeplněných věznic. Na podzim 1996 bylo v nich bylo zhruba 19 tisíc míst, počet odsouzených k odnětí svobody však překračoval 21 tisíc. Vězeňská služba plánovala v Mladé Boleslavi zřídit vazební věznici, jelikož by díky propojení objektu se soudní budovou odpadly náklady na převoz vězně do jednací síně. Vrchní ředitel Vězeňské služby pro ekonomiku František Slezák oznámil, že se na rekonstrukci nepodařilo sehnat prostředky.\n\nMladoboleslavský okresní soud chystal v 90. letech rekonstrukci celého justičního areálu. Vzhledem k očekávanému převodu věznice do správy Vězeňské služby však Ministerstvo spravedlnosti nařídilo, aby se projekt rozdělil na dvě části. Soud požadavek splnil a jeho budova prošla plánovanou přestavbou. Navazující věznice však zůstala v havarijním stavu a Vězeňská služba se ji několik let zdráhala přijmout do svého majetku.\n\nPřevod se později uskutečnil a Vězeňská služba investovala do rekonstrukce střechy, která byla v havarijním stavu a nutně vyžadovala opravu. Tím ovšem stavební práce skončily. V roce 2004 Vězeňská služba oznámila, že plánuje mladoboleslavskou věznici prodat v rámci veřejné soutěže. Ta se uskutečnila o dva roky později, instituce věznici nabídla za minimální cenu 20 milionů korun.\n\nVězeňská služba před prodejem oslovila státní instituce s nabídkou převodu nemovitosti, žádná však neprojevila zájem. O jejím využití několikrát uvažovalo i samotné město Mladá Boleslav. V roce 2002 zvažovalo možnost zřídit v ní kanceláře pro 170 nových zaměstnanců městského úřadu, které radnice přijímala v souvislosti s rozšířením své agendy po zrušení okresních úřadů. Jednalo se také o tom, že by v objektu mohla sídlit nově zřízená vysoká škola.\n\nPo zveřejnění informací o zamýšleném prodeji věznice představitelé města hovořili o možnosti přestavět věznici na startovací byty či lékařské ordinace. Tehdejší opoziční zastupitel a pozdější mladoboleslavský primátor Raduan Nwelati požadoval, aby se město objekt pokusilo získat bezúplatným převodem. Vězeňská služba jej nakonec prodala soukromé společnosti.\n\nK roku 2016 je majitelem bývalé věznice akciová společnost ARENA MB sídlící v nedalekém městě Kosmonosy. Společnost se zabývá pronájmem skladovacích hal a kancelářských prostor v Mladé Boleslavi či prodejem stavebních pozemků. Samotná věznice zůstala v původním stavu a je využívána českými i zahraničními štáby jako filmová lokace.\n\nFilmaři příležitostně využívají také navazující soudní budovu. Okresní soud výměnou za vstřícnost k filmovým štábům získává sponzorské dary, například nový počítač od autorů snímku Kajínek. Štáb jej soudu věnoval za to, že mohl kancelář jeho přednosty využít pro natočení scén, které se odehrávají v kanceláři ředitele věznice.\n\n\n\n\n"}
{"id": "1168784", "url": "https://cs.wikipedia.org/wiki?curid=1168784", "title": "Amagi", "text": "Amagi\n\nAmagi může odkazovat na:\n"}
{"id": "1168785", "url": "https://cs.wikipedia.org/wiki?curid=1168785", "title": "Vitaj!", "text": "Vitaj!\n\nVitaj! je debutové album slovenské punk rockové skupiny Iné Kafe, které vyšlo v roce 1998.\n\nZavedená vydavatelství o album neměla zájem, proto si ho kapela musela vydat sama. Vratko Rohoň proto zakládá vydavatelství Shotgun records a pod touto značkou vydává kapela své první oficiální album Iné Kafe. Aby se album dostalo mezi lidi, byl vydán singl 090x.\n\nKromě míst, kde je uvedeno, všechny skladby napsal Vratko Rohoň. Příležitostný textař skupiny, Korby, je spoluautorem písně „090x„, na tomto albu ale nebyl uveden.\n\n\nNásledující skladby jsou bonusy, původně z alba Situácia, vydané jen v ČR.\n\n"}
{"id": "1168807", "url": "https://cs.wikipedia.org/wiki?curid=1168807", "title": "Situácia (album)", "text": "Situácia (album)\n\nSituácia je druhé demo skupiny Iné Kafe vydané v roce 1997.\n\nVšechny skladby napsal Vratko Rohoň, pokud není uvedeno jinak. Text skladby Fotbal paroduje text písně „Slabikář“ od skupiny Tublatanka, jehož autorem je Martin Sarvaš.\n\nSkladby 11 a 13 se v nové verzi objevily i na následujícím albu.\n\n"}
{"id": "1168829", "url": "https://cs.wikipedia.org/wiki?curid=1168829", "title": "Římskokatolická farnost Rataje u Kroměříže", "text": "Římskokatolická farnost Rataje u Kroměříže\n\nŘímskokatolická farnost Rataje u Kroměříže je samostatnou farností v Ratajích u Kroměříže. Náleží do Olomoucké arcidiecéze do kroměřížského děkanátu. Současným správcem (knězem) je Jan Kulíšek.\n\nFarnost v Ratajích existovala již ve 13. století, první zmínka pochází z roku 1220. Později byla obec připojena k farnosti Zdounky, ale od roku 1570 byla farnost opět samostatná. Původní gotická kaple byla postupně rozšiřována na kostel, který byl 21. srpna 1740 vysvěcen Jakubem Arnoštem Lichnštejnem, olomouckým biskupem. Kostel o 100 let později, 21. dubna 1840, při požáru v Ratajích vyhořel. Kostel byl obnoven, ovšem stavba nebyla kvalitní a ohrožovala jeho návštěvníky. Ratajský farář Vincenc Vašek rozhodl, že je potřeba postavit nový kostel, který byl navržen Gustavem Karlem Meretou. Poslední mše ve starém kostele byla sloužena 19. dubna 1881 a 6. června téhož roku byl posvěcen základní kámen nového kostela, jehož stavba byla výhradně financována z darů obyvatel Rataj, či jiných dárců. První mše byly v novém kostele slouženy již v roce 1883, ale stavba pokračovala nadále. Kostel byl vysvěcen 7. srpna 1898 olomouckým arcibiskupem Theodorem Kohnem.\n"}
{"id": "1168832", "url": "https://cs.wikipedia.org/wiki?curid=1168832", "title": "Kachny (album)", "text": "Kachny (album)\n\nKachny je první demo skupiny Iné Kafe, které vznikalo v roce 1995 a 1996 jako nahrávka na kazetu v KD Bernolákovo.\n\nVšechny skladby napsal Majo Chromý, kromě uvedených.\nChromý byl původně uveden jako samostatný autor písně \"Škaredá Baba\", Rohoň byl jako autor hudby uveden až na výběrovce Najlepších 15 rockov. Skladba \"STV 20:05\" je ukázka proslovu Aleny Heribanové.\n\n"}
{"id": "1168836", "url": "https://cs.wikipedia.org/wiki?curid=1168836", "title": "Seznam kulturních památek v Hostouni (okres Domažlice)", "text": "Seznam kulturních památek v Hostouni (okres Domažlice)\n\n"}
{"id": "1168837", "url": "https://cs.wikipedia.org/wiki?curid=1168837", "title": "Ante Tresić-Pavičić", "text": "Ante Tresić-Pavičić\n\nAnte Tresić-Pavičić (10. července 1867 Vrbanj – 26. října 1949 Split) byl rakouský politik a spisovatel chorvatské národnosti z Dalmácie, na počátku 20. století poslanec Říšské rady.\n\nByl spisovatelem v Sutivanu. Studoval filozofii na Vídeňské univerzitě. Sloužil jako jednoroční dobrovolník v armádě, kde dosáhl hodnosti desátníka. Byl poslancem Dalmatského zemského sněmu. V zemském sněmu zastupoval kurii měst, obvod Hvar a Starigrad. Na sněm usedl poprvé roku 1905. Podle jiného zdroje byl poslancem v letech 1904–1918. Zasedal zde nejprve za Stranu práva (Stranka prava), pak za Chorvatskou stranu (Hrvatska stranka).\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dalmácie 08. Mandát obhájil ve volbách do Říšské rady roku 1911. Po volbách roku 1907 byl uváděn coby člen poslaneckého klubu Svaz Jihoslovanů, po volbách v roce 1911 byl členem Dalmatského klubu.\n\n"}
{"id": "1168838", "url": "https://cs.wikipedia.org/wiki?curid=1168838", "title": "Seznam kulturních památek v Kanicích (okres Domažlice)", "text": "Seznam kulturních památek v Kanicích (okres Domažlice)\n\n"}
{"id": "1168839", "url": "https://cs.wikipedia.org/wiki?curid=1168839", "title": "Loretánská kaple v Rabštejně nad Střelou", "text": "Loretánská kaple v Rabštejně nad Střelou\n\nLoretánská kaple v Rabštejně nad Střelou na Plzeňsku se nachází v severovýchodní části obce na svahu pod bývalými hradbami. Je chráněna jako nemovitá Kulturní památka České republiky.\n\nLoretánská kaple byla postavena roku 1671 v předpolí bývalé městské brány. Založil ji Sebastian hrabě z Pöttingu a předal ji do správy rabštejnskému servítskému klášteru. Roku 1712 byla zachycena na rytině Rabštejna od P. Mauritia Vogta.\n\nKaple je jednou z nejmenších loretánských kaplí v Česku. Stojí při cestě od kamenného mostu přes řeku Střelu do města a přístupná je odbočkou z hlavní ulice pod bývalým špitálem. Jedná se o jednoduchou hranolovou stavbu orientovanou k východu, stojící na skalnatém výběžku. Na západní stěně má trojúhelníkově završené okno, na jižní stěně dva pravoúhlé portály. Zbylé dvě stěny jsou slepé, nárožní pilastry bez hlavic a hlavní římsa je mělká. Nízká stanová střecha je zakončena sanktusníkem. Vnitřní zařízení kaple pochází z konce 17. a počátku 19. století. Před odstraněním vnitřní zdi patřila ke kaplím poloplášťového typu (s chodbou na levé a závěrové straně). Nasvědčují tomu obvodové rozměry 12,25 m x 7,30 m a zazděné vstupní otvory.\n\nPo zrušení kláštera roku 1787 kaple chátrala a poničena byla také vichřicí v roce 1793. Při průtrži mračen byla zničena střecha, klenba a velká část vnitřku. Z iniciativy rabštejnských občanů prošla kaple důkladnou opravou. Roku 1843 byla zřícená klenba nahrazena prkeným podhledem pobitým trámy a čtvercový zamřížovaný otvor na čelní stěně byl vyměněn za otvor s hrotitým obloukem. Profilované vstupy zůstaly jen na předměstské straně, vstupy z protější strany byly zazděny. Zazděn byl také menší otvor, který vedl do vnitřní chodbičky ke krovu. Pořízena byla také valbová střecha se santusníkem.\n\nOd roku 1945 kaple nebyla používána. Další oprava proběhla v 90. letech 20. století. kaple není přístupná.\n\n"}
{"id": "1168840", "url": "https://cs.wikipedia.org/wiki?curid=1168840", "title": "Seznam kulturních památek v Klenčí pod Čerchovem", "text": "Seznam kulturních památek v Klenčí pod Čerchovem\n\n"}
{"id": "1168841", "url": "https://cs.wikipedia.org/wiki?curid=1168841", "title": "Seznam kulturních památek v Kolovči", "text": "Seznam kulturních památek v Kolovči\n\n"}
{"id": "1168843", "url": "https://cs.wikipedia.org/wiki?curid=1168843", "title": "Príbeh (Iné Kafe)", "text": "Príbeh (Iné Kafe)\n\nPríbeh je čtvrté řadové album skupiny Iné Kafe vydané roku 2001. V české verzi jsou navíc přidány 4 bonusy - singly z předchozího alba. Za měsíc prodeje alba kapela získává „zlatou desku“. V roce 2001 pak ještě získává za toto album „platinovou desku“ za 20 000 prodaných kusů a v anketě Slávik 2001 skončí na bronzovém místě.\n\nPokud je v závorce uveden pouze jeden člověk, je samostatným autorem hudby i textu, jinak jsou autoři hudby a textu oddělení lomítkem (hudba / text)\n\n"}
{"id": "1168844", "url": "https://cs.wikipedia.org/wiki?curid=1168844", "title": "Syrsko-efraimská válka", "text": "Syrsko-efraimská válka\n\nSyrsko-efraimská válka byla válka probíhající v 8. století př. n. l..\n\nDo roku 736 př. n. l. se začala vytvářet koalice proti Asýrii (jedné z největších zemí ve své době), avšak Judsko se odmítlo připojit k této koalici. Judsko bylo o rok později poraženo Sýrii a Izraelem. V roce 735 př. n. l., po několika dobývání v jiných částech Asie, se v této válce vložil i Tiglatpilesar III., který se přidal na stranu Judského království a vydal se mu na pomoc. Judskému královi Acházovi však přidělal spíše problémy, protože mu Achaz musel vydat královskou pokladnici. V roce 734 př. n. l. porazil izraelského krále Pekacha a Izraelské království se zmenšilo. Ve stejném roce Tukulti-apil-Ešarra III. dobyl město a pevnost Gázu. V roce 732 př. n. l. Tukulti-apil-Ešarra III. v boji s protiassyrskou koalicí dosáhl rozhodného úspěchu v Sýrii. Tukulti-apil-Ešarra III. neskončil s dobýváním, ale válka s Izraelem a Sýrií v tomto roce skončila.\n"}
{"id": "1168845", "url": "https://cs.wikipedia.org/wiki?curid=1168845", "title": "Seznam kulturních památek v Újezdu (okres Domažlice)", "text": "Seznam kulturních památek v Újezdu (okres Domažlice)\n\n"}
{"id": "1168846", "url": "https://cs.wikipedia.org/wiki?curid=1168846", "title": "Věta o obvodovém a středovém úhlu", "text": "Věta o obvodovém a středovém úhlu\n\nVěta o obvodovém a středovém úhlu je matematická věta popisující vztah mezi obvodovým a středovým úhlem příslušných jednomu oblouku kružnice.\n\n\"Velikost středového úhlu je rovna dvojnásobku velikosti obvodového úhlu příslušného témuž oblouku.\"\n\nPro důkaz věty o obvodovém a středovém úhlu se popisují tři případy polohy ostrého obvodového úhlu vůči středu kružnice:\n\nBod \"O\" (střed kružnice \"k\") leží na jednom rameni ostrého obvodového úhlu \"AVB\". Body \"A, V\" a \"B\" leží na kružnici \"k\", přičemž bod \"V\" je vrcholem daného obvodového úhlu a body \"A\" a \"B\" prochází ramena tohoto úhlu. Trojúhelník \"VAO\" je rovnoramenný, protože délky úseček OV a OA (poloměry kružnice) jsou shodné. Z toho vyplývá, že úhly \"AVO\" a \"VAO\" jsou velikostně také shodné. K velikosti úhlu \"VOA\" lze dojít dvěma způsoby:\n\nZ čehož vyplývá:\n\nJestliže je bod \"O\" vnitřním bodem obvodového úhlu \"CVD\", pak polopřímka \"VO\" protíná menší oblouk \"CD\" v bodě \"E\" a dělí jej na dva oblouky \"CE\" a \"DE\". Oblouku \"DE\" přísluší obvodový úhel \"DVE\" a středový úhel \"DOE\". Podle prvního důkazu je velikost úhlu \"DOE\" dvojnásbná velikosti úhlu \"DVE\". Stejně tak lze první důkaz aplikovat pro úhly \"CVE\" a \"COE\". Výslednými vztahy jsou rovnice:\na\nkde ψ a ψ jsou obvodové úhly a θ a θ jsou úhly středové.\nSečtením obou rovnic vznikne:\nSoučet obvodových úhlů ψ a ψ je roven ψ a součet středových úhlů θ a θ je roven θ,\nz čehož plyne:\n\nJestliže bod \"O\" nenáleží obvodovému úhlu \"DVC\", pak polopřímka \"VO\" protíná kružnici \"k\" v bodě \"E\". K menšímu oblouku \"ED\" přísluší obvodový úhel \"EVD\" a středový úhel \"EOD\"; přitom bod \"O\" leží na jednom rameni obvodového úhlu. Podle prvního důkazu je středový úhel \"EOD\" opět dvakrát větší než obvodový úhel \"EVD\". Stejně tak je i velikost úhlu \"EOC\" dvakrát větší než \"EVC\". Výslednými vztahy jsou rovnice:\na\nkde ψ a ψ jsou obvodové úhly a θ a θ jsou úhly středové.\nOdečtením těchto rovnic vychází:\nRozdíl obvodových úhlů ψ a ψ je roven ψ a rozdíl středových úhlů θ a θ je roven θ, z čehož vyplývá:\n\nPro větší oblouk a půlkružnici je důkaz jednodušší, nastane totiž pouze případ 2.\n\nZ věty o obvodovém a středovém úhlu vyplývají tyto důsledky:\n\n"}
{"id": "1168851", "url": "https://cs.wikipedia.org/wiki?curid=1168851", "title": "V.I.P. vraždy", "text": "V.I.P. vraždy\n\nV.I.P. vraždy je český kriminální televizní seriál z produkce televize Prima, který vznikl na základě amerického seriálu \"Castle\". Seriál se poprvé objeví na obrazovkách 7. února 2016. V hlavních rolích se objevují např. Soňa Norisová, Patrik Děrgel, Jiří Dvořák, Jan Révai, Miroslav Vladyka nebo Jana Stryková a další.\n\nV roce 2015 bylo zveřejněno, že se natáčí nový seriál. Natáčení seriálu probíhalo od května 2015.\n\nSeriál vypráví o policejním týmu z V.I.P. vraždy, jenž vyšetřuje policejní případy. V seriálu poznáváme Prahu i z její temné stránky. Kriminálka připomíná realitu a je blízká skutečné policejní praxi. Soukromí postav v seriálu je. \n\n"}
{"id": "1168855", "url": "https://cs.wikipedia.org/wiki?curid=1168855", "title": "Seznam kulturních památek v Malovicích", "text": "Seznam kulturních památek v Malovicích\n\n"}
{"id": "1168856", "url": "https://cs.wikipedia.org/wiki?curid=1168856", "title": "Seznam kulturních památek ve Stachách", "text": "Seznam kulturních památek ve Stachách\n\n"}
{"id": "1168857", "url": "https://cs.wikipedia.org/wiki?curid=1168857", "title": "Národní muzeum (rozcestník)", "text": "Národní muzeum (rozcestník)\n\nNárodní muzeum je jméno několika institucí:\nDalší instituce mají název odvozený:\n"}
{"id": "1168858", "url": "https://cs.wikipedia.org/wiki?curid=1168858", "title": "Seznam dílů seriálu V.I.P. vraždy", "text": "Seznam dílů seriálu V.I.P. vraždy\n\nToto je seznam dílů seriálu \"V.I.P. vraždy\". Český kriminální televizní seriál \"V.I.P. vraždy\" vysílá TV Prima premiérově od 7. února 2016.\n\n<onlyinclude></onlyinclude>\n"}
{"id": "1168864", "url": "https://cs.wikipedia.org/wiki?curid=1168864", "title": "Country estráda", "text": "Country estráda\n\nCountry estráda je zábavný pořad české televize TV Nova vysílaný od roku 2001. Hlavní protagonista pořadu byl Ivan Mládek, který tímto pořadem nahradil jeho předešlý pořad Čundrcountryshow. Program byl tvořen vtipnými scénkami, jejichž autorem byl většinou Ivan Mládek a hudebními vstupy různých country skupin, které mezi sebou soutěžily. Režisérem pořadu byl Petr Burián.\n\nTento pořad byl v následujících letech reprízován na stanici Telka TV.\n\na další...\n"}
{"id": "1168867", "url": "https://cs.wikipedia.org/wiki?curid=1168867", "title": "Vitaliano Ravagli", "text": "Vitaliano Ravagli\n\nVitaliano Ravagli (* 23. července 1934 Imola) je italský antifašista. \n\nSpolečně se skupinou autorů Wu Ming napsal knihu \"Asce di Guerra\". Popisuje v ní vlastní zážitky z období od konce třicátých let 20. století až do roku 1958.\n\nPracoval jako truhlář v různých výrobnách nábytku, zajišťoval finančně rodinu z většiny trpící tuberkulózou.\n\nJako komunistický aktivista, známý pod pseudonymem Gap, v období konce čtyřicátých a začátku padesátých let se účastnil mnoha dělnických protestních manifestací, při nichž přišel často do střetu s pořádkovými silami. Roku 1948 se přihlásil do FGCI (Italský Mládežnický Komunistický Svaz), přestože zastával názor o nedostatečném revolučním nasazení Italské komunistické strany.\n\nRoku 1956 dezertoval ze základní vojenské služby a potají se vydal válčit do Laosu do tamní komunistické brigády napojené na Viet Minh. Po čtyřech měsících se vrátil do Itálie. Vojenskou službu dokončil v roce 1958. Po těžkostech při návratu do civilního života, se téhož roku rozhodl vrátit do Laosu.\n\nPo druhém návratu do Itálie se oženil a měl dvě děti. Jeho příběh popsaný ve dvou autobiografických knihách \"I sentieri dell'odio\" a \"Il prato degli uomini spenti\" vydaných na vlastní náklady zůstal neznámý do doby, kdy byl představen spolku Wu Ming prostřednictvím Carla Lucarelliho a následným vznikem myšlenky díla \"Válečné sekery\".\n\nVitaliano Ravagli byl vícekrát napadán deníky střední pravice. Obzvláštní polemiku vzbudily články o účasti na diskusi na Universitě v Perugii roku 2001 a vysílání dokumentu \"Le guerre di Vitaliano\" (\"Vitalianovy války\"). \"Il Vietcong romagnolo\" (\"Romagnolský Vietkong\") se objevil ve dvou výtiscích římských deníků strany Rifondazione Comunista roku 2003. Přepis dialogů a články jsou umístěny ke konzultaci na stránkách \"Wu Ming Foundation\".\n\n\n"}
{"id": "1168871", "url": "https://cs.wikipedia.org/wiki?curid=1168871", "title": "Situácia &amp; Kachny", "text": "Situácia &amp; Kachny\n\nSituácia & Kachny je reedice starších demonahrávek skupiny Iné Kafe. Obsahuje téměř všechny skladby z alb \"Kachny\" a \"Situácia\" (skladba \"Evropský Ráj\" se na reedici nedostala).\n\n\n\n"}
{"id": "1168876", "url": "https://cs.wikipedia.org/wiki?curid=1168876", "title": "Vladimir Iosifovič Levenštejn", "text": "Vladimir Iosifovič Levenštejn\n\nVladimir Iosifovič Levenštejn (; * 20. května 1935 – 6. září 2017) byl ruský matematik pracující zejména v oboru teorie informace. Jeho nejznámějším objevem je zavedení Levenštejnovy vzdálenosti v článku publikovaném v roce 1965.\n\nLevenštejn vystudoval v roce 1958 Mechanicko-matematickou fakultu Lomonosovovy univerzity a pak pracoval a učil na Keldyšově ústavu aplikované matematiky.\n\nV roce 2006 byla Levenštejnovi udělena Cena Richarda W. Hamminga.\n"}
{"id": "1168877", "url": "https://cs.wikipedia.org/wiki?curid=1168877", "title": "Vortovský potok", "text": "Vortovský potok\n\nVortovský potok je levostranný přítok řeky Chrudimky v okresech Žďár nad Sázavou a Chrudim. Délka toku činí 7,8 km. Plocha povodí měří 12,2 km².\n\nPotok pramení na severním úbočí Šindelného vrchu v nadmořské výšce okolo 795 m. Po celé své délce směřuje převážně severním směrem zalesněnou krajinou. Po opuštění lesa zhruba na třetím říčním kilometru zadržuje jeho vody rybník \"Zlámanec\", který se nalézá ve stejnojmenném chráněném území. Plocha rybníka činí 4,0 ha. Po dalším zhruba kilometru protéká potok Vortovou, severně od níž napájí rybník \"Utopenec\". Na dolním toku, pod hrází výše zmíněného rybníka, se Vortovský potok klikatí dalším chráněným územím. Do Chrudimky se vlévá několik set metrů nad vzdutím Hamerské nádrže (97,1 říční kilometr) v nadmořské výšce okolo 600 m.\n\nCelé povodí Vortovského potoka se nachází ve Žďárských vrších, které jsou geomorfologickým podcelkem Hornosvratecké vrchoviny. Horní tok odvodňuje západní část geomorfologického okrsku Devítiskalská vrchovina. Na středním a dolním toku tvoří údolí potoka hranici mezi Devítiskalskou vrchovinou a Hlineckou stupňovinou, která je okrskem v západní části Žďárských vrchů. Nejvyšším bodem celého povodí je Šindelný vrch (806 m n. m.). Vortovský potok odvodňuje jeho severní úbočí. Druhým nejvyšším bodem povodí je Kamenný vrch (803 m n. m.). Potok odvodňuje jeho východní svahy.\n\nNěkolik set metrů severozápadně od pramene Vortovského potoka se nachází pramen řeky Sázavy.\n"}
{"id": "1168880", "url": "https://cs.wikipedia.org/wiki?curid=1168880", "title": "Bez udania dôvodu", "text": "Bez udania dôvodu\n\nBez udania dôvodu je páté řadové album skupiny Iné Kafe vydané roku 2003. Je to jediné album s Janom Rozborom, který nahradil bubeníka Dana a bylo posledním albem před ukončením činnosti kapely v roce 2006. Celkově je považované za přímočaré a velmi tvrdé, jako v počátcích skupiny.\n\nBěhem tvorby alba byla nahrávána i píseň „Keby prachy z neba padali“, ale na albu se nakonec neobjevila, protože byla výrazně odlišné od zbytku alba.\n\nKapela ještě před vydáním alba změnila svůj název na Inekafe.\n\nHudba a texty - Vratko Rohoň, pokud není uvedeno jinak.\n\n\n"}
{"id": "1168882", "url": "https://cs.wikipedia.org/wiki?curid=1168882", "title": "Silnice II/324", "text": "Silnice II/324\n\nSilnice II/324 je silnice II. třídy spojující silnici I/32 a města Městec Králové, Nový Bydžov, Hradec Králové, Pardubice a Chrudim. Délka silnice je 76 km.\n\nV úseku Hradec Králové - Chrudim tvoří doprovodnou komunikaci k silnici I/37. V Pardubicích tvoří jednu z hlavních dopravních tepen města, částečně je vedena ve čtyřpruhovém uspořádání.\n\nDo roku 2006 silnice končila u Dražkovic, po zprovoznění obchvatu byla část bývalé I/37 převedena na tuto silnici až za Medlešice. V roce 2015 byla po zprovoznění severní části chrudimského obchvatu prodloužena až do Chrudimi, kde končí na okružní křižovatce se silnicí I/17.\n\nJe pravděpodobné, že po otevření jižní části chrudimského obchvatu bude prodloužena až za Slatiňany, kde bude na křižovatce se silnicí I/37 definitivně končit.\n"}
{"id": "1168883", "url": "https://cs.wikipedia.org/wiki?curid=1168883", "title": "Drchnička", "text": "Drchnička\n\nDrchnička (\"Anagallis\") je rod drobných, planě rostoucích rostlin s asi 25 druhy, které se vyskytují v mírném pásmu Evropy, Asie, Afriky i Ameriky. V přírodě České republiky se vyskytují tři nepůvodní druhy, které jsou v současnosti obvykle považované za plevel.\n\nV minulosti byl rod drchnička součásti čeledi prvosenkovitých. Po genetických a morfologických studiích byl rod s nástupem systému APG přeřazen do čeledi Myrsinaceae. Později ale byla, podle systému APG III, tato čeleď včleněna do čeledí prvosenkovitých jako podčeleď \"Myrsinoideae\" a drchnička se tak opět navrátila do čeledi prvosenkovitých. Rod \"Anagalis\" v současném pojetí je však parafyletický a zřejmě ho čeká další reorganizace.\n\nRostliny upřednostňují osluněná místa, která nejsou příliš vysýchavá. Nejlépe prosperují na vlhkých říčních březích, okrajích rybníků, na slaniskách i v příkopech podél cest. Protože bývají nízkého vzrůstu, nedokáži se prosadit v konkurenci vyšších rostlin. Rostou proto nejčastěji na narušovaných místech. Často vyrůstají jako plevelné rostliny na polích, vinohradech i v zahradách.\n\nDrchničky jsou rostliny jednoleté nebo vytrvalé a jejich většinou větvené lodyhy bývají vzpřímené nebo poléhavé. Jsou obvykle lysé a vyrůstají z nehlubokého kůlovitého nebo rozvětveného kořene. Monoformní lodyžní listy jsou jednoduché, obvykle přisedlé a vyrůstají vstřícně nebo v přeslenech. Listové čepele mají vejčité až eliptické, se zaokrouhlenou neb klínovitou bázi a špičatým nebo tupým vrcholem.\n\nOboupohlavné, čtyřčetné nebo pětičetné, často stopkaté květy vyrůstají jednotlivě z paždí listů. Zelenkavý kalich má kopinaté lístky delší než korunní trubka. Zakulacené korunní lístky bývají červené, lososové, modré, růžové nebo bílé a vytvářejí krátkou trubku. Obsahují čtyři nebo pět tyčinek s někdy chlupatými nitkami a elipsoidními prašníky. Vejčitý, svrchní semeník s vláknitou čnělkou má plochou bliznu. Květy kvetou jen krátce a otevírají se pouze za plného slunce.\n\nPlody jsou kulovité tobolky otevírající se víčkem. Obsahují 5 až 45 tmavohnědých, hranatých semen. Drchničky se rozmnožují semeny, která zůstávají dlouho životaschopná.\n\nV současné době je ekonomický význam rodu nevelký. Některé druhy s pěknými květy se vysazují na nízké trvalkové záhony nebo do skalek, kde se samy dále rozmnožují. Protože se rychle množí, dostávají se i na obdělávanou půdu a jsou považované za nepříliš škodlivý plevel. Obsahují biologicky účinné látky, např. pentacyklické triterpeny oleanového typu, terpenické saponiny a oligoglykosidy, které farmakologický průmysl zkoumá pro případné využití v lékařství. Některé druhy, např. drchnička rolní, obsahují glykosid cyklamin, který po požití většího množství působí toxicky na zvířata a může ublížit i lidem.\n\n"}
{"id": "1168886", "url": "https://cs.wikipedia.org/wiki?curid=1168886", "title": "Průzkumy památek (časopis)", "text": "Průzkumy památek (časopis)\n\nPrůzkumy památek jsou specializovaný časopis, který prezentuje výsledky stavebně-historických, uměleckohistorických, archeologických či restaurátorských průzkumů a výzkumů stavebních i movitých památek. Vychází dvakrát ročně od roku 1994. Výjimečně je doplňován také obsáhlými monografickými přílohami. Vydavatelem časopisu je středočeské územní odborné pracoviště Národního památkového ústavu. Časopis patří mezi recenzovaná neimpaktovaná periodika. Vedoucím redaktorem je Vladislav Razím, výkonnou redaktorkou Olga Klapetková.\n\n"}
{"id": "1168887", "url": "https://cs.wikipedia.org/wiki?curid=1168887", "title": "Silnice II/333", "text": "Silnice II/333\n\nSilnice II/333 je 26 km dlouhá silnice II. třídy spojující města Přelouč, Lázně Bohdaneč a nepřímo také Hradec Králové (prostřednictvím silnice II/324).\n\nDo roku 1998 vedla v úseku Praha - Kutná Hora (dnes část silnice I/2), od roku 1998 vede v trase degradované původní silnice I/33 (ta začínala už v Písku).\n\nV Lázních Bohdaneč se na okružní křižovatce setkává se silnicí I/36 a meziměstskou trolejbusovou tratí vedoucí do Pardubic. U Libišan bylo roku 2006 vybudováno provizorní napojení na dálnici D11 a úsek po křižovatku se silnicí II/324 a dále úsek po této silnici dál až do Hradce Králové je veden jako evropská silnice E67. Po zprovoznění dálnice až ke Kuklenám v srpnu 2017 bylo toto napojení zrušeno a tento úsek má opět čistě regionální význam.\n\nPodle dat ŘSD jsou i nadále označovány číslem následující úseky v Praze a okolí:\n\n"}
{"id": "1168888", "url": "https://cs.wikipedia.org/wiki?curid=1168888", "title": "Ľubor Kára", "text": "Ľubor Kára\n\nĽubor Kára (10. dubna 1927, Praha – 25. dubna 1994, Bratislava) byl slovenský výtvarný kritik, dlouholetý šéfredaktor časopisu Výtvarný život, autor monografií o výtvarných umělcích, autor koncepce a realizátor domácích i mezinárodních výstav evropského významu (\"Danuvius ´68, Socha piešťanských parkov ´69, Polymúzický priestor: Socha – objekt – svetlo – hudba 1970\"), komisař sympózií a výstav československých umělců doma i v zahraničí. \n\nNarodil se 10. dubna 1927 v Praze, v rodině bankovního úředníka. V roce 1946 absolvoval maturitní zkoušku na Reformním reálném gymnáziu a v letech 1946 – 1951 studoval obor dějiny umění u prof. Antonína Matějčka na Filozofické fakultě Karlovy univerzity. Během působení v Praze do roku 1957 byl šéfredaktorem nebo hlavním redaktorem výtvarných vydavatelství (Tvar, Orbis, SNKLU). V Praze poznal slovenskou malířku Oľgu Bartošíkovou, která studovala na Akademii výtvarných umění. V roce 1951 se vzali a měli spolu dvě dcery, Darinu a Elenu. Na výzvu \"Svazu slovenských výtvarných umělců\" nastoupil v květnu 1957 na post šéfredaktora právě založeného časopisu Výtvarný život, který vedl až do začátku normalizace v 70. letech 20. století. Až do své smrti (1994) žil na Slovensku s manželskou Oľgou Bartošíkovou. Zemřel v Bratislavě 25. dubna 1994 ve věku 67 let. \n\n\n"}
{"id": "1168889", "url": "https://cs.wikipedia.org/wiki?curid=1168889", "title": "Live In Praha", "text": "Live In Praha\n\nLive In Praha je hudební DVD slovenské skupiny Iné Kafe. Kromě záznamu koncertu z pražské Incheba arény z konce ledna obsahuje i všechny videoklipy (dosud natočené) a jiné bonusy. Zároveň je zde představena nová skladba \"Deja-Vu\". Na DVD se však nenacházejí tři písně z koncertu (\"Úspěšně zapojeni\" a \"Starý pán\" z alba Je tu niekto? a \"Závist\" z alba Vitaj!). Ukázky těchto skladeb se však nacházejí v části měsíc po koncertě, kde jednotliví čtyři členové popisují své pocity z koncertu.\n\nRozlučkový koncert kapely se konal 31. ledna 2009 v pražské Incheba aréně, který navštívilo přes 4 500 fanoušků.\n\nSkladby jsou uvedeny zároveň s albem, ze kterého původně pocházejí.\n\n\nKe každému videoklipu byl natočen i komentář.\n\n\n\n"}
{"id": "1168891", "url": "https://cs.wikipedia.org/wiki?curid=1168891", "title": "Barrett Foa", "text": "Barrett Foa\n\nBarrett Foa (* 18. září 1977 New York) je americký herec, od roku 2009 známý z televizního seriálu \"Námořní vyšetřovací služba L. A.\" jako operační technik Eric Beale. Epizodní role měl i ve \"Vincentově světě\", \"Vražedných číslech\" a jiných seriálech. Od roku 2001 účinkoval také na Broadwayi v muzikálu \"Mamma Mia!\" a dalších divadelních produkcích. Je otevřený gay.\n\nBarrett Foa se narodil na Manhattanu v New Yorku. Již jako mladý vynikal svojí inteligencí a když ve věku tří let složil puzzle v rekordním čase, vyneslo mu to vstup do prestižní Daltonské školy. V této škole také strávil většinu svých studií. Čtyři roky strávil v Michiganu jako člen Interlochen Arts Camp, neziskové společnosti zabývajíc se uměním. Zde se také začal zajímat o divadlo.\n\nPo dokončení Daltonské školy se přesunul na Michiganskou univerzitu, kde dále rozvíjel svůj talent pro hraní. Školu absolvoval s vyznamenáním.\n\n"}
{"id": "1168892", "url": "https://cs.wikipedia.org/wiki?curid=1168892", "title": "Loretánská kaple v Hořovicích", "text": "Loretánská kaple v Hořovicích\n\nLoretánská kaple v Hořovicích na Berounsku se nachází v centru města na náměstí u kostela Nejsvětější Trojice.\n\nLoretánská kaple byla založena roku 1685 z iniciativy předního člena katolické šlechty Bernarda Ignáce hraběte Bořity z Martinic. Postavena byla v letech 1685-1690 jeho dcerou Terezii Františkou, manželkou hraběte Jana Františka z Vrbna.\n\nKaple stojí severně od farního kostela, původně patřícímu františkánům, uvedeným do Hořovic roku 1684. Jedná se o architekturu kánonického typu, opatřenou prostou zevní fasádou s vysokou římsou. Stavba je obdélná, prolomená drobným oknem a dvěma portály, rámovanými profilovaným ostěním. Hlavní vnitřní stěna je kryta boltcovým ornamentem. Vchody se nacházejí v delší, jižní stěně, směřující ke kostelu.\n\nSanta Casa bývala spolu s kostelem oplocena dřevěným plotem. Její prostá fasáda kontrastovala s bohatým členěním kostela. Situování řádové Santa Casy mimo klášterní objekty je v hořovickém případě ojedinělé, protože nikdy nedošlo k novostavbě kláštera, který zůstal ve dvou zadaptovaných domech na náměstí.\n\n\n\n"}
{"id": "1168894", "url": "https://cs.wikipedia.org/wiki?curid=1168894", "title": "Floriano Bodini", "text": "Floriano Bodini\n\nFloriano Bodini (8. ledna 1933 Gemonio, Provincie Varese – 2. července 2005 Milán) byl italský sochař a medailér.\n\nPo absolvování vyšší umělecké školy studoval na \"Accademia di Belle Arti di Brera\" sochařství u Francesca Messiny. V roce 1958 se konala jeho první samostatná výstava. V roce 1968 se stala jeho dřevěná plastika „portrét papeže“ částí sbírky vatikánských muzeí, čímž se o něm dozvěděli v jiných evropských zemích. V roce 1970 mu byla udělena \"cena Bolatti\". V roce 1977 mu \"Accademia Nazionale di San Luca\" udělila „Cenu prezidenta republiky za skulpturu“. V letech 1978 až 1987 byl vedoucím katedry sochařství na \"Accademia di Carrara\", a v letech 1991 až 1994 byl prezidentem této Akademie. V roce 1987 byl jmenován profesorem sochařství na Technické univerzitě v Darmstadtu a tuto pozici zastával pozici až do roku 1999. Od roku 1985 byl autorem jeho rozsáhlé řady velkých veřejných prací, mimo jiné, v Miláně, Parmě a ve Varese. V roce 1996 byl vyznamenán \"cenou Michelangela Buonarrotiho\" za sochařství.\n\nV jeho rodišti v Gemoniu je muzeum, které je po něm pojmenované.\n\nJe autorem mj. Svaté brány v v bazilice sv. Jana v Lateránu (\"San Giovanni in Laterano\") a mnoha jiných monumentálních děl.\n"}
{"id": "1168899", "url": "https://cs.wikipedia.org/wiki?curid=1168899", "title": "Sedmitrámový most", "text": "Sedmitrámový most\n\nSedmitrámový most je rozcestí turistických tras na severním úbočí Smědavské hory (1084 m n. m.) v Jizerských horách na severu České republiky. Nachází se u silnice II/290, která zde stoupá z Bílého Potoka k horské chatě Smědava. U rozcestníku se nachází nejvýše položený z mostů, po nichž komunikace překonává tok řeky Smědé. Tento most původně tvořilo sedm trámů, které daly rozcestníku svůj název. Během pozdějších rekonstrukcí došlo k přestavbě mostu na betonový. Ve vzdálenosti sta metrů po toku řeky pod Sedmitrámovým mostem se ve výšce 575 m n. m. nachází nepravý vodopád, vysoký tři metry. Ten má sklon 90° a protéká tudy 600 litrů vody za sekundu.\n\nK Sedmitrámovému mostu vedou tyto turistické trasy:\nSoučasně s tím je tudy po silnici II/290 vedena cyklistická trasa číslo 3016.\n"}
{"id": "1168903", "url": "https://cs.wikipedia.org/wiki?curid=1168903", "title": "Belo Malaga", "text": "Belo Malaga\n\nBelo Malaga (* 31. července 1932, Kučín), často uváděný jako Vojtech Malaga, je bývalý slovenský fotbalista. Po skončení aktivní kariéry působil jako trenér.\n\nV československé lize hrál za Slávii Bratislava VŠ a Tatran Prešov, gól nevstřelil.\n\n\n\n"}
{"id": "1168905", "url": "https://cs.wikipedia.org/wiki?curid=1168905", "title": "Obština Červen Brjag", "text": "Obština Červen Brjag\n\nObština Červen Brjag ( \"Община Червен бряг\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině na úpatí Předbalkánu. Správním střediskem je město Červen Brjag, kromě něj zahrnuje obština 1 město a 12 vesnic. Žije zde téměř 27 tisíc stálých obyvatel.\n\nVšechna sídla v obštině jsou samosprávná.\nV obštině žije 26 968 stálých obyvatel a včetně přechodně hlášených obyvatel 32 169. Podle sčítáni 1. února 2011 bylo národnostní složení následující:\n"}
{"id": "1168906", "url": "https://cs.wikipedia.org/wiki?curid=1168906", "title": "M7 Aerospace", "text": "M7 Aerospace\n\nM7 Aerospace LP je americký výrobce letadel se sídlem na pozemku mezinárodního letiště San Antonio v Texasu. Je nástupnickou organizací firmy Fairchild Dornier-Aviation, od které koupila velký podíl aktiv po jejím bankrotu. Vlastní 39 600 m² výrobních a podpůrných budov, dříve provozovaných společností Fairchild-Dornier.\n\nM7 Aerospace se skládá z pěti různých obchodních jednotek: \n\n\nDne 15. prosince 2010 M7 koupila americká dceřiná firma izraelského zbrojního výrobce Elbit Systems.\n\n"}
{"id": "1168907", "url": "https://cs.wikipedia.org/wiki?curid=1168907", "title": "Uhorská Ves", "text": "Uhorská Ves\n\nUhorská Ves (německy: \"Ungereiden\", maďarsky: \"Magyarfalu\") je obec na Slovensku v Žilinském kraji v okresu Liptovský Mikuláš. Od Liptovského Mikuláše je vzdálena téměř 6 km. Počet obyvatel ke dni 31. prosinec 2016 činil 485 osob a rozloha čítá 4,45 km. Součástí obce je i několik již zaniklých obcí.\n\nUhorská Ves leží v Liptovské kotlině, poblíž úpatí Nízkých a Západních Tater. Celá obec se nachází v nadmořské výšce 607 m. Uhorská Ves na severu sousedí s obcí Beňadiková, s Jamníkem na severovýchodě, Podturení na východě a Liptovským Jánem na jihu a západě.\n\nPřes obec protéká řeka Váh a umělý bezejmenný vodní tok určený pro zavlažování polí na okraji obce, odražený ještě v Liptovském Jánu. V obci se nachází také minerální pramen \"Uhorčianka\". Jeho hlavní složkou je kation sodíku. Tento minerální pramen je známý již od roku 1500, ale vzkříšen byl až roku 2012 po patronaci Pozemkového společenství bývalých členů urbariátu. Mezi místními obyvateli je tento pramen oblíbený i pro typickou nakyslou chuť.\n\nPrvní písemná zmínka o obci pochází z roku 1234, kdy se bere jako majetek hrádku v Liptovském Jánu. U pramene Medokýš, v okolí Uhorské Vsi, se nacházela kamenná věž, kterou postavili Bogomír a jeho synové z Liptovského Jána. Věž samotná ale stála pouze od 13. do 15. století, kdy ji neznámý viník podpálil. V 15. století si zde bohatí sedláci postavili nejstarší kurie na Liptově. Podle soupisu majetku z roku 1504 byly obě dvě kurie postaveny okolo roku 1498. Uhorská Ves bývá dále zmiňována až v době 1. světové války, kdy se zde na poslední odpočinek odebralo pět vojáků z Podturně a samotné, již existující obce Uhorská Ves. V roce 1924 byla v Uhorské Vsi postavena neoklasicistní zvonice. Později byla zakoupena i hasičská stříkačka, která v současné době krášlí centrum obce.\n\nPo roce 2011 žilo v Uhorské Vsi 459 obyvatel, z toho 440 Slováků, pět Romů a Čech. Dva zbylí obyvatelé patřili do ostatních etnických skupin a jedenáct obyvatel o sobě neposkytlo žádné informace. Z těchto obyvatel jich 157 příslušelo k evangelické církvi a 138 osob k římsko-katolické církvi. Dvě osoby příslušely i k římsko-katolické církvi.\n\n"}
{"id": "1168908", "url": "https://cs.wikipedia.org/wiki?curid=1168908", "title": "Nílton de Sordi", "text": "Nílton de Sordi\n\nNílton de Sordi, někdy uváděn též jako Newton de Sordi (14. únor 1931, Piracicaba – 24. srpen 2013, Bandeirantes) je bývalý brazilský fotbalista. Nastupoval především na postu obránce.\nS brazilskou fotbalovou reprezentací vyhrál mistrovství světa roku 1958, na šampionátu nastoupil k pěti zápasům ze šesti, které Brazilci odehráli. Brazílii reprezentoval ve 22 zápasech.\n\nCelou kariéru strávil v brazilských soutěžích, na nejvyšší úrovni hrál za kluby XV de Novembro Piracicaba a São Paulo FC, v jehož dresu strávil čtrnáct sezón (1952–1965).\n"}
{"id": "1168910", "url": "https://cs.wikipedia.org/wiki?curid=1168910", "title": "Joel Antônio Martins", "text": "Joel Antônio Martins\n\nJoel Antônio Martins (23. listopad 1931, Rio de Janeiro – 1. leden 2003, Rio de Janeiro) je bývalý brazilský fotbalista. Nastupoval především na postu záložníka.\nS brazilskou fotbalovou reprezentací vyhrál mistrovství světa roku 1958, na šampionátu nastoupil ke dvěma zápasům ze šesti, které Brazilci odehráli. Získal též stříbrnou medaili na Mistrovství Jižní Ameriky 1957, kde dal i dvě branky. Brazílii reprezentoval v 11 zápasech, v nichž dal 3 góly.\n\nV Brazílii hrál za Botafogo, Flamengo a Vitórii. Čtyři sezóny strávil i ve španělské první lize, v dresu Valencie.\n"}
{"id": "1168911", "url": "https://cs.wikipedia.org/wiki?curid=1168911", "title": "Štefan Chrappa", "text": "Štefan Chrappa\n\nŠtefan Chrappa, známý též pod pseudonymem Pišta Vandal (* 1. září 1979 Jur pri Bratislave, ČSSR) je slovenský spisovatel, básník a náboženský redaktor Slovenského rozhlasu. Hraje na kytaru a zpívá v metalových kapelách \"Čad\" a \"Vandali\".\n\nOd roku 1994 (tedy od svých 14 let) hraje v kapele \"Čad\", která od té doby vydala již 13 alb.\n\nVystudoval polonistiku. Pracoval jako odborný asistent na Univerzitě Komenského v Bratislavě, vyučoval literaturu na filozofické fakultě. Poté začal pracovat jako náboženský redaktor ve Slovenském rozhlase.\n\nPíše knihy pro děti, cestopisy, povídky a romány. Založil vlastní vydavatelství \"Limerick\". \n\nJe ženatý, má jednu dceru.\n\n\n"}
{"id": "1168912", "url": "https://cs.wikipedia.org/wiki?curid=1168912", "title": "Obština Kneža", "text": "Obština Kneža\n\nObština Kneža ( \"Община Кнежа\") je bulharská jednotka územní samosprávy v Plevenské oblasti. Leží na severu středního Bulharska v Dolnodunajské nížině. Sídlem obštiny je město Kneža, kromě něj zahrnuje obština 3 vesnice. Žije zde přes 13 tisíc stálých obyvatel.\n\nV obštině žije 13 250 stálých obyvatel a včetně přechodně hlášených obyvatel 14 732. Podle sčítáni 1. února 2011 bylo národnostní složení následující:\n"}
{"id": "1168913", "url": "https://cs.wikipedia.org/wiki?curid=1168913", "title": "Olympiáda dětí a mládeže", "text": "Olympiáda dětí a mládeže\n\nOlympiáda dětí a mládeže České republiky jsou republikové sportovní hry krajských reprezentací v Česku v kategoriích mladších a starších žáků a žákyň.\n\nJedná se o projekt Českého olympijského výboru. Letní hry se konají v lichých letech (poprvé v roce 2003), zimní hry v sudých letech. Sportovcům navozuje atmosféru opravdových olympijských her. Mladí účastníci nejsou ochuzeni o zapálení olympijského ohně, slavnostní ceremoniály, soužití v olympijské vesnici nebo složení olympijské přísahy.\n\n\n"}
{"id": "1168914", "url": "https://cs.wikipedia.org/wiki?curid=1168914", "title": "Římskokatolická farnost Drahov", "text": "Římskokatolická farnost Drahov\n\nŘímskokatolická farnost Drahov je územním společenstvím římských katolíků v rámci táborského vikariátu Českobudějovické diecéze.\n\nPlebánie v Drahově se prvně připomíná v roce 1359, kdy je zde uváděn plebán, jménem Blažej. Později se Drahov stal filiálkou fary v Kardašově Řečici. Teprve v polovině 18. století byl do vsi ustanoven lokální kaplan, v roce 1786 byla zřízena lokálie. V roce 1858 byla tato povýšena na samostatnou farnost.\n\nFarnost Drahov je spravována ex currendo z Veselí nad Lužnicí.\n\n"}
{"id": "1168916", "url": "https://cs.wikipedia.org/wiki?curid=1168916", "title": "Obština Iskăr", "text": "Obština Iskăr\n\nObština Iskăr ( \"Община Искър\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině na úpatí Předbalkánu. Správním střediskem je město Iskăr, kromě něj zahrnuje obština 3 vesnice. Žije zde necelých 7 tisíc stálých obyvatel.\n\nVšechna sídla v obštině jsou samosprávná.\nV obštině žije 6 580 stálých obyvatel a včetně přechodně hlášených obyvatel 7 477. Podle sčítáni 1. února 2011 bylo národnostní složení následující:\n"}
{"id": "1168918", "url": "https://cs.wikipedia.org/wiki?curid=1168918", "title": "Lepovka jižní", "text": "Lepovka jižní\n\nLepovka jižní (\"Scytodes thoracica\") je pavouk z čeledi lepovkovití. Vyznačuje se zvláštním způsobem lovu kořisti, kdy ji znehybní pliváním lepivých vláken. Žije v jižní části holarktické oblasti, v ČR vzácný.\nLepovka jižní je dvojbarevný pavouk s velmi tenkýma dlouhýma nohama. Hlavohruď dosahuje téměř stejné velikosti jako zadeček. Ochlupení je minimální, což je v porovnání s většinou ostatních pavouků nezvyklé. Barva je žlutavá s párovými hnědými skvrnkami či klikatými čárami. Oči jsou malé a je jich jen šest (většina pavouků má osm). Chelicery jsou drobné s malým drápkem. Samičí kopulační orgán je párový. Samci měří 3,5-4 mm, samice 4-5,5 mm.\n\nVětšina druhů rodu \"Scytodes\" se vyskytuje v tropických a subtropických oblastech. Nicméně i v chladnějších regionech se lepovky objevují a to především synantropně, v domech ve městech, neboť jim poskytují dostatečný teplotní komfort. Jinak dávají přednost sušším a teplejším biotopům (Středomoří). Není jasné, kam byly introdukovány a kde se vyskytovaly „původně“. V ČR je lepovka jižní nejen jediným druhem rodu \"Scytodes\" ale jedinou lepovkou vůbec. Dříve byla velmi vzácná, ve 21. století se, zdá se, šíří a pozorování se množí. Máme nálezy ze středních Čech a jižní Moravy. Většinou je možno ji objevit ve sklenících, sklepích, v rozích místností, půdách atd.\nLepovky jižní žijí poměrně dlouho. Samci se dožívají 1,5-2 let, samice 2-4 let. Samice jsou pohlavně zralé až ve věku 2-3 let, tudíž na rozmnožování mají v zásadě jen malou část svého života. Jsou to noční živočichové, ve dne jsou často někde schované. Nestaví si sítě. Vidí dosti špatně, tudíž se orientují především hmatem, hmatovými chloupky a na základě chemických signálů. Pohybují se poměrně pomalu. Ke komunikaci používají i zvukové a vibrační signály.\nLepovky jižní jsou aktivní lovci. Konzumují různé druhy hmyzu (komáry, mouchy, brouky, můry, kobylky aj.) a pavouků (např. skákavky). Kořist bývá občas větší, než jsou samy (jejich tropické příbuzné mohou ulovit i malého štíra). Používají velmi zvláštní a jedinečnou techniku lovu. Jako jediní pavouci nemají snovací žlázy jen na zadečku, ale i v hlavohrudi, odkud jim ústí do chelicer. Tudy jsou schopni vyplivovat lepkavá a jedovatá vlákna (proto anglický název \"spitting spiders\"). Rychlou vibrací chelicer vytvoří klikatou paralelní síť, kterou vystřelí během cca 30 milisekund do vzdálenosti několika centimetrů. Kořist tím zafixují jak k podkladu, tak i obalením. Tím ji většinou znehybní. Je-li potřeba, mohou vystřelit svou lepkavou síť několikrát za sebou. Následně k znehybněné oběti dojdou, vpustí do ní jed, čímž ji zabijí a pak ji vysají.\nLepovka jižní se rozmnožuje pohlavně. Doba, kdy dochází ke kopulaci, je různá, ale obvykle jde o teplé měsíce v roce (nejčastěji srpen). Samci vyhledají samičky a opatrně se k nim přibližují. Vypouštějí při tom feromony, které mají samičky odradit od toho, aby je sežraly a naopak podnítit k páření. Samci pak naplní své bulby (konce makadel) spermiemi vypuštěnými předtím do trojúhelníkové síťky. Sameček se k samici přiblíží zepředu, samice zvedne hlavohruď a dojde ke kopulaci. Po ní se páry okamžitě rozcházejí. Každý z nich může mít za život mnoho partnerů. Sperma dokáže samice „skladovat“ měsíce, než naklade vajíčka. Vajíček je relativně málo: 20-35. Samička kokon s vajíčky nosí pod tělem po dobu 2-3 týdnů. Čerstvě vylíhlí pavoučci zůstávají s matkou do prvního svlékání, pak se rozutečou a vedou samostatný život. Ročně může samička mít 2-3 kokony.\nKdyž jsou lepovky napadeny predátory, používají rovněž svou lepivou plivací síť místo útěku, neboť jsou pomalé. Ne vždy jim to však pomůže, především proti větším predátorům nebo napadne-li je skupina mravenců. Mohou se stát kořistí některých jiných pavouků (slíďáci, snovačky), stonožek, žab, netopýrů, ptáků, rejsků či domácích zvířat (koček). Zajímavou obrannou strategii proti svým predátorům lepovkám vyvinuly skákavky druhu \"Phintella piatensis\". Staví si hnízdo poblíž kolonie mravenců krejčíků, kteří si na lepovkách rádi pochutnají. Skákavky jsou sice také mravenčí kořistí, ale podstatně méně často, neboť mají pro ně nedobytné hnízdo a dokáží se jim vyhýbat.\n\n\n"}
{"id": "1168919", "url": "https://cs.wikipedia.org/wiki?curid=1168919", "title": "Pohádky pro Emu", "text": "Pohádky pro Emu\n\nPohádky pro Emu (2016) je český film režiséra Rudolfa Havlíka. Jde o romantický příběh z adventní doby, ve kterém se Petr Miller, pracovník imigračního úřadu v Londýně, dozvídá, že byl označen jako otec malé Emy, jejíž matka leží po vážné autonehodě v pražské nemocnici..\n\nPrvní klapka padla před polovinou ledna 2016 v Krušných horách, předtáčky se točily v Anglii, ve Windsoru v rodinném pivovaru Windsor & Eton Brewery a v Londýně. Natáčení proběhlo v lednu a únoru. K filmu vznikl hudební videoklip, který natočil Michal Hrůza.\n\n\n"}
{"id": "1168928", "url": "https://cs.wikipedia.org/wiki?curid=1168928", "title": "Harry Klepetař", "text": "Harry Klepetař\n\nHarry Klepetař, též Harry Erich Klepetař (* 26. července 1906, Brno, Rakousko-Uhersko – 19. března 1994, New York, USA) byl český německy píšící novinář židovského původu.\n\nHarry Klepetař vystudoval práva na pražské německé univerzitě (promoce 1929). V roce 1927 se stal politickým redaktorem v Prager Tagblattu, kde pracoval až do roku 1939. V roce 1940 emigroval do Šanghaje. Mezi léty 1943-1945 byl internován. V roce 1949 se odstěhoval do Spojených států. Zde pracoval mezi léty 1950-1955 jako zaměstnanec nakladatelství Frederick A. Praeger, mezi léty 1955-1974 jako referent v OSN a od roku 1974 jako docent němčiny, historie a německé literatury na New School for Social Research.\n\n\n"}
{"id": "1168930", "url": "https://cs.wikipedia.org/wiki?curid=1168930", "title": "Cuneo Niidžima", "text": "Cuneo Niidžima\n\nCuneo Niidžima (japonsky: 新島恒男; * 16. března 1955 v městysu Odžima (尾島町), (nyní součást města Óta) je japonský astronom. Objevitel vícero asteroidů (planetek). Spoluobjevitel periodické komety 112P/Urata-Niijima.\n\nJe po něm pojmenována planetka 5507 Niijima. \n"}
{"id": "1168934", "url": "https://cs.wikipedia.org/wiki?curid=1168934", "title": "Pavel Weigel", "text": "Pavel Weigel\n\nPavel Weigel (26. května 1942, Brno – 30. listopadu 2015, Praha) byl český spisovatel a překladatel z polštiny a ruštiny.\n\nRoku 1960 maturoval na Střední průmyslové škole chemické v Brně a poté začal studovat na Vysoké škole chemicko-technologické v Praze. Po jejím ukončení roku 1965 pracoval do roku 1970 jako technolog v Severočeských chemických závodech v Lovosicích, pak do roku 1972 ve Výzkumném ústavu sdělovací techniky v Praze, v letech 1972–1991 na Ministerstvu lesního a vodního hospodářství ČSR, resp. na Ministerstvu životního prostředí ČSR, a v letech 1991–1992 na pražském magistrátu v odboru ochrany prostředí. V letech 1987 až 1990 pracoval též jako redaktor časopisu \"Ochrana ovzduší\". Od roku 1992 byl v invalidním důchodu.\n\nByl předsedou Dozorčí rady DILIA, členem PEN klubu, Obce překladatelů, Obce spisovatelů a Syndikátu novinářů. Publikoval v oboru ochrany životního prostředí a literatury faktu. Je autorem esejů a sbírek poezie. Nejvýznamnější částí jeho díla jsou však překlady z polštiny a ruštiny zejména v oblasti science fiction.\n\nZa svou práci obdržel Pavel Wigel řadu ocenění:\n\n"}
{"id": "1168941", "url": "https://cs.wikipedia.org/wiki?curid=1168941", "title": "Antimykotikum", "text": "Antimykotikum\n\nAntimykotikum je léčivo používané k léčbě a prevenci mykóz, tedy infekcí způsobených houbami (včetně plísní a kvasinek). Používají se systémově (např. orálním podáním) nebo lokálně, zpravidla aplikací na pokožku. Mnoho farmaceutických koncernů zrušilo výzkumné týmy, jež antimykotika vyvíjely; následkem toho nebylo mezi lety 2006-2015 licencováno ani jedno nové antimykotikum. Mykózy jsou přitom ve světě stále vážným druhem infekce, trpí jimi až 300 milionů osob a 1,3-2 miliony z nich mykózám ročně podlehne.\n\nRůzné třídy antimykotik se liší mechanismem jejich účinku. Vždy je nutné zajistit, aby toxicita léku pro buňky patogenní houby byla výrazně vyšší, než toxicita pro buňky pacienta. Jako příklady je možné uvést tyto cíle antimykotik:\n"}
{"id": "1168981", "url": "https://cs.wikipedia.org/wiki?curid=1168981", "title": "Hitoši Saitó", "text": "Hitoši Saitó\n\nHitoši Saitó (: ), (* 2. ledna 1961 v Aomori – 20. ledna 2015 v Ósace, Japonsko) byl japonský zápasník – judista, dvojnásobný olympijský vítěz z let 1984 a 1988.\n\nJudu se začal věnovat na základní škole a později se mu vrcholově věnoval na univerzitě Kokušikan na předměstí Tokia. Skoro celou svojí sportovní kariéru byl ve stínu fenomenálního Jaruhira Jamašity. Potom co Jamašita ukončil kariéru byl jeho největším rivalem Korejec Čo Jong-čchol.\n\nV roce 1984 startoval na olympijských hrách v Los Angeles. Po výborném výkonu získal zlatou olympijskou medaili, když první tři zápasy vyhrál před časovým limitem na ippon a pokaždé nádhernou levou uči-matou. V roce 1985 však ve finále mistrovství světa v Soulu v úvodu zaváhal, nechal si od Korejce Čo Jong-čchola zlomit ruku a zápas vzdal. V roce 1987 na mistrovství světa v Essenu neodcestoval kvůli zraněnému pravému kolenu a titulu mistra v těžké váze se nedočkal. V roce 1988 ho vážné zranění nepostihlo a mohl se připravit na obhajobu olympijské zlata na olympijských hrách v Soulu. V semifinále olympijské turnaje se utkal se svým rivalem Čo Jong-čcholem. V zápase, ve kterém se atmosféra dala krájet se snažil svého soupeře dostat na zem a do držení, Korejec však úspěšně unikal. Semifinále nakonec rozhodla jeho lepší fyzická příprava. Korejec se únavou v posledních sekundách sotva držel na nohou a dostal druhé šido. Ve finále nastoupil proti o hlavu vyššímu Němci Stöhrovi. V polovině finálového zápasu měli oba na svém kontě za pasivitu dvě šida, jeho soupěř pridal v závěru třetí šido a to rozhodlo zápas. Jako první judista obhájil zlatou olympijskou medaili. V zápětí ukončil sportovní kariéru. Věnoval se trenérské práci. V roce 2004 byl hlavním trenérem těžkých vah na olympijských hrách v Athénách. Zěmřel na zákeřnou nemoc ve věku 54 let.\n\n"}
{"id": "1168982", "url": "https://cs.wikipedia.org/wiki?curid=1168982", "title": "Důl Simson", "text": "Důl Simson\n\nDůl Simson byl černouhelný důl ve městě Zbýšov v Rosicko-oslavanské pánvi, který fungoval v letech 1853–1925.\n\nJámu dolu Simson zarazili v roce 1848 Jan a Antonín Müllerovi, provoz dolu byl zahájen o pět let později. Jeho těžní věž byla zděná, ve strojovně se nacházel parní jednoválcový těžní stroj. Roku 1862 byla u dolu ukončena železniční vlečka vedoucí z dnešní Zastávky. V roce 1884 byla provedena rekonstrukce strojovny, při níž byl těžní stroj vyměněn za nový parní dvouválcový. K velké přestavbě dolu došlo v roce 1902: byla zřízena nová strojovna s novým parním těžním strojem z blanenské strojírny Breitfeld-Daněk, stará strojovna se stala součástí jámové budovy, zděná těžní věž byla snížena a nahrazena ocelovou těžní věží s výškou 24 m. Mezi lety 1906 a 1908 zde byla zřízena koksovna, roku 1910 (podle jiného zdroje již 1895) byl důl spojen nákladní visutou lanovou dráhou s dolem Františka v Padochově.\n\nNicméně již v roce 1925 byla těžba v dole Simson ukončena a jeho důlní pole bylo připojeno k dolu Kukla. Od roku 1942 sloužil důl Simson jako výdušná jáma jižního pole sousedního dolu Antonín; některé objekty dolu byly zbořeny a těžní stroj byl převezen na důl Jindřich. Naopak zde byl nainstalován elektrický ventilátor. Již roku 1949 se sem vrátil těžní stroj, tentokrát šlo o elektrický z ČKD z roku 1947, který ale sloužil pouze pro údržbu jámy a pro mimořádné jízdy. Od roku 1950 využívala upravený objekt nové strojovny Ústřední báňská záchranná stanice Rosických uhelných dolů (později Obvodní báňská záchranná stanice Zbýšov u Brna). V roce 1955 byl ukončen provoz koksovny. Roku 1987 byla jáma dolu Simson od druhého patra (180 m) zasypána a na konci téhož roku byla jeho ocelová těžní věž prohlášena kulturní památkou. V souvislosti s ukončením těžby v rosicko-oslavanském revíru byl v roce 1992 i zbytek jámy zasypán a samotná jáma zakryta železobetonovou deskou. Důl dosáhl sedmého patra a maximální hloubky 625 m.\n\nV roce 1999 byla bývalá nová strojovna přestavěna na bytový dům, jámová budova se dočkala rekonstrukce mezi lety 2004 a 2010.\n\n"}
{"id": "1168987", "url": "https://cs.wikipedia.org/wiki?curid=1168987", "title": "Maria Cristina Brando", "text": "Maria Cristina Brando\n\nSvatá Adelaide Brando (řeholním jménem Maria Cristina od Neposkvrněného početí; 1. května 1856, Neapol – 20. ledna 1906, Casoria) byla italská řeholnice a zakladatelka kongregace Sester Obětního beránka Ježíše v Nejsvětější svátosti.\n\nNarodila se 1. května 1856 v Neapoli jako Adelaide Brando dcera bohatých rodičů Giovanniho Giuseppa a Marie Concetty Marrazzo. Její matka zemřela několik dní po jejím narození.\n\nMěla jemnou a poslušnou povahu. V rámci své rodiny získala plodné náboženské vzdělání.\n\nV dětství jí začal více přitahovat Bůh a opustila světské marnosti. Asi ve 12 letech před obrazem Dítěte Ježíše složila slib věčného panenství.\n\nKdyž poznala své povolání k řeholnímu životu, snažila se vstoupit do kláštera sester Sakramentýnek, ale v tom jí zabránil otec. Nicméně od něj získala souhlas a byla přijata do kandidatury sester Klarisek kláštera ve Fiorentine. Nicméně kvůli nemoci se musela vrátit domů. Po svém zotavení získala povolení ke vstupu do kláštera sester Sakramentýnek. Roku 1876 oblékla řeholní hábit a přijala jméno Maria Cristina od Neposkvrněného početí. Zde znovu onemocněla a byla nucena odejít.\n\nV tomto okamžiku pochopila, že nastal okamžik zasvětit svůj život institutu, ke kterému vždy cítila povolání. Proto roku 1878 si pronajala místnost Tereziánských sester v Torre del Greco a tím položila základy vytvoření nové kongregace Sester Obětního beránka Ježíše v Nejsvětější svátosti. I přes ekonomické a jiné potíže a zdraví samotné zakladatelky sbor rostl.\n\nNový ústav se setkal s mnoha obtížnými situacemi, ale také zažil velkou Boží prozřetelnost. Kongregace rostla a prokázala velkou oddanost k Eucharistii a pečlivé péči o vzdělávání mladých chlapců a dívek.\n\nRoku 1897 složila své časné sliby a 20. července 1903 získala kongregace kanonické uznání Svatého stolce. Dne 2. listopadu stejného roku složila své věčné sliby.\n\nŽila se štědrostí, s vytrvalostí a duchovní radostí. Jako představená byla velmi pokorná, prozíravá a přívětivá. S přesností šla cestou svatosti a neustále žila v poslušnosti evangeliu a křesťanské dokonalosti.\n\nZemřela 20. ledna 1906 v Casorii.\n\nProces byl zahájen roku 1927 v arcidiecézi Neapol. Dne 2. července 1994 uznal papež Jan Pavel II. její hrdinské ctnosti a tím získala titul Ctihodná.\n\nDne 20. prosince 2001 byl uznán zázrak na její přímluvu. Blahořečena byla 27. dubna 2003 papežem Janem Pavlem II.\n\nDne 17. září 2014 byl uznán druhý zázrak na její přímluvu. Svatořečena byla 17. května 2015 papežem Františkem.\n\n"}
{"id": "1168995", "url": "https://cs.wikipedia.org/wiki?curid=1168995", "title": "Alexander Huber", "text": "Alexander Huber\n\nAlexander Huber (* 30. prosince 1968, Trostberg) je německý profesionální horolezec a extrémní lezec. Se svým starším bratrem Thomasem Huberem tvoří tým extrémních lezců „die Huberbuam“. Na Mezinárodním festivalu Alpinismu v Praze na Smíchově převzal v roce 2012 ocenění Pražský křišťálový cepín.\n\nSpolu se svým bratrem patří k několika německým lezcům mezi hvězdami světového lezení, o kterých napsal Heinz Zak ve své knize \"Rock Stars\" z roku 1995.\n\n\n\n\n"}
{"id": "1168998", "url": "https://cs.wikipedia.org/wiki?curid=1168998", "title": "Oscar za nejlepší kameru", "text": "Oscar za nejlepší kameru\n\nCenu Akademie za nejlepší kameru (\"Academy Award for Best Cinematography),\"  je jedna z cen, kterou každoročně uděluje americká Akademie filmového umění a věd za nejlepší filmové počiny roku. Nejvíce zlatých sošek získal Joseph Ruttenberg (4) a Leon Shamroy (4), který také získal nejvyšší počet nominací (18) společně s Charles B. Lang, Jr. (18).\n"}
{"id": "1168999", "url": "https://cs.wikipedia.org/wiki?curid=1168999", "title": "Marie-Alphonsine Danil Ghattas", "text": "Marie-Alphonsine Danil Ghattas\n\nSvatá Marie-Alphonsine Danil Ghattas (Maryam Sūltanah Danil Ghaţţas; 4. října 1843, Jeruzalém – 25. března 1927, Ejn Kerem) byla palestinská řeholnice a zakladatelka kongregace Sester Nejsvětějšího růžence z Jeruzaléma latinského ritu.\n\nNarodila se 4. října 1843 v Jeruzalémě. Celý svůj život strávila práci mezi chudými v Palestině. Když jí bylo 14 let, vstoupila do postulátu Kongregace svatého Josefa od Zjevení. Roku 1862 po složení slibů byla poslána učit katechismus do Betléma.\n\nV Betlémě prohlásila, že měla zjevení Panny Marie, která jí poručila založit novou kongregaci známou jako \"Sestry od růžence\". Roku 1880 bylo sedm mladých dívek připraveno otcem Josephem Tannousem a přijaly hábit z rukou jeruzalémského patriarchy Giovanniho Vincenza Bracca. Se souhlasem Svatého stolce opustila kongregaci svatého Josefa a vstoupila do nové kongregace. Dne 7. října 1883 na svátek Panny Marie Růžencové převzala z rukou monsignora Pascala Appodia, pomocného biskupa a patriarchálního vikáře, hábit. Dne 7. března 1885 složila s dalšími osmi sestrami věčné sliby.\n\nRoku 1886 založila v Bajt Sahur školu pro dívky. Později byla poslána s dalšími třemi sestrami do Saltu v Jordánsku a Náblusu, avšak později se musela kvůli zdravotnímu stavu vrátit do Jeruzaléma. Po svém uzdravení odešla do domu v Zababdehu.\n\nZemřela 25. března 1927 na svátek Zvěstování Panny Marie.\n\nProces svatořečení byl zahájen 20. října 1986 v Latinském patriarchátu Jeruzalém.\n\nDne 15. prosince 1994 uznal papež Jan Pavel II. její hrdinské ctnosti a tím získala titul Ctihodná.\n\nDne 3. července 2009 byl uznán zázrak na její přímluvu. Blahořečena byla 22. listopadu 2009 papežem Benediktem XVI.\n\nDne 6. prosince 2014 byl uznán druhý zázrak na její přímluvu. Svatořečena byla 17. května 2015 papežem Františkem.\n\n"}
{"id": "1169000", "url": "https://cs.wikipedia.org/wiki?curid=1169000", "title": "236 (číslo)", "text": "236 (číslo)\n\nDvě stě třicet šest je přirozené číslo, které následuje po čísle dvě stě třicet pět a předchází číslu dvě stě třicet sedm. Římskými číslicemi se zapisuje CCXXXVI.\n\n\n\nSilnice II/236 je česká silnice II. třídy vedoucí na trase Slaný – Smečno – Lány – Křivoklát – Zdice\n\n\n"}
{"id": "1169001", "url": "https://cs.wikipedia.org/wiki?curid=1169001", "title": "Sergej Šepelev", "text": "Sergej Šepelev\n\nSergej Michajlovič Šepelev (rusky Сергей Михайлович Шепелев, * 13. října 1955 Nižnij Tagil, SSSR) je ruský hokejový trenér a bývalý reprezentační útočník.\n\nReprezentoval Sovětský svaz. Jako člen juniorské reprezentace vyhrál neoficiální mistrovství světa do 20 let 1975, konané v Kanadě a USA.\n\nPoprvé hrál za národní tým 16. prosince 1980 v Moskvě proti Finsku (10:0), v utkání vstřelil dvě branky a hrálo se v rámci turnaje Cena Izvestijí 1980. Získal titul mistra světa na šampionátu 1981 ve Švédsku. Nejvíce se proslavil na Kanadském poháru 1981, který Sověti vyhráli a Šepelev byl vybrán do All star týmu turnaje. Zúčastnil se i mistrovství světa 1982 ve Finsku a 1983 v SRN, na obou získal zlatou medaili. Stal se olympijským vítězem na hrách 1984 v Sarajevu. Na Kanadském poháru 1984 obhájci titulu vypadli v semifinále.\n\nNaposledy se Šepelev představil v reprezentaci 21. prosince 1985 proti Československu (3:1) v rámci moskevského turnaje Cena Izvestijí 1985. Celkem odehrál 103 utkání a vstřelil 42 branek.\n\nOdchovanec klubu z rodného města v roce 1973 posílil druholigový Avtomobilist Sverdlovsk se kterým o čtyři roky později postoupil do nejvyšší sovětské soutěže. V létě 1979 přestoupil do HC Spartak Moskva, kde působil devět sezon, poté ukončil kariéru.\n\nPo konci aktivní činnosti se vydal do Japonska, kde v letech 1988–1991 trénoval celek Papaer Kuširo. Následujících sedm let vedl sportovní školu v Obihiru. V roce 2001 převzal Spartak Moskva v ruské lize, který trénoval do roku 2005. Ve stejné soutěži vedl ještě SKA Petrohrad (2006/07). V roce 2007 se ujal Avtomobilist Jekatěrinburk (dříve Sverdlovsk), který působil ve druhé lize. V rámci této soutěže v ročníku 2008/09 přešel do HC Jugra Chanty-Mansijsk, se kterou ligu v letech 2009 a 2010 vyhrál. Klub od roku 2010 působí v KHL. Šepelev byl uprostřed sezony 2013/14 nahrazen Olegem Davydovem. V úvodu následující sezony vystřídal Dušana Gregora na lavičce Admiral Vladivostok.\n\nRočník 2015/16 načal jako trenér Amuru Chabarovsk, ale 4. prosince jej ve funkci nahradil Andrej Nikolišin. V říjnu 2016 vedl prozatimně CHK Neftěchimik Nižněkamsk.\n\n"}
{"id": "1169003", "url": "https://cs.wikipedia.org/wiki?curid=1169003", "title": "Loretánská kaple v Týnci u Klatov", "text": "Loretánská kaple v Týnci u Klatov\n\nLoretánská kaple v Týnci u Klatov se nachází v centru osady Loreta, místní části obce Týnec, při silnici procházející ve směru na Klatovy, dva kilometry severovýchodně od Týnce. Je chráněna jako nemovitá Kulturní památka České republiky.\n\nLoretánská kaple byla založena roku 1711 Barborou Krakowskou z Kolowrat. Již roku 1783 se prakticky rozpadla, obnovena byla rodem Kolowratů a Vrbnů roku 1831.\n\nJedná se o obdélnou stavbu orientovanou kolmo k cestě, se sanktusníkem umístěným ve středu střechy. Její vnější rozměry jsou 12,58 x 7,37 metru.\n\nPůvodní vnitřní výzdoba kaple byla prostá. Nečleněné plochy obvodových stěn byly orámovány soklem a horizontálním pásem pod silně vyloženou římsou, které spojovaly lysény na nárožích. V této ploše pak vynikaly otvory čelního okna a čtveřice bočních vstupů. Z výzdoby se dochovaly na východní straně kaple obraz Panny Marie Loretánské a v podřímsovém pásu malovaný alianční znak Kolowratů a Vrbnů, obnovitelů kaple.\n\nV 90. letech 20. století byla Santa Casa zrekonstruována, restaurovány byly i fresky v interiéru kaple. Kaple je nepřístupná.\n\n\n"}
{"id": "1169005", "url": "https://cs.wikipedia.org/wiki?curid=1169005", "title": "John Parish (obchodník)", "text": "John Parish (obchodník)\n\nJohn Parish (5. března 1742 Leith, Skotsko – 4. února 1829, Bath, Anglie) byl hamburský velkoobchodník. Jeho obchody s Anglií a později se Spojenými státy z něj udělaly jednoho z nejbohatších mužů své doby. V letech 1793 - 1796 zastával funkci generálního konzula na americkém konzulátu v Hamburku.\n\n"}
{"id": "1169006", "url": "https://cs.wikipedia.org/wiki?curid=1169006", "title": "237 (číslo)", "text": "237 (číslo)\n\nDvě stě třicet sedm je přirozené číslo, které následuje po čísle dvě stě třicet šest a předchází číslu dvě stě třicet osm. Římskými číslicemi se zapisuje CCXXXVII.\n\n\n\n\nSilnice II/237 je česká silnice II. třídy vedoucí na trase Rakovník – Nové Strašecí – Mšec – Srbeč – Hořešovice – Třebíz – Peruc – Libochovice – Třebenice\n\n\n"}
{"id": "1169008", "url": "https://cs.wikipedia.org/wiki?curid=1169008", "title": "Advanced System Care", "text": "Advanced System Care\n\nAdvanced System Care je program pro počítače i mobilní zařízení se systémem Windows i Android. Tento program umožňuje plné vyčištění systému i počítače jako je disk a nebo systémový registr. Program má verzi Free a Pro.\n\n\n\n\n\n\n"}
{"id": "1169012", "url": "https://cs.wikipedia.org/wiki?curid=1169012", "title": "Seznam kulturních památek v Desné (okres Jablonec nad Nisou)", "text": "Seznam kulturních památek v Desné (okres Jablonec nad Nisou)\n\nTanvaldská ozubnicová dráha viz Kořenov.\n\n"}
{"id": "1169013", "url": "https://cs.wikipedia.org/wiki?curid=1169013", "title": "Seznam kulturních památek ve Frýdštejnu", "text": "Seznam kulturních památek ve Frýdštejnu\n\n"}
{"id": "1169014", "url": "https://cs.wikipedia.org/wiki?curid=1169014", "title": "Paris School of Business", "text": "Paris School of Business\n\nParis School of Business ([PSB] – dříve ESG Management School) je evropská obchodní škola s kampusy (pobočkami) v Paříži a Rennes. Škola byla založena v roce 1974.\n\nPSB je akreditovaná u třech mezinárodních organizací: IACBE, AMBA, a CGE. Škola má přibližně 12 500 absolventů ze 50 zemí a více než 75 národností. Mezi významné absolventy patří Franck Louvrier (ředitel společnosti Publicis Events) a Vianney (zpěvák).\n\nPSB nabízí magisterský program v oboru managementu (Master in Management), několik specializovaných magisterských programů v oborech jako marketing, finance, móda či personalistika (HR). PSB také nabízí doktorské studium, které vede k získání titulu Ph.D.\n\n"}
{"id": "1169015", "url": "https://cs.wikipedia.org/wiki?curid=1169015", "title": "Seznam kulturních památek v Janově nad Nisou", "text": "Seznam kulturních památek v Janově nad Nisou\n\n"}
{"id": "1169020", "url": "https://cs.wikipedia.org/wiki?curid=1169020", "title": "Seznam kulturních památek v Lučanech nad Nisou", "text": "Seznam kulturních památek v Lučanech nad Nisou\n\n"}
{"id": "1169023", "url": "https://cs.wikipedia.org/wiki?curid=1169023", "title": "Seznam kulturních památek v Malé Skále", "text": "Seznam kulturních památek v Malé Skále\n\n"}
{"id": "1169025", "url": "https://cs.wikipedia.org/wiki?curid=1169025", "title": "Seznam kulturních památek v Rychnově u Jablonce nad Nisou", "text": "Seznam kulturních památek v Rychnově u Jablonce nad Nisou\n\n"}
{"id": "1169027", "url": "https://cs.wikipedia.org/wiki?curid=1169027", "title": "Jan Bechyna", "text": "Jan Bechyna\n\nJan Bechyna (1810 Nymburk – 16. října 1834 Hradec Králové), uváděný též s příjmením Bechina, Bechyňa nebo Bechyně, byl český vrah a domnělý hudební skladatel. Během vojenské služby v Jičíně zastřelil 4. ledna 1833 ze žárlivosti dvaadvacetiletou Josefku Čilou. Poté byl zatčen, převezen k vojenskému soudu do Hradce Králové, vězněn, odsouzen k smrti a popraven. Během pobytu v hradeckém vězení zpíval lidovou píseň \"Horo, horo, vysoká jsi\", pravděpodobně s několika přidanými vlastními slokami. Kolem jeho osoby vznikla v druhé polovině 19. století romantická legenda, podle níž byl skladatelem této písně; jeho autorství ale později vyvrátili např. Ludvík Kuba a Miloslav Hýsek.\n\nPodrobné informace o jeho životě získal roku 1926 Jan Vojtěch Sedlák z archivu vojenského soudu v Hradci Králové. Podle něj se narodil roku 1810 v Nymburku. Nebyl vyučen (i když některé zdroje uvádějí, že byl obuvníkem). Na vojně sloužil u praporu myslivců v Jičíně. Tam se během kateřinské zábavy seznámil s místní dívkou, Josefkou Čilou, která se v té době nepohodla se svým milencem, obchodníkem Flambergem, a s Bechynou protancovala celý večer. Ani ona, ani její rodiče si ale žádné pokračování jejich vztahu nepřáli. Nešťastně zamilovaný Bechyna za ní docházel, prostřednictvím přátel i s pomocí jejího souseda se s ní snažil navázat kontakt a několikrát se zřejmě i sešli. Vše ale bylo marné, její otec mu další známost s ní zakázal a odmítl mu dát ji za ženu.\n\nOdmítnutý Bechyna byl zmítaný nezvládnutou vášní. V noci z 2. na 3. ledna 1833 zůstal až do třetí hodiny ráno v rozporu se svými povinnostmi ve městě, mimo kasárny, a byl za to potrestán šestnáctihodinovým vězením. V té době ho napadla myšlenka na pomstu. 4. ledna si vzal pistoli svého velitele, napil se v hostinci „na kuráž“, odešel k sousedovi Čilých a jako dříve ho požádal o přivolání Josefy. Ta ale odmítla. Bechyna poté vyšel z domu a schoval se za stodolou, kde v té době byla jeho vytoužená s nevlastní matkou. Jakmile vyšly, střelil Bechyna Josefu do srdce, takže za hodinu zemřela.\n\nPo vraždě se vrátil do hostince, kde se před ostatními – k jejich zděšení a překvapení – k činu přiznal. Zpíval si také „Kdybych já věděl, kde ležet budeš, má zlatá Pepičko!“. Byl zatčen a 6. ledna odvezen do Hradce Králové k vyšetřování. To se protáhlo na řadu měsíců, ale 31. prosince 1833 byl odsouzen k trestu smrti oběšením. Když tento rozsudek potvrdily také vyšší instance, byl Bechyna 16. října 1834 v Hradci Králové popraven.\n\nV druhé polovině 19. století se v tisku objevovaly články o jeho autorství populární písně \"Horo, horo, vysoká jsi\". Zřejmě prvním zdrojem, který tuto informaci otiskl, byl časopis \"Lumír\" z 23. září 1852. V krátkém článku cituje z rukopisu dr. Dlabače, podle nějž byl nymburský rodák Bechyna, popisovaný jako švec a vojín u císařských myslivců, který vzal tragický konec v Jičíně, autorem slov i hudby k této písni. Víc k němu ale neuvádí, naopak žádá čtenáře, aby mu, pokud mohou, poskytli k jeho životu a smrti bližší informace.\n\nPodle nejznámější verze z 19. století složil Bechyna tuto píseň v hradeckém vězení a o večerech ji zpíval. Věznice stála poblíž kašny, kam chodily služky pro vodu. Ty potom rozšířily jak píseň, tak pověst o zpěváku po celém kraji, takže ji v roce 1843 zařadil do jedné ze sbírek i Karel Jaromír Erben. Této teorii dodal váhu také Otakar Hostinský, který ji uveřejnil ve studii \"Česká světská píseň lidová\" (1892, 1906).\n\nV roce 1926 se v Hradci Králové objevila iniciativa, vybudovat Bechynovi pomník na místě jeho popravy. To vyvolalo reakci literárních vědců, kteří začali zpochybňovat jeho autorství písně. Prvním z nich byl etnograf Ludvík Kuba. Ten poukázal na ukrajinskou píseň se stejným textem i hudbou, která byla vydána v ruském sborníku roku 1834; podle něj je nemožné, aby se Bechynova píseň dostala do Ruska tak rychle. Navíc existovaly i velmi podobné písně v Polsku a dokonce v Rumunsku. Na Kubovu kritiku navázal literární historik Miloslav Hýsek. Ten se pozastavil především nad tím, že veškeré informace o Bechynově autorství pocházejí až z druhé poloviny 19. století, nikoliv z doby jeho života. V Hradci Králové v té době působil Jan Hostivít Pospíšil, nakladatel Tylových \"Květů\", tento časopis měl ve městě dopisovatele a samotný Tyl měl zájem o zveřejňování prací samouků. Bylo by proto zvláštní, že by si nevšimli autora tak populární písně. Tyl navíc už roku 1834 zařadil píseň – zjevně jako lidovou – do své \"Fidlovačky\". Veškeré informace o Bechynově autorství tak pocházejí z Nymburka, od pisatele článku v \"Lumíru\", na kterého pak navázal Alfred Waldau (v knize \"Böhmische Naturdichter\", vydané 1860; uvádí jen velmi stručné údaje). Po nich se k tématu vyjádřilo několik regionálních spisovatelů, zčásti přinášejích nesprávné a protichůdné údaje. Podle Miroslava Hýska je zřejmě skutečností, že Bechyna tuto píseň zpíval, služky ji poslouchaly a pak dále šířily; nebyl však jejím autorem, ale znal ji již z dřívějška, pravděpodobně z Jičína.\n\nDalší podrobnosti shromáždil v 60. a 70. letech 20. století Miroslav Ivanov v knize \"Historie skoro detektivní\" (1973). Na základě studia třinácti kramářských vydání písně, uložených v knihovně Národního muzea, zjistil, že existují tři hlavní verze. Za nejvýznamnější z nich pokládal následující:\n\n<poem>\n1.\nHoro, horo, vysoká jsi,\nmá Pepinko, vzdálená jsi,\nvzdálená jsi za horama,\nnení lásky mezi náma.\n\n2.\nVadne, vadne, až uvadne,\nnení v světě pro mě žádné,\nnení v světě potěšení,\nnení pro mě k nalezení.\n\n3.\nVzhůru cesta, dolů druhá,\nrozlučme se, moje milá,\njaké jest to rozloučení,\nkdyž jsme spolu naučeni.\n\n4.\nPak až my se rozloučíme,\ndvě srdéčka zarmoutíme,\ndvě srdéčka, čtyři oči,\nbudou plakat ve dne v noci.\n\n5.\nModré oči, proč pláčete,\nkdyž vy moje nebudete,\nnebudete a nesmíte,\ndarmo si na mě myslíte.\n\n6.\nCestička je ušlapaná\nzpříma do našeho dvora,\nkdo ji šlapal, než můj milej,\nmůj Venclíček roztomilej.\n\n7.\nAž ty, milej, od nás půjdeš,\nkde ty noclehovat budeš,\nněkde v lese na trávníčku,\nmáš posekanou hlavičku.\n\n8.\nKdo posekal, ať zahojí,\ndoveďte mě k doktorovi,\nk doktorovi takovému,\nkterý hojí za hodinu.\n\n9.\nDoktor rány nezahojí,\nmé srdéčko tuze bolí,\nto pro tebe, moje milá,\nžes falešně milovala.\n\n10.\nKdybys ty věděla můj trest,\nkterý já musím pro tě snést,\nto pro tebe, moje milá,\nžes falešně milovala.\n\n11.\nSkály, hory, se pujekte,\nptáčkové, smutně zpívejte,\nvšecky růže, kvítka jarní,\npolitujte mé vzdychání.\n\n12.\nAndělíčku, já se bouřím,\nPánu bohu tě poroučím,\nto pro tebe, moje milá,\nže jsi mé srdce ranila.\n\n13.\nA z té velké alterace\ndostal jsem hrdinské srdce,\nnabil jsem si dvě pistole\na nosil jsem je při sobě.\n\n14.\nJdu do domu milenky své,\nona jde rychle proti mně,\njá promluvil: „Andělíčku,\npojď, dej mně libou hubičku.“\n\n15.\nV tom upřímném políbení\nvezmu já si svou pistoli,\nstřelná rána ji ranila,\nmodrá očička sklopila.\n\n16.\nÓ, vy očičky spanilý,\njak vy jste překrásné byly,\ntvářičky tvoje růžové\nlíbal jsem já každého dne.\n\n17.\nStojím celý omámený\na to u milenky svojí,\nslzy z očí prudce lejí,\nbůh nám odpusť naše viny.\n\n18.\nTvůj obraz krásný spatřuji,\nk srdci si ho přitiskuji,\nlábám krásná ústa tvoje,\nchci rychle umřít pro tebe.\n\n19.\nTu vezmu zas svou pistoli,\nchci být rychle usmrcený,\nabych s tebou v jednom hrově\ntěšil se, milenko moje.\n\n20.\nTu jsem byl ku právu daný\na do vězení vsazený,\nve dne v noci slzy cedím,\npro mou nejmilejší trpím.\n\n21.\nDokud duch v těle bude,\nchci pamatovat na tebe,\nže jsem v světě nemiloval,\njenom má Pepinko tebe.\n\n22.\nMý nejmilejší rodiče,\njaké bylo vaše srdce,\nže jste nám lásku nepřáli,\nnás oba zamordovali.\n\n23.\nVšichni mládenci a panny,\npolitujte nás v trápení,\nže jsme nemohli být svoji,\nradši jsme smrt podstoupili.\n\n24.\nTuto píseň, tu jsem složil,\nkdyž jsem do vězení dán byl,\nchodili tam kamarádi,\naby noční stráž drželi.\n</poem>\n\nV jednom z rukopisů pak Miroslav Ivanov našel i dodatečnou 25. sloku, bezprostředně odkazující na Bechynu:\n\n<poem>\n25.\nSkladatel této písničky,\nByl mysliveček mladičký,\nV Nymburce byl narozený,\nV Boleslavi odvedený.\n</poem>\n\nZ těchto textů i z dalších prostudovaných zdrojů Ivanov vyvozuje, že Bechyna rozšířil starou lidovou píseň a v této podobě ji zpíval v hradeckém vězení. Jím doplněné sloky, kterými se snažil působit na city posluchaček (např. „…ve dne v noci slzy cedím…“) nemají příliš společného s realitou jeho zločinu, ani nejsou umělecky hodnotné. Ivanov dále potvrzuje, co zjistili i předchozí badatelé, že Bechyna není autorem ani hudby, ani cennějších úvodních slok.\n\nVzpomínky pamětníků nebyly vždycky spolehlivé a o Bechynově činu a písni se v tisku objevila řada legend. Podle jedné z nich měl Bechyna v Jičíně vážnou známost, ale byl nakrátko povolán do Lomnice nad Popelkou, kde se zamiloval do jiné; jičínskou dívku pak zastřelil proto, aby se jí zbavil. Jiní autoři umísťovali události do Kutné Hory, popř. spekulovali, o kterou horu se v písni jedná (např. Kaňk nebo Tábor u Lomnice).\n\nBožena Němcová v XV. kapitole \"Babičky\" vypráví o popravě dvou blíže neurčených zločinců v Hradci; jeden byl ošklivý, odsouzený za vraždu dívky, která mu nic neudělala, a lidmi nenáviděný; druhý krásný, odsouzený za vraždu kamaráda, kterého podezíral ze svádění své milenky, a mezi lidmi oblíbenými za píseň, kterou složil. V téže kapitole navíc cituje jednu ze slok písně Horo, horo vysoká jsi. Tato pasáž je ovlivněná Bechynovým příběhem.\n\nBechynův osud byl roku 1877 literárně zpracován v povídce \"Horo, horo, vysoká jsi!\", která vycházela na pokračování v \"Pražském deníku\". Řada údajů zde neodpovídá realitě (např. hlavní postava se jmenuje Václav Bechyna).\n\nZpravidla je uváděn jako Jan Bechyna. Ve vyšetřovacím spisu je ale soustavně zmiňován jako Johann Bechina a tímto příjmením se tam také podepsal, i když o pravosti jeho podpisu mohou být spory. Některé zdroje dávají přednost počeštěné verzi Bechyně. Miroslav Ivanov ve své studii používal příjmení Bechyňa.\n\n"}
{"id": "1169028", "url": "https://cs.wikipedia.org/wiki?curid=1169028", "title": "Čo Jong-čchol", "text": "Čo Jong-čchol\n\nČo Jong-čchol (: ), (: ), (* 7. května 1961) je bývalý korejský zápasník – judista, bronzový olympijský medailista z let 1984 a 1988.\n\nJudu se vrcholově věnoval jako student univerzity Sečong v Soulu a členem seniorské reprezentace byl od počátku osmdesátých let. V roce 1984 vybojoval na olympijských hrách v Los Angeles bronzovou olympijskou medaili, když nestačil pouze na Angela Parisiho z Francie. V roce 1988 bronzovou olympijskou medaili na olympijských hrách v Soulu obhájil. V semifinále nestačil na svého velkého rivala Japonce Hitoši Saitóa. Po skončení sportovní kariéry se věnuje trenérské práci.\n\n"}
{"id": "1169029", "url": "https://cs.wikipedia.org/wiki?curid=1169029", "title": "Tollundský muž", "text": "Tollundský muž\n\nTollundský muž je přirozeně mumifikované tělo muže z doby železné, zemřelého asi před 2300 lety. Bylo nalezeno roku 1950 v rašeliništi v Dánsku a je uchováno v muzeu v Silkeborgu.\n\nPo staletí se v dánských slatinách těžila rašelina jako palivo. Po všechna ta léta se při těžbě objevovala mrtvá těla. Jen málokdo si pomyslel, že se jedná o pravěké lidi. Proto většinou zavolali policii a mrtvolu pak pohřbili znovu na hřbitově mezi křesťany. Takových těl mohlo být jistě několik tisíc, neboť jen za posledních 200 let existují zprávy o více než 150 takových nálezech. Objeveni byli muži, ženy i děti. Jen u několika případů existují zprávy o situaci při nálezu, o oděvu a pohlaví mrtvých. Ještě méně těchto nálezů se zachovalo.\n\nVětšina známých mrtvých z rašelinišť zemřela násilnou smrtí. Je možné, že byli trestáni za nějaký zločin, jiné důkazy nasvědčují tomu, že šlo o rituální oběti.\n\nTěla jsou dochována díky taninu v močálech severní Evropy. Mezi známé nálezy patří nejen Tollundský muž, ale i Lindowský muž, Lindowská žena a Grauballský muž. Těla z rašelinišť jsou nesmírně cenná pro archeology, kteří jsou většinou odkázáni jen na informace z kostí. Díky konzervačním účinkům bažin se můžeme navíc dozvědět mnoho podrobností o zdraví, životě i smrti nalezených mrtvol. Při zachování těla v rašelině zůstává pokožka, vlasy, tkáně a vnitřní orgány v původním stavu, zatímco z kdysi tvrdých kostí zbude jen houbovitá hmota. Díky tomu je možné zjistit pohlaví, věk a podle obsahu střev poslední pokrm zemřelých i dobu úmrtí (některé rostliny jsou k dispozici jen v jistých ročních obdobích).\n\n6. května 1950 Viggo a Emil Højgaard, kteří těžili rašelinu v Tollundské bažině v Dánsku, zahlédli vyčnívat ze země lidský obličej. To, co z počátku považovali za zakopanou oběť nedávné vraždy, se později ukázalo jako práce spíše pro archeology než pro policii. Policie obdržela zprávu o nálezu 8. května. Přivolán byl archeolog Peter Glob, který rozebral případ Tollundského muže ve své studii \"Lidé z bažin\".\n\nNalezený Tollundský muž měl klidný výraz, po odstranění rašeliny kolem krku se objevila oprátka jako svědectví o jeho násilné smrti. Avšak pokud byl obětován, mohla to pro něj být čest. Nicméně toto můžeme jen odhadovat. Mnozí mrtví měli pěstěné ruce, zřejmě příslušníci vyšší vrstvy. Je pravděpodobné, že před zavražděním a hozením do močálu byli tito lidé svlečeni. Kdyby se totiž oděvy v močálu rozložily, zůstaly by na pokožce otisky struktury textilu.\nMrtvý spočíval na boku v přirozené poloze spícího člověka. Byl zcela nahý, až na koženou kápi a opasek. Oči měl zavřené a rty našpulené, jakoby se tiše modlil nebo meditoval. Jeho hlava se zachovala obzvlášť dobře. Vlasy měl ostříhané tak nakrátko, že je čapka téměř zakrývala. Tvář měl hladce oholenou, jen se zcela krátkým strništěm vousů na horním rtu a na bradě (strniště na bradě mohlo vyrašit až po smrti). Trup byl většinou ještě pokryt kůží. Levá strana prsou a ramene byla poněkud rozložená, neboť tam pokožka zmizela. Podél zad bylo vidět mnoho ostrých řezů, způsobených dobýváním rašeliny v bažině. Na levé straně vyčnívala z kůže kyčelní kost a břicho se zvrásnilo. Pohlavní ústrojí se uchovalo dobře.\n\nAby se tento nález dal náležitě prostudovat a uchovat, bylo zapotřebí jej okamžitě dovézt do Národního muzea v Kodani, kde ho prozkoumali a konzervovali.\n\nProzkoumání okolní rašelinové hmoty prokázalo, že nalezená mrtvola je z rané doby železné a stará asi 2300 let. Muž dosahoval výšky asi 161 cm a zemřel ve věku 30 až 40 let. Rentgenový snímek lebky ukázal, že zuby moudrosti si už prorazily svou cestu. Dobře se dochoval mozek, srdce, plíce, játra i zažívací trakt, a tak bylo možné určit jeho poslední potravu. Podle stráveného obsahu jeho žaludku víme, že jedl poslední jídlo 12 až 24 hodin před smrtí. Byla to kaše z ječmene, lněného semínka, lnice seté, truskavce ptačího a celé řady různých jednoletých bylin. V žaludku nebyla žádná masitá strava, jinak by se prokazatelně dochovaly zbytky kostí, šlach a svaloviny. Dle dalších nálezů víme, že maso nepatřilo k běžné stravě starší doby železné, kdy náš muž žil, tak jako tomu bylo v loveckém období doby kamenné. Nepřítomnost jakýchkoliv stop po letním či podzimním ovoci nebo po listové zelenině v žaludku Tollundského muže může znamenat, že zemřel v zimě nebo začátkem jara.\n\nAnalýza nedokázala prokázat příčinu smrti. V době železné bylo zvykem ucházet se o přízeň bohů oběťmi v bažinách. Byli obětováni nejen lidé, ale i zlato a jiné cennosti. Je tedy možné, že byl obětován při rituálu spojeném s oslavami zimního slunovratu, které vrcholily krvavými obřady.\n\nKdyž skončilo podrobné studium Tollundského muže, vyvstala otázka jak ho zachovat. Konzervovala se jen hlava. Preparování trvalo přes rok a v červnu 1962 byla hlava poslána do muzea v Silkeborgu ve středním Jutsku, asi 10 km od naleziště v Tollundské slatině, kde si ji můžeme i dnes, spolu s replikou těla, prohlédnout. Podařilo se dokonale zachovat proporce a rysy obličeje, celkově se však hlava zmenšila o 12 %. Přesto se jedná o jednu z nejlépe zachovalých hlav pravěkého člověka.\n\n"}
{"id": "1169031", "url": "https://cs.wikipedia.org/wiki?curid=1169031", "title": "Akinobu Ósako", "text": "Akinobu Ósako\n\nAkinobu Ósako (: ), (* 27. listopadu 1960 v Nodžiri (野尻町, nyní součást města Kobajaši), Japonsko) jako nejmladší z pěti sourozenců, je bývalý japonský zápasník – judista, bronzový olympijský medailista z roku 1988.\n\nJudu se věnoval vrcholově jako student univerzity Tenri v Tenri. V japonské reprezentaci se prosadil až v 28 letech a zajistil si účast na olympijských hrách v Soulu, kde vybojoval bronzovou olympijskou medaili. Po skončení sportovní kariéry v roce 1990 se věnoval trenérské práci a později se prosadil jako špičkový mezinárodní sudí.\n\n"}
{"id": "1169032", "url": "https://cs.wikipedia.org/wiki?curid=1169032", "title": "Mikuláš František Lotrinský", "text": "Mikuláš František Lotrinský\n\nMikuláš František Lotrinský, také známý jako Mikuláš II. Lotrinský (francouzsky: \"Nicolas-François de Lorraine\", 6. prosince 1609, Nancy – 25. ledna 1670, tamtéž), byl krátce vévoda lotrinský a vévody z Baru a to na několik měsíců v roce 1634. Vlády se ujal po abdikaci bratra Karla IV. a byl tedy vévodou během francouzské invaze do Lotrinska za třicetileté války.\n\nMikuláš František byl nejmladším synem lotrinského vévody Františka II. a jeho manželky Kristýny ze Salmu. Narodil se na svátek svatého Mikuláše a podle toho také dostal své první jméno \"Mikuláš\", jméno \"František\" mu bylo dáno po otci. Jeho sestra Markéta se z lásky tajně vdala za bratra francouzského krále, Gastona Orleánského.\n\nNezdálo se pravděpodobné, že by Mikuláš mohl kdy vládnou vévodství a proto byl již odmala vychováván pro post biskupa. Již v mládí zastával pozici biskupa v Toul. Mikuláš František studoval mezi lety 1622 až 1629 filozofii a technologii na univerzitě v Pont-a-Mousson.Na rodného Nancy se vrátil až v černu 1629. Zde dostával soukromé lekce od dvou jezuitských knězů.\n\nMikuláš František byl jmenován opatem v Commendam a několikrát byl starším bratrem Karlem nebo králem Ludvíkem XIII. poslán jako velvyslanec.\n\nMikuláš se stal kardinálem dne 16. ledna 1626, avšak neprojevil se jako příliš schopný. Když byl v roce 1634 jeho bratr Karel přinucen k abdikaci, jeho místo vévody lotrinského zaujal právě mladší bratr Mikuláš František. Dne 4. března 1634 napsal papeži Urbanovi VIII., který jej nechal odstoupit z místa kardinála a současně mu povolil sňatek s Mikulášovou vlastní sestřenicí, Klaudií, dcerou Jindřicha I.. Svatba se uskutečnila ze 17. na 18. února toho roku.\n\nBezprostředně po nástupu Mikuláše na post vévody, francouzská vojska vpadla do Lotrinského vévodství a přinutila čerstvého vévodu podepsat smlouvu o uznání jejich práva na Lotrinsko, které následně obsadili. Sám Mikuláš uprchl do exilu a brzy sám odstoupil, přičemž vrátil nárok na titul vévody zpět bratrovi Karlovi, který stále žil. Vyjma jedné možnosti se ale Karel mohl vrátit do vlastního vévodství až roku 1661, i tak ale několik let podruhé vládl.\n\nMikuláš František Lotrinský zemřel 25. ledna 1670 ve věku 60 let. Oficiálně byl ale pohřben až 4. července toho roku.\n\nMikuláš František si vzal svoji sestřenici Klaudii Lotrinskou, ta nakonec zemřela při porodu jejich pátého potomka. Nejsou známi žádní Mikulášovi levobočci a on sám se po Klaudiině smrti již neoženil.\n"}
{"id": "1169037", "url": "https://cs.wikipedia.org/wiki?curid=1169037", "title": "Cedr atlaský", "text": "Cedr atlaský\n\nCedr atlaský \"(Cedrus atlantica)\" je neopadavý jednodomý jehličnatý strom, který pochází ze severní Afriky z pohoří Atlas. Dnes bývá běžně vysazován v parcích a zahradách, a to i v různých kultivovaných formách.\n\nTento strom dorůstá v oblasti svého původu do výšky 50 metrů. Ve střední Evropě však najdeme maximálně třicetimetrové exempláře.\n\nJe typický svou korunou, která je u vzrostlého jedince nepravidelná a v obryse kuželovitá. V horní části má vždy vzpřímené větve (nevytváří jednotlivá patra). Vrchol dotváří tupá špice. Kmen bývá přímý.\n\nJehlice jsou až 3 cm dlouhé, tmavě zelené (u kultivaru „Glauca“ modrozelené). Na větvích se vytvářejí jehlicové svazečky (až 40 jehlicích) spirálu. Samičí šištice jsou válcovitého tvaru, dorůstají až do délky 6 centimetrů a každá zralá šiška má na svém povrchu široké šupiny. Samčí květy jsou hnědožluté, válcovité, mírně zahnuté a až 5 cm dlouhé. Kvete v září a říjnu.\n\nKůra stromu se vyznačuje mělkými brázdami a šedohnědou barvou.\n\nCedr atlaský potřebuje půdu bohatou na živiny (např. potřebuje vápenaté živiny). Vyhovují mu také dlouhé zimy s dostatkem sněhu a suchá, teplá léta. Ve střední Evropě však můžou mrazivé zimy cedr poškozovat.\n\nTento druh cedru pochází z pohoří Atlas na území Maroka a Alžírska. V současnosti se hodně vysazuje jako okrasná dřevina v mnoha oblastech světa. Je tedy přirozené, že bylo vyšlechtěno mnoho jeho kultivarů.\n\nTrvanlivého cedrového dřeva se využívá již od biblických dob ve stavebnictví či výrobě nábytku a lodí. Dříve se sbírala rovněž jeho pryskyřice.\n\n"}
{"id": "1169044", "url": "https://cs.wikipedia.org/wiki?curid=1169044", "title": "Heinrich Bullinger", "text": "Heinrich Bullinger\n\nHeinrich Bullinger (vlastním jménem Johann Heinrich Bullinger; 18. červenec 1504, Bremgarten – 17. září 1575, Curych) byl švýcarský protestantský teolog, žák Huldrycha Zwingliho. Měl zásadní vliv na rozšíření protestantismu.\n\nZa studií na Kolínské univerzitě se setkal s myšlenkami reformace a Martina Luthera. V letech 1523-1529 vyučoval na cisterciácké řádové škole v Kappelu. Toho roku Bullingerův otec vyhlásil, že kázal mylné názory a musel z Kappelu odejít. Zwingliho poznal Bullinger už roku 1523, postupně přijal jeho názory a v roce 1528 mu asistoval v diskusích při synodu v Bernu. Když Zwingli roku 1531 padl v bitvě u Kappelu, Bullinger zaujal jeho pozici hlavního pastora v Curychu.\n\nSnažil se urovnat spory s německými luterány ohledně pojetí poslední večeře Páně, čehož výsledkem byl dokument \"Confessio Helvetica prior\" (První helvetské vyznání) z roku 1536. Rozdíly v pojetí Bullingerova (to jest v zásadě Zwingliho) a druhého velkého švýcarského reformátora Jana Kalvína a jeho žáků se pokusil vyřešit podobným dokumentem z roku 1566, který je nazýván \"Confessio Helvetica posterior\" (Druhé helvetské vyznání).\n\nVedl korespondenci s anglickými králi Jindřichem VIII., Edvardem VI. ad., čímž ovlivnil i anglický protestantismus (anglikánství). Napsal asi 127 latinských spisů, zejména teologických a historických. \n"}
{"id": "1169047", "url": "https://cs.wikipedia.org/wiki?curid=1169047", "title": "Dálniční křižovatka Hermsdorfer Kreuz", "text": "Dálniční křižovatka Hermsdorfer Kreuz\n\nAutobahnkreuz Hermsdorfer Kreuz (zkráceně též Hermsdorfer Kreuz; zkratka AK Hermsdorfer Kreuz) je křižovatka dálnice A 4 s dálnicí A 9 v Německu. Nachází se ve spolkové zemi Durynsko u města Hermsdorf.\n\nDálniční křižovatka leží z převážné většiny na území obce Schleifreisen. Menší část křižovatky, a to prostor pro odpojení a pro připojení na dálnici A 4 východně od křižovatky, se nachází na území města Hermsdorf. Křižovatka je vzdálena zhruba 1 km na jihozápad od středu města. V blízkosti křižovatky se jihovýchodním směrem nachází obec Reichenbach, směrem na jih obec Sankt Gangloff a směrem na západ obec Mörsdorf. Křižovatka se nachází v Durynské pánvi, poblíž řeky Weißer Elster.\n\nNejbližší větší města jsou Leipzig (asi 70 km po dálnici A 9 na sever), Bayreuth (asi 120 km po dálnici A 9 na jih), Erfurt (asi 70 km po dálnici A 4 na západ) a Chemnitz (asi 80 km po dálnici A 4 na východ).\n\nDálniční křižovatka Hermsdorfer Kreuz je mimoúrovňová křižovatka dálnice A 4, procházející západo-východním směrem (Aachen – Köln – Olpe – Bad Hersfeld – Erfurt – Dresden – Görlitz) a dálnice A 9, procházející severo-jižním směrem (Berlin – Leipzig – Nürnberg – München). Současně se na ní kříží i evropská silnice E40, a to západovýchodním směrem, a evropská silnice E49 a E51 vedoucí ze severu na jih. Na dálnici A 4 je křižovatka označena jako sjezd 56a a na dálnici A 9 jako sjezd 24.\n\nKřižovatka je postavena jako čtyřlístková čtyřramenná mimoúrovňová křižovatka. Současná podoba je výsledkem úprav z roku 1992, při níž byla křižovatka zmodernizována podle soudobých standardů.\n\nDálniční křižovatka Hermsdorfer Kreuz byla součástí již prvních plánů dálniční sítě v Německu, Již od počátku se uvažovalo o dálničních tazích spojujících jednak Berlin a München (tedy dnešní dálnice A 9), jednak Kassel a Dresden (tedy dnešní dálnice A 4), které se měly křížit ve východním Durynsku. Její stavba začala již ve 30. letech 20. století. Je to tudíž jedna z těch čtyřramenných dálničních křižovatek, které byly v Německu jako první ve výstavbě.\n\nČástečně zprovozněna byla v roce 1936 spolu s navazujícími úseky dnešní dálnice A 9. Zcela do provozu byla uvedena v roce 1938, kdy byl po dokončení Teufelstalbrücke zprovozněn úsek dálnice A 4 navazující na křižovatku ze západu. Tím se dálniční křižovatka Hermsdorfer Kreuz stala druhou nejstarší zcela zprovozněnou čtyřramennou dálniční křižovatkou na německém území (po dálniční křižovatce Schkeuditzer Kreuz). Již od svého zprovoznění se stala křižovatka dominantou svého okolí, proto se v roce 1994 stala coby symbol součástí znaku města Hermsdorf.\n\nK první přestavbě došlo v roce 1992. Jejím cílem byla spíše celková rekonstrukce křižovatky a její přizpůsobení soudobým standardům. Nejviditelnějšími úpravami bylo znovupostavení všech mostních konstrukcí, oprava povrchů a stavba protihlukové stěny. Větší úpravy, jako např. úpravy v trasování spojovacích ramp apod., byly již tehdy uvažovány jako součást velké přestavby křižovatky, která byla plánovaná na období po roce 2010.\n\nV současnosti je připravena další přestavba křižovatky, jejímž cílem jsou výraznější úpravy. V rámci této přestavby budou hlavní komunikace rozšířeny na tři jízdní pruhy v každém směru a nepřímá rampa ve směru Erfurt (tj. dálnice A 4 od západu) – Berlin (tj. dálnice A 9 na sever) bude nahrazena rampou polopřímou, neboť ta současná je již kapacitně nevyhovující a způsobuje před křižovatkou na dálnici A 4 časté kolony. Ačkoliv bylo zahájení této přestavby plánováno na rok 2010, muselo být několikrát posunuto. Od roku 2012 se předpokládá zahájení nejdříve v roce 2020.\n\nDálniční křižovatkou Hermsdorfer Kreuz projede v průměru 110 000 vozidel denně. Pro srovnání, v roce 1989 projelo křižovatkou v průměru 15 000 vozidel denně a krátce po znovusjednocení Německa se její dopravní zatížení téměř ztrojnásobilo.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1169048", "url": "https://cs.wikipedia.org/wiki?curid=1169048", "title": "Antonijs Černomordijs", "text": "Antonijs Černomordijs\n\nAntonijs Černomordijs (* 26. září 1996, Daugavpils, Lotyšsko) je lotyšský fotbalový obránce a mládežnický reprezentant, momentálně hráč klubu BFC Daugavpils na hostování v polském týmu Lech Poznań. \n\n\nČernomordijs je odchovancem lotyšského klubu BFC Daugavpils, v A-týmu debutoval v roce 2013. V létě 2014 odešel na dvouleté hostování do polského klubu Lech Poznań.\n\nNastupoval za lotyšské mládežnické reprezentace U19 a U21.\n\n\n"}
{"id": "1169050", "url": "https://cs.wikipedia.org/wiki?curid=1169050", "title": "TJ Montostroj Senec", "text": "TJ Montostroj Senec\n\nTelovýchovná jednota Montostroj Senec byl slovenský fotbalový klub z okresního města Senec v Bratislavském kraji.\n\nZaložen byl v roce 1921 jako Szenci TK (Szenci Testgyakorlók Köre). Většinu své historie klub prožíval v krajských mistrovstvích. Až v sezóně 1980/81, po vítězství ve Slovenské divizi F, postoupil do 2. SNFL (3. nejvyšší soutěž). Klub zaniká po sezóně 1989/90, jeho nástupcem se poté stal STK Senec (pozdější účastník slovenské nejvyšší soutěže).\n\nNejvětším úspěchem klubu je účast v jednom ročníku 1. SNFL (1989/90), která byla druhá nejvyšší soutěž v Československu.\n\nZdroj: \n\n\nZdroj: \n\nTJ Montostroj Senec „B“ byl rezervní tým seneckého Montostroje. Největšího úspěchu dosáhl v sezóně 1985/86, kdy se v Divizi (tehdejší 4. nejvyšší soutěž) umístil na 7. místě.\n\nZdroj: \n\n"}
{"id": "1169053", "url": "https://cs.wikipedia.org/wiki?curid=1169053", "title": "Émile Jaques-Dalcroze", "text": "Émile Jaques-Dalcroze\n\nÉmile Jaques-Dalcroze, rodným jménem Émile Henri Jaques (6. červenec 1865, Vídeň - 1. červenec 1950, Ženeva) byl švýcarský hudební skladatel narozený v Rakousku. Více než svými skladbami proslul originální technikou výuky hudby za pomoci pohybu.\nKdyž mu bylo deset, jeho rodina se přestěhovala do Ženevy. Roku 1877 zde začal studovat hudební konzervatoř. Skladbu se učil u Léa Delibese a Gabriela Faurého. Později vystudoval i vídeňskou konzervatoř.\n\nV roce 1886 navštívil Alžírsko. Silně ho přitom ovlivnila arabská lidová hudba, kterou začal intenzivně studovat. Mimo jiné se již tehdy zajímal o různé druhy rytmické exprese.\n\nOd roku 1892 byl hudebním pedagogem na konzervatoři v Ženevě. Vyučoval harmonii a hudební teorii. Pro své žáky nakonec vytvořil zvláštní metodu, tzv. rytmickou gymnastiku (v anglojazyčném světě je známa jako \"eurhythmics\"). Jeho cílem bylo hudebním výškám, rytmu, dynamice, barvě či harmonii přisoudit určitý pohyb. Věřil, že pokud studenti spojí hudbu s pohybem, nejen se jí snadněji naučí, ale lépe ji i prožijí a pochopí. V roce 1905 metodu představil veřejnosti. Měla rychle úspěch, byť se její užití pozvolna vzdalovalo Dalcrozovým původním záměrům - jeho pohybově-hudební pravidla začala být užívána například jako zdravotní cvičení, zájem projevili i tanečníci (zejm. Rosalia Chladeková).\n\nÚspěch Dalcrozovi umožnil, aby roku 1910 založil vlastní školu, v Hellerau u Drážďan. Koncept školy měl jisté utopické přesahy, škola byla vybudována jako ideální zahradní město, harmonicky slučující práci a život. Ve škole byla i divadelní scéna, roku 1913 zde mělo premiéru dílo \"Orfeus a Eurydika\" scénografa Adolphe Appia. Škola přitahovala významné osobnosti, navštívili ji Franz Kafka, Rainer Maria Rilke, Oskar Kokoschka, Sergej Ďagilev a další. Avšak záhy, roku 1914, její činnost ukončila první světová válka. Dalcroze se vrátil do Ženevy. Roku 1919 byla škola obnovena, ale Dalcroze se na její činnosti již nepodílel, zůstal v Ženevě až do své smrti v roce 1950.\n\nDalcroze několikrát přednášel i v českých zemích. Jeho rytmická gymnastika ovlivnila i sokolské hnutí, Augustin Očenášek a Karel Pospíšil vypracovali pod jejím vlivem soustavu sokolské rytmiky. Metodu samotnou šířila i Anna Dubská, první česká absolventka školy v Hellerau, či Eliška Bláhová, autorka publikace \"Pohyb, rytmus, výraz\" z roku 1929.\n\n"}
{"id": "1169054", "url": "https://cs.wikipedia.org/wiki?curid=1169054", "title": "Michail Vasiljev", "text": "Michail Vasiljev\n\nMichail Alexandrovič Vasiljev (rusky Михаил Александрович Васильев, * 8. června 1962 v Elektrogorsku, SSSR) je bývalý ruský hokejový útočník, který momentálně pracuje jako trenér mládeže.\n\nReprezentoval Sovětský svaz. S výběrem do 20 let absolvoval juniorské mistrovství světa 1982 v Kanadě a USA (4. místo).\n\nV národním týmu poprvé nastoupil 10.9.1982 v Praze proti domácímu Československu (4:2), utkání se hrálo v rámci turnaje Pohár Rudého práva 1982/83. Na mistrovství světa 1983 v SRN získal zlatou medaili. Na hrách v Sarajevu 1984 se stal olympijským vítězem. Zúčastnil se i Kanadského poháru 1984 (semifinále). Zahrál si ještě na mistrovství světa 1985 v Československu (bronz) a mistrovství světa 1987 v Rakousku (stříbro). Po MS 1987 již v reprezentaci nepůsobil, celkem odehrál 71 utkání a nastřílel 20 branek.\n\nNejvyšší sovětskou soutěž hrál za HC CSKA Moskva od sezony 1979/80. Osmkrát se stal s tímto celkem mistrem. V průběhu 1988/89 přestoupil do Torpedo Jaroslavl.\n\nV roce 1990 odešel do Itálie, kde působil v HC Selva (2. liga, 1990-1992), HC Varese (1992-1994), EV Bozen 84 (2. liga 1994-1996) a HC Bolzano (1996-2001, mistr Itálie 1997 a 2000). Třikrát si v tomto období \"odskočil\" - na jaře 1993 pomohl EHC Chur ve dvou utkáních o záchranu ve švýcarské lize, během sezony 1994/95 odehrál sedm utkání v ruské superlize za Torpedo Jaroslavl a většinu sezony 1997/98 strávil v dánském Rødovre. V roce 2001 ukončil kariéru.\n\nS trénováním začínal v italských klubech SG Pontebba a HC Bolzano. V sezoně 2009/10 byl asistentem u ruské reprezentace do 20 let (6. místo na MSJ 2010 v Kanadě) a hlavním trenérem reprezentace do 18 let (4. místo na MS U18 v Bělorusku). V sezoně 2011/12 vedl běloruský druholigový klub RCOP Raubiči a také místní reprezentaci do 18 let.\n\nOd roku 2013 je trenérem týmu Krasnaja Armija Moskva, což je juniorský celek pod CSKA Moskva, hrájící MHL.\n\n"}
{"id": "1169056", "url": "https://cs.wikipedia.org/wiki?curid=1169056", "title": "Loretánská kaple v Římově", "text": "Loretánská kaple v Římově\n\nLoretánská kaple v Římově na Českobudějovicku se nachází v poutním areálu uprostřed obce, obklopena ambity a kostelem Svatého Ducha. Poutní místo je chráněno jako nemovitá Kulturní památka České republiky a v roce 2018 byl areál prohlášen národní kulturní památkou České republiky.\n\nLoretánské poutní místo, jehož centrem je Loretánská kaple (\"Santa Casa\"), založil koadjuktor jezuitské koleje v Českém Krumlově P. Jan Gurre roku 1650. Krumlovští jezuité získali roku 1626 pro stavbu a vedení chlapeckého semináře statek bývalé tvrze na hřebeni nad řekou Malší.\n\nLoretánská kaple stojí uprostřed poutního místa, na nádvoří, obklopena ambity. Jedná se o nečleněnou, prostou hranolovou stavbu o vnějších rozměrech 11,90 × 7,36 metru, vysokou přibližně 6,6 metru. Její konstrukční řešení půdorysu čtvrtplášťového typu umožňuje chodbu na části podélné a závěrové straně se schodištem do patra. Kaple má po obou delších stranách po dvou vchodech a malé okénko na kratší straně. Uvnitř je kaple vyzdobena napodobeninami starých loretánských fresek. Zde je též vystavena socha Panny Marie, řezba ze 17. století. Kolem hranolovité, nečleněné Loretánské kaple vyrostl roku 1658 přízemní ambit, vyzdobený roku 1685 nástropními malbami.\n\nAmbity kolem Lorety uzavřel na východní straně roku 1697 kostelík svatého Ducha. Jedná se o ploše zastropenou barokní rotundu s apsidou. Do arkádového nádvoří je otočena patrovou nástavbou kruchty, ukončenou rozložitým trojúhelníkovým frontonem.\n\nRoku 1685 spojila poutní místo s rezidencí společná ochranná zeď. Její hlavní brána z návsi obce vede do malého dvora, odkud se vystoupalo po schodech ke vchodu do ambitu. K vlastní Santa Casse se pokračovalo patrovou arkádovou spojkou. Ta byla roku 1891 doplněna vstupní věží do ambitů.\n\nOd kaple vycházela od roku 1658 křížová cesta, později doplněná na 25 zastavení.\n\nBývalá přestavěná tvrz, kterou jezuité používali jako letní rezidenci, v současnosti slouží jako farní úřad. Madoně Římovské byla zasvěcena 33. kaple Svaté cesty z Prahy do Staré Boleslavi, založená jezuity roku 1674.\n\n\n"}
{"id": "1169057", "url": "https://cs.wikipedia.org/wiki?curid=1169057", "title": "Howard Baldwin Trophy", "text": "Howard Baldwin Trophy\n\nHoward Baldwin Trophy byla hokejová trofej udělovaná každoročně nejlepšímu trenérovi ligy World Hockey Association. Trofej byla pojmenována po Howardu Baldwinovi, zakladatel New England Whalers. V roce 1975 byla trofej přejmenována na Robert Schmertz Memorial Trophy. Pouze Bill Dineen získal tuto trofej dvakrát.\n\n"}
{"id": "1169062", "url": "https://cs.wikipedia.org/wiki?curid=1169062", "title": "Vladimír Čech (hudební publicista)", "text": "Vladimír Čech (hudební publicista)\n\nVladimír Čech (22. března 1944 Brno - 4. prosince 2015 Rajhrad) byl český hudební publicista.\n\nVystudoval Vysoké učení technické v Brně, obor slaboproudá elektrotechnika. V posledním ročníku začal souběžně studovat hudební a divadelní vědu na filosofické fakultě Universitě Jana Evangelisty Purkyně v Brně. Studium úspěšně zakončil v roce 1974. Ještě za studií začal psát do novin Brněnský večerník a Lidová demokracie. Spolupracoval také s Československým rozhlasem.\n\nPro Malé divadlo hudby připravoval poslechové pořady o vážné hudbě. Pozděli rozšířil témata i na heavy metal a populární hudbu. S těmito pořady poté cestoval po československých městech.\n\nPo roce 1990 začal navštěvovat operní představení a koncerty ve Vídni. Od roku 2000 pravidelně referoval o hudebním dění ve Vídni, v Bayreuthu i v Čechách a na Moravě v pořadu Mozaika na stanici Český rozhlas Vltava.\n\nZemřel v rajhradském hospicu 4. prosince 2015.\n\n"}
{"id": "1169064", "url": "https://cs.wikipedia.org/wiki?curid=1169064", "title": "Seznam poštovních známek České republiky 2016", "text": "Seznam poštovních známek České republiky 2016\n\nSeznam českých poštovních známek vydaných v roce 2016\n"}
{"id": "1169065", "url": "https://cs.wikipedia.org/wiki?curid=1169065", "title": "Kostel Nejsvětější Trojice (Hlavnice)", "text": "Kostel Nejsvětější Trojice (Hlavnice)\n\nKostel Nejsvětější Trojice Boží byl původně dřevěný. Podle děkanské zprávy z Opavy roku 1672 byl v té době již celý zděný a s věží a podle zprávy byl \"před sto lety od lidí víry evangelickej vystavěnej\". Původní zděné jádro kostela však bude mít nepochybně původ starší a to jistě již v patnáctém století, kdy vynikla věž, na níž byly zavěšeny zvony z té doby. Dnešní kostelní loď byla rozšířena v letech 1773-1776 majitelem hlavnického panství Josefem Mario Pino z Friedenthalu. Venkovní omítka byla poprvé provedena v roce 1890. Hlavní oltář, zhotovený zlatníkem a řezbářem Hugo Hanelem z Nového Jičína, pochází z roku 1941. Nad ním visí obraz Nejsvětější Trojice Boží, věnovaný kostelu roku 1878 Josefem Saliborem. Sousoší Marie a Ježíše daroval kostelu ruský důstojník v roce 1875 na počest ukončení prusko-francouzské války. Sochy sv. Jana Nepomuckého a sv. Jana Křtitele jsou z alabastru a pocházejí z doby před výstavbou kostelní lodi. V roce 1771 již byla v kostele křtitelnice. Dřevěná kazatelna s povrchovou imitací mramoru pochází z roku 1776. Sochu svaté Ludmily a svaté Hedviky vytvořil Petr Asman v roce 1900. Lavice byly zakoupeny v roce 1894. V letech 1779-1902 byl na zdech kostela soubor obrazů křížové cesty od kvardiána opavských Františkánů P. Čermáka. Dnešní obrazy křížové cesty vyhotovil v roce 1902 akademický malíř Vilém Preis z Prahy. Barevná okna pocházejí z roku 1960, kdy farnost oslavila sté výročí. Varhany na kůru hlavnického kostela jsou z roku 1886, kdy byly zakoupeny u Riegrovy firmy v Krnově. V roce 1916 byly cínové píšťaly varhan odňaty vojenskou správou a v roce 1918 nahrazeny zinkovými. Poslední oprava varhan firmou Rieger byla provedena v roce 1942, v roce 1952 byly šlapací měchy nahrazeny elektrickým ventilátorem. Varhany jsou mimo provoz od roku 1972, kdy bylo zakoupeno koncertní harmonium. Od roku 1988 bylo harmonium nahrazeno elektrickými varhanami. \n\nHodiny na věži byly zakoupeny v roce 1876 od firmy Schneider v Bruntálu. Hřbitov okolo kostela připomíná slovanskou dobu. \n\nV gotické věži hlavnického kostela jsou zavěšeny dva zvony z roku 1494, na nichž je vylit nápis: \"\"Orengloriae veni cum pace A. D. M CCCC L XXXX IIII\"\", v překladu: K pramenům slávy vešel jsem v pokoji léta páně 1494.\n\nNa věži se nachází makovice, pocházející ze století sedmnáctého, neboť při přestavbě kostela v sedmdesátých létech století osmnáctého byla učiněna poznámka, že makovice je poškozena z dávných válek střílením. V makovici jsou rovněž uchovávány hitorické předměty a dokumenty pro budoucí generace. nejspíše první dokumenty byly vloženy v osmnáctém století, následně v roce 1832, 1866 a naposledy 2013. Mimo jiné se v makovici našla zajímavá numismatická sbírka správce hlavnického panství z první čtvrtiny devatenáctého století, série fotografií osobností obce z roku 1866 a několik vzkazů \"budoucím generacím\" z let 1832 a 1866 (z pera správce panství, starosty obce Mičky, majitele velkostatku Kunzeho či faráře). \n"}
{"id": "1169066", "url": "https://cs.wikipedia.org/wiki?curid=1169066", "title": "ŠK Malacky FO", "text": "ŠK Malacky FO\n\nŠK Malacky FO (celým názvem: Športový klub Malacky, Futbalový oddiel) byl slovenský fotbalový klub, který sídlil v okresním městě Malacky v Bratislavském kraji.\n\nZaložen byl v roce 1913 pod názvem Malackai Sport Club. V průběhu sezóny 2013/14 bylo mužské družstvo odhlášeno ze 4. ligy, jeho dosavadní výsledky byly následně anulovány. Do následující sezóny 2014/15 pak Malacky do svazových soutěží nepřihlásily ani zbylá mládežnické družstva. Pokračovatelem fotbalu ve městě se stal klub FC Malacky.\n\nSvé domácí zápasy odehrával klub na stadionu v Zámockom parku s kapacitou 1 800 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1169068", "url": "https://cs.wikipedia.org/wiki?curid=1169068", "title": "WHA Playoff MVP", "text": "WHA Playoff MVP\n\nWHA Playoff MVP byla hokejová trofej udělovaná každoročně nejužitečnější hráč playoff ligy World Hockey Association. Trofej byla předávána od roku 1975 do 1979.\n\n"}
{"id": "1169070", "url": "https://cs.wikipedia.org/wiki?curid=1169070", "title": "Božidar Vukotić", "text": "Božidar Vukotić\n\nBožidar Vukotić, cyrilicí Божидар Вукотић (8. února 1875 Bratešići – 3. července 1955 Kotor), byl rakouský právník a politik srbské národnosti z Dalmácie, na počátku 20. století poslanec Říšské rady.\n\nByl advokátem v Kotoru. Působil jako advokát a politik. Vystudoval základní školu v rodné obci, gymnázium v Kotoru a pak studoval práva na Vídeňské univerzitě a na Univerzitě ve Štýrském Hradci, kde byl promován na doktora práv roku 1902. Pracoval jako soudce v Kotoru, Trogiru a Benkovaci, později jako advokát v Zadaru a Kotoru.\n\nPůsobil i jako poslanec Říšské rady (celostátního parlamentu Předlitavska), kam měl usednout poté, co uspěl v doplňovacích volbách do Říšské rady roku 1911 po zesnulém poslanci Michailuo Bjeladinovići. Zvolen byl 30. března 1911. Ovšem tehdy došlo k rozpuštění sněmovny a vypsání nových řádných voleb. Poslanecký slib tedy již nesložil. Uspěl pak v těchto řádných volbách do Říšské rady roku 1911. Byl zvolen za obvod Dalmácie 11. Po volbách roku 1911 byl uváděn coby člen poslaneckého Dalmatského klubu.\n\nV roce 1914, ještě před začátkem světové války, byl zatčen a vězněn v různých pevnostech až do roku 1916, kdy byl poslán do uherského Komárna coby politicky nespolehlivý. Císař Karel I. ho po nástupu na trůn amnestoval v rámci rozsáhlé amnestie politických vězňů. Podílel se poté aktivně na činnosti Jihoslovanského klubu, včetně přijetí Májové deklarace roku 1917. V závěru roku 1918 se jako zástupce regionu Kotoru podílel na sjednocování jihoslovanských území do jednoho státu.\n"}
{"id": "1169072", "url": "https://cs.wikipedia.org/wiki?curid=1169072", "title": "Ha Hjong-ču", "text": "Ha Hjong-ču\n\nHa Hjong-ču (: ), (: ), (* 3. června 1962 v Čindžu, Jižní Korea) je bývalý korejský zápasník – judista, olympijský vítěz z roku 1984.\n\nČlenem seniorské reprezentace byl od počátku osmdesátých let. V roce 1984 si vybojoval účast na olympijských hrách v Los Angeles a výborně načasoval formu. Po postupu ze semifinále, přes svého oblíbeného soupeře Němce Günthera Neureuthera, ve finále uhlídal nebezpečného Brazilce Douglase Vieirou a získal nečekaně zlatou olympijskou medaili. V roce 1988 objahoval vítězství před domácím publikem na olympijských hrách v Soulu. V předpokládanému finále mezi ním a Japoncem Hitoši Sugaijem však nedošlo, v prvním kole nestačil na belgického matadora Roberta Van de Walle. Sportovní kariéru ukončil v roce 1990. Pracuje jako sportovní psycholog.\n\n"}
{"id": "1169073", "url": "https://cs.wikipedia.org/wiki?curid=1169073", "title": "Avco World Trophy", "text": "Avco World Trophy\n\nAvco World Trophy byla hokejová trofej udělovaná každoročně vítěznému týmu playoff WHA. Trofej byla předávána od roku 1973 do 1979. První vítěz soutěže WHA v roce 1973 New England Whalers nezískal tuto trofej, protože ještě nebyla řádně dokončena. Jako jedna z mála trofejí nesla název od hlavního sponzora ligy Avco Corporation, který tehdy daroval odhadem 500 tisíc dolarů. Trofej je vystaven v hokejové síni slávy.\n"}
{"id": "1169074", "url": "https://cs.wikipedia.org/wiki?curid=1169074", "title": "Mistrovství světa v silniční cyklistice 2015", "text": "Mistrovství světa v silniční cyklistice 2015\n\nMistrovství světa v silniční cyklistice 2015 bylo 82. světovým šampionátem v silniční cyklistice. Mistrovství probíhalo od 20. do 27. září 2015 v Richmondu ve Virginii v USA.\n\nČasy jsou uvedeny v místním letním čase UTC-4.\n\n"}
{"id": "1169078", "url": "https://cs.wikipedia.org/wiki?curid=1169078", "title": "MŠK Iskra Petržalka", "text": "MŠK Iskra Petržalka\n\nMŠK Iskra Petržalka (celým názvem: Miestny športový klub Iskra Petržalka) je slovenský fotbalový klub, který sídlí v bratislavské městské části Petržalka. Založen byl v roce 1934 pod názvem RTJ Iskra Matador Bratislava. Od sezóny 2016/17 působí v páté lize Oblastného futbalového zväzu Bratislava-mesto.\n\nSvé domácí zápasy odehrává na stadionu MŠK Iskra Petržalka s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\nTJ Iskra Matador Bratislava „B“ byl rezervní tým petržalské Iskry. Největšího úspěchu dosáhl v sezóně 1986/87, kdy se v Divizi (tehdejší 4. nejvyšší soutěž) umístil na 7. místě.\n\n\nZdroj: \n\n\n\nZdroj: \n\n"}
{"id": "1169081", "url": "https://cs.wikipedia.org/wiki?curid=1169081", "title": "Franz Bellegarde", "text": "Franz Bellegarde\n\nFranz Bellegarde (14. června 1866 Bad Ischl – 1915) byl rakouský šlechtic z rodu Bellegardů, státní úředník a politik z Bukoviny, na počátku 20. století poslanec Říšské rady. Zemřel v ruském zajetí za první světové války.\n\nPocházel ze slezské větvě rodu Bellegardů. Měl titul hraběte. Někdy býval národnostně řazen mezi Rumuny, někdy mezi Němce.\n\nByl okresním hejtmanem. Vystudoval Schottengymnasium ve Vídni a Vídeňskou univerzitu. Sloužil v armádě u 2. dragounského regimentu a 3. zeměbraneckého hulánského regimentu. Byl poručíkem v záloze. Počátkem 20. století zastával funkci okresního hejtmana v Câmpulungu. Byl zemským vládním radou a měl titul c. k. komořího. Byl rovněž čestným rytířem maltézského řádu.\n\nMěl zájem o rozvoj rumunského zemědělství v Bukovině. Deník \"Neue Freie Presse\" ho v nekrologu označil za \"malého bukovinského Tolstoje\", který v sobě spojoval \"patriarchálně-konzervativní i radikálně-demokratické rysy\".\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907. Byl zvolen za obvod Bukovina 10. Rezignoval 14. září 1910. Do parlamentu pak místo něj usedl Gheorghe Sârbu. Po volbách roku 1907 byl uváděn coby člen poslaneckého Rumunského klubu.\n\nV závěru života zastával funkci místodržitelského rady ve Štýrsku. Zemřel za první světové války. Byl raněn a padl do ruského zajetí. Jako pohřešovaný byl nahlášen 2. dubna 1915 poblíž Lubaczówa. V prosinci 1915 oznámil rakouský tisk, že Bellegarde v zajetí zemřel.\n"}
{"id": "1169083", "url": "https://cs.wikipedia.org/wiki?curid=1169083", "title": "Calgary Broncos", "text": "Calgary Broncos\n\nCalgary Broncos byl profesionální kanadský klub ledního hokeje, který sídlil v Calgary v provincii Alberta. Měl být součástí nově založené ligy World Hockey Association.\n\nKlub byl založen 1. listopadu 1971, jeho majitelem byl Bob Brownridge. Tým byl přijat do nově vzniklé ligy World Hockey Association a zúčastnil se draftu, tehdy si vybral - Barry Gibbse, Jima Harrisona, Dale Hogansona a Jacka Norrise. Před startem soutěže zemřel majitel Brownridge, to mělo za následek přestěhování do Ohia, nově vznikl klub Cleveland Crusaders, který převzal práva k účasti WHA.\n\nBroncos byl založen v Alberta, kde měl sloužit především k rivalitě s Edmonton Oilers. Poté, co tým přesídlil, se Edmonton Oilers přejmenoval na Alberta Oilers se záměrem rozdělení jejich domácích zápasů mezi Calgary a Edmonton. Oilers nakonec neodehráli žádný domácí zápas v Calgary. Po prvním roce se vrátili k tradičnímu názvu Edmonton Oilers.\n\n"}
{"id": "1169084", "url": "https://cs.wikipedia.org/wiki?curid=1169084", "title": "Hitoši Sugai", "text": "Hitoši Sugai\n\nHitoši Sugai (: ), (* 29. prosince 1962 ve Furubiře, Japonsko) je bývalý japonský zápasník – judista.\n\nJudu se věnoval vrcholově jako student univerzity Tókai v Tokiu. V japonské seniorské reprezetaci se prosadil v roce 1985 v polotěžké váze. V roce 1988 měla jeho rivalita Korejcem Ha Hjong-čuem vygradovat ve finále olympijských her v Soulu. Jeho naděje však vzal hned v prvním zápase Francouz Stéphane Traineau a podobně v prvním kole skončil i jeho hlavní rival. Sportovní kariéru ukončil v roce 1990. Věnuje se manažerské práci v oblasti sportu.\n\n"}
{"id": "1169088", "url": "https://cs.wikipedia.org/wiki?curid=1169088", "title": "Svoboda (nakladatelství)", "text": "Svoboda (nakladatelství)\n\nNakladatelství Svoboda bylo československé nakladatelství působící v letech 1945-1998.\n\nNakladatelství se zaměřovalo na politickou a společenskou literaturu převážně z oblasti marxismu-leninismu. Vzniklo roku 1945 jako účelové zařízení KSČ. Vydávalo politickou i krásnou literaturu, poezii, ale také slovníky a sborníky o SSSR a komunistické politické teorii.\n\nV nakladatelství byly postupně vytvořeny \"redakce beletrie\", \"redakce politické a vědecké literatury\" a \"redakce umělecké a literární kritiky\".\n\n\nJméno nakladatelství se v čase měnilo a měnila se i právní forma.\n\n\n"}
{"id": "1169089", "url": "https://cs.wikipedia.org/wiki?curid=1169089", "title": "Ich Troje", "text": "Ich Troje\n\nIch Troje je polská pop-rocková skupina založená 3. listopadu 1995 v Lodži. Skupina zpívá nejvíce polsky, ale také můžeme slyšet písničky zpívané anglicky, francouzsky, německy, italsky a rusky. Skupina dvakrát reprezentovala Polsko v Eurovision. Od roku 2002 do roku 2006 to byla nejpopulárnější polská kapela.\n\nPrvních pět let své existence byly Ich Troje prakticky neznámou kapelou. Během tohoto období skupina nahrála čtyři alba. V tomhle období kapela vystupovala v sestavě: Michal Wisniewski, Jacek Lagwa a Magda Femme. V roce 2001 Magda Femme odchází na sólovou kariéru a na její místo nastupuje talentovaná Justyna Majkowská se kterou skupina nahrává dvě průlomové desky: \"Ad. 4\" i \"Po piąte... a niech gadają.\" Justyna také nazpívala písničky na Best of, které původně zpívala Magda Femme.\n\nSkupina začala být populární díky písničce \"\"Powiedz\"\", která vyšla na albu Ad.4. S touhle písní skupina vyhrála první místo na festivalu v Opoli. Díky tomuto úspěchu reprezentovala skupina Polsko na švédském festivalu Karlsmahn, na kterém opět vyhrála první místo. V tomhle období vystupovala skupina skoro každé dva týdny v různých pořadech v televizi. Díky tomu si získala obrovskou popularitu napříč generacemi.\n\nV roce 2003 byla skupina nominována do Eurovision - zajímavé na tom je, že byla nominována jak ze strany Němců, tak ze strany Poláků. Skupina reprezentovala Polsko s polsko-německou písní \"Żadnych granic-Keine Grenzen\". S touhle skladbou se Ich Troje dostává až do finále a obsazuje 8.místo.. O týden později reprezentuje Německo pod názvem Troje se skladbou \"Liebe macht Spaß\" se kterou obsazuje 6.místo. Po Eurovizy se popularita v Polsku zněkolikanásobyla. Skupina nahráhá německy zpívanou desku \"Keine Grenzen\" - což pobouřilo polské fanoušky a Michal musel slíbit, že hlavním jazykem bude Polština (většina desek Ich Troje je nazpívaná polsky). Díky desce \"Keine Grenzen\" skupina hojně vystupuje v Německu a získává si tam obrovskou popularitu, což ovšem zavinilo odchod Justyny ze skupiny - uměla pouze trochu německy. Na její místo nastupuje Anna Świątczak.\n\nSkupina oficiálně ukončuje svoji činnost 31. prosince 2004. Roku 2005 se po vyhlášení cen na festivalu Sopot Ich Troje vrací na scénu. Do skupiny se vrací Justyna Majkowská a Magda Femme. V roce 2006 byla skupina opět nominována do Eurovision, kde vystupuje písničkou \"Folow my heart\", se kterou získává 11.místo.\n\nRoku 2007 skupina zpětně pořádá koncert k 10 rokům své existence.\n"}
{"id": "1169093", "url": "https://cs.wikipedia.org/wiki?curid=1169093", "title": "Gheorghe Grigorovici", "text": "Gheorghe Grigorovici\n\nGheorghe Grigorovici (4. května 1871 Storožynec – 18. července 1950 Bukurešť) byl rakouský politik rumunské národnosti z Bukoviny, na počátku 20. století poslanec Říšské rady.\n\nPocházel z rodiny učitele Basila Grigorovici. Vystudoval v letech 1885–1892 státní vyšší gymnázium v Rădăuți a potom medicínu na Vídeňské univerzitě. Podle jiného zdroje absolvoval Černovickou univerzitu. Pracoval jako dělnický tajemník a vydavatel rumunského sociálně demokratického tiskového orgánu \"Lupta\". Patřil mezi zakládající členy sociální demokracie v Bukovině, která vznikla roku 1896. Na přelomu 19. a 20. století hrál významnou roli v místní politice. V roce 1905 byl zvolen tajemníkem rumunské sociální demokracie v Bukovině (Partidul Social Democrat Român din Bucovina).\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907. Byl zvolen za obvod Bukovina 02. Mandát obhájil ve volbách do Říšské rady roku 1911. Po volbách roku 1907 i 1911 byl uváděn coby člen poslaneckého Klubu německých sociálních demokratů.\n\nKdyž se po rozpadu monarchie utvořila v Bukovině rumunská národní rada s 48 členy, která se prohlásila reprezentantem této země, odmítl Grigorovici účast v tomto zákonodárném shromáždění s poukazem na to, že národní rada nerespektuje zájmy nerumunských národností, zejména Ukrajinců na správu regionu. Zároveň byl ale stoupencem sjednocení všech rumunských oblastí do rumunského státu.\n\nVýznamně se politicky angažoval i v meziválečném období. Zasedal v několika volebních obdobích jako poslanec Parlamentu Rumunska. Podle jiného zdroje byl v letech 1919–1921 senátorem Parlamentu Rumunska. V letech 1936–1950 zastával funkci předsedy ústředního výboru Sociálně demokratické strany Rumunska. Odmítal komunistickou ideologii. V období od listopadu 1939 do května 1940 byl podtajemníkem na ministerstvu práce.\n\nPo nastolení komunistického režimu v Rumunsku byl Grigorovici pronásledován. 13. června 1949 byl zatčen a bez soudního procesu uvězněn. Zemřel v červenci 1950 ve věznici Văcărești v Bukurešti.\n\nJeho manželkou byla Tatiana Grigorovici (rozená Pistermann), která působila jako marxistická publicistka a ekonomka.\n"}
{"id": "1169095", "url": "https://cs.wikipedia.org/wiki?curid=1169095", "title": "Irmengarda Brunšvická", "text": "Irmengarda Brunšvická\n\nIrmengarda Brunšvická ( \"Irmengard bei Rhein\" či také \" Irmengard von Baden\", 1200 – 24. února 1260) byla bádenská a veronská markraběnka. Do manželství přinesla město Pforzheim.\n\nNarodila se jako starší ze dvou dcer rýnského falckraběte Jindřicha a jeho první manželky Anežky, dcery Konráda Štaufského. Okolo roku 1217 byla provdána za postaršího bádenského markraběte Heřmana V.\n\nManželé společně poskytovali četné donace klášterům v Maulbronnu, Tennenbachu, Herrenalbu, Selzu, Salemu a Backnangu. Po manželově smrti Irmengarda společně se syny založila klášter Lichtenthal, kam nechala přenést manželovy ostatky a sama tam byla po své smrti pohřbena. Téměř třímetrový náhrobek ji zpodobňuje jako donátorku s vdovským závojem, držící model kláštera a obklopenou dvěma andílky.\n\n"}
{"id": "1169096", "url": "https://cs.wikipedia.org/wiki?curid=1169096", "title": "ŠKF Baník Handlová", "text": "ŠKF Baník Handlová\n\nŠKF Baník Handlová (celým názvem: Športový klub futbalu Baník Handlová) byl slovenský fotbalový klub, který sídlil ve městě Handlová v Trenčínském kraji.\n\nV roce 1912 byl odehrán první zápas na půdě města mezi mužstvy Handlová - Prievidza, tohle datum je považováno za vznik klubu. V letech 1918 – 1928 hrávalo místní mužstvo pouze přátelská utkání. Teprve v roce 1928 byly schváleny první stanovy klubu přičemž vznikl Športový klub Handlová. Největším úspěchem klubu byla celkem dvouletá účast ve druhé lize (v sezónách 1953 a 1968/69).\n\nV roce 2011 proběhla fúze mezi kluby FK Prievidza 2010 a ŠKF Baník Handlová, po kterém vznikl nový klub FC Baník Horná Nitra.\n\nZdroj: \n\n\n\nZdroj: \n\n\n\nZdroj: \n"}
{"id": "1169097", "url": "https://cs.wikipedia.org/wiki?curid=1169097", "title": "Oscar za nejlepší celovečerní animovaný film", "text": "Oscar za nejlepší celovečerní animovaný film\n\nCena Akademie za nejlepší celovečerní animovaný film (\"Academy Award for Best Animated Feature\"), kterou uděluje americká Akademie filmového umění a věd. Cena se každoročně uděluje od roku 2002.\n"}
{"id": "1169101", "url": "https://cs.wikipedia.org/wiki?curid=1169101", "title": "Baudouin", "text": "Baudouin\n\nBaudouin [\"bódoén\"] může znamenat:\n\n"}
{"id": "1169105", "url": "https://cs.wikipedia.org/wiki?curid=1169105", "title": "Muzeum Vysočiny Jihlava", "text": "Muzeum Vysočiny Jihlava\n\nMuzeum Vysočiny Jihlava je muzeum v Jihlavě, příspěvková organizace, jejímž zřizovatelem je Kraj Vysočina. Muzeum je umístěno v centru města Jihlavy na Masarykově náměstí, pobočky má v Telči, Třešti na na hradě Roštejnu. Muzeum obsahuje primárně sbírky regionálního charakteru, každý rok organizuje cca 10–15 tematických výstav. V roce 2017 byla k výročí 125 let od otevření muzea otevřena výstava s tématem jeho historie.\n\nHistorie muzea v Jihlavě počíná ke konci 19. století, v Jihlavě v tu dobu žilo převážně německé obyvatelstvo a uvědomovalo si postupně rostoucí vlivy českého obyvatelstva. V roce 1891 byl založen \"Muzejní spolek\" a v roce 1892 bylo založeno i muzeum, to bylo otevřeno v chlapecké měšťanské škole 23. června 1895. Až do května 1924 bylo muzeum striktně německé, po tomto datu bylo muzeum řízeno česko-německým kurátorem a čistě české bylo až po skončení druhé světové války.\n\nPo druhé světové válce bylo administrováno národním výborem a přestěhováno do zrekonstruovaných historických domů na hlavním jihlavském náměstí a stalo se centrem muzejní práce v tehdejším jihlavském kraji. Po reorganizaci v roce 1960 přeslo řízení muzea pod nově zřízený okresní národní výbor a získalo tak pojmenování \"Oblastní muzeum Vysočiny\" a ještě později \"Muzeum Vysočiny\". K muzeu se od 60. let 20. století postupně integrovali městská muzea v několika městech, tj. v roce 1963 muzeum v Polné, téhož roku muzeum v Telči, v roce 1964 se k muzeum připojil objekt hradu Roštejna a v roce 1974 se k muzeu připojilo městské muzeum v Třešti.\n\nPo reformě samosprávy a vytvoření nových krajů a kraje Vysočina bylo muzeum přejmenováno na \"Muzeum Vysočiny Jihlava\" a je administrováno Krajem Vysočina. V roce 2007 se z muzea v Jihlavě oddělilo Městské muzeum Polná.\n\nExpozice se nachází v muzeu v Jihlavě, další expozice také v pobočných muzeích v Třešti a Telči. Celkem je součástí sbírek 141096 exponátů.\n\nV muzeu Vysočiny v budovách na Masarykově náměstí 57 a 58 v Jihlavě se nachází několik expozic. Prvním souborem je \"Od gotiky po současnost – osm století v historii města\", druhým je \"Živá příroda Českomoravské vrchoviny\" a posléze jsou v muzeu umístěny ještě expozice nezařazené.\n\nSoučástí expozice pod názvem \"Od gotiky po současnost\" jsou subexpozice \"Gotická jihlava\", \"Renesance\", \"Baroko\", \"19. století\" a \"20. století\", kdy součástí těchto dílčích expozic jsou různé regionální památky z oblasti Jihlavy a okolí. Expozice \"Gotická Jihlava\" představuje počátky města Jihlavy a také jihlavské horní právo, také představuje vznikl tzv. Nové Jihlavy v souvislosti s těžbou stříbra. Expozice \"Renesance\" představuje tzv. \"Jihlavské velké století\", tj. století šestnácté, kdy Jihlava dosáhla svého historického vrcholu, mimo jiné bylo založeno i tzv. latinské gymnázium a to má také svoji expozici zpracovanou v této části muzea. V expozici pod názvem \"Baroko\" jsou uvedeny informace o třicetileté válce v Jihlavě, kdy ta zasáhla Jihlavu poměrně značně a pro názornost jsou v expozici uvedeny například plány Jihlavy z doby třicetileté války. Posléze jsou však uvedeny i příznaky rekatolizace v Jihlavě a opětovného hospodářského rozkvětu v Jihlavě v 18. století a také doby osvícenství v Jihlavě ke konci 18. století, v tu dobu z Jihlavy i odešli jezuité. V expozici 19. století se muzeum věnuje primárně Jihlavskému jazykovému ostrovu, průmyslové revoluci v Jihlavě a spolkovému životu v Jihlavě a v expozici 20. století se videoprojekcí ukazuje život v posledních letech v Jihlavě.\nSoučástí expozice pod názvem \"Živá příroda Českomoravské vrchoviny\" jsou subcelky \"Od dob ledových\", \"Otevřená krajina\", \"Vody a mokřady\" a \"Lesy\". V subcelku \"Od dob ledových\" jsou uvedeny příklady přírody pozdněglaciální v rámci Českomoravské vrchoviny a také příklady přírody z rašelinišť. V expozici jsou uvedeny mimo jiné kosterní pozůstatky a vzorky rašeliny, součástí sbírek je i model mamutího mláděte. V rámci subcelku \"Otevřená krajina\" jsou uvedeny příklady fauny a flory v rámci tzv. nelesních stanovišť na Českomoravské vrchovině, jsou uvedeny příklady obratlovců, hmyzu či přírodnin, podobně jsou ukázány mokřady a vodní biotopy v rámci subcelku \"Vody a mokřady\", součástí jsou i preparované příklady primárně ryb a ptáků. Typickým zástupcem přírody Českomoravské vrchoviny jsou lesy, kdy součástí podcelku \"Lesy\" jsou mimo jiné modely hub a vycpané preparáty velkých kopytníků. Součástí expozice je i model mraveniště s možnosti nahlédnutí do jeho stavby a také hmatové vzorky dřevin.\nMezi další expozice patří \"Krása středověké plastiky\", \"Dolování a mincování na Českomoravské vrchovině\", \"Geologie Českomoravské vrchoviny\" a \"Lapidárium\". V rámci expozice \"Krása středověké plastiky\" jsou vystaveny modely šesti pozdněgotických plastik, kdy hlavním exponátem má být kopie plastiky národní kulturní památky ČR sochy sv. Kateřiny z kostela sv. Jakuba Většího z Jihlavy. Expozice je umístěna v cechovní síni.\n\nV rámci expozice \"Dolování a mincování na Českomoravské vrchovině\" jsou uvedeny příklady hornického řemesla od zpracování rudy po samotnou výrobu mincí ve středověké mincovně, expozice je umístěná ve sklepení domu čp. 57 na Masarykově náměstí. Součástí expozice jsou i archeologické vykopávky ze Starých Hor u Jihlavy či z Cvilínku u Černova a příklady nerostných surovin z okolí Jihlavy.\n\nV expozici \"Geologie Českomoravské vrchoviny\" jsou uvedeny mineralogické exponáty i příklady hornin z oblasti Českomoravské vrchoviny, vzácnými exponáty jsou např. největší krystal na světě minerálu sekaninaitu z Dolních Borů, leštěná deska ametystu z Bochovic, stonařovský meteorit a například selenidy z Bukova.\n\nV zadní části domu čp. 57 je umístěn renesančně rekonstruovaný dvůr (expozice \"Lapidárium\"), kdy v jeho prostorách jsou vystaveny náhrobní kameny primárně ze zrušeného hřbitova u kostela sv. Jakuba Většího, ve sklepních prostorách jsou uvedeny příkladů kamenných architektonickách článků z kostelů sv. Jakuba Většího, Nanebevzetí Panny Marie a Povýšení sv. Kříže. Vystavena je i velká kamenná křtitelnice.\nNa hradě Roštejně je jako na bývalém loveckém hrádku umístěna mimo jiné expozice pracovny polesného, součástí je i expozice o historii hradu a také o dalších historických řemeslech z regionu Českomoravské vrchoviny. Přístupných je několik různých sálů, kdy součástí je například i přehlídka historických zbraní či například ukázka černé kuchyně. V roce 2016 mají být otevřeny dvě nové expozice, týkat se mají historie myslivectví a lovectví.\n\nSoučástí muzea je i bývalé \"městské muzeum v Třešti\", kdy to se zabývá primárně betlémářstvím. Muzeum sídlí od roku 2003 v Schumpeterově domě na na Rooseweltově ulici v Třešti.\n\nExpozice betlémářství ukazuje tradici betlémářství v Třešti a okolí, kdy vystaveny jsou betlémy od papírových po složité mechanické z 19. a 20. století. Další expozice pod názvem \"Zámecký pokoj\" ukazuje předměty z inventáře třešťského zámku, primárně nábytek a portréty majitelů panství. Další expozice se věnuje životu a dílu \"Josefa Aloisa Schumpetera\", kdy tento ekonom se narodil právě v \"Schumpeterově domě\" v roce 1883. Poslední expozicí je expozice nazvaná \"Zaniklý třešťský průmysl\", kdy ta ukazuje příklady z průmyslových odvětví v Třešti, například se jedná o ukázky předmětů ze sukna, sektorového nábytku či další dřevěné prvky.\nV telčské pobočce muzea, která sídlí v prvním patře jihozápadního křídla telčského zámku, jsou umístěny primárně sbírky z historie města. Součástí muzea je i model historického centra města Telče, model byl z papíru a dřeva vyroben z roku 1895. Jsou ukázány sbírky přibližující život v měšťanských domech na náměstí, stejně tak sbírky ukazující život ve venkovských staveních. Ve sbírkách jsou uloženy i svatební praporce, které jsou typickým doplňkem pro svatbu v kraji Českomoravské vrchoviny. Součástí sbírky je i africká sbírka manželů Foitových, stejně tak jako sochy Františka Vladimíra Foita.\n\n"}
{"id": "1169106", "url": "https://cs.wikipedia.org/wiki?curid=1169106", "title": "Twickenham Bridge", "text": "Twickenham Bridge\n\nTwickenham Bridge je obloukový silniční most překonávající řeku Temži v londýnské městské části Richmond. Vznikl jako první železobetonový třídílný most v zemi.\n\nJeho stavba začala 1. června 1931 a architektem mostu byl Maxwell Ayrton. Stavba stála 217 300 liber. Otevřen byl 3. července 1933 Eduardem, Princem z Walesu, který se v ten den zúčastnil i otvírání mostů Hampton Court Bridge a Chiswick Bridge. Tři oblouková rozpětí nad Temží mají délku 30 m, 31,8 m a 30 m; boční oblouková rozpětí mají délku 17 m. Šířka vozovky je 12,2 m a chodníky, nacházející se po stranách vozovky jsou 4,6 m široké. Výška mostu nad hladinou Temže při nízkém přílivu je 8,5 m.\n\nV roce 1994 byl most opravován.\n"}
{"id": "1169108", "url": "https://cs.wikipedia.org/wiki?curid=1169108", "title": "Rudolf I. Bádenský", "text": "Rudolf I. Bádenský\n\nRudolf I. Bádenský (1230 - 19. listopadu 1288) byl v letech 1250 až 1267 regentem markrabství za Fridricha I., pak se v roce 1268 stal sám bádenským markrabětem, kterým byl až do své smrti v roce 1288.\n\nJeho rodiči byli Heřman V. a Irmengarda, dcera Jindřicha V. Welfského. Rudolf zdědil Bádensko společně se svým bratrem Heřmanem, dokud se Heřman nepřiženil do rakouského knížecího rodu. Pak se Rudolf stal jediným bádenským vládcem.\n\nRudolf se v roce 1257 oženil s Kunhutou z Ebersteinu. Ebersteinova rodina odkázala polovinu svého hradu markraběti. V roce 1283 prodal Ota II. Eberstein Rudolfovi druhou polovinu Starého Ebersteinského hradu. Ve 14. století byl hrad sídlem bádenských markrabat. V roce 1250 Rudolf zahájil stavbu hradu Hohenbaden.\n\n23. srpna 1258 mu římský král Richard z Cornwallu pronajal město Steinbach. Rudolf krále požádal, aby to udělal. Páni z Weissensteinu od markraběte koupili hrad Liebeneck a vesnici Wurm. Rudolf se hádal s hrabaty z Württemberska a biskupy ze Štrasburgu nad mýtným na Rýně. Hádka s Württemberky skončila o několik let později, když se jeho syn přiženil do Württemberské dynastie.\n\nRudolf postavil mnoho kostelů a opatství. Vzhledem k jeho lásce k umění a minnesangům, byl Rudolf Beppem z Baselu veleben jako zbožný a dobrotivý člověk. Je pohřben v Lichtenthalském opatství.\n\n20. května 1257 se oženil s Kunhutou z Ebersteinu (1230 - 12. duben 1284), dcerou hraběte Oty z Ebersteinu. Měli spolu osm dětí:\n\n\n"}
{"id": "1169109", "url": "https://cs.wikipedia.org/wiki?curid=1169109", "title": "Vladimir Kovin", "text": "Vladimir Kovin\n\nVladimir Alexandrovič Kovin (rusky Владимир Александрович Ковин, * 20. června 1954 Gorkij, SSSR) je bývalý ruský hokejový útočník.\n\nV sovětské reprezentaci poprvé nastoupil 18.8.1976 v Göteborgu v přátelském utkání proti domácímu Švédsku (1:4). Utkání bylo přípravou na Kanadský pohár 1976, kde Kovin nastoupil. Sověti skončili na turnaji třetí. Na olympijském turnaji v Sarajevu 1984 se stal olympijským vítězem. Zúčastnil se i Kanadského poháru 1984 (semifinále). Naposledy si za národní tým zahrál na mistrovství světa 1985 v Československu (bronz). Celkem odehrál 64 utkání a vstřelil 21 branek.\n\nNejvyšší sovětskou soutěž hrál za mateřské Torpedo Gorkij od sezony 1971/72. Za tento celek hrál až do roku 1989, kdy bylo povoleno sovětským hráčům odejít do zahraničí.\n\nZávěr kariéry strávil v klubu HC Rémy, který posílil během sezony 1988/89, kdy s ním postoupil do první ligy. V tomto celku odehrál i následných pět sezon (sestup v roce 1993 klub vrátil do druhé nejvyšší soutěže). Tento klub vyřadil jeho číslo 10 z užívání. V poslední sezoně kariéry 1994/95 hrál za třetiligové ASG Tours.\n\nHC Rémy vedl v ročníku 2003/04 jako trenér (4. liga) a v letech 2006-2011 vedl mužstvo do 18 let. Ve stejném klubu se několikrát vrátil na led, konkrétně v sezonách 1998/99, 2003/04, 2007/08 a naposledy v jednom utkání ročníku 2014/15.\n\n"}
{"id": "1169112", "url": "https://cs.wikipedia.org/wiki?curid=1169112", "title": "Abdal Málik Chaíbrí", "text": "Abdal Málik Chaíbrí\n\nAbdal Málik Chaíbrí (arabsky: عبدالملك الخيبري‎; * 13. března 1986) je saúdskoarabský fotbalista hrající na postu defenzivního záložníka, který v současnosti hraje za saúdskoarabský klub Al Hilal FC.\n"}
{"id": "1169119", "url": "https://cs.wikipedia.org/wiki?curid=1169119", "title": "Lee Chong Wei", "text": "Lee Chong Wei\n\nDato' Lee Chong Wei (narozen 21. října 1982) je malajský profesionální hráč badmintonu. Od 21. srpna 2008 do 14. června 2012 (199 týdnů) vedl světový žebříček. Jde o třetího malajského hráče po Rashidu Sidekovi a Roslinu Hashimovi, který dosáhl této úrovně.\n\nLee Chong Wei získal stříbrnou medaili na olympijských hrách v letech 2008 a 2012. Za tento úspěch mu byl udělen titul Dato'.\n\nV současnosti znovu vede světový žebříček\n\nV mládí se Lee věnoval basketbalu. Badminton se začal učit v 11 letech na popud otce. V 17 letech si jeho talentu všiml Musbun Sidek, který ho přivedl do národního týmu.\n\n9. listopadu 2012 se oženil s Mew Choo. Spolu mají 2 děti, Kingston a Terrace.\n\n"}
{"id": "1169122", "url": "https://cs.wikipedia.org/wiki?curid=1169122", "title": "Jessy Greene", "text": "Jessy Greene\n\nJessy Greene je americká houslistka, violoncellistka a zpěvačka. V letech 2007 až 2010 vystupovala se skupinou Foo Fighters. Mimo koncertů s kapelou hrála také na jejím albu \"Wasting Light\". V roce 2013 hrála na desce \"The Ballad of Boogie Christ\" zpěváka Josepha Arthura. Dále hrála například na albu \"M:FANS\" velšského hudebníka a skladatele Johna Calea. Během své kariéry spolupracovala s mnoha dalšími hudebníky, mezi něž patří například Ben Harper, Brody Dalle, Dessa a Mike Gunther či skupiny Wilco a The Afghan Whigs. Rovněž nahrála několik sólových skladeb.\n\n"}
{"id": "1169124", "url": "https://cs.wikipedia.org/wiki?curid=1169124", "title": "Černohlávek velkokvětý", "text": "Černohlávek velkokvětý\n\nČernohlávek velkokvětý (\"Prunella grandiflora\") je nevysoká, převážně planě rostoucí vytrvalá bylina s pyskatými květy obvykle nafialovělé barvy. Je to jeden ze tří původních druhů rodu černohlávek, které vyrůstají v české přírodě.\n\nRostliny tohoto druhu jsou evropského původu a výhradně v Evropě rostou, Nejvíce ve střední a východní. Vyskytují se na západě od severního Španělska a střední Francie až po střední Ural na východě, izolované arely jsou na Krymu a v oblastech před Kavkazem. Jižní evropská hranice vede severem Itálie a Balkánu, severní hranice severem Německa, Polska a jihem Švédska.\n\nV České republice se roztroušeně nachází v teplých nížinách ve středních a severozápadních Čechách a na stření a jižní Moravě. Do středních a vyšších poloh proniká jen ojediněle. Počty rostoucích rostlin černohlávka velkokvětého dlouhodobě klesají a proto byl „Červeným seznamem cévnatých rostlin z roku 2012“ zařazen mezi ohrožené druhy (C3) rostlin české flory.\n\nTato sluncemilná rostlina osídluje místa s výhradně vápencovitým nebo bazickým podložím. Roste na osluněných travnatých stráních a loukách a také po okrajích a na mýtinách světlých listnatých lesů, kde je půda mírně vlhká. Na vyloženě suchých místech se černohlávku velkokvětému nedaří, vyrůstá velmi nízký a z vytrvalé rostliny se stává jednoletkou nebo dvouletkou.\n\nRostlina je vytrvalá, 15 až 50 cm vysoká a její nafialovělá lodyha roste z krátkého oddenku. Přímá nebo vystoupavá lodyha je čtyřhranná se dvěma sblíženými žebry a je pouze ojediněle větvená a někdy chlupatá. Je porostlá vstřícnými listy, dlouhými 3 až 8 cm a širokými 2 až 4 cm, které jsou u spodu lodyhy řapíkaté a nahoře až přisedlé. Listové čepele jsou vejčité až kopinaté, na bázi klínovité, po obvodě někdy vroubkované, na konci mají krátkou špičku a jsou oboustranně řídce chlupaté.\n\nPyskaté květy s vejčitými, brvitými listeny vyrůstají po šesti až deseti v jednom až třech, k sobě sblížených lichopřeslenech. Vytvářejí tak hustý, vejčitý lichoklas 3 až 5 cm dlouhý, který začíná až okolo 5 cm nad nejvyšším párem listů.\n\nKalich, asi 1,5 cm dlouhý, má tři horní a dva spodní kopinaté lístky hnědočerně zbarvené. Vyčnívající koruna, až 3 cm dlouhá, má bělavou rourku a fialové pysky, horní pysk je celistvý a vyklenutý, dolní třílaločný je kratší a má střední lalok třásnitý. Ojediněle je celá koruna bílá nebo načervenalá. Většina květů bývá oboupohlavných a jen některé jsou menší a mají zakrslé tyčinky s prašníky. Vykvétají v červnu až srpnu, opylovány jsou včelami a motýly. Plodem jsou čtyři tvrdky. Ploidie druhu je 2n = 28.\n\nTato nízká, na podzim opadávající trvalka bývá občas pěstována v okrasných zahradách, kde poutá pozornost svými květy. Může růst po mnoho let na stejném místě a nevyžaduje náročnou péči. Je také vhodnou rostlinou do kvetoucích trávníků, po posečení dobře a rychle obrůstá. Obsahuje látky podporující srážení krve a proto se v minulosti používala sušená nať a květy ke stavění krvácení při vnějším poranění.\n"}
{"id": "1169128", "url": "https://cs.wikipedia.org/wiki?curid=1169128", "title": "U 124 (1940)", "text": "U 124 (1940)\n\nU 124 (1940) (přezdívka \"Edelweissboot\") byla německá ponorka dalekého dosahu typu IX B postavená před druhou světovou válkou pro německé válečné námořnictvo. V období mezi srpnem 1940 a dubnem 1943 vyplula na 11 bojových plaveb. \"U 124\" potopila 48 spojeneckých lodí o celkové tonáži 224 953 BRT, 2 válečné lodě o celkové tonáži 5 775 BRT a poškodila 4 lodě o celkové tonáži 30 067 BRT. Do služby byla zařazena 11. června 1940 pod velením Georga-Wilhelma Schulze (10. března 1906–5. června 1986). Dalším velitelem byl Johann Mohr (12. června 1916–3. dubna 1943).\n\nPonorka \"U 124\" byla objednána 24. května 1938 v loděnicích Duetsche Schiff - und Maschinenbau Altiengesselschaft Wesser v Brémách pod výrobním číslem 968. Výroba byla zahájená 16. listopadu 1939. Na vodu byla spuštěna 15. června 1940. Do služby byla zařazena 10. září 1940. Typ IX B byla delší než původní ponorky typu IX. Na hladině měla výtlak 1 051 tun, při ponoření 1 178 tun. Ponor byl 4,7 m, výška 9,6 m. Pohon tvořily dva devíti válcové diesel motory MAN M 9 V 40/46 o celkovém výkonu 4 400 PS (3 240 kW) k pohonu na hladině a dobíjení baterií. K plavbě pod vodu sloužily dva elektromotory Siemens-Schuckert 2 GU 345/34 o celkovém výkonu 1000 PS (740 kW). Dvě lodní hřídele poháněly ponorku pomocí lodních šroubů o průměru 1,92 m. Mohla se potopit a plout až 230 m pod hladinou moře. Její maximální rychlost byla 18,2 uzlů (33,7 km/h) na hladině a 7,3 uzlů (13,5 km/h) pod hladinou. Dosah byl 12 000 námořních mil (22 000km) při rychlosti 10 uzlů (19 km/h), pod vodou při rychlosti 4 uzly (7,4 km/h) urazila 64 námořních mil (119 km).\n\n\"U 124\" od 10. června 1940 do 19. srpna 1940 byla zařazena k jako výcviková ponorka 2. ponorkové flotily–školní ve Wilhelmshavenu. Od 19. srpna 1940 do 2. dubna 1943 byla převelena pod 2. ponorkovou flotilu (německy 2. U-Flottille, anglicky 2nd U-boat Flotilla) ve Wilhelmshaven pak v Lorientu ve Francii. Během své služby se zúčastnila dvou vlčích smeček. Na ponorce \"U 124\" sloužili pozdější velitelé \"U 123\" Reinhard Hardegen a \"U 515\" Werner Henke.\n\nLodním znakem byl květ plesnivce alpského. Kapitán Schulz velel ponorce \"U 64\", která byla potopena u norských břehů. Kapitánovi a části posádky se podařilo doplavat ke břehům, kde se jich ujali němečtí horští myslivci (v jejich znaku byla alpská protěž). Z vděčnosti k zachráncům byla tato květina zvolena jako znak \"U 124\". Pod velením Mohra byl přidán na věž druhý znak: \"zelená žába\".\n\nNa první bojovou plavbu ponorka \"U 124\" vyplula z Kielu 19. srpna 1940 a vrátila se 16. září 1940 do Lorientu. Operační prostor byl v Severním moři, kolem Hebrid, v Severním průlivu, kolem ostrůvku Rockall a na sever od Irska . Potopila 2 lodi o celkové tonáži 10 563 BRT a jednu loď poškodila o celkové tonáži 3 900 BRT.\n\nNákladní loď \"Harpalyce\" byla potopena severně od ostrova Lewis, Hebridy u Skotska. Loď \"Stakesby\" byla poškozená a odtažená na mělčinu u \"Stornaway\". Později byla vyzvednuta, opravena a přejmenována na \"Empire Derwent\".\n\nPonorka \"U 124\" byla napadena \"HMS Godetia\" korvetou třídy Flower Královského námořnictva, která na ni svrhla 12 hlubinných pum. \"U 124\" se potopila do hloubky 90 m na členité mořské dno, kde ležela hodinu a tak korveta s ní ztratila kontakt. Útok ponorce poškodil tři torpédomety. Zbytek mise podávala zprávy o počasí.\n\nNa druhou bojovou plavbu \"U 124\" vyplula 5. října 1940 z Lorientu a vrátila se 13. listopadu 1940. Operační prostor byl v severní části Atlantiku u severozápadně od Irska. \"U 124\" potopila 5 lodí o celkové tonáži 20 061 BRT. Dne 17. října 1940 byla napadena anglickou ponorkou \"HMS Clyde\", jejíž tři torpéda minuly cíl.\n\nNa třetí bojovou plavbu \"U 124\" vyplula 16. prosince 1940 z Lorientu a vrátila se 22. ledna 1941. Operační prostor byl v severní části Atlantského oceánu, v Severním průlivu. \"U 124\" potopila jednu loď o celkové tonáži 5 965 BRT severovýchodně od ostrůvku \"Rockall\".\nNa čtvrtou bojovou plavbu \"U 124\" vyplula 23. února 1941 z Lorientu a vrátila se 1. května 1941. Operační prostor byl v centrální části Atlantského oceánu, u Kanárských ostrovů a Freetownu. \"U 124\" potopila 11 lodí o celkové tonáži 53 297 BRT. 4. března 1941 v \"Las Palmas\" natankovala 34 m paliva a naložila proviant. Mez 15. březnem a 19. březnem 1941 z pomocného křižníku Kormoran doplnila torpéda a 80 m paliva.\n\nOsobní loď \"Umona\" byla potopena 170 km jihozápadně od Freetownu, Sierra Leone.\n\nNa pátou bojovou plavbu \"U 124\" vyplula 10. července 1941 z Lorientu a vrátila se 1. října 1941. Operační prostor byl západně od Gibraltaru a u severozápadního pobřeží Afriky. Během bojové plavby žádná loď nebyla potopena ani poškozena.\nNa šestou bojovou plavbu \"U 124\" vyplula 16. září 1941 z Lorientu a vrátila se 1. října 1941. Operační prostor byl v severní části Atlantského oceánu u jihozápadně od Irska. \"U 124\" potopila šest lodí o celkové tonáži 11 659 BRT.\n\nNa sedmou bojovou plavbu \"U 124\" vyplula 30. října 1941 z Lorientu a vrátila se 29. prosince 1941. Operační prostor byl v centrální části Atlantského oceánu u Kapverdských ostrovů a ostrovů Ascension a Svatá Helena. \"U 124\" potopila jednu loď o celkové tonáži 6 275 BRT a jeden lehký křižník. U 124 doplnila 18. listopadu 1941 106 m paliva ze zásobovací lodi \"Python\". 6. prosince z ponorky \"U 68\" doplnila 50 m paliva a také 104 zachráněných námořníků z pomocného křižníku Atantis (byl potopen 22. prosince 1941), z toho bylo předáno 70 mužů na italskou ponorku \"Calvia\" 18. prosince 1941. V St. Nazaire 28. prosince 1941 vysadila zachráněné námořníky a ještě v tentýž den vyplula do Lorientu.\n\nKřižník \"HMS Devonshire\" napadl pomocný \"křižník Atlantis\" a potopil jej 22. prosince 1941.\nLehký křižník \"HMS Dunedin\" byl potopen ponorkou \"U 124\" severovýchodně od \"Recife\", Brazílie.\nNa osmou bojovou plavbu \"U 124\" vyplula 21. února 1942 z Lorientu a vrátila se 10. dubna 1942. Operační prostor byl u východního pobřeží USA, u mysu Lookout (Cap Lookout) Severní Karolína a u mysu Hatteras, Severní Karolína, a severně od Bermud. U 124 potopila sedm lodí o celkové tonáži 42 048 BRT a poškodila tři lodě o celkové tonáži 26 167 BRT. Tanker \"Acme\" po zásahu torpédem se potopil v mělkých vodách, odkud byl později vyzdvižen a opraven. Tanker \"Atlantic Sun\" byl poškozen, opraven a 15. února 1943 potopen ponorkou \"U 607\". Tanker \"Esso Nashville\" po zásahu torpédem byl roztržen. Jeho příď se potopila. Záď, která se udržela nad vodou, byla odtažena do Baltimoru, zde byl tanker opraven a znovu zařazen do služby 16. března 1943.\n\nNa devátou bojovou plavbu \"U 124\" vyplula 4. května 1942 z Lorientu a vrátila se 26. června 1942. Operační prostor byl v severní části Atlantiku u ostrova Newfoundland. Zúčastnila se vlčí smečky \"Hecht\". \"U 124\" potopila šest lodí o celkové tonáži 31 504 BRT jednu korvetu o celkové tonáži 925 BRT. Během plavby 27. května 1942 doplnila 30 m paliva z ponorky \"U 116\".\n\nParník \"Seattle Spirit\" byl vyzbrojen jedním čtyř palcovým kanonem a dvěma kulomety ráže 7,62 a 12,7 mm.\n\nNa desátou bojovou plavbu \"U 124\" vyplula 25. listopadu 1942 z Lorientu a vrátila se 13. února 1943. Operační prostor byl v západní části Atlantiku u Jižní Ameriky v Karibiku. Dne 1. ledna 1943 byla napadena hydroplánem Catalina východně od Port of Spain. \"U 124\" potopila jednu loď o celkové tonáži 4 669 BRT. Během plavby doplnila 19. května 90 m paliva z ponorky U 460.\n\nTanker \"Broad Arrow\" byl vyzbrojen pěti palcovým kanonem a dvěma kulomety ráže 7,62 mm. Parník \"Birmingham City\" byl vyzbrojen jedním čtyř palcovým a jedním tří palcovým kanonem a dvěma kulomety ráže 12,7 mm. Parník \"Collingsworth\" byl vyzbrojen jedním čtyř palcovým a jedním tří palcovým kanonem a osmi rychlopalnými kanony ráže 20 mm. Parník byl vyzbrojen dvěma tří palcovými kanony a dvěma kulomety ráže 12,7 mm.\n\nNa jedenáctou bojovou plavbu \"U 124\" vyplula 2. dubna 1943 z Lorientu. Operační prostor byl u pobřeží Španělska. \"U 124\" potopila dvě lodě o celkové tonáži 9 547 BRT.\n2. dubna 1943 byla ponorka U 124 napadena korvetou \"HMS Stonecrop (K142)\" a \"HMS Black Swan,\" eskortními plavidly konvoje OS 45. Západně od portugalského přístavu Porto byla \"U 124\" potopena. Celá posádka 53 námořníků zahynula.\n\nPonorka \"U 124\" se zúčastnila v průběhu bojových operací dvou vlčích smeček\n\n\"U 124\" je zmiňována v písničce \"Wolfpack\" v podání švédské power metalové kapely Sabaton. Tématem písně je útok vlčí smečky \"Hecht\" na konvoj \"ONS 92\".\n\n\n\n\n"}
{"id": "1169129", "url": "https://cs.wikipedia.org/wiki?curid=1169129", "title": "An Pjong-kun", "text": "An Pjong-kun\n\nAn Pjong-kun (: ), (: ), (* 23. února 1962 v Kimčchonu, Jižní Korea) je bývalý korejský zápasník – judista, olympijský vítěz z roku 1984.\n\nČlenem seniorské reprezentace byl od počátku osmdesátých let. Prosazovat se začal až v olympijském roce 1984 a svými výkony si řekl o účast na olympijských hrách v Los Angeles. Ve čtvrtfinále vrátil prohru z asijského mistrovství Japonci Hidetoši Nakanišimu a ve finále si takticky pohlídal obhájce titulu Itala Ezia Gambu. Získal zlatou olympijskou medaili, na kterou navázal v dalších letech titulem mistra světa a vítězstvím na Asijských hrách. V roce 1988 se vrátil v polostřední váze a vybojoval si účast na domácích olympijských hrách v Soulu. Formu však optimálně nenačasoval a jeho snahy skončily ve druhém kole. Vzápětí ukončil sportovní kariéru. Věnuje se trenérské práci na univezitě v Jonginu. V roce 2008 vedl jako šéftrenér jihokorejskou mužskou reprezentaci na olympijských hrách v Pekingu. V roce 2015 byl obviněn z korupce.\n\n"}
{"id": "1169131", "url": "https://cs.wikipedia.org/wiki?curid=1169131", "title": "Wood Lane (stanice metra v Londýně)", "text": "Wood Lane (stanice metra v Londýně)\n\nWood Lane je stanice metra v Londýně, otevřená 12. října 2008. Stanice byla navržena architektonickým studiem Ian Ritchie. Autobusové spojení zajišťují blízké stanice \"White City\" a \"Ariel Way White City\". 300 metrů severně je stanice Central Line \"White City\". Stanice se nachází v přepravní zóně 2 a leží na linkách:\nV letech 1920-1959 stanice ležela na lince Metropolitan Line.\n"}
{"id": "1169134", "url": "https://cs.wikipedia.org/wiki?curid=1169134", "title": "Římskokatolická farnost Milotice u Kyjova", "text": "Římskokatolická farnost Milotice u Kyjova\n\nŘímskokatolická farnost Milotice u Kyjova je územní společenství římských katolíků s farním kostelem Všech svatých v děkanátu Kyjov. \nSoučasný kostel byl postaven na místě starého kamenného kostela v letech 1697–1701. V letech 1702–1703 byl dobudován přilehlý areál.\nChrám byl poškozen hned po svém dokončení v roce 1705 při vpádu kuruců a podruhé požárem v roce 1807, kdy shořela celá věž. Kostel je chráněn jako kulturní památka České republiky.V roce 1742 proběhla generální oprava celé stavby a výstavba nového bočního oltáře svatého Kříže.\n\nSoučasným farářem je od 30. července 2013 R. D. Mgr. Pavel Kaška.\n\nNa území farnosti se pravidelně koná Tříkrálová sbírka. V roce 2016 se při ní vybralo 72 068 korun.\n\nV listopadu 2018 ve farnosti uděloval svátost biřmování biskup Josef Nuzík. \n\n"}
{"id": "1169136", "url": "https://cs.wikipedia.org/wiki?curid=1169136", "title": "Heřman VII. Bádenský", "text": "Heřman VII. Bádenský\n\nHeřman VII. Bádenský, přezdívaný \"Hodiny\" (1266 – 12. července 1291) byl od roku 1288 do své smrti bádenským markrabětem.\n\nJeho rodiči byli Rudolf I. Bádenský a Kunhuta z Ebersteinu, dcera hraběte Oty z Ebersteinu.\n\nV roce 1291 přijal některé majetky, včetně Bietigheimu z kláštera Weissenburg.\n\nZemřel 12. července 1291 a byl pohřben v Lichtenthalském opatství.\n\nPřed 6. říjnem 1278 se oženil s Anežkou z Truhendingenu. Měli spolu několik dětí:\n\n"}
{"id": "1169137", "url": "https://cs.wikipedia.org/wiki?curid=1169137", "title": "Sebevražedný oddíl (film)", "text": "Sebevražedný oddíl (film)\n\nSebevražedný oddíl (v anglickém originále Suicide Squad) je americký akční film z roku 2016 režiséra a scenáristy Davida Ayera, natočený na motivy komiksů z vydavatelství DC Comics o stejnojmenném antihrdinském týmu padouchů, kteří jsou najati na tajnou misi, aby zachránili svět. V hlavních rolích se představili Will Smith, Jared Leto, Margot Robbie, Joel Kinnaman, Viola Davis, Jai Courtney, Jay Hernandez, Adewale Akinnuoye-Agbaje, Ike Barinholtz a Scott Eastwood. Jedná se o třetí snímek filmové série DC Extended Universe. V roce 2021 má být uveden filmový sequel \"The Suicide Squad\".\n\nFilm měl slavnostní premiéru v New Yorku 1. srpna 2016, do amerických kin byl uveden 5. srpna toho roku. V České republice byl promítán od 4. srpna 2016.\n\nPo se Amanda Wallerová, vedoucí důstojnice tajné agentury A.R.G.U.S., rozhodne zřídit zvláštní Údernou jednotku X, která by měla být k dispozici pro vysoce rizikové akce. Této jednotce, přezdívané Sebevražedný oddíl, velí plukovník Rick Flag a je sestavena z velmi nebezpečných vězněných kriminálníků: elitního nájemného zabijáka Deadshota, šílené bývalé psychiatričky Harley Quinn, bývalého gangstera El Diabla s pyrokinetickými schopnostmi, oportunistického zloděje Kapitána Bumeranga, geneticky zmutovaného Killer Croca a specializovaného vraha Slipknota. Dalším členem jednotky měla být Flagova přítelkyně archeoložka June Mooneová, jejíž tělo ovládla Enchantress, pradávná bytost z jiné dimenze s božskými schopnostmi. Ta však Wallerovou brzy zradí a má v plánu pomocí mystické zbraně vyhladit lidstvo za to, že ji uvěznilo. Obsadí Midway City, jehož obyvatele s pomocí svého bratra Incuba přemění v monstra. Wallerová proto povolá Sebevražedný oddíl, který má za cíl dorazit do Midway City a zachránit odtud velmi významnou osobu. Za odměnu jim mají být sníženy tresty.\n\n\nV cameo rolích se ve filmu objevili také Ben Affleck (Bruce Wayne / Batman) a Ezra Miller (Barry Allen / Flash).\n\nFilm byl oznámen v roce 2009, producentem měl být Dan Lin, scenáristou Justin Marks. Smlouvu k režírování snímku a napsání jeho scénáře podepsal David Ayer v září 2014.\n\nV říjnu 2014 nabídlo studio Warner Bros. role Ryanu Goslingovi, Tomu Hardymu, Margot Robbie a Willu Smithovi. Server \"TheWrap\" v listopadu uvedl, že pro roli Jokera, kterou měl původně ztvárnit Gosling, je nyní zvažován Jared Leto. Obsazení hlavních rolí (Smith, Hardy, Leto, Robbie, Jai Courtney, Cara Delevingne) bylo oznámeno v prosinci 2014. Pro postavu Amandy Wallerové studio zvažovalo Violu Davis, Octaviu Spencer a Oprah Winfrey.\n\nTom Hardy se však zanedlouho role Ricka Flaga vzdal, protože plánovaná produkce snímku kolidovala s natáčením filmu \"Revenant Zmrtvýchvstání\". Role tak byla nabídnuta Jakeu Gyllenhaalovi, ten ji odmítl. Studio poté zvažovalo Joela Edgertona, Jona Bernthala a Joela Kinnamana. V únoru 2015 byl obsazen Jay Hernandez a Kinnaman byl potvrzen do role Flaga. Na 87. předávání Oscarů Viola Davis potvrdila, že si ve filmu zahraje Amandu Wallerovou. V březnu 2015 prozradil Scott Eastwood, že byl rovněž obsazen do připravovaného filmu. Role Killer Croca a Katany téhož měsíce získali Adewale Akinnuoye-Agbaje a Karen Fukuhara. Během dubna 2015 byli obsazeni Adam Beach, Ike Barinholtz a Jim Parrack.\n\nNatáčení bylo zahájeno 13. dubna 2015 v Torontu a skončilo v srpnu 2015. Rozpočet snímku činil 175 milionů dolarů.\n\nZa úvodní víkend utržil film ve 4255 severoamerických kinech 133,7 milionů dolarů. Celkové tržby ze Severní Ameriky dosáhly částky 325 100 054 dolarů, ze zbytku světa potom 420 500 000 dolarů. Celosvětově tedy \"Sebevražedný oddíl\" utržil 745 600 054 dolarů.\n\nV České republice byl film uveden ve 102 kinech distribuční společností Freeman Entertainment. Za první promítací víkend zhlédlo film 81 166 diváků, kteří v pokladnách kin nechali kolem 13,3 milionů korun. Celkem film v ČR utržil 39,3 milionů korun při celkovém počtu 267 565 diváků.\n\nServer Kinobox.cz na základě vyhodnocení 18 recenzí z českých internetových stránek ohodnotil film \"Sebevražedný oddíl\" 70 %. Server Rotten Tomatoes udělil snímku 26 % na základě 301 recenzí (z toho 77 jich bylo spokojených). Od serveru Metacritic získal film, podle 53 recenzí, celkem 40 ze 100 bodů.\n\nFilm \"Sebevražedný oddíl\" získal Oscara v kategorii Nejlepší masky.\n\n"}
{"id": "1169139", "url": "https://cs.wikipedia.org/wiki?curid=1169139", "title": "Fridrich II. Bádenský (1333)", "text": "Fridrich II. Bádenský (1333)\n\nFridrich II. Bádenský (zemřel 22. června 1333) byl od roku 1291 do své smrti markrabětem z Baden – Eberstein. Jeho rodiči byli Heřman VII. Bádenský a Anežka z Trunhendingen.\n\nDvakrát se oženil. Poprvé před 16. říjnem 1312 s Anežkou z Weinbergu. Po její smrti v roce 1320 si vzal za ženu Markétu z Vaihingenu. Měl několik dětí:\n\n\nSyn Heřman byl z prvního manžlství. Není jasné, ze kterého manželství se narodily ostatní děti.\n"}
{"id": "1169140", "url": "https://cs.wikipedia.org/wiki?curid=1169140", "title": "Korejská filosofie", "text": "Korejská filosofie\n\nKorejská filosofie se v dějinách filosofie zaměřovala na širokou paletu životních problémů a světonázorů. Jsou v ní integrovány významným způsobem obsahy šamanismu a mnohé aspekty neokonfucianizmu. Tradiční korejské myšlení bylo ovlivněno množstvím náboženských a filosofických systémů. Z nich se jako nejvlivnější prosadili korejský šamanismus, buddhismus a konfucianismus.\n\nŠamanismus byl po tisíciletí v korejské pospolitosti vnímán jako součást tradiční kultury a přirozeného řádu jednotlivých kmenů. I když později dominoval vliv buddhismu a taoismu, šamanistické Rity a praktiky zůstaly nadále rozvíjeno a vlivné. Šamani (kor. \"Mudang\") hledali řešení lidských problémů prostřednictvím navázání kontaktu s duchovním světem.\n\nKorejští buddhističtí myslitelé probírali ideje z Číny, přičemž jejich dále řešily a v pozměněné podobě odevzdávali do Japonska. Je možné říci, že čínský buddhismus byl na Západě přes Japonsko popularizovaný jako významně ovlivněn a přebudovaný korejským myšlením. Takto se představila západnímu světu například zenová buddhistická varianta. V Koreji se nachází mnoho buddhistických chrámů, přičemž několik z nich jsou součástí korejského národního kulturního dědictví.\n\nJeden z podstatných vlivů na korejský intelektuální vývoj měl konfuciánské myšlenkový systém, jehož příchod na Korejský poloostrov byl důsledkem kulturního vlivu sousední Číny. Dodnes zůstává právní a ideový systém konfucianismu fundamentální součástí korejské společnosti, morálky, způsobu života, sociálních vztahů mezi mladými a staršími a také vysoké kultury obecně. Konfuciánské vliv nebyl odstraněn ani při novodobé modernizaci korejského právního řádu. \n\nV roce 1392 začala na Korejském poloostrově vládnout dynastie Čoson, která spravovala Koreu až do jejího anexe Japonskem v roce 1910. V tomto staletích období byl vliv buddhismu vojensky záměrně umlčování, přičemž do popředí se programově dostával neokonfucianismus. Za zlatý věk korejské náboženské filosofie lze označit období tvorby rozsáhlých komentářů k dílům čínského filozofie Ču Si. Nejvýznamnějšími představiteli tohoto období jsou Yi Hwang (1501–1570) a Yi I (1536–1584). Yi Hwang zakládal v zemi množství vyšších škol a připravoval pro pedagogickou praxi mnoho mistrů a učitelů. Jeho metafyzika byla dualistická, rozlišující ideální princip li a materiální princip čchi. Důraz kladl na tvůrčí, formující princip li, čímž se lišil od komentátora Yi I, který upřednostňoval bytostný, materiální a existenční princip čchi. Každopádně u obou filozofů oba principy tvořily podstatu hybné síly celého univerza. V době dominantního neokonfucianizmu rostly na významu v Koreji typické kulturní a náboženské hodnoty a ideály, zejména věrnosti, shovívavosti, piety a důvěry. \n\nPo anexi Koreje Japonskem v roce 1910 se státním náboženstvím na poloostrově stal šintoismus. Kromě něj zde působil i silný vliv japonské filozofické reflexe německého idealismu, čímž se Korea začala otevírat západnímu filozofickému okruhu. Postupně sem pronikli myšlenky libertarianismu, které proměnily na Jihu typický korejský důraz na autoritu na jemnější pragmatické eticko-politické přístupy. Po ukončení Korejské války (1950–1953) se v Severní Koreji zdomácněl marxismus-leninismus, který tematizoval dělnickou třídu prostřednictvím konfuciánské představy o tom, co je to společenská nobility a kdo může být její součástí (kor. \"yangban\"). Později měl na Severu velký vliv maoismus, který následně ustoupil nacionalismu s důrazem opět na typickou lidovou autoritu a poslušnost vládnoucí dynastii. \n\n"}
{"id": "1169142", "url": "https://cs.wikipedia.org/wiki?curid=1169142", "title": "Václav Rusý", "text": "Václav Rusý\n\nVáclav Rusý (21. července 1911 v Plzni – 20. října 1944 v Pankrácké věznici v Praze) byl bývalý student medicíny. Byl také členem Kühnova pěveckého rozhlasového sboru. Za protektorátu byl Rusý hlavním organizátorem ilegální organizace ÚVODU v západních Čechách. Od roku 1940 se skrýval v ilegalitě (v Praze u Václava Linharta a Karla Prokopa); později se (stále \"ponořen do ilegality\") aktivně zapojil do odboje na Plzeňsku. Byl zatčen gestapem 3. července 1942 u východu z Plzeňského nádraží; od 4. července 1942 byl trýznivě vyslýchán v Petschkově paláci v Praze; nakonec byl popraven 20. října 1944 v sekyrárně Pankrácké věznice v Praze.\n\nZa protektorátu v odboji spolupracoval s okruhem odbojářů soustředěných kolem pracovníka Občanské záložny v Rokycanech JUDr. Josefa Moulise. Při zatýkání členů této ilegální skupiny Rusý gestapo zmátl a unikl. Vybudoval ilegální skupinu později nazývanou \"Vašek-Čeněk\". Do hledáčku gestapa se dostal tím, že nedostatečně dodržoval zásady konspirace při své ilegální práci, za což byl dokonce vážně pokárán Prof. Volfgangem Jankovcem. Gestapo po Rusém marně pátralo od roku 1940.\n\nRusý je některými prameny označován za hlavního organizátora ilegálního Ústředního vedení odboje domácího (ÚVODU) v západních Čechách. Prakticky se tedy Rusý musel ukývat v ilegalitě od roku 1940. Ve svém bytě v Praze jej nějaký čas skrýval Václav Linhart (bratr radiotelegrafisty Otto Linharta) a v Praze-Jinonicích pak i velitel celního úřadu v jinonickém akcízu Karel Prokop. Později se Rusý ukrýval na Moravě a na Plzeňsku, kde pomáhal opatřovat ilegální byty, úkryty a dočasný azyl dalším stíhaným a hledaným odbojářům:\n\nSituace se pro Rusého radikálně změnila dne 3. července 1942. Tehdy odjel z Plzně do Prahy, aby zjistil příčinu zdržení JUC. Vítězslava Dvořáka. Dvořák odjel před několika dny do Prahy vyzvednout novou radiostanici a dosud se do Plzně nevrátil. (Gestapo Dvořáka totiž v Praze zatklo 30. června 1942 a podrobilo intenzivnímu výslechu.) Již při odjezdu z Prahy byl Rusý sledován gestapem, ale podcenil situaci a nevšiml si toho. Při návratu z Prahy byl pak zatčen u východu z Plzeňského nádraží. (Zatčení proběhlo tak nečekaně, takže Rusý ani nestačil použít zbraň nebo jed.)\n\nVáclav Rusý byl od 4. července 1942 vyslýchán v Petschkově paláci v Praze. Kriminální zaměstnanec pražského gestapa SS-Sturmscharführer Hans Siebert spolu s kriminálním zaměstnancem Aloisem Schmalstiegem završili svoje kruté výslechové postupy tím, že Rusému vymkli obě chodidla dozadu. Není divu, že nelidskými metodami vyslýchání zlomený Rusý prozradil čas (v noci z 11. července 1942 na 12. července 1942) a místo (Kinského zahrada v Praze) svojí schůzky s radiotelegrafistou Františkem Peltánem a JUDr. Rudolfem Marešem.\n\nVěznění Rusého trvalo v součtu 27 měsíců. Byl popraven v pátek dne 20. října 1944 v 16:00 v sekyrárně Pankrácké věznice v Praze. Společně s ním byli téhož dne a prakticky ve stejnou hodinu (16:00) popraveni:\n\n"}
{"id": "1169143", "url": "https://cs.wikipedia.org/wiki?curid=1169143", "title": "Rudolf IV. Bádenský", "text": "Rudolf IV. Bádenský\n\nRudolf IV. Bádenský († 25. června 1348) byl synem markraběte Heřmana VII. Bádenského a jeho manželky, Anežky z Truhendingenu.\n\nJako mladší syn, byl zpočátku určen k církevní kariéře. Stal se kanovníkem ve Špýru. Když jeho otec v roce 1291 zemřel, bylo Bádensko rozděleno a on získal Baden-Pforzheim. Zprvu v Baden-Pforzheimu vládl společně se svým bratrem, Heřmanem VIII. Od roku 1300 vládl sám.\n\nV konfliktu mezi vévodou Leopoldem I. Habsburským a císařem Ludvíkem IV., byl zpočátku nakloněn Leopoldovi. Po chvíli změnil strany a přešel k Ludvíkovi IV., který mu dal v roce 1334 do zástavy hrad Ortenburg, města Offenburg, Gengenbach a Zell am Harmersbach a císařské majetky v Ortenau.\n\nV roce 1335 zdědil po smrti svého bratrance Rudolfa Hessa Bádensko.\n\nRudolf IV. zemřel 25. června 1348. Jeho synové si dědictví rozdělili, Fridrich dostal dnešní Baden-Baden a Rudolf Pforzheim.\n\nRudolf se 28. února 1318 oženil s Luitgardou z Bolandenu, dcerou Filipa V. z Bolandenu. Toto manželství zůstalo bezdětné.\n\nPo Luitgardině smrti se jeho manželkou 18. února 1326 stala Marie Oettingenská, dcera hraběte Fridricha I. z Oettingenu. Z manželství se narodili dva synové:\n\n"}
{"id": "1169146", "url": "https://cs.wikipedia.org/wiki?curid=1169146", "title": "Fridrich III. Bádenský", "text": "Fridrich III. Bádenský\n\nFridrich III. Bádenský (1327 - 2. září 1353) byl v letech 1348 - 1353 bádenským markrabětem.\n\nByl starším synem Rudolfa IV. Bádenského a Marie Oettingenské.\n\nJeho manželkou byla Markéta Bádenská, dcera Rudolfa Hessa Bádenského. Měli spolu několik dětí:\n\n"}
{"id": "1169147", "url": "https://cs.wikipedia.org/wiki?curid=1169147", "title": "Rudolf VI. Bádenský", "text": "Rudolf VI. Bádenský\n\nRudolf VI. Bádenský (zemřel 21. března 1372) byl v letech 1353 až 1372 bádenským markrabětem a hrabětem z Ebersteinu.\n\nByl synem Fridricha III. Bádenského a Markéty Bádenské. V roce 1361 bylo pod Rudolfovou vládou sjednoceno Bádensko, neboť ostatní větve rodu vymřely. Za jeho vlády byla bádenská markrabata poprvé uznána jako \"princeps regni\" (Reichsfürst).\n\nSe svou manželkou Matyldou ze Sponheimu, dcerou Jana III. ze Sponheimu, měl někoik dětí:\n\n"}
{"id": "1169150", "url": "https://cs.wikipedia.org/wiki?curid=1169150", "title": "Římskokatolická farnost Mistřín", "text": "Římskokatolická farnost Mistřín\n\nŘímskokatolická farnost Mistřín je územní společenství římských katolíků s farním kostelem Navštívení Panny Marie v děkanátu Kyjov. \n\nPrvní zmínka o Mistřínu je ze 13. století. V následujících staletích byla obec opakovaně pustošena během válek. Původní románský kostel, který stál na místě zvaném Kostelíky, jižně od dnešního Mistřína, byl zbořen v roce 1784. Dnes je na tomto místě dubový kříž. Ještě před jeho zbořením byl postaven nový barokní kostel, který byl vysvěcen 2. července 1743. V letech 1936 a 1937 byl farní kostel rozšířen a znovu vysvěcen 17. listopadu 1940.\n\nSoučasným farářem je od 30. července 2014 R. D. ThLic. Bedřich Horák.\n\nNa území farnosti se pravidelně koná Tříkrálová sbírka. V roce 2016 se při ní vybralo 110 000 korun.\n\nV roce 2015 se farnost zapojila do akce Noc kostelů.\n\nV květnu 2017 udílel ve farnost svátost biřmování olomoucký arcibiskup Jan Graubner.\n\n"}
{"id": "1169154", "url": "https://cs.wikipedia.org/wiki?curid=1169154", "title": "Adam Kučera", "text": "Adam Kučera\n\nAdam Kučera (* 25. února 1993, Děčín) je český fotbalový záložník, působící v týmu FK Jablonec.\n\n\nProšel českými mládežnickými reprezentacemi do 16, 17 a 18 let. S reprezentací do 17 let se zúčastnil Mistrovství Evropy hráčů do 17 let 2010 v Lichtenštejnsku, kde český tým vypadl již základní skupině B (obsadil nepostupové 3. místo ze 4).\n\n"}
{"id": "1169155", "url": "https://cs.wikipedia.org/wiki?curid=1169155", "title": "Oviječ pruhovaný", "text": "Oviječ pruhovaný\n\nOviječ pruhovaný \"(Arctogalidia trivirgata)\" je malá šelma z čeledi cibetkovitých \"(Viverridae)\". Je to jediný zástupce rodu \"Arctogalidia\", nikoli však jediný oviječ – další oviječi však patří do samostatných rodů \"Macrogalidia\", \"Paguma\" a \"Paradoxurus\".\n\nStavbou těla se příliš neliší od jiných cibetkovitých šelem. Má protáhlé tělo, dlouhý ocas a krátké nohy. Srst na svrchní straně těla je oranžovohnědá až šedohnědá. Typickým poznávacím znakem tohoto druhu jsou tři tmavě hnědé či černé pruhy táhnoucí se po hřbetě, z nichž pouze prostřední je jasně viditelný. Srst na spodní straně těla je šedobílá, hlava je šedá. Průměrná délka těla je 43–53 cm, délka ocasu 51–66 cm, váha se pohybuje obvykle mezi 2–2,5 kg.\n\nŽije v jihovýchodní Asii. Jeho areál výskytu se táhne od východní Indie až po Vietnam, od severní Barmy na jih přes Thajsko a Malajsii a zahrnuje i indonéské ostrovy Sumatra, Jáva a Borneo.\n\nOviječ pruhovaný je noční zvíře. Převážnou část života tráví na stromech, dobře šplhá a skáče z větve na větev. Ke spánku využívá vysoko umístěné větve nebo hnízda jiných zvířat, například ratuf. Jako většina cibetek žije samotářsky.\n\nJe všežravec, živí se malými savci (například veverkami), ptáky, žábami, hmyzem i ovocem.\n\nSamice může rodit mláďata dvakrát do roka. Doba březosti je zhruba 45 dní, rodí se průměrně tři mláďata.\n\nDruh má poměrně velký areál rozšíření, hlavní hrozbou je jako u řady dalších živočišných druhů jihovýchodní Asie progresívní odlesňování kvůli tvorbě zemědělských ploch. Vzhledem k nenápadnému způsobu života nejsou k dispozici žádné přesné údaje. IUCN klasifikuje druh jako málo dotčený, ovšem pozornost je třeba věnovat poddruhu \"Arctogalidia trivirgata trilineata\" z ostrova Jáva, který je klasifikován jako ohrožený.\n\n"}
{"id": "1169159", "url": "https://cs.wikipedia.org/wiki?curid=1169159", "title": "Anežka Akvitánská (1105–1159)", "text": "Anežka Akvitánská (1105–1159)\n\nAnežka Akvitánská (1105 – 1159) byla aragonskou královnou během svého krátkého manželství s Ramirem II., bývalým mnichem. Pár od sebe odešel po narození jejich jediného dítěte, dcery Petronily, a oba odešli do klášterů. Anežka si vybrala klášter Fontevrault, odkud pokračovala v účasti v záležitostech svých synů z prvního manželství s Amaurym V., vikomtem z Thouars.\n\nAnežka se narodila jako dcera Viléma IX. Akvitánského a Filipy z Toulouse. Jmenovala se po své tetě Anežce, manželce Petra I. z Aragonu a Navarry. Poprvé se vdala někdy 9. ledna 1117, a to za Amauryho V., vikomta z Thouars. Před manželovou smrtí v roce 1127 mu porodila tři syny:\n\n\n13. listopadu 1135 se v katedrále v Jace, starobylém hlavním městě Aragonského království, Anežka provdala za Ramira II., mnicha, který se vzdal funkce biskupa z Rody s cílem nahradit svého bezdětného bratra Alfonsa I. Aragonského.\n\nAnežčin věk (asi třicet let) a její osvědčená plodnost z předchozího manželství byly pravděpodobně hlavními důvody, že si Aragonci vybrali právě ji. Anežčin bratr, Vilém X. Akvitánský, byl také jedním z mála oblastních stoupenců vzdoropapeže Anakleta II., který, jako slabší žadatel papežova stolce, by mohl být přesvědčeným podporovatelem Ramirova protizákonného nastoupení. Anežčiným věnem byl kostel v Loscertales.\n\nV dokumentu ze stejného měsíce jako se konala jejich svatba, Ramiro prohlašuje, že \"se oženil ne z tělesného chtíče, ale pro obnovu krve a rodu\". \"Chronicle of San Juan de la Peña\" ze čtrnáctého století zaznamenává, že byli k papeži ihned posláni posli, aby získali potřebné povolení k Ramirově sňatku.\n"}
{"id": "1169162", "url": "https://cs.wikipedia.org/wiki?curid=1169162", "title": "Morské rozprávky", "text": "Morské rozprávky\n\nMorské rozprávky je československý animovaný seriál, který zobrazuje příběhy bytostí a zvířátek z mořského prostředí. Seriál byl vyroben v roce 1978.\n\n\n"}
{"id": "1169163", "url": "https://cs.wikipedia.org/wiki?curid=1169163", "title": "Pinus orizabensis", "text": "Pinus orizabensis\n\nPinus orizabensis je menší mexická borovice, rostoucí v polopoušti kolem hory Citlaltépetl.\n\n\nStálezelený, jehličnatý, jednodomý a větrosprašný, pomalu rostoucí strom, dorůstající do výšky 8-12 m. Koruna je zaoblená a nepravidelná. Borka je mělce rozpraskaná, šupinovitá, černošedá a s oranžovými prasklinami, které jsou velmi podobné jako u borovice \"Pinus discolor\". Jehlice se vyskytují ve svazečcích (\"Fasciculus\") smíšeně po 3 a 4 (vzácně též po 2 a 5); jehlice jsou 4-6 cm dlouhé; s průduchy (\"Stomata\") z většiny pouze na vnitřních površích a pouze s minimem na vnějších površích, proto jsou jehlice na vnitřních površích stříbrnomodrošedozelenobílé a na vnějších površích leskle tmavozelené, stejně jako u borovic \"Pinus johannis\" a \"Pinus discolor\"; svazečkové pochvy jsou polovytrvalé, s bazálními šupinami stočenými do růžice.\n\nSamičí (semenné) šištice – šišky (\"Megastrobilus\") jsou po rozevření 4,5-7,5 cm dlouhé a 5-8 cm široké (u borovic \"Pinus cembroides\", \"Pinus discolor\" a \"Pinus johannis\" jsou šištice menší, v rozsahu 3-4,5 cm délky a 4-5,5 cm šířky). Plodných šupin šišek bývá do 25 (u borovic \"Pinus cembroides\", \"Pinus discolor\" a \"Pinus johannis\" je plodných šupin nejvíce 15-18), šupiny jsou hladké, větší a tenčí než u ostatních blízce příbuzných borovic, jsou 30-35 mm dlouhé, 16-20 mm široké a 2-3 mm tlusté (u borovice \"Pinus cembroides\" jsou šupiny 20-25 mm dlouhé, 15-18 mm široké a 3-4 mm tlusté); tenké šupiny se při sesychání na okrajích kroutí a tím vytváří zašpičatělé růžky (neobvyklá vlastnost společná s borovicí \"Pinus remota\"). Semena jsou zlatohnědá, 14-17 mm dlouhá (u borovice \"Pinus cembroides\" bývají semena průměrně menší); u čerstvých semen je endosperm bílý a sušením růžoví (u borovice \"Pinus cembroides\" je endosperm vždy růžový a u borovice \"Pinus johannis\" je vždy bílý). Křídla semen jsou nevyvinutá, 1 mm dlouhá a po vypadnutí semen většinou zůstávají v šišce. Složení pryskyřice borovice \"Pinus orizabensis\" je velmi podobné borovici \"Pinus johannis\". Strom kvete květen – červen. Semena dozrávají v říjnu.\n\nBorovice \"Pinus orizabensis\" je blízce příbuzná s borovicemi \"Pinus johannis\" a \"Pinus discolor\".\n\nDomovinou borovice \"Pinus orizabensis\" je Mexiko (státy Puebla, Tlaxcala a Veracruz, kde roste kolem hory Pico de Orizaba – Citlaltépetl).\n\nStrom roste v polopouštním podnebí s roztroušenými malými vyhaslými sopkami, v nadmořských výškách 2100–2800 m, hlavně v půdách vulkanického původu. Borovice \"Pinus orizabensis\" tvoří samostatné otevřené lesní krajiny nebo menší husté lesy anebo roste dohromady s duby \"Quercus\", jalovci \"Juniperus deppeana\" a \"Juniperus flaccida\", občasně s borovicí \"Pinus pseudostrobus\" a místně se také vyskytuje sympatricky s \"Pinus cembroides\" poddruh \"cembroides\" (například kolem města Ajalpan ve státě Puebla). Klima je zde charakteristické dlouhým obdobím sucha, trvajícím od listopadu do května, a léty s poměrně vyššími srážkami kolem 800-900 mm. Pro vysoké nadmořské výšky zde v prosinci a lednu také mrzne.\n\nSemena stromu jsou jedlá a jsou prodávána na místních trzích. Dřevo je používáno jako palivové dříví, z větších stromů ve stavebnictví a na výrobu nábytku.\n\nBorovice \"Pinus orizabensis\" je považována za ohroženou, její populace klesá. Strom se vyskytuje v oblasti rostoucího zemědělství, kde jsou lesy káceny pro zisk zemědělské půdy. Žádná ochranná opatření neprobíhají.\n\n"}
{"id": "1169165", "url": "https://cs.wikipedia.org/wiki?curid=1169165", "title": "Dobrodružstvá Janka Hraška", "text": "Dobrodružstvá Janka Hraška\n\nDobrodružstvá Janka Hraška je československý loutkový seriál, který zobrazuje příběhy pohádkového hrdiny Janka Hraška. Seriál byl vyroben v roce 1981, režírovala ho Lucia Šebová. Seriál je kombinací loutkového divadla s hranými sekvencemi.\n\n\n"}
{"id": "1169167", "url": "https://cs.wikipedia.org/wiki?curid=1169167", "title": "Dvaja a pes", "text": "Dvaja a pes\n\nDvaja a pes je československý animovaný seriál, který zobrazuje příhody dvou vysloužilých klaunů a jejich psa Pufina. Seriál byl vyroben v roce 1985. Režisérem byl Vladimír Pikalík.\n\n\n"}
{"id": "1169170", "url": "https://cs.wikipedia.org/wiki?curid=1169170", "title": "Petr Mokrejš", "text": "Petr Mokrejš\n\nPetr Mokrejš (* 14. listopadu 1977 v Gottwaldově) je bývalý český hokejový útočník.\n\nRodák ze Zlína nastoupil k prvnímu zápasů v české nejvyšší soutěži za tehdy ještě AC ZPS Zlín v ročníku 1995/96, prvním utkání dokázal vstřel první branku ve své kariéře mezi seniory. Následující ročník získal více příležitostí na ledě, ve dvaceti zápasech zaznamenal pouhý bod. V roce 1997 přešel do Jihlavské Dukly, dva roky hrával s Duklou nejvyšší soutěž po sestupu v ročníku 1998/99 dále pokračoval v Jihlavě v nižší české lize. S týmem se pokoušeli hned v prvním ročníku o návrat mezi elitu, v baráži neuspěli. Ve Zlínském dresu se znovu objevil v ročníku 2001/02, tři zápasy odehrál v základní části a další tři zápasy v playoff. Naopak to bylo již v ročníku 2002/03, více jak polovinu sezony strávil ve Zlíně, tři zápasy odehrál za Duklu Jihlava. V sezoně 2003/04 se stal společně s týmem mistrem české extraligy, v následujícím ročníků získali stříbrné medaile. Ve Zlíně setrval až do roku 2010. Převážnou část sezony 2009/10 strávil ve valašském klubu VHK Vsetín, před začátkem sezony 2009/10 se nevešel do základní sestavy Zlína a trenér Zdeněk Venera poslal Mokrejše na farmu do Vsetína. Zahraniční angažmá si vyzkoušel nedaleko od svého domova, smlouvu podepsal se Slovenským klubem MHC Mountfield Martin. V MHC Martin nezůstal dlouho, za klub odehrál dvanáct zápasů. Později se objevoval v Broumovském týmu, který hrával krajský přebor. V HC Brumov-Bylnice vykonával trenéra přípravky a místní žáky. V Broumově skončil s hokejem po sezoně 2011/12, 26. dubna 2012 přijal nabídku zlínského klubu na pozici trenéra třetí a čtvrté žákovské třídy. V Broumovském kádru se ještě objevil ve třech zápasech krajské ligy 2012/13.\n\n\n"}
{"id": "1169176", "url": "https://cs.wikipedia.org/wiki?curid=1169176", "title": "Římskokatolická farnost Dráchov", "text": "Římskokatolická farnost Dráchov\n\nŘímskokatolická farnost Dráchov je územním společenstvím římských katolíků v rámci táborského vikariátu Českobudějovické diecéze.\n\nPlebánie v Dráchově existovala nejméně od roku 1340. K roku 1353 je první písemná zpráva o farním kostele sv. Václava. V jeho presbytáři je dochováno klenutí a nástěnné malby ze 14. století.\nFarnost Dráchov je spravována ex currendo z Veselí nad Lužnicí.\n\n"}
{"id": "1169177", "url": "https://cs.wikipedia.org/wiki?curid=1169177", "title": "Římskokatolická farnost Hamr", "text": "Římskokatolická farnost Hamr\n\nŘímskokatoická farnost Hamr je územním společenstvím římských katolíků v rámci táborského vikariátu Českobudějovické diecéze.\n\nKolem původně osamoceného hamru na ostrově postupně vznikla osada, ve které byl v roce 1581 vystavěn renesanční kostelík. Při něm byla roku 1724 zřízena samostatná farnost.\nFarnost Hamr je spravována ex currendo z Veselí nad Lužnicí.\n\n"}
{"id": "1169179", "url": "https://cs.wikipedia.org/wiki?curid=1169179", "title": "Maurice Manificat", "text": "Maurice Manificat\n\nMaurice Manificat (* 4. dubna 1986, Sallanches) je francouzský běžec na lyžích. Jeho nejsilnější disciplínou je bruslení, vyhovují mu především střední a delší tratě. Ziskem tří bronzových medailí ze Zimních olympijských her je nejúspěšnějším francouzským běžcem na lyžích, ovšem Roddy Darragon získal stříbro (Francie v běhu na lyžích celkem 4 medaile na ZOH). Rovněž na Mistrovství světa je se dvěma medailemi nejúspěšnějším francouzským běžcem na lyžích, ovšem Vincent Vittoz se stal mistrem světa. Do třetice se francouzským rekordmanem stal počtem vítězství v závodech Světového poháru v běhu na lyžích, když s osmi vítězstvími překonal původního rekordmana Vincenta Vittoze (7 vítězství).\n\nStartoval pětkrát na Mistrovství světa a třikrát na Zimních olympijských hrách.\n\n\n\n\n"}
{"id": "1169181", "url": "https://cs.wikipedia.org/wiki?curid=1169181", "title": "Shepherd's Bush Market (stanice metra v Londýně)", "text": "Shepherd's Bush Market (stanice metra v Londýně)\n\nShepherd's Bush Market je stanice londýnského metra, otevřená 13. června 1864 jako \"Shepherd's Bush\". 1. dubna 1914 byla stanice přesunuta a 12. října 2008 přejmenována na současné jméno. V okolí stanice je např. Bush Theatre a Shepherd's Bush Empire. Autobusovou dopravu zajišťují linky: 207, 260, 283 and 607 a noční linka N207. Stanice se nachází v přepravní zóně 2 a leží na linkách:\nV letech 1877-1906 ležela stanice na lince Metropolitan Line.\n"}
{"id": "1169183", "url": "https://cs.wikipedia.org/wiki?curid=1169183", "title": "Edvaldo Alves de Santa Rosa", "text": "Edvaldo Alves de Santa Rosa\n\nEdvaldo Alves de Santa Rosa známý jako Dida (26. březen 1934, Maceió – 17. září 2002, Rio de Janeiro) je bývalý brazilský fotbalista. Nastupoval především na postu útočníka.\nS brazilskou fotbalovou reprezentací vyhrál mistrovství světa roku 1958, na šampionátu nastoupil k jednomu zápasu ze šesti, které Brazilci odehráli. Brazílii reprezentoval v 6 zápasech, v nichž dal 4 góly.\n\nV Brazílii hrál první ligu za Flamengo a Portuguesu. Dvě sezóny strávil i v kolumbijské první lize, v dresu Atlético Junior de Barranquilla.\n"}
{"id": "1169184", "url": "https://cs.wikipedia.org/wiki?curid=1169184", "title": "Moacir Claudino Pinto", "text": "Moacir Claudino Pinto\n\nMoacyr Claudino Pinto da Silva známý jako Moacyr nebo Moacir (* 18. květen 1936, São Paulo) je bývalý brazilský fotbalista. Nastupoval především na postu záložníka.\nS brazilskou fotbalovou reprezentací vyhrál mistrovství světa roku 1958, byť na závěrečném turnaji nenastoupil. Brazílii reprezentoval v 6 zápasech, v nichž dal 2 góly.\n\nV roce 1962 se stal s Peñarolem Montevideo mistrem Uruguaye, v roce 1966 s Barcelonou Guayaquil mistrem Ekvádoru. Jednu sezónu strávil též v argentinském River Plate. V Brazílii působil v dresu Flamenga.\n"}
{"id": "1169186", "url": "https://cs.wikipedia.org/wiki?curid=1169186", "title": "Hampton Court Bridge", "text": "Hampton Court Bridge\n\nHampton Court Bridge je silniční obloukový most přes Temži mezi Hamptonem v části Richmond na okraji Londýna a městem Molesey v anglickém hrabství Surrey. Most byl pojmenován po paláci Hampton Court Palace na severním břehu Temže.\n\nPrvní most, který stál na místě mostu byl postaven v letech 1752–1753 podle plánů Samuela Stevense a Benjamina Ludgatora a zprovozněn 17. prosince téhož roku. Zničen byl po 25 letech existence. Druhý most byl otevřen v roce 1778 a také byl dřevěný; jeho délka dosahovala 107 m a šířka 5 m. Kolem roku 1840 byl most už značně zchátralý a proto bylo rozhodnuto na jeho místě postavit nový most. Výstavba třetího mostu probíhala mezi květnem 1864 a dubnem 1865 a otevřený byl 10. dubna. Jeho autorem byl ET Murray a výstavba stála 11 176 liber.\n\nDnešní čtvrtý most byl postaven několik metrů dál po proudu od později zničeného třetího mostu mezi zářím 1930 a dubnem 1933. Most byl otevřen Princem z Walesu 3. července 1933. Má tři obloukové rozpětí a jeho výška nad Temží je 5,9 m. Autory návrhu byli WP Robinson a Edwin Lutyens.\n"}
{"id": "1169188", "url": "https://cs.wikipedia.org/wiki?curid=1169188", "title": "Walton Bridge", "text": "Walton Bridge\n\nWalton Bridge je silniční obloukový most mezi obcemi Walton-on-Thames a Shepperton v blízkosti Londýna. Je posledním mostem na řece Temži před jejím vstupem do Velkého Londýna.\n\nPrvní most, který se nacházel na místě dnešního, měl dřevěnou konstrukci a byl dílem britského inženýra a architekta Williama Etheridgea, známého zejména pro návrh Cambridge mostu Mathematical Bridge. Výstavba probíhala mezi rokem 1748 a srpnem 1750 a s délkou hlavního rozpětí 40 m byl do roku 1756 mostem s nejdelším rozpětím ve Velké Británii. Tento most byl kvůli hnití dřevěné konstrukce v roce 1783 nakonec rozebrán. Dnes je první most známý jako Old Walton Bridge.\n\nDruhý most byl kamenný a byl dokončen v roce 1788. Jeho autorem byl James Paine. V roce 1859 se část mostu zřítila a do dokončení třetího mostu byl mezi břehy provozován přívoz. Třetí most byl postaven v letech 1863 – 1864 podle návrhu architekta E. T. Murraye a částečně byl poškozen v druhé světové válce. Od dokončení čtvrtého mostu až do roku 1985, kdy byl třetí most zničen, byl využíván chodci a cyklisty. Čtvrtý most byl postaven vedle třetího v roce 1953 a jeho architektem byl A. M. Hamilton. V roce 1999 byl postaven pátý most na místě třetího. Otevřen byl v prosinci téhož roku. Po jeho dokončení sloužil čtvrtý most pouze pro chodce a cyklisty.\n\nNa místě čtvrtého a pátého mostu, které byly později zničeny, byl mezi 9. lednem 2012 a 22. červencem 2013 postaven dnešní obloukový most. Jeho výstavba stála 32,4 milionu liber. Na rozdíl od předešlých mostů, kvůli lodní dopravě na Temži šestý most nemá žádné pilíře. Jeho mostovka se nachází 5,56 m nad hladinou Temže.\n"}
{"id": "1169189", "url": "https://cs.wikipedia.org/wiki?curid=1169189", "title": "Zápisky z podzemí", "text": "Zápisky z podzemí\n\nZápisky z podzemí (rusky , \"Zapiski iz podpolʹja\") je krátký román Fjodora Dostojevského, který poprvé vyšel v roce 1864 v časopise \"Epocha\". Je to jedno z Dostojevského nejznámějších děl.\n\nNa začátku je krátký komentář autora, který poukazuje na to, že postavy a děj jsou sice vymyšlené, ale nejenže mohou, ale přímo se musí v současné společnosti vyskytovat.\n\nRomán je rozdělen do dvou stylově velmi odlišných částí: první má charakter eseje, druhá vypráví souvislý příběh a je někdy považována za novelu. Protagonistou a vypravěčem je přibližně čtyřicetiletý bývalý úředník, jehož jméno není uvedeno. O jeho životě je odhaleno pouze to, že opustil státní službu, bydlí sám v suterénním bytě na okraji Petrohradu a žije z malého ​​dědictví. První část \"Zápisků z podzemí\" je koncipována jako přepis jeho myšlenek, a to jak o společnosti, tak o jeho vlastní osobě. Sám sebe popisuje jako zlého, zpustlého a šeredného; hlavním cílem jeho polemik a ostrých analýz je „moderní člověk“ a jím vytvořená společnost, kterou stíhá hořkými a cynickými komentáři a proti které vystupuje agresivně a pomstychtivě. Svůj vlastní úpadek považuje za přirozený a nutný. I když vypravěč tvrdí, že zápisky píše jen pro sebe, obrací se opakovaně na blíže neurčené publikum, jehož otázky zkouší předvídat.\n\nVe druhé části vypravěč popisuje několik minulých epizod ze svého života, svá selhání v úřadě, kde pracoval, i v mezilidských vztazích a v milostném životě. Jedna epizoda popisuje setkání se starými spolužáky, kteří na rozdíl od něj mají zajištěné postavení a chovají se k němu blahosklonně. Pak navazuje epizoda s chudou prostitutkou.\n\nDostojevskij napsal \"Zápisky\" v zimě 1863/1864 v Moskvě. V té době silně trpěl epilepsií a dalšími chronickými nemocemi a jeho finanční situace byla velmi špatná kvůli dluhům z hazardu. Časopis \"Epocha\", ve kterém se nakonec \"Zápisky\" objevily, vydával od března 1864 jeho bratr Michail. Vzhledem k tomu, že časopis byl méně liberálně zaměřen než jeho předchůdce \"Vremja\", trpěl úbytkem čtenářů. Zveřejnění textu, který obsahoval nepopulární názory a otevřeně se obracel proti ideám předloženým v Černyševského románu \"Co dělat?\", ohrožovalo samotnou existenci časopisu. Dostojevskij byl ale o kvalitě \"Zápisků\" přesvědčen.\n\n\"Zápisky\" byly nejprve chápány především jako psychologická studie. Jedním z prvních obdivovatelů díla byl Friedrich Nietzsche, který je označil jako „opravdový dar psychologii“ a zahájil tím rozsáhlou recepci v německy mluvících zemích. Pro Nietzscheho byly \"Zápisky\" (které četl ve francouzském překladu) prvním setkáním s Dostojevským. Vedle toho byly \"Zápisky\" vnímány jako útok na Černyševského román \"Co dělat?\", publikovaný v roce 1863. Tento román, který předkládal optimistickou představu revoluční přeměny společnosti, byl v té době v celé Evropě velmi oblíbený mezi socialisty a revolucionáři. Historické pozadí pro tuto představu představovala víra v pokrok, odvozená ze současných úspěchů v oblasti vědy a techniky a přenesená na společenské procesy. Tento způsob uvažování se stal terčem cynické kritiky bezejmenného vypravěče \"Zápisků\", což přinejmenším v době jejich vydání nebylo oportunní. \n\nRůzní příjemci se pokoušeli text alespoň částečně číst autobiograficky, což obhajovali argumentem, že Dostojevskij sám měl velmi podobné názory jako vypravěč a některé podobné formulace dokonce použil ve svých dopisech. Tento přístup je ale sporný, protože v románu lze najít vyslovené mnohé názory, které jsou formulovány „na míru“ charakteru fiktivního protagonisty. V literární vědě byly opakované pokusy nacházet paralely mezi postavami \"Zápisků\" a postavami Dostojevského pozdějších románů, Např. prostitutka Líza by mohla být považována za předobraz postavy Soni v \"Zločinu a trestu\". Sám vypravěč se svou povahou, myšlenkovými experimenty a úvahami o morálce podobá Raskolnikovovi ze \"Zločinu a trestu\" nebo Nikolaji Stavroginovi z \"Běsů\".\n"}
{"id": "1169190", "url": "https://cs.wikipedia.org/wiki?curid=1169190", "title": "Oreco", "text": "Oreco\n\nValdemar Rodrigues Martíns známý jako Oreco (13. červen 1932, Santa Maria – 3. duben 1985, Ituverava) byl brazilský fotbalista. Nastupoval především na postu obránce.\nS brazilskou fotbalovou reprezentací vyhrál mistrovství světa roku 1958, byť na závěrečném turnaji nenastoupil. Získal i stříbrnou medaili na Mistrovství Jižní Ameriky 1957. Brazílii reprezentoval v 10 zápasech.\n\nV sezóně 1967/68 se stal s Deportivem Toluca mistrem Mexika, v roce 1971 s Dallasem Tornado mistrem USA. Dvě sezóny strávil též v kolumbijském Los Millonarios Bogotá. V Brazílii působil v první lize v dresu SC Corinthians Paulista.\n"}
{"id": "1169191", "url": "https://cs.wikipedia.org/wiki?curid=1169191", "title": "Ruční pletací stávek", "text": "Ruční pletací stávek\n\nRuční pletací stávek (angl.: \"stocking hand frame\", něm.: \"Handwirkmaschine\") je nejstarší mechanické zařízení k výrobě zátažných pletenin.\n\nZa vynálezce stávku je všeobecně považován Angličan \"William Lee\", který si v roce 1589 chtěl nechat svoji konstrukci patentovat, královna však jeho návrh odmítla.\nO původní konstrukci zařízení není známá žádná dokumentace. William Lee sice měl sám prakticky používat devět stávků, z těch se však nic nezachovalo. První konstrukční nákresy zhotovili pamětníci až asi 50 let po podání patentu .\nZařízení sestává z vodorovně umístěného jehelního lůžka, s pevně zasazenými háčkovými jehlami vedle sebe v jedné řadě. Mezi jehlami se pohybují kolmo k nim platiny a v podélném směru k jehelnímu lůžku \"lisovací lišta\". Platiny a lis jsou ovládány pákovým ústrojím spojeným provazy se třemi pedály umístěnými pod jehelním lůžkem.\nObsluha stavu ukládá ručně pro každou novou řadu zpracovávanou nit do jehelního lůžka a postupně sešlapuje pedály tak, že se vytvoří řádek zátažné pleteniny.\nNa původním zařízení s cca 3 jehlami na centimetr se dalo uplést až 600 oček za minutu. Stav musely však obsluhovat dvě osoby a vyrobená pletenina měla jen podřadnou kvalitu. Teprve na zdokonalené konstrukci (asi po roce 1750) byly výrobky ze stávku kvalitativně srovnatelné s ručními pleteninami. V polovině 19. století bylo v Anglii instalováno nejméně 20 000 těchto stávků.\n\nV roce 1769 nahradil Angličan \"Wise\" šlapací pedály otočným mechanizmem, který umožnil pohon stávku vodním kolem nebo parním strojem. Leeův princip mechanizace pletení využil Američan \"Cotton\" ve svých patentech na kotonový stávek v letech 1846 až 1864. Tento stroj se používal ve značném rozsahu až do poloviny 20. století. \nVšechny věcné údaje v tomto článku se zakládají na textu knihy \"Knitting Technology\". \n"}
{"id": "1169195", "url": "https://cs.wikipedia.org/wiki?curid=1169195", "title": "Josef Klička mladší", "text": "Josef Klička mladší\n\nJosef Klička (10. listopadu 1889 Praha – 5. září 1978 Klatovy) byl český hudební skladatel, dirigent a hudební pedagog.\n\nPocházel z hudební rodiny. Jeho děd, Mansvet Klička, byl varhaníkem a regenschorim v Klatovech a otec Josef Klička starší byl významným hudebním skladatelem, dirigentem a hudebním pedagogem (mimo jiné byl dirigentem Prozatímního divadla a na Varhanické škole zastupoval Antonína Dvořáka v době jeho pobytu v Americe).\n\nJosef Klička mladší vystudoval v Praze gymnázium a na Pražské konzervatoři hru na varhany. Absolvoval v roce 1909. Stal se vojenským kapelníkem v rakouské armádě. Od roku 1918 pak působil jako vojenský kapelník v armádě rumunské. Kromě toho učil hudbu na rumunských, maďarských a německých školách. Byl inspektorem civilních hudeb a dirigentem závodní hudby továrny na vagony v Brašově. V roce 1934 se jako dirigent účastnil zájezdu rumunského dechového orchestru do Československa, Polska a Jugoslávie.\n\nDo Čech se vrátil až v roce 1947. Učil na hudebních školách v Rumburku a v Klatovech.\n\nKomponoval převážně chrámové skladby, písně a sbory. Dva jeho sbory získaly první cenu v Petöfiho skladatelské soutěži. Zdokumentováno je 128 skladeb. Po návratu do Čech se věnoval převážně instruktivní literatuře pro výuku hudby. V roce 1948 byla ve Šluknově provedena jeho scénická hudba k divadelní hře Zdeňka Endrise Vlčí skála.\n\n\n"}
{"id": "1169196", "url": "https://cs.wikipedia.org/wiki?curid=1169196", "title": "Miguel Atwood-Ferguson", "text": "Miguel Atwood-Ferguson\n\nMiguel Atwood-Ferguson je americký hudebník hrající na violu, housle a violoncello, dále aranžér a hudební producent. Jeho prvním nástrojem byly housle, na které začal hrát ve věku čtyř let. V roce 2007 vydal album \"Fill The Heart Shaped Cup\" ve spolupráci s producentem Carlosem Niñem. Během své kariéry spolupracoval s desítkami dalších hudebníků, mezi něž patří například Ray Charles či Lianne La Havas. V roce 2005 hrál na soundtracku k filmu \"\" (hudbu složil John Cale). Později hrál na Caleově albu \"M:FANS\".\n\n\n"}
{"id": "1169198", "url": "https://cs.wikipedia.org/wiki?curid=1169198", "title": "Vladimir Malachov (lední hokejista)", "text": "Vladimir Malachov (lední hokejista)\n\nVladimir Igorevič Malachov (rusky Владимир Игоревич Малахов, * 30. srpen 1968 v Jekatěrinburgu, SSSR) je bývalý ruský hokejový obránce, který odehrál 712 utkání v NHL a je členem prestižního Triple Gold Clubu.\n\nV dresu sovětské reprezentace do 20 let se zúčastnil juniorského mistrovství světa 1987 v Československu. Na tomto turnaji byli Sověti společně s Kanadou za vzájemnou hromadnou rvačku diskvalifikováni.\n\nPremiéru v národním týmu si odbyl v přátelském utkání 30.10.1988 v Praze proti domácímu Československu (3:5). Startoval za Sovětský svaz na mistrovství světa 1990 ve Švýcarsku (zlato), mistrovství světa 1991 ve Finsku (bronz) a Kanadském poháru 1991 (5. místo). Jako reprezentant Společenství nezávislých států se stal olympijským vítězem na hrách v Albertville 1992.\n\nZa samostatné Rusko hrál na mistrovství světa 1992 v Československu (5. místo), Světovém poháru 1996 (semifinále) a olympijských hrách v Salt Lake City 2002 (bronz).\n\nHráče vychoval klub v jeho rodném Jekatěrinburgu. V sovětské lize hrál za HC Spartak Moskva (1986-1988) a HC CSKA Moskva (1988-1992, mistr ligy 1988/89).\n\nMalachova draftoval do NHL celek New York Islanders, ve kterém působil od roku 1992. Ve své nováčkovské sezoně 1992/93 byl zvolen do All-Rookie Teamu. V dubnu 1995 byl součástí výměny do Montreal Canadiens. V přípravě před sezonou 1999/2000 si zranil koleno a přišel o podstatnou část ročníku. V jeho závěru byl vyměněn do New Jersey Devils, se kterými získal Stanleyův pohár. V létě 2000 se upsal jako volný agent týmu New York Rangers. O sezonu 2000/01 jej připravilo další zranění kolena v jejím úvodu. V závěru 2003/04 byl vyměněn do Philadelphia Flyers. Sezona 2004/05 se neuskutečnila kvůli stávce hráčů. Svojí poslední sezonu 2005/06 hájil barvy New Jersey Devils. V říjnu 2006 získal práva na hráče klub San Jose Sharks, za ten již ale nehrál, protože ukončil kariéru.\n\n\n"}
{"id": "1169205", "url": "https://cs.wikipedia.org/wiki?curid=1169205", "title": "Wilbur Scoville", "text": "Wilbur Scoville\n\nWilbur Lincoln Scoville (22. ledna 1865 – 10. března 1942) byl americký lékárník známý především pro jeho „Scoville Organoleptic Test“, dnes standardizovaný jako Scovilleova stupnice.\n\nTest a stupnici navrhl v roce 1912 když pracoval v Parke-Davis, farmaceutické společnosti, která měřila chuť, „okořeněnost“ nebo „pálivost“ různých Chilli papriček.\n\nScoville se narodil v Bridgeportu v Connecticutu. Oženil se s Cora B. Uphamovou ve Wollaston (Quincy, Massachusetts) 1. září 1891. Měli dvě děti: Amy Augusta se narodila 21. srpna 1892 a Ruth Upham se narodil 21. října 1897.\n\nZískal následující ceny Americké farmaceutické asociace (APhA):\n\n"}
{"id": "1169210", "url": "https://cs.wikipedia.org/wiki?curid=1169210", "title": "Paracas", "text": "Paracas\n\nParacas je poloostrov na pobřeží Tichého oceánu nacházející se v peruánské provincii Pisco, necelých 250 km jižně od hlavního města Lima. Poloostrov je 25 km dlouhý a 12,5 km široký, spojený s pevninou úzkou šíjí s jedinou přístupovou silnicí; jeho území pokrývá písečná poušť, pobřeží je tvořeno vysokými strmými útesy. Častými jevy jsou mlha a silný vítr, vzduch obsahuje vysoké množství soli. Paracas s okolím byl roku 1975 vyhlášen národní přírodní rezervací. Místní klima ovlivňuje Humboldtův proud, díky němuž má poloostrov extrémně suché a vzhledem k zeměpisné šířce relativně chladné podnebí, zatímco okolní moře kypí bohatým životem. Na pobřeží žije lachtan hřívnatý, hnízdí zde kormorán rudonohý, pelikán hnědý, rybák inka, tučňák Humboldtův a další druhy ptáků. U pobřeží Paracasu se nacházejí ostrovy Islas Ballestas a Isla San Gallán, na kterých se sbírá guáno. \n\nV prvním tisíciletí před naším letopočtem na poloostrově vzkvétala vyspělá paracaská kultura. V roce 1925 odhalil peruánský archeolog Julio César Tello množství hrobů, v nichž byly ostatky díky suchému klimatu dokonale zachované. Příslušníci paracaské civilizace měli uměle prodloužené lebky, vyráběli pestré tkaniny a kvalitní keramiku. Studium těl odhalilo množství vážných zranění, které tehdejší medicína dokázala vyléčit. Na poloostrově se nachází archeologické muzeum, které je významnou turistickou atrakcí. Na severním pobřeží se nachází zdaleka viditelný geoglyf vysoký 180 metrů, přirovnávaný pro svůj tvar ke svícnu, trojzubci nebo kaktusu, jehož stáří a účel jsou předmětem diskusí.\n\nDo moderních peruánských dějin se poloostrov zapsal 8. září 1820, kdy se zde se svými jednotkami vylodil generál José de San Martín a zahájil kampaň za osvobození země ze španělské nadvlády. \n\n"}
{"id": "1169211", "url": "https://cs.wikipedia.org/wiki?curid=1169211", "title": "Seznam Google Doodles v roce 2016", "text": "Seznam Google Doodles v roce 2016\n\nGoogle Doodle je umělecká verze loga společnosti Google. Google Doodle reprezentuje události, jako jsou: prázdniny, výročí, nebo aktuální dění. Některé doodly byly omezeny na domovskou stránku Google pro konkrétní zemi, zatímco jiné se zobrazily globálně.\n\nGoogle slaví Nový rok přehlídkou animovaných ptáků a zelených vajec.\n\nGoogle znovu používá svůj doodle z 25. prosince 2015 v místech, kde se Vánoce slaví především podle Juliánského kalendáře.\n\nGoogle zvýraznil 41. výročí objevení Biosférické rezervace monarchy stěhovavého.\n\nGoogle také poukázal na Den dětí, zobrazen v Thajsku.\n\nAmerická stránka Google připomenula 131. narozeniny aktivistky za práva žen Alice Paulové.\n\nGoogle připomenul výročí 388. narozenin Charlese Perraulta.\n\nGoogle zvýraznil Den učitelů, zobrazen v Thajsku.\n\nGoogle zvýraznil Den Martina Luthera Kinga.\n\nGoogle připomenul výročí 127. narozenin Sophie Taeuber-Arpové.\n\nGoogle také oslavil 90. výročí narozenin Josého Alfreda Jiméneze.\n\nGoogle oslavil výročí 93. narozenin Lola Florese.\n\nGoogle také připomenul 127. výročí narozenin Naguiba el-Rihaniho.\n\nGoogle oslavil výročí 151. narozenin Wilbura Scoville.\n\n"}
{"id": "1169212", "url": "https://cs.wikipedia.org/wiki?curid=1169212", "title": "Chauffourt", "text": "Chauffourt\n\nChauffourt je francouzská obec v departementu Haute-Marne v regionu Grand Est. V roce 2013 zde žilo 203 obyvatel.\n\nSousední obce jsou: Bonnecourt, Dampierre, Frécourt, Poinson-lès-Nogent, Sarrey a Val-de-Meuse.\n\n\"Počet obyvatel\"\n"}
{"id": "1169216", "url": "https://cs.wikipedia.org/wiki?curid=1169216", "title": "Andreas Dackell", "text": "Andreas Dackell\n\nLars Andreas Dackell (* 21. září 1958 v Gävle, Švédsko) je bývalý švédský hokejový útočník, který odehrál 613 utkání v NHL.\n\nJe olympijským vítězem z her v Lillehameru 1994. Zúčastnil se také tří mistrovství světa - 1994 v Itálii (bronz), 1995 na domácí půdě (stříbro) a 1996 v Rakousku (6. místo).\n\nS hokejem začal v rodném Gävle, kde začal hrát i v mužské kategorii ve druhé nejvyšší soutěži. V letech 1992–1994 odehrál rovněž několik utkání Elitserien za Brynäs IF. Následující čtyři roky hrál za tento klub stabilně. V sezoně 1992/93 vstřelil rozhodující gól při zisku ligového titulu. V roce 1996 byl draftován do NHL týmem Ottawa Senators. K tomuto celku se přidal již od následujícího ročníku. V červnu 2001 byl vyměněn za osmou volbu draftu do Montreal Canadiens. Sezona NHL 2004/05 se neuskutečnila kvůli stávce hráčů a tak Dackell posílil Brynäs. Do Kanady se již nevrátil a kariéru dohrál v tomto klubu. S aktivní činností se rozloučil ziskem titulu v ročníku 2011/12, poslední čtyři roky plnil funkci kapitána. V roce 2011 dostal trofej pro nejslušnějšího hráče ligy.\n\nV Brynäs pracoval v ročníku 2013/14 jako šéftrenér mládeže a následující sezonu jako asistent trenéra, v půli sezony byl ale celý realizační tým odvolán.\n\nSyn Oliver je brankář působící ve švédských soutěžích.\n\n"}
{"id": "1169217", "url": "https://cs.wikipedia.org/wiki?curid=1169217", "title": "FK Zlaté Klasy", "text": "FK Zlaté Klasy\n\nFK Zlaté Klasy (celým názvem: Futbalový klub Zlaté Klasy) je slovenský fotbalový klub, který sídlí v obci Zlaté Klasy. Založen byl v roce 1928 pod názvem Nagymagyari SE. Od sezóny 2009/10 působí v páté lize Západoslovenského futbalového zväzu, sk. Jih.\n\nSvé domácí zápasy odehrává na stadionu FK Zlaté Klasy.\n\nZdroj: \n\n\n\nZdroj: \n\n\n\nZdroj: \n\n"}
{"id": "1169221", "url": "https://cs.wikipedia.org/wiki?curid=1169221", "title": "Ľudovít Varga (malíř)", "text": "Ľudovít Varga (malíř)\n\nĽudovít Varga známý též pod pseudonymem 27 (27. ledna 1917, Merašice – 7. dubna 1945, Mauthausen) byl slovenský malíř a účastník SNP.\n\nStudoval na reálném gymnáziu v Nitře, na učitelském ústavu v Modre (1932 - 1936), na oddělení kreslení a malování SVŠT v Bratislavě (1932 - 1938). Během studií začal pracovat v odboji, od roku 1942 pracoval jako asistent na SVŠT v Bratislavě. Od 20. srpna 1944 byl zpravodajem na velitelství pozemního vojska Hlavního velení povstalecké armády v Banské Bystrici. Během SNP navrhoval povstalecké plakáty, spolupracoval na přípravě 4-korunové čs. známky k 1. výročí Povstání (návrh se nezachoval). Roku 1945 byl zatčen, po věznění v Bratislavě transportován do Mauthausenu. V jeho díle je zastoupena krajinomalba, portrét a figurální kompozice, v posledním tvůrčím období byla pro něj charakteristická kresba tuší. Je autorem expresivních, barevně zvláštních figurálních kompozic, vyjadřujících hrůzy války.\n\n\n"}
{"id": "1169223", "url": "https://cs.wikipedia.org/wiki?curid=1169223", "title": "FK Spartak Bánovce nad Bebravou", "text": "FK Spartak Bánovce nad Bebravou\n\nFK Spartak Bánovce nad Bebravou (celým názvem: Futbalový klub Spartak Bánovce nad Bebravou) je slovenský fotbalový klub, který sídlí ve městě Bánovce nad Bebravou. Založen byl v roce 1931 pod názvem Bánovský ŠK. Od sezóny 2017/18 působí ve třetí fotbalové lize, sk. Západ.\n\nSvé domácí zápasy odehrává na stadionu Spartak s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1169228", "url": "https://cs.wikipedia.org/wiki?curid=1169228", "title": "Ash-Shabab FC (Rijád)", "text": "Ash-Shabab FC (Rijád)\n\nAsh-Shabab Football Club (arabsky: نادي الشباب‎) je saúdskoarabský fotbalový klub z města Rijád, který v současnosti hraje saúdskou nejvyšší ligu Saudi Pro League. Klub byl založen v roce 1947. Stadionem klubu je King Fahd Stadium s kapacitou 62 685 míst.\n"}
{"id": "1169235", "url": "https://cs.wikipedia.org/wiki?curid=1169235", "title": "Tensegrita", "text": "Tensegrita\n\nTensegrita je výraz, který se skládá z anglických výrazů pro napětí (tension) a integritu, neboli celistvost či soudržnost (integrity). Ve statice a architektuře obecně, znamená tensegrita strukturní princip, kde tvar a struktura jsou zajišťovány uzavřenou sítí napětí (sítí kabelů, lan) a tlaků (např. pevnými tyčemi), které tvoří místní ostrůvky.\n\nVýraz tensegrit (mn.č. tensegrity) se používá pro stavební systémy a stavby, které tento princip využívají. Prvním objevitelem toho, že tensegrity jsou základem architektury živých bytostí a hrají roli v nitro a mezibuněčné komunikaci zvané mechanotransdukce, byl profesor Donald Ingber. První výzkumy v oblasti synergické geometrie amerického architekta a matematika R. Buckminstera Fullera přispěly k pochopení a využití tensegrity v architekuře a stavebnictví (geodetická klenba, geodetická kupole). Dalším, kdo přispěl k vývoji tensegritů byl britský sochař Kenneth Snelson, který ukázal, že tlakové prvky mohou poskytnout zpevnění, i když jsou odděleny, nedotýkají se navzájem a jsou drženy v pozicích jen tahem kabelů (Needle Tower, Washington). Před Fullerem a Snelsonem uveřejnil pravděpodobně poprvé konstrukční schema na principu tensegrity litevský avantgardní umělec, zastánce konstruktivismu, Karl Ioganson (1890 – 1929).\n\nV egyptské, řecké a římské architektuře se tlakům gravitace vzdorovalo mohutnými bloky kamenů. Teprve mnohem později bylo zjištěno, že tah může hrát zásadní roli při udržování celistvosti různých staveb. To dokazují například visuté mosty Brooklyn Bridge, Golden Gate a Akaši-Kaikjó, u kterých nerezové kabely dohromady s pilíři nesou tělo stavby. \n\nGeodetické klenby používané v architektuře a stavebnictví jsou kulovité útvary s množstvím trojúhelníkových stěn. Když stěn přibývá, jejich úhly mizí a mnohoúhelník se blíží kouli. Geodetické klenby mají tyto přednosti:\n\n\nVšechny tyto vlastnosti jsou důležité pro jejich možné využití jako ochrany skladovacích prostorů, zastřešení koncertních hal, sportovních stadiónů, veletržních pavilónů, jako mobilních velkokapacitních stanů pro přechodné ubytování v oblastech se zvýšeným rizikem zemětřesení a v neposlední řadě i ve výstavbě domů jednoduchým, laciným, pohotovým a efektivním způsobem.\n\nDne 4. října 2009 byl otevřen most Kurilpa Bridge přes řeku Brisbane v Queenslandu v Austráliii. Vícestožárová konstrukce spojená kabely, založená na principu tensegrity, je v současnosti největší konstrukce tohoto typu na světě.\n\nV Česku vypracoval zajímavý projekt student Ondřej Otýpka z ateliéru Miloše Floriána na FA ČVUT Praha, za který získal v soutěži studentských prací v roce 2009 cenu „Olověný Dušan“. Jeho projekt nazvaný\nTensegrity Tower představuje možný koncept výškové polyfunkční budovy. Vnější pohyblivý obvodový plášť je tvořen spolupůsobením nosné konstrukce - tensegrity a výplňové transparentní elastické membrány. Taková konstrukce je schopna lépe odolávat účinkům větru. Na principu tensegrity vytváří některá svá díla i český architekt Martin Rajniš (Artefakt, Dóm chaosu).\n"}
{"id": "1169261", "url": "https://cs.wikipedia.org/wiki?curid=1169261", "title": "Al Ittihad FC (Džidda)", "text": "Al Ittihad FC (Džidda)\n\nAl Ittihad Football Club (arabsky: نادي الاتحاد) či Al-Ittihad Jeddah nebo pouze Al-Ittihad je fotbalový klub ze Saúdské Arábie sídlící ve městě Džidda nedaleko Rudého moře. Klub hraje saúdskou nejvyšší fotbalovou ligu Saudi Pro League. Rivalem klubu je Al Hilal. Oficiálně byl založen roku 1929, je to tak nejstarší klub v Saúdské Arábii a jeden z nejoblíbenějších v Asii. Za Al-Ittihad nastupovali například slavný italský hráč a trenér Roberto Donadoni, bývalý brazilský útočník a reprezentant Bebeto nebo mexický reprezentant Jared Borgetti. Klub hraje na stadiónu King Abdullah Sports City Stadium pro 62 000 diváků.\n"}
{"id": "1169273", "url": "https://cs.wikipedia.org/wiki?curid=1169273", "title": "Al Qadisiyah FC", "text": "Al Qadisiyah FC\n\nAl Qadisiyah FC je saúdskoarabský profesionální fotbalový klub se sídlem ve městě Khobar. Klub od sezóny 2015-2016 hraje nejvyšší saúdskoarabskou ligu Saudi Pro League.\n"}
{"id": "1169276", "url": "https://cs.wikipedia.org/wiki?curid=1169276", "title": "Délka tónu", "text": "Délka tónu\n\nTrvání tónu či jeho délka je jedna z hudebních vlastností, které se hodnotí u tónů nebo zvuků. Trvání určuje jeho délku v čase, tedy časovou hodnotu.\n\nTrvání tónu je možné měřit a zapisovat pomocí běžných jednotek času (\"ms, s, min.\" atd.). V tradiční hudební notaci jsou však různé délky trvání tónů obvykle s různými hodnotami not, které nejsou vyjádřitelné absolutně, nýbrž pouze jsou ve vzájemně relativním vtahu.\n\nJako pomůcka k určování a dodržování stejného trvání tónů se od počátku 19. století používaly také mechanické, či později také elektronické nebo elektromechanické metronomy.\n\n"}
{"id": "1169279", "url": "https://cs.wikipedia.org/wiki?curid=1169279", "title": "Prezidentská vlajka", "text": "Prezidentská vlajka\n\nPrezidentská standarta či prezidentská vlajka je vlajka, která se užívá v mnoha zemích jako symbol hlavy státu či prezidenta. Některé prezidentské republiky nemají speciální vlajku hlavy státu.\n\nNe vždy je prezidentská vlajka stálá. Např. v Keni, na Madagaskaru nebo na Srí Lance je vlajka personalizovaná, tj. mění se s osobou prezidenta.\n\n"}
{"id": "1169281", "url": "https://cs.wikipedia.org/wiki?curid=1169281", "title": "Wang (Bavorsko)", "text": "Wang (Bavorsko)\n\nWang je obec v německé spolkové zemi Bavorsko, v zemském okrese Freising ve vládním obvodu Horní Bavorsko.\n\nŽije zde obyvatel.\n\nSousední obce jsou: Bruckberg, Eching, Gammelsdorf, Haag an der Amper, Moosburg an der Isar, Mauern, Nandlstadt a Zolling.\n\n"}
{"id": "1169284", "url": "https://cs.wikipedia.org/wiki?curid=1169284", "title": "Fadrique Kastilský", "text": "Fadrique Kastilský\n\nFadrique Kastilský (1334–1358), první Señor de Haro, 25. mistr Řádu svatojakubských rytířů, páté nemanželské dítě Alfonse XI. Kastilského a Eleonory de Guzmán. Narodil se v Seville.\n\nFadrique byl dvojčetem Jindřicha Transtamáry. Během otcova života, Eleonořiny děti těžily z královských grantů. S touto podporou, se v roce 1342, Fadrique stal mistrem Řádu svatojakubských rytířů. Dosavadní mistr byl Alfons Meléndez de Guzmán, matčin bratr.\n\nKdyž Alfons XI. náhle zemřel v obležení Gibraltaru, pokusil se Fadriquevův nevlastní bratr Petr I. Kastilský, společně se svou matkou a jejím oblíbencem u dvora, vévodou z Albuquerque vyvlastnit celou Eleonořinu rodinu. To a následná Eleonořina poprava v Tavaleře v roce 1351, vedlo k povstání Eleonořiných synů, Jindřicha, budoucího krále Jindřicha II., Fadriqua, Tella a Sancha. Každý z nich se bouřil ze svých vlastních nezávislých oblastí Španělského království. Díky kombinace hrozeb a diplomacie, byl Petr I. schopen získat věrnost a dočasné smíření s nevlastními bratry. Ale to netrvalo dlouho. Fadrique byl jmenován královským vyslancem ve Francii, odkud přivedl Petrovu nevěstu, Blanku Bourbonskou. Následné otřesy tohoto manželství a Petrovo zapletení s milenkou, Marií z Padilly, pravděpodobně stmelily vztah mezi Fadriquem a Petrem.\n\nV roce 1354, se stal Fadrique strážcem portugalské hranice. Zde, spolu s bratrem Jindřichem, opět začali osnovat povstání, vstoupili do jednání s Janem Afonsem z Albuquerque, dřívějším nepřítelem a oblíbencem u Petrova dvora, ale nyní padlým z přízně krále. Jindřich šel nakonec hledat podporu také do Francie. Druhé povstání proti Petrovi I. bylo zahájeno, tentokrát i s podporou města Toledo, které požádal o pomoc Fadrique. Přijel se 700 vojáky.\n\nPetr opět přemlouval a odpouštěl a zprostředkováním Jana Fernanda de Henestrosa, strýcem Marie z Padilly, se Petr podruhé usmířil s Fadriquem a nabídl mu místo u dvora. Petr dokonce pozval Fadriqua do Sevilly pod záminkou žádosti o radu.\n\nNásledné události zaznamenal nejlépe Pero López de Ayala, současník těchto událostí, který nakonec působil ve službách Jindřicha II., vlastního Fadriquova bratra. Někteří pozdější historici Petra I. charakterizovali jako krutého vraha.\n\nJednu se Fadrique se svými rytíři sešel v Seville s králem. Návštěvou u královy milenky byl považován za zrádce, a na králův rozkaz spěchal do Alcázar v Seville. Královi vojáci Fadriqua oddělili od jeho společníků, a na dvoře Alcázar byl zezadu zavražděn palcátem. Některé příběhy tvrdí, že byl zajat a zavražděn přímo králem.\n\nPo jeho vraždě, bylo jeho tělo pohřbeno v Katedrále Panny Marie v Seville. V roce 1579, byly jeho ostatky přeneseny do krypty královské kaple, kde spočívají dodnes.\n\nJako mistr Řádu svatojakubských rytířů, se Fadrique nesměl oženit. Prostřednictvím nelegitimních manželství zplodil řadu potomků z rodu Enríquez, kteří se stali kastilskými admirály a později vévody z Medina de Rioseco.\n\nS Yonah, španělsky nazývanou Paloma, sefardskou židovskou kráskou, dcerou Gedeliaha, vnučkou Shloma Ha-Zaken a pravnučkou Yosefa Ibn Yahia, třetího syna Yahia Ben Rabbi, měl nemanželského syna:\n\nS Leonor de Angulo y Córdoba, kastilskou šlechtičnou, měl dvě nelegitimní děti:\n\nByl předkem Jany Enríquez, druhé manželky Jana II. Aragonského a matky Ferdinanda II. Aragonského.\n"}
{"id": "1169286", "url": "https://cs.wikipedia.org/wiki?curid=1169286", "title": "Constantin Isopescu-Grecul", "text": "Constantin Isopescu-Grecul\n\nConstantin Isopescu-Grecul, někdy též Isopescul-Grecul (2. února 1871 Černovice – 29. března 1938 Černovice), byl rakouský právník a politik rumunské národnosti z Bukoviny, na počátku 20. století poslanec Říšské rady.\n\nPocházel z rodiny školního rady a ředitele učitelského ústavu Dimitrie Isopescula.\n\nByl univerzitním profesorem v Černovicích. Vystudoval gymnázium v Černovicích a studoval na Vídeňské univerzitě, Lipské univerzitě a Berlínské univerzitě. Podle jiného zdroje byl absolventem Černovické univerzity. Titul doktora práv získal roku 1897, 17. července 1897 byl promován.\n\nPo studiích sloužil u 41. pěšího regimentu. Byl poručíkem v záloze.\n\nOd roku 1893 je evidován jako kandidát notářství. 11. října 1894 nastoupil do soudní služby. 29. dubna 1896 byl jmenován auskultantem v Černovicích. 16. listopadu 1897 složil soudcovské zkoušky a 14. prosince 1897 byl jmenován soudním adjunktem v Gura Humorului, později se stal soudním adjunktem v Černovicích. 9. října 1900 byl ustanoven zástupcem státního návladního v Černovicích a 24. listopadu 1905 se stal zemským soudním radou v Černovicích.\n\nBohatá byla i jeho akademická dráha. Od roku 1906 byl privátním docentem na Černovické univerzitě. Docenturu získal díky spisu \"Wucherstrafrecht\". Roku 1909 ho císař jmenoval řádným profesorem. V letech 1909–1938 byl profesorem na katedře trestního práva Černovické univerzity. Působil i jako advokát a obecní radní. V Černovicích zastával post ředitele vydavatelství \"Unirea naţională\". V září 1912 získal Řád Františka Josefa a v roce 1913 ho císař povýšil na rytíře.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907. Byl zvolen za obvod Bukovina 11. V závěru roku 1909 se v tisku uvádělo, že hodlá v únoru 1910 rezignovat na mandát. V databázi poslanců ale nakonec rezignace není uvedena. Mandát obhájil ve volbách do Říšské rady roku 1911. Po roce 1911 byl místopředsedou sněmovny. Ve Vídni zastával funkci předsedy Rumunské národní rady a byl rovněž úředníkem ministerstva zahraničních věcí Rakouska-Uherska.\n\nDo parlamentu usedl jako konzervativní rumunský kandidát. Po volbách roku 1907 i 1911 byl uváděn coby člen poslaneckého Rumunského klubu. Byl předsedou Rumunského klubu na Říšské radě.\n\nUvádí se i jako poslanec Bukovinského zemského sněmu. Byl do něj zvolen roku 1911, kdy v dubnu toho roku uspěl v rumunském volební obvodu Storožynec, Stănești.\n\nV roce 1916 spolupodepsal prohlášení rumunských poslanců Říšské rady, ve kterém se vyjadřovala loajalita k Rakousku-Uhersku. V roce 1918 se podílel na debatách o státoprávní budoucnosti Bukoviny. Podporoval začlenění této země do rumunského státu. V letech 1919–1921 byl členem likvidační komise v Bukovině, která řešila přechod státní správy do Rumunska.\n\nVýznamně se politicky angažoval i v meziválečném období. Zasedal jako poslanec a senátor Parlamentu Rumunska. V letech 1930–1933 zastával funkci rektora Černovické univerzity. Po roce 1934 zastával post zástupce děkana právnické fakulty.\n"}
{"id": "1169289", "url": "https://cs.wikipedia.org/wiki?curid=1169289", "title": "Via ferrata Kočičí kameny", "text": "Via ferrata Kočičí kameny\n\nVia ferrata Kočičí kameny je zajištěná cesta vedoucí na skalní útvar Kočičí kameny na severní straně Jizerských hor ve Frýdlantském výběžku Libereckého kraje České republiky. Autorem cesty je obec Bílý Potok, která ji dokončila na počátku srpna roku 2014. V neděli 14. září 2014 se o desáté hodině uskutečnilo její slavnostní otevření.\n\nTrasa je dlouhá 70 metrů a vysoká 25 metrů. Neřadí se mezi lezecky náročné. Na začátku cesty lezec stoupá po strmé ploché skalní stěně příkře vzhůru. Pak traverzuje až do plošiny, která se nachází pod vrcholem. Uprostřed této části trasy se nachází skalní rozsedlina, jíž lze využít k odpočinku. Na plošině pod vrcholem se via ferrata rozdvojuje. Jedna vede přímo k oplocené skalní vyhlídce. Tato trasa je však příkrá a představuje čtyřmetrové stoupání. Druhá cesta míří k cílovému místu přes vrchol skály. Na příkrých skalních stěnách je nataženo ocelové lano. Jinak tyto pasáže nejsou nijak jinak upravovány (například vybudováním pomocných stupaček). Potrénovat si tak je možné tak zvané lezení na tření. Pro slézání je vhodné, avšak nikoli povinné, si hlavu chránit lezeckou helmou.\n\nNáročnost trasy je ohodnocena stupněm „B“ a její zdolání je odhadováno na deset minut. Vzhledem ke své podobě je doporučována pro začátečníky nebo pro zájemce, kteří se chtějí zbavit strachu z lezení po plotnách. Není však vhodné tuto zajištěnou cestu absolvovat za deštivého počasí či při sněhové pokrývce.\n\n"}
{"id": "1169290", "url": "https://cs.wikipedia.org/wiki?curid=1169290", "title": "Žaltman", "text": "Žaltman\n\nŽaltman (dříve též \"Hexenstein\") je nejvyšší hora Jestřebích hor, okrsku Broumovské vrchoviny. Vrchol se nachází 2 km severně od Malých Svatoňovic a 9 km východně od Trutnova.\n\nPřes vrchol vede zeleně značená odbočka z cesty po hřebeni Jestřebích hor, necelých 200 metrů od vrcholu vede i cyklotrasa č. 4091.\n\nOkolí přístupových cest je bohaté na zaniklá důlní díla a lehká opevnění.\n\nNa vrcholu stojí kovová rozhledna Žaltman, postavená roku 1967 místním národním výborem v Malých Svatoňovicích za pomoci členů TJ Baník a KČT.\nRozhledna byla otevřena pro veřejnost 24. září 1967.\n\nNa vyhlídkovou plošinu je přístup přes točité schodiště a je z ní panoramatický výhled na Krkonoše (Sněžka a Černá hora), Rýchory, Vraní hory (Královecký Špičák), Adršpašsko-teplické skály (Čáp), Góry Kamienne (Waligóra), Javoří hory, Soví hory (Velká Sova), Ostaš, Broumovské stěny, Stolové hory (Velká Hejšovina), Králický Sněžník, Orlické hory, Rtyňsko, Úpicko, Kunětickou horu, Zvičinu, Kumburk, Tábor a blízké okolí.\n"}
{"id": "1169291", "url": "https://cs.wikipedia.org/wiki?curid=1169291", "title": "FK Spoje Bratislava", "text": "FK Spoje Bratislava\n\nFutbalový klub Spoje Bratislava byl slovenský fotbalový klub, který sídlil v bratislavské městské části Podunajské Biskupice.\n\nZaložen byl v roce 1940 pod názvem ŠK Poštári Bratislava. V následujících letech se měnily několikrát samotné názvy klubu. Až v roce 1963 dostal klub konečný název Spoje Bratislava. Do roku 1972 hrával své zápasy na stadionu v Petržalce, od tohoto roku pak hrál své zápasy v Podunajských Biskupicích.\n\nZdroj: \n\n\nZdroj: \n\nTJ Spoje Bratislava-Podunajské Biskupice „B“ byl rezervní tým bratislavských Spojů. Největšího úspěchu dosáhl v sezóně 1984/85, kdy se v Divizi (tehdejší 4. nejvyšší soutěž) umístil na 13. místě.\n\nZdroj: \n\n"}
{"id": "1169292", "url": "https://cs.wikipedia.org/wiki?curid=1169292", "title": "Sântana", "text": "Sântana\n\nSântana je rumunské město v župě Arad. V roce 2011 zde žilo 11 428 obyvatel. Administrativní součástí města je i vesnice Caporal Alexa.\n\n"}
{"id": "1169293", "url": "https://cs.wikipedia.org/wiki?curid=1169293", "title": "Rafael da Silva Francisco", "text": "Rafael da Silva Francisco\n\nRafael da Silva Francisco nebo také Rafinha (* 4. srpna 1983) je brazilský fotbalista hrající na postu ofenzivního záložníka, který v současnosti hraje za saúdskoarabský fotbalový klub Al Shabab FC.\n\n"}
{"id": "1169295", "url": "https://cs.wikipedia.org/wiki?curid=1169295", "title": "Hesso Bádenský", "text": "Hesso Bádenský\n\nHesso Bádenský (1268 – 13. února 1297) byl synem Rudolfa I. Bádenského a jeho manželky Kunhuty z Ebersteinu po otcově smrti v roce 1288 se stal markrabětem Bádenska společně se svými bratry Rudolfem II., Heřmanem VII. a Rudolfem III.\n\nTřikrát se oženil:\n\n\n\n\n"}
{"id": "1169298", "url": "https://cs.wikipedia.org/wiki?curid=1169298", "title": "Zemská silnice B20", "text": "Zemská silnice B20\n\nZemská silnice Mariazeller Straße B20 je silnice, která vede z města Sankt Pölten v Dolním Rakousku do města Kapfenberg ve Štýrsku. Spojuje v podstatě zemskou silnici Wiener Straße B1 a Westautobahn A1 s rychlostními silnicemi Semmering Schnellstraße S6 a Brucker Schnellstraße S35 u Kapfenbergu. Její celková délka je zhruba 134 km.\nPoznámka: v tabulce uvedené kilometry a nadmořské výšky jsou přibližné.\n\nPro vytvoření článku byly použity: \n"}
{"id": "1169301", "url": "https://cs.wikipedia.org/wiki?curid=1169301", "title": "Håkan Algotsson", "text": "Håkan Algotsson\n\nMichael Sundlöv (* 5. srpna 1965 ve Finje, Švédsko) je bývalý švédský hokejový brankář.\n\nJako třetí brankář se zúčastnil mistrovství světa 1992 v Československu, ze kterého vlastní zlatou medaili. Je také olympijským vítězem z her v Lillehameru 1994, kde plnil roli náhradního brankáře za Tommym Salem.\n\nStatistika na velkých mezinárodních turnajích\nSvému mateřskému klubu Tyringe SoSS pomohl v ročníku 1985/86 ze třetí do druhé ligy. O dva roky později přestoupil do Västra Frölunda HC, v té hned v první sezoně slavil postup do Elitserien. Ve Frölundě působil celou kariéru kromě sezony 1999/2000, kdy chytal německou ligu za Starbulls Rosenheim.\n\nAktivní kariéru ukončil v roce 2001. Později pracoval jako trenér brankářů u mládeže v klubu HC Göteborg.\n\n"}
{"id": "1169304", "url": "https://cs.wikipedia.org/wiki?curid=1169304", "title": "Waleed Abdullah", "text": "Waleed Abdullah\n\nWaleed Abdullah (arabsky: وليد عبدالله‎; 19. dubna 1986) je saúdskoarabský fotbalový brankář, který v současnosti hraje za saúdskoarabský klub Al Shabab FC. V roce 2008 se zúčastnil olympijské kvalifikace, kde odehrál 11 zápasů. 10. dubna 2016 nebyl vpuštěn do zápasu, jelikož jeho účes nebyl v souladu s islámem, a tak se musel nechat na místě ostříhat.\n"}
{"id": "1169306", "url": "https://cs.wikipedia.org/wiki?curid=1169306", "title": "Jaroslav Olša, jr.", "text": "Jaroslav Olša, jr.\n\nJaroslav Olša, jr. (* 4. srpna 1964, Praha) je český diplomat, orientalista, autor literatury faktu a překladatel. V oblibě má science fiction, přeložil řadu povídek, sestavil několik žánrových antologií a publikoval řadu článků o tomto literárním žánru. Po vstupu do diplomatických služeb se též zaměřil na propagaci a studium historie vztahů Česka a mimoevropských zemí. Publikoval řadu prací o Africe a Korejském poloostrovu.\n\nJe synem orientalisty a indonesisty Jaroslava Olši, který je autorem prací vztahujících se k jihovýchodní Asii a který také v letech 1993–2002 působil v české diplomacii (nejprve jako velvyslanec v Indonésii, 1993-8 a posléze coby generální konzul v pákistánském Karáčí, 1999-2002). I proto jeho syn verzi svého jména \"Jaroslav Olša, jr.\" používá u svých publikovaných prací, ale objevuje se také na pověřovacích listinách, kterými jej prezidenti ČR akreditovali u hlav států v zemích jeho působnosti. Matka Jaroslava Olši, jr., Vlasta Horáková, měla svobodné povolání.\n\nProtože po skončení střední školy v roce 1983 mu z politických důvodů (členství otce ve stávkovém výboru Filosofické fakulty Univerzity Karlovy (FF UK) v letech 1968–1969) nebylo opakovaně umožněno studovat filozofickou fakultu UK, živil se po tři roky nejprve jako osvětlovač, dále jako pracovník Výzkumného ústavu matematických strojů a konečně jako překladatel a tlumočník ve svobodném povolání. Roku 1985 byl přijat nejprve k mimořádnému studiu afrikanistiky a o rok později k řádnému studiu arabistiky a orientalistiky na FF UK. Studia ukončil v roce 1995. V roce 1988 též krátce studoval arabštinu na \"Bourghibově institutu živých jazyků\" v Tunisu a v letech 1990-1992 mezinárodní vztahy a srovnávací evropská studia na Amsterdamské univerzitě.\n\nRoku 1992 vstoupil do diplomatických služeb České republiky. Pracoval v různých funkcích na Ministerstvu zahraničních věcí České republiky, nejprve jako referent na odboru Blízkého východu a Afriky, v letech 1993-1996 měl jako poradce 1. náměstka ministra v kompetenci kontrolu zahraničního obchodu s vojenským materiálem a účastnil se jednání týkajících se vojenského materiálu a zboží dvojího užití. Je jedním z tvůrců platného zákona kontrolujícího vývoz vojenského materiálu z ČR (zákon č. 38/1994 Sb.). V letech 1996-1999 byl pak ředitelem afrického odboru, krátce také zástupcem ředitele odboru Blízkého východu a Afriky. V 90. letech byl vedoucím české humanitární mise do Rwandy a Ugandy po rwandské genocidě a inicioval navazování diplomatických styků s ostrovními státy Pacifiku. V letech 2000–2006 působil jako velvyslanec ČR v Zimbabwe (též s akreditací pro státy Angola, Malawi, Mosambik, Svatý Tomáš a Princův ostrov a Zambie), po návratu na ministerstvo byl zástupcem ředitele a následně vedl odbor analýz a plánování. V letech 2008–2014 působil jako velvyslanec v Korejské republice a v letech 2014-2018 jako velvyslanec na Filipínách (též s akreditací pro Federativní státy Mikronésie, Marshallovy ostrovy, Nauru a Palau), v současnosti je zástupcem ředitelky personálního odboru Ministerstva zahraničních věcí ČR. V rámci různých služebních povinností i soukromých cest navštívil více než sto dvacet zemí světa.\n\nJe autorem řady knih a článků o dějinách, kultuře a literatuře zemí Asie a Afriky a historických vztazích Českých zemí s mimoevropským světem, které publikoval v domácích (\"National Geographic Česko\", \"Nový Orient\", \"Mezinárodní vztahy\" a další) i zahraničních odborných časopisech (\"Heritage of Zimbabwe\", \"Zimbabwean Prehistory\", \"Transactions of the Royal Asiatic Society Korea Branch\").\n\nMezi jeho zájmy patří kromě orientalistiky především žánr science fiction, který četl od dětství. Do sci-fi fandomu vstoupil v roce 1982, kdy se v Katovicích stal prvním zahraničním členem Slezského klubu fantastyki (Śląski Klub Fantastyki) a doma pak na Parconu roku 1983, kdy založil pražský SFK Spectra. Díky fandomu také začal překládat a vydal několik desítek překladů v řadě periodik. V 80. letech se aktivně podílel na činnosti science fiction fandomu, přeložil několik desítek povídek, které vyšly ve fanzinech a řada z nich následně v časopisech a antologiích. Vytvořil také trojsvazkovou \"Bibliografii českých a slovenských fanzinů\". Byl iniciátorem a hlavním editorem pololegálního fanzinu \"Ikarie XB\", jehož čtyři čísla vyšla v letech 1986–1989 (a získal v roce 1986 cenu European Science Fiction Society) a v roce 1990 se stal spoluzakladatelem a nakrátko zástupcem šéfredaktora měsíčníku \"Ikarie\", který dnes vychází jako \"XB-1\" a přesáhl už více než 300 čísel. V 80. a 90. letech byl aktivním členem \"World SF Association of Professionals\", \"European Science Fiction Society\" a \"Science Fiction Research Association\". Patřil k zakládajícím členům spolku i nakladatelství Asociace fanoušků science fiction. Sestavil řadu antologií science fiction v češtině, ale inicioval také vydání výborů z české science fiction v angličtině v Indii, v ndebelštině v Zimbabwe a také v korejštině a japonštině. Společně s Ondřejem Neffem sestavili \"Encyklopedii literatury science fiction\", která na Worldconu/Euroconu ve skotském Glasgow v roce 1995 obdržela cenu European Science Fiction Society. Publikoval také články o science fiction (především české a mimoevropské) v domácích i zahraničních odborných periodikách (např. \"Locus\", \"Foundation\").\n\n\n\n"}
{"id": "1169308", "url": "https://cs.wikipedia.org/wiki?curid=1169308", "title": "Narrenturm", "text": "Narrenturm\n\nNarrenturm je historický fantasy román polského spisovatele Andrzeje Sapkowského, který vypráví příběh slezského rytíře Reinmara z Bělavy. Spolu s následujícími dvěma díly, \"Boží bojovníci\" a \"Lux Perpetua\" tvoří tento román tzv. Husitskou trilogii, která je známá též jako Sága o Reinmarovi z Bělavy. V knize, jejíž děj se odehrává ve 20. letech 15. století, se mísí prvky historického románu a fantasy.\n\nHlavní postavou knihy je slezský šlechtic, lékař a mág Reinmar z Bělavy známý též jako Reynevan. Kvůli odhalení jeho milostného románku s provdanou šlechtičnou Adélou von Sterza je Reinmar hned v úvodu knihy donucen prchnout před pomstou milenčiných příbuzných z Olešnice.\n\nPři svém útěku na jih se Reynevan zaplétá do mnoha nejrůznějších dobrodružství. Postupně je tak kromě rodu Šterců pronásledován najatými vrahy i vícero tlupami loupeživých rytířů a po udání jeho milenky Adély jej kvůli jeho lékařským knihám začne hledat také inkvizice. Reinmar navíc není v bezpečí ani před tajemnými černými rytíři, kteří zavraždí jeho bratra Petra.\n\nSlezskem se Reynevanovi daří prchat jen díky pomoci přátel, jež během své cesty získá. Jeho nejvěrnějšími druhy se stanou demerita Šarlej a záhadný hromotluk Samson zvaný Medák. Ve Frankenštejnu je však nakonec přece Reinmar se Šarlejem uvězněn a má dojít k jejich mučení, neboť inkvizitoři se domnívají, že jsou zapleteni v husitském spiknutí, jež podporoval i zesnulý Reinmarův bratr Petr. Z Narrenturm čili Věže bláznů, kde jsou před výslechem dlouhou dobu drženi, je v poslední chvíli vysvobodí až husitští vojáci, kteří při své rejse vypálí předměstí Frankenštejnu. Reinmar i jeho přátelé jsou pak nuceni přidat se k sirotčímu vojsku a jsou přítomni vypálení měst Radkov a Varta i menší bitvy s oddílem slezských rytířů. V závěru knihy opouští Reynevan spolu se sirotky území Slezska a přes Broumov zamíří do Čech.\n\nDěj románu se odehrává v roce 1425, v době husitských válek, kdy se slezská knížata připravují na křížovou výpravu proti husitským Čechám. Ve vedlejších rolích vystupuje v knize \"Narrenturm\" množství skutečných historických postav. Reynevan se při svém putování setkává mimo jiné i s vratislavským biskupem Konrádem, kladským hejtmanem Půtou z Častolovic, mladým Janem Gutenbergem, knížetem Janem Minsterberským či husitským knězem Ambrožem z Hradce. V knize jsou zmíněni též římský král Zikmund Lucemburský, husitský hejtman Jan Žižka a mnoho dalších známých postav.\n\n"}
{"id": "1169310", "url": "https://cs.wikipedia.org/wiki?curid=1169310", "title": "OŠK Láb", "text": "OŠK Láb\n\nOŠK Láb (celým názvem: Obecný športový klub Láb) je slovenský fotbalový klub, který sídlí v obci Láb. Založen byl v roce 1929 pod názvem ŠK Láb. Od sezóny 2017/18 působí v páté lize Oblastného futbalového zväzu Bratislava-vidiek.\n\nSvé domácí zápasy odehrává na stadionu ŠK Láb.\n\nS fotbalem zde začínal mj. Róbert Kafka.\n\nZdroj: \n\n\n\nZdroj: \n\n\n\nZdroj: \n\n"}
{"id": "1169314", "url": "https://cs.wikipedia.org/wiki?curid=1169314", "title": "Mikael Sundlöv", "text": "Mikael Sundlöv\n\nMichael Sundlöv (* 5. srpna 1965 v Gävle, Švédsko) je bývalý švédský hokejový brankář.\n\nJako náhradní brankář se zúčastnil mistrovství světa 1993 ve Finsku, ze kterého vlastní stříbrnou medaili. Je také olympijským vítězem z her v Lillehameru 1994, ale ani na tomto turnaji nechytal.\n\nStatistika na velkých mezinárodních turnajích\nZe svého mateřského klubu Skutskärs SK přešel v roce 1987 do klubu Elitserien Brynäs IF. V tomto klubu strávil dvanáct let a ve své nejúspěšnější sezoně 1992/93 získal ligový titul a byl zařazen do ligového All star týmu. Závěr své kariéry – 1999–2001 – strávil zpět v druholigovém Skutskärs SK.\n\nV letech 2004–14 byl generální manažer Brynäs. Momentálně je na stejné pozici v celku Karlskrona HK. Také rok pracoval jako skaut klubu NHL Winnipeg Jets.\n\n"}
{"id": "1169319", "url": "https://cs.wikipedia.org/wiki?curid=1169319", "title": "MŠK Hurbanovo", "text": "MŠK Hurbanovo\n\nMŠK Hurbanovo (celým názvem: Mestský športový klub Hurbanovo) je slovenský fotbalový klub, který sídlí ve městě Hurbanovo. Založen byl v roce 1923 pod názvem ŠK Stará Ďaľa. Od sezóny 2013/14 působí v páté lize Západoslovenského futbalového zväzu, sk. Východ.\n\nSvé domácí zápasy odehrává na městském stadionu Hurbanovo s kapacitou 8 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1169324", "url": "https://cs.wikipedia.org/wiki?curid=1169324", "title": "Fleet Fort", "text": "Fleet Fort\n\nFleet 60K Fort byl jednomotorový kanadský vzpěrový dolnoplošník s navzájem stupněnými kryty kabin a pevným podvozkem ostruhového typu.\n\nSpolečnost Fleet zahájila konstrukci nového typu, určeného k pokračovacímu výcviku, v roce 1938 a to z vlastní iniciativy.\n\nPrototyp, poháněný motorem Jacobs L-6MB o 246 kW s dvoulistou vrtulí, poprvé vzlétl 22. března 1940 ve Fort Erle. Za řízení usedl šéfkonstruktér R. E. Young se zkušebním pilotem továrny T. F. Williamsem jako pozorovatelem. Létal bez označení až do května, kdy obdržel imatrikulaci CF-BQP. Po ukončení testů objenalo kanadské letectvo v červnu 1940 200 sériových letounů a převzalo prototyp, který dostal sériové číslo 3540 a nazvalo typ Fort.\n\nPrvní sériový Fort absolvoval úvodní let 18. dubna 1941. Následně RCAF přehodnotilo využití Fortu, když se ukázalo, že pilotní žáci nebudou moci přecházet přímo na operační typy. Výlučně pokračovací cvičný stroj kanadské letectvo nepotřebovalo a proto byla objednávka Fleetu 60K zkrácena na 100 kusů (sér. č. 3561-3660).\nForty sloužily zpočátku k výcviku mezi typy De Havilland Tiger Moth a North American Harvard ve škole v Uplands. První zkušenosti s letounem Fort nebyly dobré, projevovala se na nich nezkušenost továrny Fleet s kovovou skořepinovou stavbou a se složitějšími systémy. Pro časté poruchy tak byly Forty využívány jen minimálně.\nKabiny Fleetu 60K však byly prostornější a pohonná jednotka silnější než u Tiger Mothu, který byl využíván k výcviku radistů. V únoru 1942 byly proto na základně v Rockliffe na Fortu 3573 vyzkoušeny instalace vysílače typu T-1083 a přijímače R-1082. Ze zadní kabiny bylo vymontováno vybavení i sedadlo, které bylo nahrazeno novým, obráceným směrem vzad. Do zadní části trupu byla namontována radiovýstroj a na trup přidána kruhová rámová anténa v průhledném krytu. Upravené letouny dostaly označení Fleet 60K Fort II. Se sňatými kryty hlavních noh podvozku, které u původních strojů sloužily k nácviku zatahování podvozku, sloužily u 2. školy radistů v Calgary a u 3. školy radistů ve Winnipegu.\n\nTěžká radiovýstroj však způsobila posun těžiště letounu vzad, což nepříznivě ovlivňovalo letové vlastnosti, navíc selhávaly brzdy, praskalo olejové potrubí a často docházelo k požárům za letu. Během tří let užívání při výcviku radistů byly při nehodách odepsány 23 Forty II. Další tři byly odepsány pro nerentabilitu opravy. Původní neupravené stroje sloužily u jednotek k výcviku letu podle přístrojů a přezkušování pilotů. V dubnu 1945 byly zbývající exempláře zrušeny.\n\nÚdaje platí pro Fleet 60K Fort\n\n\n"}
{"id": "1169327", "url": "https://cs.wikipedia.org/wiki?curid=1169327", "title": "Adéla Holandská", "text": "Adéla Holandská\n\nAdéla Holandská (1230 – 9. dubna 1284) byla dcerou Florise IV. Holandského a Matyldy Brabantské, a sestrou Viléma II. Holandského. Vládla jako regentka za svého nezletilého synovce Florise V. Holandského.\n\n9. října 1246 se Adéla provdala za Jana I. z Avesnes, hraběte z Hainaultu. Stejně jako její matka, byla patronkou náboženských domů. Tři její synové se stali biskupy, a dcera abatyší. Trvala také na tom, aby její děti znali alespoň dva jazyky.\n\nV letech 1258 – 1263, vládla jako regentka Holandska ve jménu svého synovce Florise V. Říkala si Strážce Holandska a Zeelandu. Poté, co Floris dospěl mu i nadále radila. Zemřela v roce 1284 ve Valenciennes, ale v roce 1299, po smrti Florisova syna Jana I. se stal holandským vládcem její syn Jan.\n\nUdělila městské právo Schiedamu, které pak mělo právo nazývat se městem. V něm založila \"Huis te Riviere\", což byl v té době druhý největší hrad Holadska.\n\nJacob van Maerlant zasvětil svou první báseň, \"Geesten\", Adéle.\n\nS Janem měla několik dětí:\n\n"}
{"id": "1169329", "url": "https://cs.wikipedia.org/wiki?curid=1169329", "title": "Usáma Havsáví", "text": "Usáma Havsáví\n\nUsáma Havsáví (arabsky: ; * 31. března 1984) je saúdskoarabský fotbalový obránce a reprezentant, který v současnosti hraje za saúdskoarabský klub Al Hilal FC. V roce 2012 krátce působil v Evropě v belgickém klubu RSC Anderlecht.\n\nSvoji profesionální kariéru začal v klubu Al Wehda. Velice rychle se probojoval do A-týmu, kde ho trenér pravidelně nasazoval.\n\nV Al Wehdě se mu velice dařilo, a tak v roce 2008 přestoupil do Al Hilal FC. V Al Hilalu se po pár letech stal kapitánem klubu. S mužstvem vyhrál 3 ligové tituly Saudi Pro League.\n\nV dubnu 2012 přestoupil do belgického Anderlechtu, kde podepsal dvouletou smlouvu. Usáma se tehdy stal jediným reprezentantem Saúdské Arábie v některém evropském klubu. V Anderlechtu si zahrál pouze jeden ligový zápas (25. srpen 2012 - RSC Anderlecht vs. OH Leuven 1:1).\n\nV listopadu 2012 přestoupil za 1,5 milionu € do Al Ahli.\n\nV létě 2016 se vrátil zpět do klubu Al Hilal FC.\n\nOd roku 2007 nastupuje za saúdskoarabskou reprezentaci. V roce 2007 se účastnil Mistrovství Asie.\n\n29. května 2010 vstřelil gól z rohového kopu proti Španělsku a tím dostal svůj tým do vedení 1:0.\n\n"}
{"id": "1169330", "url": "https://cs.wikipedia.org/wiki?curid=1169330", "title": "Melanie Martinez", "text": "Melanie Martinez\n\nMelanie Adele Martinez (* 28. dubna 1995) je americká zpěvačka a textařka. Byla členkou týmu Adama Levina v třetí sérii  americké pěvecké show \"The Voice\". 22. dubna roku 2014 vydala svou první píseň \"Dollhouse\". 14. srpna 2015 vydala Melanie album jménem \"Cry Baby\" s ústřední písní \"Pity Party\". Její píseň jménem  \"Carousel\" se objevila v americkém televizním seriálu \"American Horror Story: Freak Show\". Také je známa především pro píseň Crybaby která má na youtube momentalně 105 000 000 zhlédnutí.\n\nV roce 2012 se Melanie Martinez zúčastnila třetí sezóny americké pěvecké show \"The Voice\", kde poprvé zazpívala píseň od Britney Spears jménem \"Toxic\". Tři členové poroty, Adam Levine, Cee Lo Green a Blake Shelton, zmáčkli tlačítko \"Chci tě\". Melanie si vybrala zpěváka Adam Levine za svého učitele.\n\nV bitevním kole Martinez soutěžila proti Caitlin Michelle. Obě slečny zpívaly duet písničky od Ellie Goulding jménem \"Lights\". Melanie vyhrála a posunula se do dalšího kola. Caitlin Michele si vzal na starost Cee Lo Green, či že Caitlin také postoupila. V dalším kole Martinez zpívala proti Sam Jamesovi. Vybrala si píseň od La Roux jménem \"Bulletproof\". Levine vyloučil Jamese a Melanie postoupila do dalšího kola. V následujícím kole Martinez zpívala \"Hit the Road Jack\", kde postoupila díky hlasování fanoušků. V následujícím kole Melanie zpívala píseň \"Seven Nation Army\". Její verze se dostala na desáté místo na webové stránce iTunes. Martinez následně zpívala píseň \"Crazy\". Byla později vyloučená kvůli nedostatku hlasů od fanoušků. V rozhovoru Melanie řekla, \"Nikdy jsem nepočítala s tím, že se dostanu tak daleko. Jsem moc ráda za to, že jsem mohla lidem ukázat, kdo doopravdy jsem a dotknout se jejich srdcí se svými písněmi.\"\"\"\n\n\"   Žlutou barvou jsou označeny písně, které se dostaly na 10. místo na iTunes\"\n\nPo soutěži se Martinez rozhodla začít svou vlastní kariéru. Svou první píseň \"Dollhouse\" vydala 22. dubna v roce 2014, které má aktuálně (listopad 2019) více než 243 000 000 zhlédnutí. Píseň produkovali NYC songwriting duo Kinetics & One Love. Její píseň jménem \"Carousel\" byla použita jakožto ústřední píseň pro televizní seriál \"American Horror Story: Freak Show\". 2. června Melanie vydala píseň \"Pity Party\", která byla jednou z písní jejího alba \"Cry Baby\". Krátce poté vydala také píseň jménem \"Soap\" a \"Sippy Cup\", která navazuje na její první píseň \"Dollhouse\". 23. prosince roku 2015 vydala speciální Vánoční píseň jménem \"Gingerbread man\". \n\nPo velice uspěšném album Cry Baby vydala Melanie svou druhou desku K-12, která je pokračováním příběhu o Cry Baby. Děj pochází se střední školy jménem K-12. K album je i film se všemi songy z alba. Melanie v něm hraje opět hlavní roly Cry Baby. První písničkou z alba je Wheels On The Bus (10.10 2019),druhým songem je Class Fight (17.10 2019),třetím songem je The Principal (24.10 2019),čtvrtým songem je Show and Tell (3.10 2019),pátým a Melanie nejoblíbenějším songem je Nurse´s Office (7.11 2019),šestým songem je Drama Club (21.11 2019) a momentálně posledním vydaným songem je Strawberry Shortcake (12.12 2019).\n\nNarodila se 28. dubna 1995 v Astoria, Queens. Ve čtyřech letech se Melanie společně s rodinou přestěhovali do Baldwin, New York ,kde vyrůstala. Často poslouchala  Brandy, Britney Spears, Shakiru, The Beatles, Tupac Shakur, Biggie Smalls a Yungblud , a zjistila že se chce stát zpěvačkou. V dětství neměla moc přátel, byla emocionální a své pocity neuměla vyjádřit. Vyjadřovala je jedině kreslením či fotografováním. Ve 14 se sama začala učit na kytaru pomocí internetu.\n\n\n\n"}
{"id": "1169333", "url": "https://cs.wikipedia.org/wiki?curid=1169333", "title": "Urge Overkill", "text": "Urge Overkill\n\nUrge Overkill je americká rocková skupina. Založili ji roku 1985 v Chicagu studenti Severozápadní univerzity Nash Kato (vlastním jménem Nathan Kaatrud) a Eddie Roeser. Urge Overkill vystupovali jako předkapela na turné Nirvany a Pearl Jam. Jejich singl „Sister Havana“ se v roce 1993 umístil na šesté příčce americké hitparády Alternative Songs. Největší úspěch zaznamenali s coververzí písně Neila Diamonda „Girl, You'll Be a Woman Soon“, kterou režisér Quentin Tarantino použil ve filmu \"\" (1994). Skupina se rozpadla roku 1997 (Nash Kato vydal v roce 2000 sólovou desku \"Debutante\"), v roce 2004 obnovila činnost.\n\n\n\n\n"}
{"id": "1169341", "url": "https://cs.wikipedia.org/wiki?curid=1169341", "title": "Obština Dolni Dăbnik", "text": "Obština Dolni Dăbnik\n\nObština Dolni Dăbnik ( \"Община Долни Дъбник\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině na úpatí Předbalkánu. Správním střediskem je město Dolni Dăbnik, kromě něj zahrnuje obština 6 vesnic. Žije zde přes 12 tisíc stálých obyvatel.\n\nVšechna sídla v obštině jsou samosprávná.\nV obštině žije 12 670 stálých obyvatel a včetně přechodně hlášených obyvatel 15 010. Podle sčítáni 1. února 2011 bylo národnostní složení následující:\n"}
{"id": "1169344", "url": "https://cs.wikipedia.org/wiki?curid=1169344", "title": "Kowalski", "text": "Kowalski\n\nKowalski je příjmení více osob:\n\n\n"}
{"id": "1169347", "url": "https://cs.wikipedia.org/wiki?curid=1169347", "title": "Haag an der Amper", "text": "Haag an der Amper\n\nHaag an der Amper je obec v německé spolkové zemi Bavorsko, v zemském okrese Freising ve vládním obvodu Horní Bavorsko.\n\nŽije zde obyvatel.\n\nSousední obce jsou: Langenbach, Moosburg an der Isar, Wang a Zolling\n\n"}
{"id": "1169349", "url": "https://cs.wikipedia.org/wiki?curid=1169349", "title": "Herbert Erhardt", "text": "Herbert Erhardt\n\nHerbert 'Ertl' Erhard (6. červenec 1930, Fürth – 3. červenec 2010, Fürth) byl německý fotbalista, který reprezentoval Německou spolkovou republiku. Nastupoval především na postu obránce.\n\nS německou reprezentací se stal mistrem světa roku 1954, byť na závěrečném turnaji nenastoupil. Zúčastnil se i mistrovství světa ve Švédsku roku 1958, kde Němci skončili čtvrtí, a mistrovství světa v Chile roku 1962. V národním týmu odehrál 50 utkání, v nichž dal jeden gól.\n\nV letech 1947–1962 působil v klubu SpVgg Greuther Fürth. Závěr kariéry strávil v Bayernu Mnichov.\n"}
{"id": "1169351", "url": "https://cs.wikipedia.org/wiki?curid=1169351", "title": "Obština Dolna Mitropolija", "text": "Obština Dolna Mitropolija\n\nObština Dolna Mitropolija ( \"Община Долна Митрополия\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině, u Dunaje a hranic s Rumunskem. Sídlem obštiny je město Dolna Mitropolija, kromě něj zahrnuje obština 1 město a 14 vesnic. Žije zde necelých 20 tisíc stálých obyvatel.\n\nVšechna sídla v obštině jsou samosprávná.\nV obštině žije 18 231 stálých obyvatel a včetně přechodně hlášených obyvatel 20 536. Podle sčítáni 1. února 2011 bylo národnostní složení následující:\n"}
{"id": "1169354", "url": "https://cs.wikipedia.org/wiki?curid=1169354", "title": "Hanzelkazikmund (planetka)", "text": "Hanzelkazikmund (planetka)\n\n(10173) Hanzelkazikmund je planetka nacházející se v hlavním pásu asteroidů. Objevili ji čeští astronomové Lenka Šarounová a Petr Pravec 21. dubna 1995. Byla pojmenována podle českých cestovatelů Jiřího Hanzelky a Miroslava Zikmunda. Kolem Slunce oběhne jednou za 5,41 let.\n\n\n"}
{"id": "1169355", "url": "https://cs.wikipedia.org/wiki?curid=1169355", "title": "Ulrich Biesinger", "text": "Ulrich Biesinger\n\nUlrich \"Uli\" Biesinger (6. srpen 1933, Augsburg-Oberhausen – 18. červen 2011, Augsburg) byl německý fotbalista, který reprezentoval Německou spolkovou republiku. Nastupoval především na postu útočníka.\n\nS německou reprezentací se stal mistrem světa roku 1954, byť na závěrečném turnaji nenastoupil. V národním týmu odehrál 7 utkání, v nichž dal 2 góly.\n\nNejvyšší německou soutěž hrál za BC Augsburg a SSV Reutlingen 05.\n"}
{"id": "1169356", "url": "https://cs.wikipedia.org/wiki?curid=1169356", "title": "CrossFit", "text": "CrossFit\n\nCrossFit je v USA ochranná známka propagován společnosti CrossFit Inc. založená Greg Glassmanem v roce 2000 a jde o kombinaci intenzivního intervalového tréninku, vzpírání, plyometric, powerliftingu, gymnastiky, kalisteniky, strongmanů a dalších cvičení.. CrossFit byl kritizován za to, že způsobil zbytečná zranění a rabdomyolýzu.\n\nCrossFit, byť je v dnešní době velmi rozšířenou komerční značkou, vychází ze stejné myšlenky komplexní fyzické připravenosti, jakou šířil Sokolský spolek v čele s Miroslavem Tyršem. S podobou CrossFitu a jeho názvem přišel Američan a bývalý profesionální gymnasta Greg Glassman, který v polovině 90. let otevřel první tělocvičnu v Santa Cruz. Již od 80. let se jako trenér snažil připravovat všestranný tréninkový program pro své svěřence, ovšem bez jakéhokoliv komerčního využití. To přišlo až v roce 2000, kdy si Glassman zaregistroval internetovou doménu crossfit.com a stal se také vydavatelem časopisu Crossfit Journal, který byl přístupný členům registrovaným právě tam.\n\nPodle Stuarta McGilla, profesora biomechaniky páteře na University of Waterloo riziko zranění v některých cvičeních CrossFit, když je prováděno se špatnou technikou v časově omezeném tréninku převažuje nad přínosy pro zdraví. Dodal, že v jiných vzdělávacích programech existují podobná rizika, ale online komunita CrossFit umožňuje sportovcům provádět program bez řádného cvičení, což zvyšuje riziko. Jiní kritici poukazují na nedostatek času a nelogické, nebo dokonce libovolné sekvence cviků.\n\nRiziko zranění spojené s CrossFit tréninkem bylo kontroverzní otázkou od doby, kdy popularita crossfitu začala stoupat v časných nultých letech. Kritici obvinili CrossFit, Inc. z používání nebezpečných pohybů a nevhodných úrovní intenzity a zmořnosti nekvalifikovaným jednotlivcům, aby se stal CrossFit trenéry. V reakci na tyto kritiky společnost CrossFit, Inc. tvrdila, že „CrossFit je relativně bezpečný, i když je prováděn se špatnou technikou, ale je bezpečnější a efektivnější, když je prováděn s dobrou technikou. “ Společnost CrossFit, Inc. také tvrdí, že nebezpečí zranění může být sníženo řádným škálováním a úpravou tréninku.\n\nSpolečnost CrossFit, Inc. podporuje tuto pozici tím, že cituje tři akademické výzkumy u cvičenců CrossFit. Tyto průzkumy vypočítaly pravděpodobnsoti zranění mezi 2,4-3,1 zranění na 1000 hodin tréninku, což CrossFit argumentuje, že je v souladu s mírou zranění zjištěnou v \"všeobecném tréninku zdraví\" nebo pod ním. Studie publikovaná v časopise Journal of Strength and Conditioning Research s názvem \"Crossfit-based high power power training zlepšuje maximální aerobní kondici a složení těla\" sledovala 54 účastníků po dobu 10 týdnů tréninku CrossFit. Studie skončila závěrem, že \"... významné procento našich subjektů (16%) nedokončilo vzdělávací program a nevrátilo se k následnému testování.\" Autoři prohlásili: \"To může zpochybnit poměr rizika a přínosu pro takové extrémní tréninkové programy ...\"V roce 2014 společnost CrossFit, Inc., podala žalobu na Národní asociaci pro sílu a stabilizaci za publikování této studie, která tvrdí, že data byla nepravdivá a byla \"určena k vyděšení účastníků od CrossFit.\"NSCA popřelo obvinění společnosti CrossFit, Inc., ale vydala erratum, které uznalo, že údaje o újmě byly nesprávné [64]. V září 2016 lokální soud rozhodl ve prospěch tvrzení společnosti CrossFit, že údaje o újmě byly shledány falešnými, ale ne tím, že by NSCA byla komerčně motivována nebo že zveřejnění studie bylo hanlivé, protože NSCA nestála za studií. V únoru 2017 společnost CrossFit požádala o sankce proti NSCA poté, co jeden z svědků NSCA přiznal k padělání prohlášení během depozice. Pokud analýza neutrálních stran serverů NSCA odhalí jakékoli další pochybení, může společnost CrossFit podat pozměněnou stížnost na další sankce a náhradu ušlých příjmů.\nVztah mezi CrossFit a únavovou rhabdomyolýzou byl předmětem kontroverze. Někteří lékaři tvrdili, že metodika CrossFit i prostředí vytvořené trenéry CrossFit zvyšuje u sportovců riziko rozvoje rhabdomyolýzy. V jednom případě cvičenec úspěšně žaloval trenéry a získal $ 300,000 odškodnění za vznik rhabdomyolýzy po CrossFit tréninku dne 11. prosince 2005, v Manassas World Gym v Manassas, Virginie, pod dozorem školitelů. Společnost CrossFit, Inc., nepopírá, že její metoda může způsobit rhabdomyolýzu, ale uvádí, že rhabdomyolýza je rizikem u jiných sportů.\n"}
{"id": "1169358", "url": "https://cs.wikipedia.org/wiki?curid=1169358", "title": "Obština Guljanci", "text": "Obština Guljanci\n\nObština Guljanci ( \"Община Гулянци\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině, podél Dunaje u hranic s Rumunskem. Sídlem obštiny je město Guljanci, kromě něj zahrnuje obština 11 vesnic. Žije zde necelých 12 tisíc stálých obyvatel.\n\nVšechna sídla v obštině jsou samosprávná.\nV obštině žije 11 219 stálých obyvatel a včetně přechodně hlášených obyvatel 12 812. Podle sčítáni 1. února 2011 bylo národnostní složení následující:\n"}
{"id": "1169361", "url": "https://cs.wikipedia.org/wiki?curid=1169361", "title": "Jan II. Holandský", "text": "Jan II. Holandský\n\nJan II. Holandský (1247 – 22. srpna 1304, Valenciennes), hrabě z Henegavy, Holandska a Zeelandu.\n\nJan II. se narodil roku 147 jako nejstarší syn Jana I. z Avesnes a Adély Holandské, dcery Florise IV. Holandského. V roce 1280 se stal henegavským hrabětem a v roce 1299 holandským hrabětem. Jan pokračoval ve válce mezi rodem Dampierre a Avesnes proti hraběti Guyovi Flanderskému pro císařské Flandry.\n\nV roce 1299, se stal, po smrti Jana I. Holandského, přes svou matku Adélu Holandskou, holandským hrabětem. Personální unie mezi Henegavskem, Holandskem a Zeelandem, kterou založil, trvala ještě další půl století. Jeho bratranec, Floris V. Holandský, bojoval proti Flandrám na straně Zeelandu. Požádal proto o pomoc Francii. Francouzi porazili Vlámy v roce 1300 a 1301. Rebelové v Zeelandu byli poraženi stejně. Janův bratr, Guy z Avesnes, se stal biskupem z Ultrechtu. Takže všichni jeho úhlavní nepřátelé byli pryč.\n\nVše se dramaticky změnilo po vlámském povstání a porážce francouzské armády v bitvě u Courtrai v roce 1302, kde byl zabit Janův nejstarší syn. Vlámští vlastenci napadli Henegavsko a Zeeland podporováni nespokojeným obyvatelstvem. Guy z Namuru porazil Janova syna, Viléma, v bitvě na ostrově Duiveland. Biskup Guy z Ultrechtu byl zajat. Guy z Namuru a vévoda Jan II. Brabantský si podmanili většinu Ultrechtu, Zeelandu a Holandska. Guy z Namuru byl nakonec poražen v roce 1304 a to holandským a francouzským loďstvem v námořní bitvě u Zierikzee. Jan II. získal většinu jeho autority, když ještě toho roku zemřel.\n\nV roce 1270 se oženil s Filipou Lucemburskou, dcerou Jindřicha V. Lucemburského a Markéty z Baru. Měli spolu několik dětí:\n\n"}
{"id": "1169364", "url": "https://cs.wikipedia.org/wiki?curid=1169364", "title": "Majed Al-Marshadi", "text": "Majed Al-Marshadi\n\nMajed Al-Marshadi (; * 1. listopadu 1984) je saúdskoarabský fotbalista hrající na postu obránce, který v současnosti hraje za saúdskoarabský klub Al Shabab FC.\n"}
{"id": "1169366", "url": "https://cs.wikipedia.org/wiki?curid=1169366", "title": "Pobřežní hlídka", "text": "Pobřežní hlídka\n\nPobřežní hlídka (v anglickém originále Baywatch, desátá a jedenáctá řada Baywatch Hawaii) je americký akční televizní seriál z prostředí plavčíků v Kalifornii, vysílaný v letech 1989–2001. Jeho nejznámějšími představiteli se stali David Hasselhoff a Pamela Anderson. Seriál si brzy vydobyl světovou popularitu a zařadil se mezi nejsledovanější televizní pořady.\n\n\"Pobřežní hlídka\" odstartovala na stanici NBC v roce 1989, byla ale zrušena hned po prvním roce. David Hasselhoff spolu s dalšími tvůrci a producenty ale cítil, že seriál má potenciál, a proto zařídil, aby se v roce 1991 seriál znovu začal vysílat. Dosáhl značné popularity, zejména mezinárodní.\n\nDěj \"Pobřežní hlídky\" se většinou odehrával okolo zachraňování lidí – ať už před útoky žraloků, před utopením, nebo zemětřesením. Děj se odehrává v Kalifornii.\n"}
{"id": "1169367", "url": "https://cs.wikipedia.org/wiki?curid=1169367", "title": "Obština Nikopol", "text": "Obština Nikopol\n\nObština Nikopol ( \"Община Никопол\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině, u Dunaje a hranic s Rumunskem. Sídlem obštiny je město Nikopol, kromě něj zahrnuje obština 13 vesnic. Žije zde téměř 9 tisíc stálých obyvatel.\n\nVšechna sídla v obštině jsou samosprávná.\nV obštině žije 8 951 stálých obyvatel a včetně přechodně hlášených obyvatel 10 455. Podle sčítáni 1. února 2011 bylo národnostní složení následující:\n"}
{"id": "1169373", "url": "https://cs.wikipedia.org/wiki?curid=1169373", "title": "Josefína Lotrinská", "text": "Josefína Lotrinská\n\nJosefína Lotrinská (\"francouzsky: Marie Joséphine Thérèse de Lorraine\", 26. srpna 1753, Versailles – 8. února 1797, Turín) byla rodem princezna lotrinská a sňatkem také princezna z Carignan. Byla babičkou Karla Alberta Sardinského, předposledního sardinsko-piemontského krále, a také Alžběty Savojské, princezny Savojské.\n\nJosefína Lotrinská, celým jménem Marie Josefína Tereza, se narodila 26. srpna 1753 ve městě Versailles jako druhá ze čtyř dětí Ludvíka Lotrinského, člena z vedlejší větve rodu Lotrinských, a Ludviky de Rohan, z významného francouzského rodu Rohanovů. Bratr Josefíny, Karel Evžen, dokonce doprovázel Marii Antoinettu z Vídně do Francie. Karel Evžen se dokonce roku 1700 stal francouzským velvyslancem a také byl posledním členem rodu Lotrinských, nikdy se neoženil ani neměl potomky. Dalším Josefíniným sourozencem byla sestra Anna Šarlota (1755–1786), která se nikdy nevdala ani neměla potomky. Nejmladším z dětí Ludvíka a Ludviky byl Josef (1759–1812), o jehož životě není příliš záznamů.\n\nSama Josefína zemřela ve věku pouze 43 let v Turíně v \"Palazzo Carignano\". Byla pohřbena v turínské katedrále a to až do roku 1816, kdy byly její ostatky přesunuty do baziliky Superga. V té době byl carignanským princem Viktor Emanuel I. Sardinský a tělo bylo přesunuto na základě jeho nařízení. Josefína byla cestovatelka a větší část svého života strávila cestováním a psaním publikací (žádnou ale oficiálně nevydala). Také patřila k proudu osvíceneckých lidí.\n\nJosefína byla poslední princeznou lotrinskou; již roku 1737 přestali Lotrinští oficiálně lotrinskému vévodství vládnout. Rod Lotrinských se přesunul do Uher po tom, co si František I. Štěpán vzal Marii Terezii z rodu Habsburských, čímž vznikla dynastie Habsbursko-Lotrinských.\n\nDne 18. října 1768 si Josefína vzala prince Viktora Amadea z rodu Savojských. Viktor Amadeus byl synem Ludvíka Viktora a jeho manželky původem z Německa; lankrabínky \"Kristýny Henrietty Hessensko-Rotenburské\". Viktor byl také bratrem Marii Ludviky Savojské, důvěrnice královny Marie Antoinetty.\n\nJosefína a Viktor měli pouze jediného syna; Karla Emanuela. Ten se narodil 24. října 1770 v Turíně, kde Josefína s po svatbě manželem žila. Další potomky již tento pár neměl jelikož Viktor Amadeus zemřel, když bylo Karlovi deset let.\n\n\n"}
{"id": "1169377", "url": "https://cs.wikipedia.org/wiki?curid=1169377", "title": "Římskokatolická farnost Vracov", "text": "Římskokatolická farnost Vracov\n\nŘímskokatolická farnost Vracov je územní společenství římských katolíků s farním kostelem svatého Vavřince v děkanátu Kyjov. \n\nPrvní písemná zmínka o osadě na místě nynějšího města pochází z roku 1201. Raně gotický kostel byl vystavěn ve stylu burgundsko-cisterciácké architektury. V původním stavu se dochoval presbytář, pocházející z roku 1240. Roku 1565 prošel kostel první větší přestavbou, která se týkala hlavně kostelní lodě. Další změnu prodělal kostel počátkem 17. století, kdy byla přestavěna věž a v ní zavěšeny dva zvony. Svoji současnou podobu získal kostel při barokní přestavbě roku 1734.\n\nDatum zřízení vracovské farnosti není známo, před třicetiletou válkou je jen zmínka o jediném faráři jménem Jan Kostelius k roku 1617. Posloupnost vracovských duchovních správců je známa od roku 1684. Duchovním správcem od 30. července 2014 byl R. D. Mgr. Jan Liška (nejdříve jako administrátor, od ledna 2017 jako farář). Toho od července 2019 vystřídal jako farář R. D. Mgr. Josef Zelinka.\n\nNa území farnosti se pravidelně koná Tříkrálová sbírka. V roce 2016 se při ní vybralo 153 356 korun.\n\nFarnost se pravidelně zapojuje do akce Noc kostelů. Při Noci kostelů v roce 2013 byla otevřena farní knihovna. Každoročně se koná farní ples.\n\n"}
{"id": "1169378", "url": "https://cs.wikipedia.org/wiki?curid=1169378", "title": "An-Nassr FC", "text": "An-Nassr FC\n\nAn-Nassr Football Club (arabsky: نادي النصر) je saúdskoarabský fotbalový klub z města Rijád, který byl založen roku 1955. Klub hraje nejvyšší saúdskoarabskou ligu Saudi Pro League. Své domácí zápasy hraje na King Fahd Stadium s kapacitou 68 752 míst.\n\n"}
{"id": "1169389", "url": "https://cs.wikipedia.org/wiki?curid=1169389", "title": "Hrabalkovití", "text": "Hrabalkovití\n\nHrabalkovití (Pompilidae) je čeleď vos. Dospělé hrabalky se většinou živí nektarem, ale pro své larvy loví pavouky, případně parazitují na kořisti jiných hrabalek. Čeleď je rozšířena všude tam, kde žijí pavouci. Ve světě je známo asi 120 rodů, které se rozdělují do zhruba 5000 druhů. V Česku žije přes 100 druhů těchto vos.\nHrabalkovití (hrabalky) jsou asi 100 miliónů let starou čeledí žahadlových z řádu blanokřídlých. Typické jsou pro ně dlouhé běhavé nohy, štíhlé tělo a žluté, oranžové a černé zbarvení. Přední nohy bývají často uzpůsobeny k hrabání. Tykadla mají dlouhá a často zakroucená. Křídla jsou složená ze dvou párů a mají charakteristickou žilnatinu. Hrabalky umějí létat, ale při lovu preferují pohyb po zemi. Vyznačují se typickým těkavým rychlým během, jakoby nervózním pokmitáváním složených křídel a rekognoskací terénu tykadly.\n\nDospělí jedinci se většinou živí nektarem nebo sají krvomízu ze svých obětí (z utržených nožiček nebo makadel). Larvy jsou masožravé. Kořist jim obstarávají pouze samice. Jedná se výhradně o různé druhy pavouků. Pohyby útočící hrabalky jsou dokonale sladěny pro zneškodnění pavouků často větších než jsou samy. Jde například o sklípkany, slíďáky, lovčíky, křižáky aj. Hrabalka se většinou odvážně vrhne přímo pod pavouka a rychlým bodnutím žihadla do nervových zakončení ho částečně paralyzuje. Žihadlo může použít i vícekrát. Pavouk je ochromen buď dočasně nebo trvale. Stane se jen zcela výjimečně, že pavouk uteče či dokonce hrabalku sám usmrtí. Někteří pavouci jsou již před samotným bodnutím jakoby paralyzovaní hrůzou. Samice pak na něj nebo do něj naklade vajíčko. Dočasně ochromeného pavouka ponechá svému osudu, trvale paralyzovaného dotáhne do podzemní komůrky. Samice buď vyhrabou hnízdo samy anebo využívají již vyhrabané komůrky své kořisti. Po vylíhnutí zůstává larva přichycená na svém hostiteli a pomalu ho konzumuje za živa, případně ho vyžírá zevnitř. Dává si pozor, aby nejprve snědla nevitální části a udržela svého hostitele co nejdéle naživu. Tento proces trvá několik dní nebo maximálně týdnů. Poté, co ho nakonec usmrtí, se zakuklí a následně se vylíhne nová hrabalka. Některé hrabalky používají metodu zvanou kleptoparazitismus. Vyhledají komůrku jiné hrabalky, otevřou ji, pozřou její vajíčko a nakladou tam své. Jejich larva se pak pustí do ochromeného pavouka (strategie rodu \"Evagetes\"). Nebo nakladou vajíčko přímo do již paralyzovaného pavouka a to v době, kdy se hrabalka, která ho ulovila, věnuje při transportu něčemu jinému. Výsledek ale bývá stejný – larva kleptoparazita sežere původní vajíčko nebo larvu a následně i pavouka (strategie rodu \"Ceropales\").\n\nŽihadlo hrabalek patří k nejsilnějším v hmyzí říši. Bolest, kterou dokáže způsobit je obrovská. Na tzv. Schmidtově stupnici bolestivosti žihadel má hodnotu 4, což je spolu s mravencem druhu \"Paraponera clavata\" vůbec nejvyšší bolestivost. Následky však rychle odezní.\n\nHrabalkovití se dělí do těchto podčeledí:\nVšechny jsou rozšířeny kosmopolitně a vyskytují se tam, kde žijí jejich hostitelé pavouci. Čeleď obsahuje více než 5 000 popsaných druhů ve 120 rodech. V Česku bylo zatím popsáno něco přes 100 druhů hrabalek ve 22 rodech.\n\n\n"}
{"id": "1169392", "url": "https://cs.wikipedia.org/wiki?curid=1169392", "title": "Al Wehda (Mekka)", "text": "Al Wehda (Mekka)\n\nAl Wehda Club (arabsky: نادي الوحدة‎) je saúdskoarabský fotbalový klub z Mekky, který byl založen roku 1945. Klub hraje nejvyšší saúdskoarabskou ligu Saudi Pro League. Klub hraje své domácí zápasy na King Abdul Aziz Stadium s kapacitou 38 000.\n"}
{"id": "1169396", "url": "https://cs.wikipedia.org/wiki?curid=1169396", "title": "Seznam řetězců rychlého občerstvení v Česku", "text": "Seznam řetězců rychlého občerstvení v Česku\n\nToto je seznam řetězců rychlého občerstvení v Česku. První restaurace rychlého občerstvení v České republice byla restaurace společnosti McDonald's, otevřena tři roky po sametové revoluci v roce 1992. Většina restaurací rychlého občerstvení v Česku má americký původ. Největším provozovatelem restaurací v ČR je polská firma Amrest, provozující KFC, Starbucks, Burger King nebo Pizza Hut. Tyto restaurace nabízejí hamburgery, hranolky, kuřecí maso a také zeleninové saláty, sendviče, tortily, různé dezerty, bagety a různé nápoje včetně kávy. Společnost Dunkin' Donuts a Little Ceasars Pizza český trh opustila.\n\nPoznámka: do seznamu se započítávají všechny restaurace rychlého občerstvení s mezinárodní či globální působností působící v ČR\n\nPoznámka: do seznamu se počítají všechny kavárenské řetězce působící v Česku s počtem poboček vyšším než 5\n\nPoznámka: do seznamu se počítají všechny restaurace s obsluhou na globální úrovni působící v ČR\n\nPoznámka: do seznamu se počítají všechny restaurace s částečnou obsluhou na globální úrovni působící v ČR\n"}
{"id": "1169397", "url": "https://cs.wikipedia.org/wiki?curid=1169397", "title": "Ar-Raed FC", "text": "Ar-Raed FC\n\nAr-Raed Football Club (arabsky: نادي الرائد السعودي) je saúdskoarabský fotbalový klub z měta Burajda, který byl založen roku 1954. Klub hraje nejvyšší saúdskoarabskou ligu Saudi Pro League. Své domácí zápasy hraje na King Abdullah Sport City Stadium s kapacitou 25 000 míst.\n"}
{"id": "1169399", "url": "https://cs.wikipedia.org/wiki?curid=1169399", "title": "Loretánská kaple u Pyšel", "text": "Loretánská kaple u Pyšel\n\nLoretánská kaple u Pyšel na Benešovsku se nachází severozápadně od centra obce Pyšely na návrší, kde je místní hřbitov. Kaple je chráněna jako nemovitá Kulturní památka České republiky.\n\nLoretánská kaple byla postavena roku 1699. Jejím donátorem byl František Antonín hrabě z Halleweilu. Původně stála osamocena na zdaleka viditelném návrší. Vyhledávaným poutním místem byla až do Josefínských reforem, kdy byla roku 1781 zrušena. Od zboření ji zachránilo založení hřbitova v jejím sousedství v roce 1790, protože starý hřbitov v obci u kostela Povýšení svatého Kříže byl uzavřen. Santa Casa byla znovu vysvěcena a slouží jako hřbitovní kaple.\n\nZa prostým oltářem se nachází dřevěné pažení se zamřížovanými otvory a dveře vedoucí do prostoru za oltářem. Před čelní stranou mensy je malované barokní antipendium s obrazem Loretánské Madony uprostřed. Za pažením je výklenek se sochou Loretánské Madony. Kaple je čtvrtplášťová, se čtyřmi vchody a malým okénkem, do patra vedou schody. Její vnější rozměry jsou 13,03 x 7,68 metru.\n\nRoku 1999 byla kaple zrekonstruována.\n\n\n\n"}
{"id": "1169401", "url": "https://cs.wikipedia.org/wiki?curid=1169401", "title": "Římskokatolická farnost Hroby", "text": "Římskokatolická farnost Hroby\n\nŘímskokatolická farnost Hroby je územním společenstvím římských katolíků v rámci táborského vikariátu Českobudějovické diecéze.\n\nPlebánie ve vsi Hroby byla zřízena v roce 1358. V pozdější době zanikla, v letech 1666–1687 byly Hroby filiálkou farnosti v Chýnově. Samostatná farnost byla obnovena v roce 1758.\n\nFarnost je spravována ex currendo z Tábora-Klokot knězem kongregace Oblátů Panny Marie Neposkvrněné. Materiální správce farnosti sídlí v Chýnově.\n\n"}
{"id": "1169404", "url": "https://cs.wikipedia.org/wiki?curid=1169404", "title": "Al Faisaly FC (Harmah)", "text": "Al Faisaly FC (Harmah)\n\nAl Faisaly Football Club (arabsky: نادي الفيصلي‎) je saúdskoarabský fotbalový klub z města Harmah, který byl založen roku 1954. Klub hraje nejvyšší saúdskou ligu Saudi Pro League. Své domácí zápasy hraje na King Salman Sport City Stadium s kapacitou 7 000 míst.\n"}
{"id": "1169406", "url": "https://cs.wikipedia.org/wiki?curid=1169406", "title": "Alexej Žitnik", "text": "Alexej Žitnik\n\nOleksij Mykolajovyč Žytnyk (ukrajinsky Олексій Миколайович Житник, * 10. října 1972 v Kyjevě), v ruštině Alexej Nikolajevič Žitnik (Алексей Николаевич Житник), je bývalý ruský hokejový obránce ukrajinského původu, který odehrál 1085 utkání v NHL.\n\nV mládežnických kategoriích reprezentoval Sovětský svaz. S týmem do 18 let získal stříbro na juniorském mistrovství Evropy 1990 ve Švédsku. Za výběr do 20 let absolvoval dvě juniorská mistrovství světa - 1991 v Kanadě (stříbro) a 1992 v Německu (zlato, turnaj dohrával tým pod hlavičkou Společenství nezávislých států).\n\nPremiéru v sovětském národním týmu si odbyl v přátelském utkání 2.11.1991 ve Frýdku-Místku proti domácímu Československu (4:2). Byl účastníkem Kanadského poháru 1991 (5. místo). Jako reprezentant SNS se stal olympijským vítězem na hrách v Albertville 1992.\n\nZa samostatné Rusko hrál na třech mistrovství světa - 1992 v Československu (5. místo), 1996 v Rakousku (4. místo, nejlepší obránce, All star tým) a 2000 na domácí půdě (9. místo). Startoval také na Světovém poháru 1996 (semifinále). Na olympijském turnaji v Naganu 1998 získal stříbro. Naposledy reprezentoval v šesti utkáních Euro Hockey Tour 2008/2009.\n\nStatistika na velkých mezinárodních turnajích\nŽitnik je odchovancem klubu Sokol Kyjev. Za mateřský klub nastupoval v sovětské lize v letech 1989–1991. V roce 1991 přestoupil do HC CSKA Moskva, ovšem odehrál zde pouze jednu sezonu.\n\nOd ročníku 1992/93 působil v NHL, konkrétně v Los Angeles Kings, kteří jej v roce 1991 draftovali. V únoru 1995 byl vyměněn do Buffalo Sabres. Za tento klub hrál až do roku 2004 a vysloužil si nominace do utkání hvězd NHL v letech 1999 a 2002. V ročníku 1998/99 došli Sabres do finále Stanleyova poháru. Ročník NHL 2004/05 se neodehrál kvůli stávce hráčů, Žitnik jej strávil v dresu Ak Bars Kazaň v ruské lize.\n\nPo výluce podepsal smlouvu s New York Islanders. V průběhu sezony 2006/07 byl vyměněn do Philadelphia Flyers a ještě do konce ročníku se stěhoval do Atlanta Thrashers. Za Atlantu odehrál svou poslední sezonu v NHL 2007/08. Po ní jej Thrashers vyplatili kvůli nespokojenosti s výkony ze smlouvy.\n\nV letech 2008–2010 hájil barvy moskevského Dynama v KHL.\n\n\n"}
{"id": "1169407", "url": "https://cs.wikipedia.org/wiki?curid=1169407", "title": "Najran SC", "text": "Najran SC\n\nNajran Sport Club (arabsky: نادي نجران الرياضي‎) je saúdskoarabský klub z města Najran, který byl založen roku 1980. Klub hraje druhou nejvyšší saúdskoarabskou ligu Saudi First Division. Své domácí zápasy hraje na Al Akhdoud Club Stadium s kapacitou 2 800 míst.\n"}
{"id": "1169409", "url": "https://cs.wikipedia.org/wiki?curid=1169409", "title": "Obština Pleven", "text": "Obština Pleven\n\nObština Pleven ( \"Община Плевен\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině na úpatí Předbalkánu. Správním střediskem je město Pleven, kromě něj zahrnuje obština 1 město a 23 vesnic. Žije zde necelých 130 tisíc stálých obyvatel.\n\nV obštině žije 125 294 stálých obyvatel a včetně přechodně hlášených obyvatel 152 633. Podle sčítáni 1. února 2011 bylo národnostní složení následující:\n"}
{"id": "1169418", "url": "https://cs.wikipedia.org/wiki?curid=1169418", "title": "Obština Pordim", "text": "Obština Pordim\n\nObština Pordim ( \"Община Пордим\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině na úpatí Předbalkánu. Správním střediskem je město Pordim, kromě něj zahrnuje obština 7 vesnic. Žije zde necelých 6 tisíc stálých obyvatel.\n\nVšechna sídla v obštině jsou samosprávná.\nV obštině žije 5 326 stálých obyvatel a včetně přechodně hlášených obyvatel 6 074. Podle sčítáni 1. února 2011 bylo národnostní složení následující:\n"}
{"id": "1169421", "url": "https://cs.wikipedia.org/wiki?curid=1169421", "title": "Medeu", "text": "Medeu\n\nMedeu nebo Medeo (kazašsky \"Медеу\", rusky \"Медео\") je zimní stadion ležící nedaleko kazašského města Almaty v nadmořské výšce 1691 metrů. Není zastřešen, plocha je dlouhá 100 m a široká 55 m, tribuny mají kapacitu 8500 diváků. Areál je tvořen rychlobruslařským oválem, uvnitř něhož se nachází hřiště pro bandy. Je nejvýše položeným zimním stadienem na světě, díky řídkému vysokohorskému vzduchu a ledu vyráběnému z čisté vody řeky Malá Almatinka patří k nejrychlejším rychlobruslařským dráhám, bylo zde vytvořeno 126 světových rekordů.\n\nAreál se jmenuje podle původního majitele údolí Medeu Pusurmanova, po jeho smrti zde vznikla lesní škola a léčebna využívající místní kumys. Kluziště bylo otevřeno v roce 1951, v roce 1966 byla vybudována v sousedství přehrada chránící lokalitu před sesuvy bahna z hor a v roce 1972 proběhla rekonstrukce, která umožnila přechod na umělé chlazení dráhy. Stadion využíval jako domácí hřiště klub bandy hokeje Dynamo Alma-Ata, v letech 1974 a 1984 se zde uskutečnilo Mistrovství Evropy v rychlobruslení žen, v roce 1988 Mistrovství světa v rychlobruslení ve víceboji mužů, v roce 2011 soutěže Asijských zimních her a v roce 2012 Mistrovství světa v bandy. Konají se zde také závody motocyklů na ledové ploché dráze. Medeu bude sloužit při zimní Univerziádě 2017, Kazaši je chtěli také využít při olympiádě 2022, která jim však nebyla přidělena. Kromě vrcholových sportovních soutěží probíhá na stadionu od října do května bruslení pro veřejnost, v létě se zde pořádají koncerty.\n\n \n"}
{"id": "1169426", "url": "https://cs.wikipedia.org/wiki?curid=1169426", "title": "Obština Levski", "text": "Obština Levski\n\nObština Levski ( \"Община Левски\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině na úpatí Předbalkánu. Správním střediskem je město Levski, kromě něj zahrnuje obština 12 vesnic. Žije zde téměř 20 tisíc stálých obyvatel.\n\nV obštině žije 19 533 stálých obyvatel a včetně přechodně hlášených obyvatel 22 173. Podle sčítáni 1. února 2011 bylo národnostní složení následující:\n"}
{"id": "1169427", "url": "https://cs.wikipedia.org/wiki?curid=1169427", "title": "Obština Belene", "text": "Obština Belene\n\nObština Belene ( \"Община Белене\") je bulharská jednotka územní samosprávy v Plevenské oblasti. Leží ve středním Bulharsku v Dolnodunajské nížině, podél Dunaje u hranic s Rumunskem. Sídlem obštiny je město Belene, kromě něj zahrnuje obština 5 vesnic. Žije zde necelých 10 tisíc stálých obyvatel.\n\nVšechna sídla v obštině jsou samosprávná.\nV obštině žije 9 015 stálých obyvatel a včetně přechodně hlášených obyvatel 10 285. Podle sčítáni 1. února 2011 bylo národnostní složení následující:\n\n"}
{"id": "1169428", "url": "https://cs.wikipedia.org/wiki?curid=1169428", "title": "Amagi-san", "text": "Amagi-san\n\nAmagi-san ( , 1406 m n. m.), nebo též Amagi-renzan () je neaktivní vulkanický hřeben, který se nachází na východě poloostrova Izu v prefektuře Šizuoka na japonském ostrově Honšú. Odděluje od sebe města Izu (na severu) a Higaši Izu (na jihu).\n\nTři nejvyšší vrcholy Amagi-san jsou:\nSopka byla nejaktivnější ve středním pleistocénu a k poslední erupci došlo nejpozději před 0,2 Ma.\n\nVrcholy Amagi-san jsou schůdné po horských cestách. Rostou tu rododendrony, pieris japonská, stevarcie jednobratrá a buk japonský.\n"}
{"id": "1169429", "url": "https://cs.wikipedia.org/wiki?curid=1169429", "title": "Luciano Sušanj", "text": "Luciano Sušanj\n\nLuciano Sušanj (* 10. listopadu 1948, Rijeka) je bývalý chorvatský atlet, startující za Jugoslávii, jehož hlavní disciplínou byl běh na 800 metrů, mistr Evropy z roku 1974.\n\nZačínal jako sprinter, na počátku sedmdesátých let se přeorientoval na tratě 400 a 800 metrů. V roce 1973 se stal halovým mistrem Evropy v běhu na 400 metrů, kdy zároveň vytvořil halový světový rekord na této trati 46,38. O rok později se stal halovým mistrem Evropy na dvojnásobné trati. Jeho nejvýznamnějším úspěchem se stal titul mistra Evropy na 800 metrů z roku 1974, kdy porazil o 1,5 sekundy tehdejšího světového rekordmana, Itala Marcella Fiasconara. Vytvořil přitom svůj osobní rekord 1:44,07. Po tomto úspěchu se jako otec dvou malých dětí věnoval především rodině. Startoval ještě na olympiádě v Montrealu v roce 1976, kde skončil ve finále běhu na 800 metrů šestý. Krátce po olympiádě ukončil sportovní kariéru.\n\nV devadesátých letech 20. století vstoupil do veřejného života Chorvatska – v letech 1990 a 2000 byl zvolen poslancem. V roce 2000 se stal předsedou Chorvatského atletického svazu a místopředsedou Chorvatského olympijského výboru,\n\n"}
{"id": "1169431", "url": "https://cs.wikipedia.org/wiki?curid=1169431", "title": "Valčice (potok)", "text": "Valčice (potok)\n\nValčice je levostranný přítok řeky Chrudimky v okresech Žďár nad Sázavou a Chrudim. Délka toku činí 6,3 km. Plocha povodí měří 11,3 km².\n\nPotok pramení na severozápadním úbočí Kamenného vrchu (803 m n. m.) v nadmořské výšce okolo 725 m. Na horním a středním toku směřuje převážně severním směrem zalesněnou krajinou. Zhruba na čtvrtém říčním kilometru zadržuje jeho vody rybník \"Malý Černý\". Na dolním toku, severovýchodně od osady Zalíbené, se potok stáčí na severovýchod. V tomto úseku vytváří četné zákruty. Do Chrudimky se potok v minulosti vléval mezi Studnicemi a Vortovou na 95,9 říčním kilometru. Od roku 1912, kdy byla na Chrudimce dokončena stavba Hamerské přehrady, vzdouvá hladina vodního díla nejspodnější část toku Valčice. Současné ústí potoka se nachází zhruba půl kilometru nad bývalým ústím v nadmořské výšce 597,9 m. \n\nCelé povodí Valčice se nachází ve Žďárských vrších, které jsou geomorfologickým podcelkem Hornosvratecké vrchoviny. Horní tok Valčice spolu s Městeckým potokem a řekou Sázavou odvodňují nejzápadnější část geomorfologického okrsku Devítiskalská vrchovina. Na středním a dolním toku protéká potok východní částí Hlinecké stupňoviny, která je okrskem v západní části Žďárských vrchů. Nejvyšším bodem celého povodí je Kamenný vrch (803 m n. m.). Valčice odvodňuje jeho severozápadní svahy. \n"}
{"id": "1169432", "url": "https://cs.wikipedia.org/wiki?curid=1169432", "title": "Seznam Google Doodle", "text": "Seznam Google Doodle\n\nGoogle Doodle je umělecká verze loga Google. Následující seznamy obsahují doodles za různé roky:\n\nSeznamy hostované na Wikipedii jsou chronologické a popisné, ale nezobrazují aktuální doodle kvůli copyrightu. Google poskytuje přístup do svého archivu doodlů na google.com/doodles\n"}
{"id": "1169433", "url": "https://cs.wikipedia.org/wiki?curid=1169433", "title": "Ledová plochá dráha", "text": "Ledová plochá dráha\n\nLedová plochá dráha je druh zimního motocyklového závodu, spadající pod plochou dráhu, který vznikl ve 20. letech 20. století. Do podoby samostatného sportu se vyvinul z různých zimních motocyklových soutěží. Závodníci používají lehké plochodrážní motocykly, které jsou přizpůsobeny nízkým teplotám a velmi kluzkému povrchu ledové dráhy.\nLedová plochá dráha již dlouho sloužila jako zimní trénink k závodům klasické ploché dráhy a motokrosu. Vznik ledové ploché dráhy jako samostatného sportu však není písemně doložitelný, pravděpodobně však vznikl roku 1924 v Rusku.\n\nV Rusku je ledová plochá dráha téměř masovým sportem, protože díky podnebí zde panují výborné přírodní podmínky pro trénink. V roce 1997 tak v Rusku bylo registrovaných 1 500 aktivních sportovců. Díky tomu je Rusko dominantní velmocí na soutěžích po celém světě. Od roku 1964 jsou pořádána mistrovství světa. V roce 2004 se mezinárodních soutěží zúčastnili jezdci ze 17 zemí, kromě jezdců z evropských zemí měly zastoupení i Austrálie, Nový Zéland či Mongolsko a USA. \n\nZa pravidla je odpovědná Mezinárodní motocyklová federace (FIM).\n\nJezdci používají robustní motocykly s objemem motoru 500 cm³ o výkonu maximálně 70 koní, protože důležité je řidičské umění, ne vysoký výkon. Nejčastěji používanými motocykly jsou české Jawy. Pravidla povolují použití dvou i čtyřtaktních motorů. Rám motorky je většinou vlastní výroby a jsou používány lehké materiály jako jsou karbon nebo hliníkové slitiny. Kvůli jízdním vlastnostem je dnes upřednostňována konstrukce pro jízdu vstoje. Průměrná rychlost je kolem 90 km/h, avšak bylo dosaženo i maximálních rychlostí kolem 140 km/h. Vzhledem k převážně vlastní konstrukci motorek, je před závodem třeba absolvovat kontrolu splnění technických regulí a vážení (hmotnost cca 110 kg).\n"}
{"id": "1169435", "url": "https://cs.wikipedia.org/wiki?curid=1169435", "title": "Černohlávek (rod)", "text": "Černohlávek (rod)\n\nČernohlávek (\"Prunella\") je nevelký rod planě rostoucích, nevysokých, převážně vytrvalých bylin z čeledi hluchavkovitých. Rod je tvořen asi deseti druhy, které rostou na pěti kontinentech.\n\nČernohlávky jsou vytrvalé, zřídka dvouleté rostliny se šikmými oddenky. Lodyhy mají vystoupavé nebo přímé, v mládí čtyřhranné. Listy s řapíky a bez palistů někdy vyrůstají v přízemní růžice, obvykle však jsou lodyžní a protistojné, mnohdy obsahují éterické oleje. Čepele jsou po obvodě celokrajné nebo jemně vroubkované, též bývají laločnaté až členěné a často žláznatě chlupaté. Celokrajné listeny jsou široké a někdy membránovité.\n\nKvěty v počtech dva až šest vytvářejí lichopřesleny, které bývají seskupovány do koncových klasů. Květy bez češule jsou oboupohlavné, u některých druhů bývá na rostlině několik květů, znatelně menších, se zakrslými tyčinkami.\n\nVytrvalý, zvonkovitý kalich je dvoupyský, horní pysk je krátce trojzubý a spodní do poloviny rozštěpený, po opylení se oba pysky přikládají k sobě a chrání vznikající plod. Dvoupyská, světle fialová, zřídka růžová nebo bílá koruna, s trubkou delší než kalich, má horní nedělený pysk výrazně vyklenutý a spodní plochý pysk trojlaločný. Pod horním pyskem koruny jsou čtyři tyčinky, přední jsou delší než zadní, jejich nitky se před vrcholem větví a jen jedna větévka nese prašník. Původně dvoudílný semeník, vytvořený ze dvou plodolistů, je nepravými přepážkami rozdělen do čtyř oddílů s jediným vajíčkem; nese čnělku s dvouklanou bliznou.\n\nKvěty jsou opylovány létajícím hmyzm s dlouhým sosákem, obvykle to jsou blanokřídlí, dvoukřídlí, motýli, nebo i nektarem se živící ptáci. Plodem je poltivý plod rozpadající se na čtyři tvrdky. Ty jsou hnědé, téměř kulovité či vejčité s jednou stranou plochou a druhou vypouklou. Černohlávek se může rozšiřovat vegetativně rozrůstáním oddenku, nebo pohlavně semeny (tvrdkami) roznášenými živočichy nebo odplavené vodou.\n\nV České republice rostou tři původní druhy:\nZ nich černohlávek dřípený a černohlávek velkokvětý jsou v současné době poměrně vzácné a v „Červeném seznamu cévnatých rostlin České republiky z roku 2012“ jsou považované za ohrožené druhy (C3).\n\nTyto tři druhy se mezi sebou příležitostně kříží a v české přírodě lze nalézt i jejích hybridy:\nMimo to jsou v Evropě rozšířené ještě dva druhy:\n\n\n \n"}
{"id": "1169436", "url": "https://cs.wikipedia.org/wiki?curid=1169436", "title": "Finančník a příštipkář", "text": "Finančník a příštipkář\n\nFinančník a příštipkář (ve francouzském originále ) je opereta – autoři ji žánrově označují jako „opérette-bouffe“ – o jednom dějství francouzského skladatele Jacquese Offenbacha na libreto Hectora Crémieuxe a Edmonda Abouta z roku 1856. Měla premiéru 23. září 1856 v pařížském Théâtre des Bouffes-Parisiens.\n\nV létě roku 1856 řídil Jacques Offenbach již druhým rokem své divadlo Bouffes-Parisiens. Každý večer se hrály zpravidla tři aktovky, a i když řada dřívějších děl byla úspěšně mnohokrát reprízována, přesto bylo třeba repertoár rychle doplňovat. Offenbach proto psal jedno dílo za druhým, přičemž střídal dva hlavní proudy, groteskně-parodický a sentimentálně-komický, přičemž v průběhu každého večera se zpravidla vystřídaly oba typy. Po lyričtějším \"Čísle 66\" (premiéra 31. července) uhodil skladatel ve svém novém díle opět na burleskní notu. Opereta vznikla k příležitosti návratu Offenbachova souboru z letního působiště zpět do svého sídla v Choiseulově pasáži.\n\nLibreto k \"Finančníkovi a příštipkáři\" oficiálně napsal jako jediný autor Hector Crémieux, podle záznamů autorských práv se na něm podílel rovněž Edmond About, který si chtěl udržet anonymitu z toho důvodu, že právě prodělal fiasko s jinou svou divadelní hrou. Jedná se o parodii na bajku \"Příštipkář a finančník\" Jeana de La Fontaine – kterou Offenbach ostatně spolu s pěti dalšími La Fontainovými bajkami zhudebnil již roku 1842. Její ponaučení (totiž že chudý člověk může být veselý, zatímco bohatství přináší starosti) obrací tato opereta naruby, čehož je symbolem již i název převrácený proti La Fontainově verzi. Ve \"Finančníkovi a příštipkáři\" peníze nepokrytě triumfují, přestože jsou získány ne-li nečestně, tedy přinejmenším hazardně, totiž hrou.\n\nHudbu jedna z moderních kritik popisuje jako „směs frenezie a fantazie, kterou nepozorovaně zmírňuje nádech melancholie“. Offenbach se ani zde nevyhnul své oblíbené metodě citace, zde konkrétně závěr tercet o hře, kde cituje duet Blondela a Richarda \" Une fièvre brûlante\" z druhého jednání Grétryho slavné opery \"Richard Lví srdce\". Kritika i obecenstvo oceňovaly nejvíce rondo shrnující obsah La Fontainovy bajky; získalo stejnou popularitu jako bolero ze \"Dvou slepců\" a jazyková hra se slabikami v něm předjímá slavný pochod řeckých králů z \"Krásné Heleny\".\n\nObecenstvo přijalo novou operetu zprvu s jistým nepochopením a premiéru bylo možné nazvat neúspěchem. Brzy se však nálada změnila a odstup se postupně změnil v nadšení. Po nesmělých počátcích se tak z \"Finančníka a příštipkáře\" stal jeden z nejoblíbenějších kusů Bouffes-Parisiens, také díky vynikajícímu výkonu Étienna Pradeaua v roli Belazora.\n\nV létě roku 1858 provedlo Thêatre des Bouffes-Parisiens operteu \"Finančník a příštipkář\" na své první letní sezóně v mondénních lázních Bad Ems (Emže).\n\nBrzy poté byla aktovka uvedena i ve Vídni, a to v divadle Carltheater pod názvem \"\" (\"Příštipkář a milionář\"); premiéra se konala 15. ledna 1859. Crémieuxovo libreto přitom ve zpracování známého rakouského dramatika a herce Johanna Nepomuka Nestroye doznalo značných změn, mimo jiné v rozšíření počtu postav (protože Carltheater neměl v tomto smyslu omezenou licenci, jako tomu bylo u Bouffes-Parisiens), postavy dostaly i jiná jména a dějiště bylo přesunuto do Vídně. Zcela novou instrumentaci připravil z Offenbachova klavírního výtahu kapelník divadla Carl Binder, avšak především byla již tak nepříliš rozsáhlá Offenbachova partitura citelně redukována. Hlavní role ztělesnila populární trojice Alois Grois, Carl Treumann a Anna Grobeckerová, sám Nestroy hrál jednoho z hostů se jménem „pan von Storch“ (jeho role prý sestávala z jediného slova „saprment“, zato však opakovaného na sto různých způsobů). Kritika žurnálu \"Fremden-Blatt\" zmiňuje zklamání obecenstva z formy takto přepracovaného díla: „Offenbachův singspiel \"Příštipkář a milionář\" měl u jednotlivých čísel skvělý, celkově však žádný velký úspěch. Opereta sestává z pouhých dvou hudebních čísel, která jsou obě napsána v příjemném slohu tohoto skladatele a líbila se tak, že bylo bouřlivě vyžadováno jejich opakování. Celkový dojem byl ale právě tímto nedostatkem zpěvu oslaben, a to o to více, že počet účinkujících a skvělá výprava vyvolaly velmi vysoká očekávání.“ I pozitivní kritika \"Die Presse\", chválící výkony hlavních představitelů, zmiňuje, že „to celé nemá povahou ani formou nic společného se zde známými Offenbachovými operetami“. Opereta dosáhla v Carltheater 11 představení a dalších dvou roku 1862 ve Franz-Josefs-Kai-Theater (Treumann-Theater), kam velká část personálu Carltheater roku 1860 přešla. Zde také 4. července 1862 mohlo obecenstvo spatřit původní pařížskou inscenaci, kterou soubor Bouffes-Parisiens zařadila na program svého vídeňského turné.\nV roce 1859 vydalo berlínské nakladatelství Bote & Bock skladatelem autorizovanou úpravu Theodora Gassmanna; ta sice přijímá Nestroyův titul, ale je původnímu textu věrnější a zachovává všechna hudební čísla. V této podobě pak uvedlo \"Finančníka a příštipkáře\" i Královské zemské divadlo v Praze, poprvé 1. června 1859. I pražští diváci znali dosud především lyričtější část Offenbachovy tvorby a deník \"Bohemia\" v operetě s překvapením shledal „prazvláštní směsici skutečně velmi umně sestavených melodií a nepřirozeně vyšroubovaného děje. A pokud je ostatně to, čemu se v běžném životě říká ‚špatné vtipy‛, humorem, tedy ani této ingredience nechybělo.“ Velké obliby se toto dílo na pražském jevišti nedočkalo.\n\nVe Španělsku \"Finančníka a příštipkáře\" poprvé uvedlo madridské divadlo Teatro de la Zarzuela v květnu roku 1870 pod názvem ' (později změněným na '), překlad pořídil Juan José Jiménez Delgado.\n\nOpereta zůstala živá hlavně v domovské Francii, kde jí uvádějí různá menší a amatérská divadla, zmínit lze například inscenace na Offenbachově festivalu na hradě Bruniquel roku 2001, inscenaci pařížské Association Colorature v Théâtre du Tambour Royal roku 2010 nebo na festivalu Opéra de Barie roku 2011. Od roku 2005 je navíc dostupná kritická edice díla, kterou připravil Jean-Christophe Keck; ta měla koncertní premiéru 15. října 2005 a byla i nahrána a vydána na CD. Pod názvem \"Der Bankier und der Schuhflicker\" byla tato opereta poloscénicky provedena na posledním Festivalu Jacquese Offenbacha v Bad Ems roku 2013.\n\n(Odehrává se v salonu finančníka Belazora na jeho jmeniny 20. července 1856, v devět hodin večer) Belazor se chystá na příchod hostí, které sezval na oslavu svých jmenin. Čekání mu znepříjemňuje zpěv jeho souseda zezdola, příštipkáře Larfailloua. Finančníka věčné ševcovo prozpěvování připravuje o rozum. A teď navíc sám příštipkář buší na Belazorovy dveře a sděluje mu, že by se rád oženil s jeho dcerou Aubépine. Na námitku užaslého finančníka, že Larfaillou nemá nic a jeho dcera má devadesát tři milionů věna, příštipkář vysvětluje, že to je právě hlavním důvodem jeho žádosti. Belazorovi na nápadníkovi vadí nejen nemajetnost, ale i řeč, způsoby a oděv, takže se ho rychle zbavuje, protože už přicházejí hosté.\nTěm vykládá o svých starostech se sousedem, jehož zpěv je znovu slyšet. Má bohužel nájemní smlouvu na dobu neurčitou s fixním nájmem, takže se ho nejde zbavit. Finančník se jej dokonce snažil zahubit za pomoci statistických zákonů. Dočetl se totiž, že v Paříži ročně zemřou jeden až dva ševci, a proto skoupil všechny ševcovské dílny a fúzoval je s Larfaillouovým podnikem, aby neoblomná statistika dopadla na něho – ale marně… Aby přišel na lepší myšlenky, představuje hostům svou dceru Aubépine, která mu přichází blahopřát – se švihadlem a holčičí naivností (č. 1 árie-kuplety \"Je dormais dedans ma chambre\"). Aubépine byla na slavnost povolána z penzionátu, a aby ukázala, co se naučila, přednáší na otcovu počest La Fontainovu bajku „Příštipkář a finančník“ – na hudbu paní ředitelky a verše paní zástupkyně (č. 2 árie-bajka \"Trop amoureux de la cadence\"). Finančník v bajce, který se potřeboval zbavit příštipkářova zpěvu, mu daroval sto dukátů – a chudý švec se tak strachoval o to, že mu je někdo ukradne, že přestal zpívat.\n\nBelazorovi se La Fontainův recept zamlouvá a hodlá ho vyzkoušet. Dává povolat Larfailloua a vnutí překvapenému ševci sto dukátů. Ve vedlejším sále se tančí a společnost se tam odebere, zanechávajíc na místě Larfailloua a Aubépine (která je do obuvníka již nějakou dobu šíleně zamilována). Její bláhovou představu, že je princ z Gerolsteinu přestrojený za ševce, musí Larfaillou vyvrátit, ale i tak jí vyznává lásku. Jen neví, jak si získat jejího otce. Aubépine má jednoduché řešení: ať Larfaillou nehorázně zbohatne, a otec jistě od svých námitek upustí. Za tím účelem mu radí hrát na burze, kterou mu barvitě popisuje (č. 3 duet \"Mais autant qu'un prince… C'est une ressource\" a č. 3a kuplet o burze \"Il est rue Vivienne un grand monument\").\n\nJenže burza je o půlnoci již zavřená, zato se vracejí hosté a začínají hrát karetní hru landsknecht. Larfaillou se zapojí se svým stem dukátů a štěstí mu nesmírně přeje, brzy na hostech vyhraje celý milion – a stále si zpívá. Belazor se dává do hry sám a netrvá dlouho a prohraje se ševcem všechny své miliony, dům a nakonec i svršky (č. 4 tercet \"J'ai-z-million… Le jeu, fièvre brûlante\").\n\nFinančník je nucen se svléknout a přenechat příštipkáři i své brýle; zato si musí obléci jeho usmolený oděv. A výměna šatstva má na oba velký vliv: Larfaillou najednou mluví spisovně a uhlazeně, zato jazyk a způsoby Belazora se změnily notně k horšímu… Belazor chce situaci jetě obrátit a použije příštipkářovi staré zbraně: začne zpívat sám (č. 5 kuplety \"Frappe sur ton empeigne\"). Jenže Larfaillouovi se sebefalešnější Belazorův zpěv líbí a s vervou se přidává.\n\nV nouzi volá finančník svou dceru. Ta se baví jeho vzhledem a celkově je situací nadšena: Larfaillou je boháč, jak potřebovala, a otec není ve stavu, aby jí mohl cokoli vážně zakazovat. Larfaillou znovu žádá o její ruku a pod podmínkou, že se nejprve bude jednat o pouhé zásnuby – dívce je přece jen teprve patnáct let – Belazor souhlasí. Na závěr všichni tři zpívají ponaučení, že není radno důvěřovat štěstí ve hře ani literárním klasikům (č. 6 finále \"Le financier de La Fontaine\").\n\nDvě flétny (2. též pikola), hoboj, dva klarinety, dva fagoty; dva lesní rohy, dvě trubky, pozoun; bicí souprava; smyčcové nástroje (housle, violy, violoncella, kontrabasy).\n\n\n"}
{"id": "1169441", "url": "https://cs.wikipedia.org/wiki?curid=1169441", "title": "Horst Urban", "text": "Horst Urban\n\nHorst Urban (15. května 1936 Jablonec nad Nisou – 2. března 2010 Smržovka) byl československý závodník v jízdě na saních.\n\nVyučil se zedníkem, ale věnoval se mačkání skla. Účastnil se dvou zimních olympijských her, na nichž absolvoval jak závody jednotlivců, tak také dvojic. V roce 1964 na Hrách v Innsbrucku vybojoval mezi jednotlivci dvanácté místo a stejné pozice dosáhl i ve dvojicích, ve kterých závodil spolu s bratrem Rolandem. Na Hrách o čtyři roky později (1968), které se konaly ve francouzském Grenoblu, získal mezi jednotlivci 24. místo a ve dvojicích, kdy závodil opět s bratrem Rolandem, získal dvanácté místo. Roku 1965 se účastnil mistrovství světa a mezi jednotlivci vyjel čtvrté místo, což je nejlepší výsledek českých i československých závodníků na seniorských světových šampionátech nebo olympijských hrách. Vedle toho získal šestnáct titulů mistra Československa, a to jak mezi jednotlivci, tak také ve dvojicích. Za své úspěchy získal ocenění zasloužilý mistr sportu.\n\nUrban byl také autorem sáňkařské dráhy vybudované ve Smržovce v Jizerských horách, jež se otevírala roku 1975.\n\nS manželkou Johanou Nitschovou (1939–1998) měl tři děti, a sice Petra (narozeného roku 1960), dále Pavla (1963) a dceru Janu (1974). Sáňkařství se věnovali také Urbanovi švagři, František a Leopold Nitschovi, kteří se stali mistry republiky.\n"}
{"id": "1169445", "url": "https://cs.wikipedia.org/wiki?curid=1169445", "title": "Bill Warner", "text": "Bill Warner\n\nBill Warner (* 7. května 1941, USA), vlastním jménem William Bryan French, je americký autor řady knih o politickém islámu, včetně zkrácených verzí koránu, životopisu proroka Mohameda a jeho tradic.\n\nJeho knihy o politickém islámu byly přeloženy do mnoha jazyků. Celkem napsal 15 knih na téma politický islám. Mimo svou publikační činnost o politickém islámu přednáší na národní i mezinárodní úrovni a poskytuje také rozhovory pro televize nebo jiná média, účastní se diskusí o politickém islámu a poskytuje přednášky v různých částech světa včetně České republiky. V roce 2014 založili spolu s Milanem Podlipným spolek Center for the Study of Political Islam z.s. Hlavním účelem CSPI je zvýšit informovanost veřejnosti o politickém islámu. Hlavní činností organizace CSPI je vzdělávání v oblasti politického islámu, prodej knih Billa Warnera a pořádní přednášek na téma politického islámu nebo životě proroka Mohammeda. \n\nVe svých publikacích se zaměřuje především na politické aspekty jeho interpretace islámské doktríny týkající se nemuslimů (káfírů). Ve svých knihách vychází z východiska, že nelze slučovat islám jakožto náboženství a politický islám - jakožto návod k jednání a praktický politický styl opřený o právní regule. Podle něj je islám jakožto víra soukromá věc jednotlivce a je to věc hodná úcty, respektu a tolerance, kdežto to, čemu on říká politický islám je soubor agitačních pokynů, které jsou určeny kolektivu, mase.\n\nWarner je absolventem North Carolina State University, kde v roce 1968 získal titul Ph.D. v oboru fyziky a matematiky. Po útocích z 11. září 2001 se rozhodl zpřístupnit islámské texty veřejnosti. Znalost islámu získal studiem všech podstatných islámských textů, které podle vlastních slov prý studoval od svých třiceti let.\n\nVe svých dílech se nevěnuje názorům muslimů na nemuslimy, ale pouze vztahem islámské doktríny a nevěřících. Zaměřuje se na tu část islámu, která se dle jeho metodiky týká nevěřících – káfirů. Tuto část islámu nazývá politický islám. Podle jeho metodiky se 51 % islámské doktríny věnuje právě nemuslimům, tedy politickému islámu. Jeho cílem je dominovat a celý svět by se měl podřídit jeho pravidům. Warner ukazuje rozpory mezi Káhirskou deklaraci lidských práv v islámu a západními svobodami, které jsou obsaženy například ve Všeobecné deklaraci lidských práv z roku 1948. Politický islám Bill Warner nepovažuje za kompatibilní se systémem „západního světa“.\n\nIslám považuje za nejgeniálněji sestavený politický systém všech dob. Zahrnuje naprosto všechny aspekty lidského života – od jídla a pití přes osobní hygienu, oblékání a rodinné uspořádání, rytmus dne nastavený modlitbami, organizaci státu a obcí, podnikání, finance, války, mír, individuální život a lidské vztahy po vztah ke káfirům čili jinověrcům a bezvěrcům. A všech aspektů také používá ke svému šíření (džihádu). Džihád tedy není jen násilný a agresívní. Dobývání mečem je jen jeden z jeho čtyř aspektů, ten nejviditelnější, proto nejméně nebezpečný. Organizace všech aspektů lidského života nicméně není charakteristikou pouze islámu, podobně se projevuje například i ortodoxní judaismus postavený na systému příkazů a zákazů.\n\nBill Warner považuje za nutnost islám podrobně studovat, vnímat jeho dualismus, tedy oba jeho aspekty - mírné i totalitní. Zanedbání studia islámu považuje za 1400 let starý dluh. Jako jeden z problémů západní civilizace považuje např. neznalost islámského pravidla, že pozdější verše koránu (totalitní) jsou podle něj nadřazené ranějším (mírným) nebo je ruší.\n\nWarner podrobil Korán, Hadísy a Prorokův životopis (síru) jednoduché statistické analýze s cílem stanovit množství textu v základních textech islámu týkajících se určitých oblastí, jako jsou např. nemuslimové, ženy či džihád. Tvrdí například, že 51 % z celkového počtu slov trilogie celkem se netýká muslimů, ale nemuslimů.\n\nZanalyzoval svou metodikou také texty hadísů týkajících postavení žen a mužů. Celkem 89,4 % z jím vybraných 391 hadísů přisuzuje ženám nižší postavení než mužům, 10 % rovnoprávné postavení a 0,6 % postavení vyšší. Kvantifikací muslimů zjistil, že Mohamed dosáhl největšího nárůstu počtu muslimů po útěku do Medíny, kde začal uplatňovat džihád a stal se vojevůdcem a politikem. Všechna data k těmto analýzám jsou dostupná on-line.\n\nZ této analýzy rovněž vyplynulo, že 80 % slov ze síry se věnuje právě medínskému období Mohamedova života, tedy převážně politickým aspektům islámu a džihádu. Podobným způsobem zpracoval i další témata obsažená v trilogii.. Výsledky této analýzy byly využity například v článku deníku SME poslance Evropského parlamentu Richarda Sulíka či v publikaci profesora Davida Bukeyho \n"}
{"id": "1169446", "url": "https://cs.wikipedia.org/wiki?curid=1169446", "title": "Jarýk Stejskal", "text": "Jarýk Stejskal\n\nJarýk (Jaromír) Stejskal (* 11. prosince 1949, Rychnov nad Kněžnou) je slovenský horolezec českého původu, bývalý československý reprezentant, publicista a fotograf.\n\nNa svém lezeckém kontě má asi tři sta výstupů v Tatrách, z toho 32 prvovýstupů. V Yosemitech pak Half Dome, Lost Arrow a cestu \"The Nose\" na El Capitan. V Alpách 1. zimní prostup Petit Dru a \"Messnerovy cesty\" na Monte Agner, s Igorem Kollerem západní stěnu Petite Jorasses. Na Kavkazu Donguz Orun v zimě, v Pamíru štít m. Žukova s traverzem na Pik Lenina. V Andách výstupy na Jirishancu a Yerupaju. Byl také členem expedice Kančendženga 1981.\n\nNa jaře 1984 podnikl prvovýstup na Lhoce Šar s Josefem Rakoncajem a Peterem Božíkem. Na podzim 1984 pak prvovýstup západní stěnou Dhaulágirí s Karlem Jakešem a Janem Šimonem (zahynul na sestupu). V prosinci 1985 si připsal první čs. zimní výstup a zároveň první zimní výstup alpským stylem na osmitisícovku – Čo Oju. V roce 1987 se v expedici na Mount Everest dostal do 8 000 m n. m.\n\nV roce 1997 vedl slovenskou expedici na Kančendžengu. Slovenský režisér Pavol Barabáš o ní natočil film \"80 metrů pod vrcholem\".\n\nPublikoval reportáže i fotografie v časopisech, včetně zahraničních.\n\n\n"}
{"id": "1169449", "url": "https://cs.wikipedia.org/wiki?curid=1169449", "title": "Jana Jarolímová", "text": "Jana Jarolímová\n\nJana Jarolímová (* 22. března 1937 Praha), po provdání nejprve Vodrážková, poté Kopicová, je československá závodnice v jízdě na saních.\n\nNarodila se v Praze do rodiny truhláře Aloise Jarolíma. Ten po druhé světové válce využil nabídky a odešel s celou rodinou v rámci osídlování československého pohraničí do Lázní Libverdy ve Frýdlantském výběžku na severu země. Jarolímové v té době bylo osm let a začala chodit do tamní jednotřídní základní školy. Současně se stala také členkou místního Sokola, kde se pod vedením Oldřicha Hrdličky věnovala běžeckému lyžování. V tomto sportu dosáhla významnějšího úspěchu jako dorostenka, kdy v sezóně 1953/1954 vyhrála okresní přebory.\n\nNa počátku roku 1954 se konala zimní spartakiáda ve Smržovce, která je střediskem českého sáňkařství. Na doporučení svého trenéra Hrdličky tak Jarolímová změnila sportovní zaměření a začala se věnovat jízdě na saních. Během závodu na zimní spartakiádě sice vyjela z tratě, ale hned se zase vrátila a jízdu dokončila. Po soutěži se začala sáňkování intenzivně věnovat. Trénovala jednak na Jizerce, tak také v přírodní dráze nad Bílým Potokem, která se nacházela nedaleko jejího libverdského bydliště. V jízdách se postupně zlepšovala a následně přestoupila do TJ Textilana Liberec. Nejprve závodila v disciplíně dvojic, v níž byl jejím partnerem Erich Peukert ze Smržovky. Od poloviny padesátých let 20. století začala Jarolímová upřednostňovat jízdu na jednomístných saních. Přesto se vedle nich stále věnovala i jízdám ve dvojicích, jež absolvovala spolu s Horstem Urbanem.\n\nPrvní mistrovský titul získala Jarolímová, coby reprezentantka liberecké Textilany, v jízdě na jednomístných saních na sedmém sáňkařském mistrovství republiky, které se od 25. do 26. února 1956 konalo v Lázních Libverdě. O rok později na šampionátu v Tatranské Lomnici svůj titul v konkurenci 72 závodnic obhájila. Na následujícím šampionátu konaném roku 1958 znovu v Tatranské Lomnici uspěla v soutěži družstev, když mistrovský titul získala ve smíšené dvojici s Erichem Peukertem. Stejný úspěch zopakovali i na následujícím, desátém republikovém mistrovství, jež se konalo na Ještědu roku 1960. Roku 1961 ještě získala na šampionátu, který se konal na dráze v Hrebienku ve Vysokých Tatrách, druhé místo v závodu jednotlivců a čtvrté místo mezi dvojicemi žen.\n\nRoku 1963 se českoslovenští sportovci připravovali v polské Krynici na zimní olympijské hry, jež se roku 1964 konaly v rakouském Innsbrucku. Jarolímová již zde chyběla, neboť měla před svatbou a těhotná s dcerou Ivetou. Když se v roce 1964 k závodění – již pod příjmením Vodrážková – vrátila, vyjela si spolu s Jiřím Hrdinou na dráze na Ještědu titul v kategorii smíšených dvojic. O rok později uspěla v silně obsazeném mezinárodním závodě na Ještědu a získala svůj poslední titul mistryně republiky. V témže roce s vrcholovým sportem skončila.\n\nRoku 1965 se znovu provdala a pod příjmením Kopicová se účastnila veteránských sáňkařských závodů. Ty se konají především v Německu, kde je tento sport oblíbený. I na těchto kláních uspěla a v letech 1980 a 1981 vyhrála. O rok později navíc skončila na druhém místě.\n"}
{"id": "1169452", "url": "https://cs.wikipedia.org/wiki?curid=1169452", "title": "Antin Lukaševyč", "text": "Antin Lukaševyč\n\nAntin Lukaševyč, cyrilicí Антін Лукашевич, též Anton Łukaszewicz von Luk (18. února 1873 Babyn – 27. května 1936 Černovice), byl rakouský politik ukrajinské (rusínské) národnosti z Bukoviny, na počátku 20. století poslanec Říšské rady.\n\nByl zemským tajemníkem a majitelem domu v Černovicích. Byl aktivní v ukrajinském národním hnutí. Podporoval ukrajinské školství. Stal se předsedou zemské školní rady. Zasedal jako poslanec Bukovinského zemského sněmu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907. Byl zvolen za obvod Bukovina 07. Mandát obhájil ve volbách do Říšské rady roku 1911.\n\nRoku 1907 se zmiňuje jako mladorusínský kandidát. Po volbách roku 1907 byl uváděn coby člen poslaneckého Klubu bukovinských Rusínů, po volbách v roce 1911 coby člen Bukovinského ukrajinského klubu.\n\nV dubnu 1918 mu byl císařem udělen Císařský rakouský řád Leopoldův. Politicky se angažoval i po anexi Bukoviny Rumunskem po roce 1918. V letech 1922–1927 byl členem Ukrajinské národně demokratické strany, po roce 1927 Ukrajinské národní strany. V letech 1926–1927zasedal jako senátor rumunského parlamentu, ve kterém obhajoval práva etnických Ukrajinců a protestoval proti porumunšťování místní populace.\n"}
{"id": "1169456", "url": "https://cs.wikipedia.org/wiki?curid=1169456", "title": "Killer (píseň, Kiss)", "text": "Killer (píseň, Kiss)\n\n„Killer“ je píseň americké rockové skupiny Kiss vydané na albu \"Creatures of the Night\". Píseň napsali Gene Simmons a Vinnie Vincent. Jedná se o první píseň kterou spolu napsali. Vinnie píseň rozepsal a Gene se k němu připojil, mírně ji změnil a přidal několik nápadů v textu. Ale původcem písně je Vinnie.\n"}
{"id": "1169457", "url": "https://cs.wikipedia.org/wiki?curid=1169457", "title": "Rocket Ride (píseň, Kiss)", "text": "Rocket Ride (píseň, Kiss)\n\n„Rocket Ride“ je píseň americké rockové skupiny Kiss vydaná na albu \"Alive II\". Píseň napsal Ace Frehley původně pro své sólové album. Když se ale dával dohromady materiál na Alive II a rozhodlo se, že tam budou i nové studiové nahrávky, rozhodl se tuto píseň na Alive II zařadit. Ace řekl, že na této skladbě je poprvé se svým zpěvem opravdu spokojen a píseň mu dodala sebedůvěru.\n\n"}
{"id": "1169458", "url": "https://cs.wikipedia.org/wiki?curid=1169458", "title": "Deichkind", "text": "Deichkind\n\nDeichkind je německá hip-hop/elektronická skupina, vytvořená v Hamburku v roce 1997. Jejími zakladateli byli Malte Pittner, Buddy Buxbaum a Philipp \"Kryptic Joe\" Grütering. Malte i Buddy skupinu opustili a na jejich místě jsou dnes Sascha \"Ferris MC\" Reimann a Sebastian \"Porky\" Dürre.\nPrvní úspěch kapela sklidila v roce 2000 se singlem \"Bon Voyage.\" Po tomto roce se zaměřili na elektronickou hudbu. Nejznámější příklady jejich písní v tomto stylu jsou \"Remmidemmi (Yippie Yippie Yeah)\" (2006), \"Arbeit nervt\" (2008), a \"Leider geil (Leider geil)\" (2012).\n\nV roce 2005 reprezentovali v Bundesvision Song Contest stát Meklenbursko-Přední Pomořansko s písní \"E.S.D.B. / Atomic Superdance Band\".\n\nPo smrti producenta Sebastiana Hackerta (2009) si nebyli jisti, zda mají dále hrát. Nakonec se rozhodli s hudbou pokračovat a novým producentem se stal Roland Knauf.\n"}
{"id": "1169462", "url": "https://cs.wikipedia.org/wiki?curid=1169462", "title": "Černá mensurální notace", "text": "Černá mensurální notace\n\nČerná mensurální notace se používala přibližně v období mezi roky 1230–1430. \n\nMensurální notace se vyvinula ve 13. století, urychlena díky rozlišování rytmů. Kolem roku 1280 Franko Kolínský formuloval pravidla tohoto notačního způsobu ve svém traktátu \"Ars cantus mensurabilis\". Po něm je pojmenována první podoba černé mensurální notace \"frankonská\" notace. \n\nS pomocí frankonské notace bylo poprvé možné jednoznačně zapsat délkové hodnoty (trvání) v hudbě. Nejdůležitějšími notovými znaménky byly \"brevis\" a \"longa\". V tehdejší době byl základní rytmus třídobý, proto má longa trvání tří breves (jedná se o tzv. \"perfektní\" longu / longa perfecta). V rámci určitého seskupování not může mít také hodnotu dvou breves (tedy \"imperfektní\" / longa imperfekta), tak např. ve sledu longa – brevis – longa – brevis …, v němž (vždy nedokonalá) longa (2 doby) a brevis (1 doba) dohromady tvoří třídobou jednotku. Rovněž tak mohou jiné notové hodnoty být dvakrát nebo třikrát tak dlouhé než nejbližší menší notová hodnota. Následující vyobrazení představuje všechny notové hodnoty frankonské notace, počínaje největšími. \n<br> Maxima nebo Longa duplex — Longa — Brevis — Semibrevis\n\n"}
{"id": "1169465", "url": "https://cs.wikipedia.org/wiki?curid=1169465", "title": "Novovoroněž", "text": "Novovoroněž\n\nNovovoroněž (, doslova \"Nová Voroněž\") je město ve Voroněžské oblasti v Ruské federaci. Při sčítání lidu v roce 2010 měla přes dvaatřicet tisíc obyvatel.\n\nNovovoroněž leží na levém břehu Donu ve vzdálenosti pětapadesáti kilometrů jižně od Voroněže, správního střediska celé oblasti. Nejbližším městem k Novovoroněži jsou Liski ležící ve vzdálenosti 40 kilometrů na jihovýchod.\n\nNovovoroněž vznikla v roce 1957 v souvislosti s výstavbou Novovoroněžské jaderné elektrárny, která byla uvedena do provozu v roce 1964.\n\nOd roku 1999 probíhá projekt výstavby druhé novovoroněžské jaderné elektrárny.\n"}
{"id": "1169466", "url": "https://cs.wikipedia.org/wiki?curid=1169466", "title": "Nižněudinsk", "text": "Nižněudinsk\n\nNižněudinsk () je město v Irkutské oblasti v Ruské federaci. Při sčítání lidu v roce 2010 mělo bezmála sedmatřicet tisíc obyvatel.\n\nNižněudinsk leží v severním předhůří Východního Sajanu na řece Čuně, zdrojnici Tasejevy v povodí Jeniseje. Od Irkutsku, správního střediska celé oblasti, je Nižněudinsk vzdálen 500 kilometrů na severozápad.\n\nPřes Nižněudinsk vede Transsibiřská magistrála (leží na 4678. kilometru od Moskvy) a dálnice M53 z Novosibirsku do Irkutsku.\n\nNižněudinsk založili Kozáci v roce 1648 pod jménem \"Pokrovskij gorodok\" (). Městem se stal v roce 1783, kdy byl přejmenován na Nižněudinsk. Jméno je odvozené od řeky Udy a na rozlišení (\"Nižně-\" znamená zhruba \"Dolní\") od \"Verchněudinsku\" (tj. \"Horního Udinsku\") – tak se v té době jmenovalo Ulan-Ude, hlavní město Burjatska.\n"}
{"id": "1169469", "url": "https://cs.wikipedia.org/wiki?curid=1169469", "title": "Jessica Jislová", "text": "Jessica Jislová\n\nJessica Jislová (* 28. července 1994) je česká biatlonistka. Jejím nejlepším individuálním výsledkem je 15. místo ze sprintu z italské Anterselvy ze sezóny 2017/18. Se štafetovým týmem byla jednou na třetí pozici.\n\nNarodila se v Jablonci nad Nisou. Má dvě mladší sestry Eriku Jislovou a Sáru Jislovou, které se také věnují biatlonu. S biatlonem začínala v Jablonci nad Nisou. První trenér byl Stanislav Řezáč. Další trenéři byli Zdeněk Vítek a Jiří Holubec. Je členkou oddílu SKP Kornspitz Jablonec.\n\nNa Mistrovství světa juniorů startovala v dorostenecké kategorii a umístila se na 16. místě. Získala 11. místo ve smíšené štafetě na Evropském zimním olympijském festivalu mládeže, který hostil Liberec. Zde v individuálním závodě získala 22. místo.\n\nVe finském Kontiolahti na Mistrovství světa dorostenek získala 7. místo ve sprintu. Ve stíhacím závodě doběhla na 4. místě pouhou jednu sekundu od bronzové medaile.\n\nVe smíšené štafetě na Mistrovství světa v letním biatlonu získala bronzovou medaili. Na zimním Mistrovství Evropy juniorů skončila na 21. místě.\n\nStříbrnou medaili získala ve smíšené štafetě v letním biatlonu z Mistrovství juniorů. Ve světovém poháru v německém Ruhpoldingu byla členkou české štafety a získala 6. místo.\n\nV této sezóně byla juniorskou mistryní světa ve smíšené štafetě na Mistrovství světa v letním biatlonu. Zároveň získala třetí místo ve stíhacím závodě. V Estonském zimním středisku Otepää na Mistrovství Evropy juniorů získala 4. místo.\n\nNa IBU Cupu v Idre získala ve sprintu 6. příčku. Dne 10. ledna 2016 v Novém městě na Moravě probíhalo IV. kolo IBU Cupu kde získala 11. místo ve sprintu na 7.5 km bez jediné chyby na střelnici. Za 34. místo ve sprintu, který se konal v kanadském Canmore získala svoje první body do světového poháru.\n\nV polských Dusznikách Zdroji se konalo Mistrovství Evropy v biatlonu a ve stíhacím závodě na 10 km skončila Jessica na 38. místě. V rakouském Hochilzenu se konalo Mistrovství světa a dne 17.2.2017 při hustém sněžení Jessica nastoupila do ženské štafety, na které rozjela úvodní kolo a první střeleckou položku zvládla bez dobití a dobíjet nemusela také na další střelecké položce ve stoje. Štafeta ve složení Jessica Jislová, Eva Puskarčíková, VeronikaVítková, Gabriela Koukalová získala 4 místo.\n\nVe II. kole Světového poháru v rakouském Hochfilzenu byla na druhé pozici ženské štafety 4x6 km. Štafetu převzala od Evy Puskarčíkové a ve střelecké položce v leže musela dvakrát dobít. Ze střelnice odjíždí se ztrátou 35,8 sekund za vedoucí závodnicí. Na další střeleckou položku dojela na 8. místě. Ani tři dobití nestačilo na tuto položku ve stoje a musela na trestné kolo. Odjela ze střelnice na 9. místě. Štafetu předávala Markétě Davidové na 11. pozici. Celkově štafeta ve složení Eva Puskarčíková, Jessica Jislová, Markéta Davidová a Veronika Vítková získala 6. místo.\n\nBěhem Světového poháru v italské Anterselvě si po bezchybné střelbě dojela ve sprintu pro své nejlepší umístění v kariéře – 15. místo.\n\nByla pak nominována na Zimní olympijské hry 2018, kde ve sprintu dojela díky jen jedné chybě na střelnici na 23. místě.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\n\n"}
{"id": "1169470", "url": "https://cs.wikipedia.org/wiki?curid=1169470", "title": "Duchovščina", "text": "Duchovščina\n\nDuchovščina () je město ve Smolenské oblasti v Ruské federaci. Při sčítání lidu v roce 2010 mělo přes 4371 obyvatel.\n\nDuchovščina leží na říčce Vostici v povodí Dněpru ve vzdálenosti přibližně šedesáti kilometrů severovýchodně od Smolensku, správního střediska celé oblasti.\n"}
{"id": "1169471", "url": "https://cs.wikipedia.org/wiki?curid=1169471", "title": "Římskokatolická farnost Pohnání", "text": "Římskokatolická farnost Pohnání\n\nŘímskokatolická farnost Pohnání je územním společenstvím římských katolíků v rámci táborského vikariátu Českobudějovické diecéze.\n\nV roce 1360 je v Pohnání doložena plebánie, která však v pozdější době zanikla, a ves se stala součástí farnosti Chýnov. Až v roce 1787 byla v Pohnání zřízena lokálie, která byla následně roku 1858 povýšena na samostatnou farnost.\nFarnost je spravována ex currendo z Tábora-Klokot knězem kongregace Oblátů Panny Marie Neposkvrněné. Materiální správce farnosti sídlí v Táboře.\n\n"}
{"id": "1169477", "url": "https://cs.wikipedia.org/wiki?curid=1169477", "title": "Vladimír Klusák (1947)", "text": "Vladimír Klusák (1947)\n\nIng. Vladimír Klusák (7. srpna 1947 Praha – 27. října 1990 Hostín u Vojkovic) byl český klavírista a hudební skladatel.\n\nAbsolvoval strojní fakultu Českého vysokého učení technického v Praze v roce 1970 a stal se na téže škole asistentem. Táhlo ho to však k hudbě, zejména ke jazzu. Od šestnácti let hrál ragtimy Scotta Joplina i dalších jazzových pianistů a ve dvaceti letech se poprvé objevil v televizi. Založil skupinu \"Swing Quartet\", která hrála ve stylu Benny Goodmana (Zdeněk Mayer - klarinet, Ivan Dominák - bicí a František Sojka - vibrafon), se kterou absolvoval řadu koncertů u nás i v zahraničí. Dlouho spolupracoval s Bigbandem Československého rozhlasu.\n\nV letech 1980–1981 studoval skladbu, aranžování, filmovou hudbu a dirigování na Berklee College of Music v Bostonu. Na studia si přivydělával hraním po barech, kde hrával svůj oblíbený ragtime a boogie woogie.\n\nZemřel 27. října 1990 po nehodě na závěsném kluzáku.\n\nJako herec vystoupil ve filmu \"Píseň o stromu a růži\".\n\n"}
{"id": "1169504", "url": "https://cs.wikipedia.org/wiki?curid=1169504", "title": "Makondové", "text": "Makondové\n\nMakondové (\"Makonde\") je název etnika žijícího podél řeky Ruvuma na hranicích Tanzanie a Mosambiku. Obývají převážně výše položené oblasti, které nejsou zamořeny malárií. Jejich počet se odhaduje na půldruhého milionu. Početná skupina makondských přistěhovalců žije také v Keni, kam přišli pracovat na sisalové plantáže, nemají však nárok na keňské občanství. Makondština patří mezi bantuské jazyky.\n\nVětšina Makondů žije v původních vesnicích, živí se lovem a pěstováním kukuřice, čiroku a manioku. Vesnice spravuje rada starších nazývaná \"litawa\", udržuje se tradiční matrilinearita. Nejrozšířenějším vyznáním je animismus, i když formálně se velká část Makondů hlásí k islámu nebo křesťanství. K jejich víře patří složité iniciační rituály a tanec v maskách \"mapiko\". Makondové jsou vyhlášeni jako zruční řezbáři, vytvářející sochy z tmavého těžkého dřeva stromu \"Dalbergia melanoxylon\". Jejich originální stylizace bývá přirovnávána k evropskému modernímu umění: „Odborníci ocenili esteticky citlivé vyvážení odvážných deformit a elegantní spojení normálně nesouvisejících částí těla, pružnou výtvarnou fantazii a kombinační řemeslnou schopnost prořezat neforemné dřevo v rafinovaný propletenec štíhlých anatomických prvků.“ Nejznámějším makondským výtvarníkem byl George Lilanga.\n\nMakondové se dokázali ubránit invazi kočovných Ngoniů i evropským kolonizátorům, až počátkem 20. století jejich území ovládla Portugalci kontrolovaná Njaská společnost. Mosambičtí Makondové tvořili většinu členů hnutí FRELIMO, bojujícího za nezávislost země. Povstání vypuklo po masakru ve městě Mueda, kde 17. června 1960 portugalští vojáci při rozhánění demonstrujících domorodců zabili několik stovek lidí. Makondští bojovníci se uchýlili na území Tanzanie, kde jim poskytli pomoc místní soukmenovci, a podnikali odtud výpady proti Portugalcům. Makondského původu jsou bývalý tanzanský prezident Benjamin Mkapa a mosambický prezident Filipe Nyusi.\n\n"}
{"id": "1169511", "url": "https://cs.wikipedia.org/wiki?curid=1169511", "title": "Lidská migrace", "text": "Lidská migrace\n\nLidská migrace je pohyb lidí z jedné oblasti do druhé s úmyslem se v nové oblasti dočasně či trvale usadit. Pohyb lidí obvykle probíhá na dlouhé vzdálenosti, přičemž překračuje hranice jednotlivých států, ale vnitřní migrace je také možná. Součástí migrace mohou být jednotlivci, rodiny anebo větší skupiny.\n\nSezonní pohyby nomádů nejsou obvykle považovány za migraci, protože jim chybí záměr usadit se v nové oblasti. Jen málo nomádských společenstev si udrželo svůj způsob života v moderní době. Mezi migraci také nejsou zahrnovány dočasné pohyby lidí za účely cestování, turistiky, náboženských poutí nebo dojíždění, protože opět chybí záměr se na novém místě usadit.\n\nZ demografického hlediska lze migrace vyjádřit několika ukazateli. Jedním z nich je migrační saldo (někdy též „čistá migrace“), které vyjadřuje rozdíl počtu přistěhovalých (imigrantů) a vystěhovalých (emigrantů) v dané oblasti. V závislosti na výsledku pak hovoříme buď o migračním růstu/zisku či o migračním úbytku/ztrátě. Vypočítá se následovně:\n\nkde M je migrační saldo, I je počet přistěhovalých a E je počet vystěhovalých. Celkový počet migrantů je uváděn jako migrační objem či migrační obrat, který je součtem počtu přistěhovalých a vystěhovalých v dané oblasti. Při stejných proměnných se vypočítá jako:\n\nPodíl migračního salda a migračního objemu vyjadřuje index migračního salda či migrační účinnost (někdy je tento ukazatel označován i jako index atraktivity nebo index efektivity). Dosahuje hodnot od -1,0 do 1,0. Vypočítá se následovně:\n\nJe výraz z pohledu cíle pohybu, tak jak to vidíme jako číslo jedna na ilustraci imigraci - přistěhování obyvatelstva. Právě o imigraci mluvíme, když jde o pohyb přes hranice státu či států, kde jsou podobné či stejné stejné ekonomické podmínky či platí podobné či stejné politické či náboženské zákony do státu, v němž jsou podmínky z některého zmíněného důvodu výrazně výhodnější. Například ve Spojených státech amerických (USA) můžeme mluvit o irské imigraci - připlutí lidí z Irska, méně často jako o lidech připluvších z Irska, o mexické imigraci - příchodu lidí z Mexika, méně často jako o lidech přišedších z Mexika. O skupinách lidí přišedších ze stejné země či části země se spíše mluví jako o lidech nějakého původu:\nna příkladu opět Spojených států amerických (USA) můžeme mluvit o lidech irského či mexického původu.\n\nJe výraz z pohledu zdroje pohybu (odkud vychází), tak jak to vidíme jako číslo dva na ilustraci emigraci, vystěhování obyvatelstva. O emigraci mluvíme, když je ve hře prvek vůle - když lidé mají na vybranou. Pokud jde o akt, kdy si lidé nemohou vybrat nebo by museli změnit například náboženství, mluvíme o vyhnání a o exulantech a v některých souvislostech se spíše používá termín vyhnanci. Příčiny vystěhování opět mohou být ekonomické, politické nebo náboženské či kombinací několika. Na příkladu České republiky můžeme mluvit o československé emigraci, či několika československých emigracích - podle toho, zda máme na mysli souhrn či je chceme členit podle dat či událostí, před kterými nebo po kterých se konaly (předválečnou, poúnorovou, posrpnovou...), a můžeme mít na mysli samotný odchod (proces, pohyb) či lidi odešedší z Československa, podobně se například mluví o polské, o ruské či francouzské šlechtické emigraci.\n\nTřetí případ je reemigrace, pohyb obyvatel, který zahrnuje emigraci a zpětnou imigraci.\n\nV oblastech konfliktů, společenských (včetně politických) nebo ekonomických rozdílů migrace představují závažný socioekonomický problém. Migrace mohou být dobrovolné, za prací či za příbuznými, či nucené (jejichž příčinou je zpravidla silné zhoršení životních podmínek, válečný stav, diktatury atd.). Někdy nelze tyto dva druhy jednoznačně odlišit.\n\nV současné době nejvíc emigrantů ve světě pochází z Afghánistánu (4 500 000) a Palestiny (4 123 000). Množství lidí, kteří žijí v jiném státě, než ve kterém se narodili, se odhaduje na 150 000 000 až 185 000 000. (Toto číslo závisí na způsobu výpočtu, tj. na to, kdo všechno je pod pojem „žijí“ zahrnut. Např. podle statistik USA stačí pobyt déle než jeden rok.) Před 30 lety bylo toto číslo zhruba poloviční. Populace některých států je tvořena z velké části právě těmito migranty, např. Austrálie (24 %), Kanada (17 %), Švédsko (12 %) a USA (přes 10 %). Mezi migrujícími lidmi výrazně převládají migrace dobrovolné. Uprchlíků a lidí žádajících o azyl bylo v roce 2002 asi 15 milionů, toto číslo proti stavu z roku 1993 mírně pokleslo (tehdy se jednalo o 16,3 milionu). OSN předpokládá, že v roce 2017 počet lidí, kteří nežijí v místě svého narození, překonal rekord. Dle jejich dat je nyní ve světě 244 milionů migrantů.\n\nVe většině států je velmi obtížné získat azyl, neboť jejich azylová politika je postavena na velmi důkladném zkoumání důvodů emigrace a úspěšnost žádostí o azyl se tak pohybuje v jednotkách procent, především z politických důvodů. Po dobu vyřizování žádostí žijí lidé ve zvláštních zařízeních, přičemž úroveň zde poskytovaných služeb je v řadě vyspělých států včetně USA velice nízká.\n\nS ohledem na klesající populaci většiny vyspělých států se naskýtá otázka, jestli řízená migrace zejména vzdělanějších vrstev obyvatelstva není řešením hrozícího stárnutí obyvatelstva. Existují zde ovšem rozdíly kulturní a náboženské a v řadě případů též xenofobní nálady domácího obyvatelstva, obávajícího se ztráty zaměstnání a nárůstu kriminality.\n\n\n"}
{"id": "1169512", "url": "https://cs.wikipedia.org/wiki?curid=1169512", "title": "Farní sbor Českobratrské církve evangelické v Opatovicích", "text": "Farní sbor Českobratrské církve evangelické v Opatovicích\n\nFarní sbor Českobratrské církve evangelické v Opatovicích je sbor ČCE náležící do chrudimského seniorátu. Někdy se označuje jako Opatovice u Zbýšova.\n\nSbor byl založen roku 1783. Má dvě kazatelské stanice, a to v Číhošti a v Sázavce, kde stojí také modlitebny.\n\nSoučasným farářem je Benjamin Kučera (od roku 2015).\n\n\n"}
{"id": "1169513", "url": "https://cs.wikipedia.org/wiki?curid=1169513", "title": "Ilja Semaka", "text": "Ilja Semaka\n\nIlja Semaka, cyrilicí Ілля Семака, též Elias Semaka (23. září 1866 Berehomet – 4. ledna 1929 Prievidza), byl rakouský politik ukrajinské (rusínské) národnosti z Bukoviny, na počátku 20. století poslanec Říšské rady.\n\nByl radou zemského soudu v Kicmani. Byl též radou zemského soudu v Černovicích. Absolvoval Černovickou univerzitu.\n\nPatřil k Ukrajinské národně demokratické straně. V letech 1911–1918 zasedal jako poslanec Bukovinského zemského sněmu a byl členem zemského výboru. V zemských volbách roku 1911 uspěl v rusínském volebním obvodu číslo 36. Uváděl se jako mladorusín.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907. Byl zvolen za obvod Bukovina 05. Mandát obhájil ve volbách do Říšské rady roku 1911.\n\nRoku 1907 se zmiňuje jako mladorusínský kandidát. Po volbách roku 1907 byl uváděn coby člen poslaneckého Klubu bukovinských Rusínů, po volbách v roce 1911 coby člen Bukovinského ukrajinského klubu.\n\nV dubnu 1918 mu byl císařem udělen Řád Františka Josefa.\n\nV letech 1915–1916 zasedal v Ukrajinské národní radě ve Vídni. V roce 1918 se podílel na přebírání moci v Bukovině a reprezentoval krátce existující administrativu Západoukrajinské lidové republiky, později coby exilová vláda tohoto státního útvaru ve Vídni. Po ovládnutí etnicky ukrajinských oblastí bývalé monarchie Polskem odešel do zahraničí, později žil v Československu, kde působil na Slovensku jako soudce a kde také zemřel. Byl přednostou okresního soudu v Prievidzi.\n\nZemřel v lednu 1929. Pohřben byl za velké účasti veřejnosti 6. ledna 1929.\n\nJeho bratry byli duchovní a kulturní činovník Jevhen Semaka (1863–1912) a právník a národní aktivista Ivan Semaka (1850–1894).\n"}
{"id": "1169514", "url": "https://cs.wikipedia.org/wiki?curid=1169514", "title": "Migrace zvířat", "text": "Migrace zvířat\n\nMigrace zvířat je relativně dálkový přesun zvířat z jedné oblasti do druhé. Děje se obvykle v sezónních cyklech. Nacházíme ji u všech velkých zvířecích skupin, tedy u ptáků, savců, ryb, plazů, obojživelníků, hmyzu i korýšů.\n\nSpouštěčem migrace může být místní podnebí, dostupnost potravy, roční období či potřeba páření. Migrace mohou být pravidelné (cyklicky se opakující) nebo nepravidelné (náhodné) a mohou mít různé příčiny.\n\nPravidelné migrace jsou většinou dané některými fázemi životního cyklu organismů. Mohou opakovat v periodě:\n\nNepravidelné migrace mohou mít za příčinu lokální přemnožení, zhoršení životních podmínek (např. znečištění, úbytek potravy či jiných zdrojů, nárůst počtu predátorů nebo kompetitorů). Do nepravidelných migrací lze zařadit i šíření organismů - např. invazní nebo expanzivní druhy.\n\nDélka migrace může být velice odlišná, od několika metrů až po tisíce kilometrů. Patrně nejdelší migraci vykonává rybák dlouhoocasý, \"Sterna paradisaea\", který dvakrát za rok překoná téměř polovinu planety, neboť léto tráví v Arktidě a zimu v Antarktidě. Jeho migrační vzdálenost tak přesahuje 17 000 km. Zajímavý je případ migrace některých druhů hmyzu přes Atlantský oceán (4500 km), např. saranče \"Schistocerca gregaria.\"\n\nMigrace jsou motorem genového toku – procesu obměny genofondu geny z jiných populací.\n\n"}
{"id": "1169515", "url": "https://cs.wikipedia.org/wiki?curid=1169515", "title": "Annaberg (horské sedlo)", "text": "Annaberg (horské sedlo)\n\nAnnaberg je horské sedlo, které spojuje údolí řeky Türnitzer Traisen a údolí řeky Erlauf v Dolním Rakousku. Nadmořská výška sedla je 976 m.\nPřímo vedle sedla se rozkládá obec Annaberg, která je správním centrem stejnojmenné vesnice. V okolí obce a průsmyku je lyžařské středisko.\n\nPřes průsmyk vede zemská silnice Mariazeller Straße B20. Na silnici, vedoucí na sedlo ve směru od obce Türnitz, je řada prudkých zatáček. Dále, směrem na \nMariazell je pak další, ještě o trochu vyšší průsmyk u obce Josefsberg. Napadne-li sníh, musí nákladní automobily používat sněhové řetězy.\n"}
{"id": "1169522", "url": "https://cs.wikipedia.org/wiki?curid=1169522", "title": "Indonéské námořnictvo", "text": "Indonéské námořnictvo\n\nIndonéské námořnictvo (indonésky \"Tentara Nasional Indonesia-Angkatan Lut\" – TNI AL) je součástí ozbrojených sil Indonésie. Založeno bylo roku 1945 v návaznosti na vyhlášení nezávislosti země. Indonésie udržuje rozsáhlé námořnictvo, což si vynucuje samotná geografie státu ležícího na mnoha ostrovech a potýkajícího se s řadou problémů (spory o oblasti bohaté na nerostné suroviny, pirátství na námořních trasách, nebo terorismus).\n\nNámořnictvo tvoří asi 55 000 příslušníků a 166 válečných lodí. Jeho hlavní síly tvoří fregaty a korvety, doplněné množstvím menších lodí. Země tradičně provozuje i konvenční ponorky. Rozvíjí se i domácí loďařský průmysl – státní loděnice PT.Pal vyvinula výsadkové lodě třídy \"Makassar\" a ve spolupráci s Jižní Koreou staví konvenční ponorky třídy \"Chang Bogo\".\n\nIndonéské námořnictvo bylo v minulosti několikrát bojově nasazeno - například v konfliktu s Nizozemskem a Malajsií v 60. letech 20. století, nebo při invazi na Východní Timor v letech 1975–1976.\n\nNázvy indonéských válečných lodí začínají zkratkou KRI.\n\nIndonésie začala budovat své námořnictvo bezprostředně po vyhlášení nezávislosti v roce 1945. Zpočátku přitom disponovala pouze několika hlídkovými čluny, mimo jiné čtyřmi oceánskými minolovkami třídy \"Bathurst\". V roce 1951 se vlajkovou lodí námořnictva stal v Nizozemsku zakoupený torpédoborec \"Gadjah Mada\" (ex \"Tjerk Hiddes\" (G16) britské (třídy \"N\"). V letech 1959-1960 země získala osm torpédových člunů německé třídy \"Jaguar\" a v letech 1960-1961 celkem 13 tankových výsadkových lodí amerického druhoválečného typu LST.\n\nV době vlády prezidenta Sukarna se země silně orientovala na Sovětský svaz, který jejímu námořnictvu dodal celou řadu válečných lodí, včetně jediného indonéského křižníku \"Irian\" třídy \"Sverdlov\". Kromě jej se jednalo například o sedm torpédoborců třídy \"Skorij\", sedm fregat třídy \"Riga\", 14 konvenčních ponorek třídy \"Whiskey\", 24 torpédových člunů třídy \"P6\", 12 raketových člunů třídy \"Komar\", šest oceánských minolovek třídy \"T-43\"P, nebo 14 hlídkových lodí třídy \"Kronštadt\".\n\nÉru spolupráce se SSSR ukončil vojenský převrat a nástup vlády generála Radena Suharta. Indonésie se poté přeorientovala na západ a hlavním dodavatelem námořnictva se staly nizozemské loděnice a naopak sovětská plavidla byla postupně vyřazována. Z USA byly v letech 1973-1974 získány čtyři starší fregaty třídy \"Claud Jones\" a v letech 1979-1980 byly zařazeny tři moderní fregaty třídy \"Fatahilah\" postavené v Nizozemsku. Na rozvoji indonéského námořnictva se začala výrazněji podílet i Jižní Korea, kde byly pro Indonésii postaveny čtyři raketové čluny třídy \"Mandau\" vycházející z americké třídy \"Asheville\", nebo šest tankových výsadkových lodí třídy \"Teluk Semangka\".\n\nOsmdesátá láta byla dobou expanze a modernizace námořnictva. Nejsilnější jednotky představovalo šest fregat nizozemské třídy \"Van Speijk\" (varianta legendární britské třídy \"Leander\") z let 1986-1990 a tři starší britské fregaty třídy \"Tribal\". Plavidla třídy \"Van Speijk\" přitom byla výrazně modernizována a mimo jiné vyzbrojena ruskými těžkými nadzvukovými protilodními střelami Jachont. Výraznou posilou námořnictva se staly rovněž dvě zcela nové ponorky třídy \"Cakra\" německého typu 209/1300 a z Německa bylo dodáno také několik sérií hlídkových a raketových člunů (třídy \"Kakap\", \"Andau\", \"Pandrong\" a \"Todak\") patřících k řadě PB 57 německé loděnice Lürssen.\n\nV devadesátých letech Indonésie zakoupila značné množství lodí pocházejích z německých přebytků, zejména plavidel postavených pro východoněmeckou Volksmarine a převzatých německým námořnictvem po sjednocení země. Jednalo se například o pět malých ponorek typu 206, 15 protiponorkových korvet třídy \"Parchim\", devět minolovek třídy \"Kondor II\" a 14 výsadkových lodí třídy \"Frosch\".\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1169523", "url": "https://cs.wikipedia.org/wiki?curid=1169523", "title": "TJ Agrokombinát Budkovce", "text": "TJ Agrokombinát Budkovce\n\nTJ Agrokombinát Budkovce (celým názvem: Telovýchovná jednota Agrokombinát Budkovce) byl slovenský fotbalový klub, který sídlil v obci Budkovce v Košickém kraji. Založen byl v roce 1927. Prvního většího úspěchu dosáhl v sezóně 1987/88, kdy se mu povedlo postoupit do druhé slovenské národní ligy (3. nejvyšší soutěž). V premiérové sezóně se klub umístil ve skupině Východ na šestém místě.\n\nV roce 1995 se firma Agrokombinát rozhodla odhlásit A-mužstvo ze třetí ligy a to tak následně znamenalo jeho zánik. Torzo mužského družstva přešlo pod nové občanské sdružení OŠK Budkovce (Obecný športový klub). Před začátkem sezóny 1995/96 pak klub nepřihlásil žádná mládežnická družstva do svazových soutěží a definitivně tak zmizel z fotbalové mapy Slovenska.\n\nZdroj: \n\n\n\nZdroj: \n\n\n\nZdroj: \n\n"}
{"id": "1169524", "url": "https://cs.wikipedia.org/wiki?curid=1169524", "title": "Fritz Laband", "text": "Fritz Laband\n\nFriedrich \"Fritz\" Laband (1. listopad 1925, Hindenburg – 3. leden 1982, Hamburk) byl německý fotbalista, který reprezentoval Německou spolkovou republiku. Nastupoval především na postu obránce.\n\nS německou reprezentací se stal mistrem světa roku 1954. V národním týmu odehrál 4 utkání.\n\nNejvyšší německou soutěž hrál za Anker Wismar, Hamburger SV a Werder Brémy.\n"}
{"id": "1169528", "url": "https://cs.wikipedia.org/wiki?curid=1169528", "title": "Der Volksstaat", "text": "Der Volksstaat\n\nDer Volksstaat. Organ der sozialdemokratischen Arbeiterpartei und der internationalen Gewerksgenossenschaften byl sociálnědemokratický časopis a stranický orgán Sociálně-demokratické strany pracujících v Německu. Tento časopis vycházel od 1. října 1869 do 29. září 1876. Redaktorem byl Wilhelm Liebknecht. Příloha Der Volksstaat-Erzähler vycházela od 7. prosince 1873 do 19. prosince 1875. Mimo jiné s tímto časopisem spolupracovali i Karl Marx a Friedrich Engels.\n"}
{"id": "1169529", "url": "https://cs.wikipedia.org/wiki?curid=1169529", "title": "Karl-Heinz Metzner", "text": "Karl-Heinz Metzner\n\nKarl-Heinz \"Gala\" Metzner (9. leden 1923, Kassel – 25. říjen 1994, Kassel) byl německý fotbalista, který reprezentoval Německou spolkovou republiku. Nastupoval především na postu záložníka.\n\nS německou reprezentací se stal mistrem světa roku 1954, byť na závěrečném turnaji nenastoupil. V národním týmu odehrál 2 utkání.\n\nNejvyšší německou soutěž hrál za Hessen Kassel.\n"}
{"id": "1169531", "url": "https://cs.wikipedia.org/wiki?curid=1169531", "title": "Heinz Kubsch", "text": "Heinz Kubsch\n\nHeinz Kubsch (20. červenec 1930, Essen – 24. říjen 1993) byl německý fotbalový brankář, který reprezentoval Německou spolkovou republiku..\n\nS německou reprezentací se stal mistrem světa roku 1954, byť na závěrečném turnaji nenastoupil. V národním týmu odehrál 3 utkání.\n\nNejvyšší německou soutěž hrál za Sportfreunde Katernberg a FK Pirmasens.\n"}
{"id": "1169532", "url": "https://cs.wikipedia.org/wiki?curid=1169532", "title": "Gheorghe Sârbu", "text": "Gheorghe Sârbu\n\nGheorghe Sârbu, též Georg Serbu (1869 – ???), byl rakouský lesnický odborník a politik rumunské národnosti z Bukoviny, na počátku 20. století poslanec Říšské rady.\n\nPocházel ze skromných poměrů. Profiloval se jako odborník na lesnictví. Působil jako lesní inženýr. Uvádí se i jako lesní správce nebo c. k. lesnický mistr. V roce 1899 ho přelitavský ministr orby povýšil z lesnického eléva na lesnického asistenta při správě statků v Černovicích. V roce 1910 byl povýšen z c. k. lesního správce v Černovicích na c. k. lesmistra. V roce 1918 ho pak ministr orby povýšil na lesního radu.\n\nZasedal coby poslanec Bukovinského zemského sněmu. Na zemský sněm usedl v zemských volbách roku 1911. V roce 1910 byl zvolen do výboru svazu rumunských spořitelen.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1910. Byl zvolen za obvod Bukovina 10. Nastoupil 16. prosince 1910 místo Franze Bellegardeho. Mandát obhájil v řádných volbách do Říšské rady roku 1911.\n\nPo volbách roku 1910 i roku 1911 byl uváděn coby člen poslaneckého Rumunského klubu. Ve volbách roku 1911 je popisován coby kandidát Rumunské národní strany (\"Rumän. National-[Apararea-]Partei\"). Patřil do spolku \"Progresul\" (Pokrok). Ve své politické činnosti kombinoval prvky sociální a národnostní agitace. Respekt vůči němu, jako jednomu z mála rumunských politiků z Bukoviny, měl i sociální demokrat Gheorghe Grigorovici.\n\nV počáteční fází první světové války patřil mezi signatáře prohlášení rumunských poslanců ve prospěch loajality vůči monarchii. Po válce se ale podílel na sjednocování rumunských oblastí mocnářství s Rumunskem. V listopadu 1918 se stal členem zemské vlády v Bukovině, v níž zastával post ministra zemědělství.\n"}
{"id": "1169534", "url": "https://cs.wikipedia.org/wiki?curid=1169534", "title": "Ladislav Miškovič", "text": "Ladislav Miškovič\n\nLadislav Miškovič (* 1937) je bývalý český fotbalista, útočník a obránce.\n\nV československé lize hrál za Spartak Praha Stalingrad/ČKD Praha. Nastoupil ve 43 ligových utkáních.\n\n"}
{"id": "1169535", "url": "https://cs.wikipedia.org/wiki?curid=1169535", "title": "KRI Teluk Bintuni (520)", "text": "KRI Teluk Bintuni (520)\n\nKRI Teluk Bintuni (520) je tanková výsadková loď indonéského námořnictva. Je první postavenou jednotkou stejnojmenné třídy.\n\nPlavidlo postavila indonéská loděnice PT Daya Radar Utama (PT DRU). Dokončeno bylo v září 2014, ale po zařazení do služby bylo vráceno loděnici k dalším úpravám. Definitivně byla loď do služby přijata 17. června 2015.\n\nPlavidlo unese 2300 tun nákladu. Kromě 300 vojáků může přepravovat ještě 10 tanků Leopard 2A4, mostní vozidlo a obrněný transportér, anebo 15 bojových vozidel pěchoty BMP-3F. Je vyzbrojeno jedním 40mm kanónem Bofors L70, jedním 20mm kanónem a dvěma těžkými kulomety. Může z něj operovat jeden střední vrtulník. Pohonný systém tvoří dva diesely STX MAN 9L27/38, každý o výkonu 3285 kW. Nejvyšší rychlost dosahuje 16 uzlů.\n"}
{"id": "1169536", "url": "https://cs.wikipedia.org/wiki?curid=1169536", "title": "Piotr Brygierski", "text": "Piotr Brygierski\n\nPiotr Brygierski (kol. 1630 – 21. ledna 1718) byl polský malíř.\n\nByl ovlivněn malíři italského baroka; maloval zejména obrazy s náboženskou tematikou. Od 70. let 16. století působil v Těšíně, kde i zemřel. Jeho syn Ludvík Antonín Brygierski byl rovněž malířem.\n\n\n"}
{"id": "1169539", "url": "https://cs.wikipedia.org/wiki?curid=1169539", "title": "Oscar Ortiz", "text": "Oscar Ortiz\n\nOscar Alberto Ortiz (* 8. duben 1953, Chacabuco, Buenos Aires, Argentina) je bývalý argentinský fotbalista. Nastupoval především na postu útočníka - levého křídla.\n\nS argentinskou reprezentací se stal mistrem světa roku 1978, na závěrečném turnaji nastoupil k šesti zápasům. V národním týmu odehrál 23 utkání, v nichž dal 2 góly.\n\nSedmkrát se stal mistrem Argentiny, dvakrát s klubem San Lorenzo Almagro (1972, 1974), čtyřikrát s River Plate (1977, 1979, 1980, 1981), jednou s Independiente Avellaneda (1983). Nejvyšší argentinskou soutěž hrál i za Huracán Buenos Aires, krom toho strávil jednu sezónu v Brazílii, v dresu Grêmia.\n"}
{"id": "1169540", "url": "https://cs.wikipedia.org/wiki?curid=1169540", "title": "Seznam řetězců rychlého občerstvení na Slovensku", "text": "Seznam řetězců rychlého občerstvení na Slovensku\n\nToto je seznam řetězců rychlého občerstvení na Slovensku. První restaurace rychlého občerstvení na Slovensku byla společnosti McDonald's v roce 1995, 3 roky po rozdělení Československa. V roce 2016 na Slovensku podnikají 5 restaurací tohoto typu z toho čtyři společnosti jsou americké a jedna česká. Tyto restaurace nabízejí kuřecí kousky, hamburgery, sendviče, bagety, tortilly, saláty ale i různé deserty a kávu. Společnost Burger King ze slovenského trhu odešla.\n\n"}
{"id": "1169541", "url": "https://cs.wikipedia.org/wiki?curid=1169541", "title": "Institut 2080", "text": "Institut 2080\n\nInstitut 2080 byl think tankzaložený veřejně známými osobnostmi, které působí v akademické, soukromé i veřejné sféře.\n\nTito lidé chtějí využít své zkušenosti a znalosti k hledání dvaceti procent nejdůležitějších opatření, která povedou ke skutečným pozitivním změnám společnosti. Filosofií institutu je inspirovat politiky, podniky, vysoké školy i jednotlivce, aby s pětinou námahy dospěli ke čtyřem pětinám výsledků.\n\nImpulsem ke vzniku Institutu 2080 byla v první řadě krize vládnutí, projevující se jako neschopnost vypořádat se s výzvami, které jsou před nás kladeny. Politické elity na ni reagují snahou uvěznit společnost do dalších norem a pravidel, která nejenže škodí, ale přímo ohrožují její demokratický charakter. Jejich produktem bývá jen další byrokracie a přemíra regulace, složitost a nestálost legislativy, absence právní jistoty a často až absurdní nefunkčnost a nekompetentnost státní správy. \n\nSoučasně byl vznik Institutu 2080 ovlivněn neschopností elit nacházet skutečné příčiny krizí posledních let. Politici si dlouho nepřipouštěli a média často úmyslně přehlížela celou řadu hrozeb, které mezitím narostly do nečekaných rozměrů. Vznik Institutu 2080 je naplněním pocitu společenské odpovědnosti jeho zakladatelů a spolupracovníků, které spojuje potřeba těmto hrozbám čelit a pomoci tak zemi, v níž žijí, pracují a vychovávají své děti.\n\nCílem je analýza nejpalčivějších společenských problémů a hledání originálních, ale přitom jednoduchých a funkčních řešení. Podle iniciativy existuje velký prostor k tomu, abychom lépe uspořádali své okolí. V rámci výzkumné činnosti proto Institut 2080:\n\nZákladní metodou INSTITUTU 2080 je princip, který formuloval vlivný italský ekonom Vilfredo Pareto. Ten zjistil, že příčina a důsledek bývají jen zřídka ve vzájemně vyrovnaném vztahu, neboť některé proměnné mají pro výsledek procesu větší význam než jiné. \n\nKdyž se pozorně rozhlédneme kolem sebe zjistíme, že většinu skutečně podstatných událostí způsobí jen malý počet vlivných proměnných. Princip 2080 pochopitelně neplatí vždy s dokonalou přesností, ale často lze konstatovat, že zhruba pětina příčin způsobí zhruba čtyři pětiny důsledků. \n\nV životě i v politice tak čtyři pětiny energie, času nebo financí vyplýtváme na aktivity, které nás posunou jen o jednu pětinu k našim cílům. Je-li však většina našeho snažení ztrátou času a sil, existuje obrovský prostor pro zvýšení účinnosti našeho jednání. Když použijeme své omezené prostředky a zdroje tam, kde je jejich užití nejefektivnější, máme velkou šanci dosáhnout skutečně významných úspěchů.  \n\nInstitut 2080 hledá řešení, která jsou odpovědná, racionální, vyvážená a zdrženlivá. Věnuje se tématům důležitým pro všechny, ale nikoliv úplně všem tématům. Věnuje se všem důležitým tématům, ale nikoliv do všech detailů. \n\nJe potřeba specifický přístupu k řešení problémů naší země. Na všechny výzvy se snaží pohlížet nejen z národní, ale i z lokální perspektivy. To umožňuje stavět na pospolitosti lidí, kteří spolu sdílí tytéž hodnoty, vzorce chování, zkušenosti a postoje.\n\nInstitut si váží osobností schopných formulovat své postoje a respektuje své názorové oponenty, protože věří, že svoboda a konkurence názorů je pro diskuzi vždy prospěšná. Proto vítá každého, kdo sdílí jeho cíle, je ochoten naslouchat, ale současně dokáže hájit a prosazovat své vlastní názory.\n\n\n\n\nMezi osobnosti Institutu patří politolog Petr Robejšek a geolog Václav Cílek. Setkali se např. v debatě s názvem \"Bez politické korektnosti\" pořádané na Fakultě architektury ČVUT. Petr Robejšek zde kritizoval prohlubování evropské integrace a přijetí Portugalska a Řecka do eurozóny, protože tam z ekonomického hlediska nemají co dělat. Řekl, že akceschopné jsou pouze národní státy a smysl má pouze společný trh. Co se týče migrace, tak dle jeho názoru západní státy nepochopily podstatu problému a zcela přecenily své možnosti exportovat demokracii do zemí civilizačně odlišných. Václav Cílek dodal, že arabské jaro způsobily také vysoké ceny potravin. Oba také kritizovali politickou korektnost jako něco, co brání lidem ve veřejné názorové pluralitě a tím pádem štěpí společnost.\n\nNa Institutu působí také Dana Bérová, která nedávno informovala v Blesk TV a také rádio ZET veřejnost o Institutu a jeho 3*3 opatření k migraci. O opatřeních napsal také časopis Reflex a ekonomický, finanční a investiční portál Roklen 24.\n\n"}
{"id": "1169542", "url": "https://cs.wikipedia.org/wiki?curid=1169542", "title": "Josef Sedláček (1934)", "text": "Josef Sedláček (1934)\n\nJosef Sedláček (* 15. června 1934 Úpice) je bývalý český fotbalový útočník.\n\nV československé lize hrál za Spartak Praha Stalingrad (dobový název Bohemians). Nastoupil ve 26 ligových utkáních a dal 4 ligové góly. Do Vršovic přišel z Jiskry Úpice.\n\n"}
{"id": "1169544", "url": "https://cs.wikipedia.org/wiki?curid=1169544", "title": "Teofil Simionovici", "text": "Teofil Simionovici\n\nTeofil Simionovici, též Theophil Simionovici (7. července 1864 Căbești – 1. června 1935 Černovice), byl rakouský právník a politik rumunské národnosti z Bukoviny, na počátku 20. století poslanec Říšské rady.\n\nPůsobil jako právník a politik. Byl radou zemského soudu v Černovicích. Zasedal coby poslanec Bukovinského zemského sněmu. Jako zemský poslanec se uváděn již roku 1906.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Bukovina 13. Mandát obhájil ve volbách do Říšské rady roku 1911. Byl místopředsedou sněmovny v jejím XXII. zasedání.\n\nVe volbách roku 1907 je zmiňován jako rumunský národní kandidát. Po volbách roku 1907 i roku 1911 byl uváděn coby člen poslaneckého Rumunského klubu.\n"}
{"id": "1169546", "url": "https://cs.wikipedia.org/wiki?curid=1169546", "title": "Thomas Weissfeldt", "text": "Thomas Weissfeldt\n\nThomas Weissfeldt (c.1671–1721) byl norský sochař, spjatý svou tvorbou zejména s územím Slezska.\n\nJe pokládán za nejvýznamnějšího sochaře slezského (barokního) expresionismu. Působil zejména ve Vratislavi a cisterciáckém opatství v Henrykově.\n\n"}
{"id": "1169547", "url": "https://cs.wikipedia.org/wiki?curid=1169547", "title": "NaK", "text": "NaK\n\nNaK nebo také slitina sodík-draslík, je slitina sodíku a draslíku, která je za laboratorní teploty kapalná. NaK reaguje velmi prudce s vodou a na vzduchu je samozápalný, takže je nutné s ním manipulovat v inertní atmosféře nebo pod ochranou vrstvou hexanu nebo jiného uhlovodíku.\n\nNaK obsahující od 40 do 90 % draslíku, je za laboratorní teploty kapalný. Eutektikum směsi je při obsahu 77 % draslíku, a je kapalné v rozmezí teplot −12,6 až 785 °C.\n\nPři skladování na vzduchu se pokrývá vrstvou žlutého superoxidu draselného, který je samozápalný a reaguje explozivně s organickými látkami.\n\nNaK má vysokou hodnotu povrchového napětí, to způsobuje, že při rozlití většího množství slitiny vznikají velmi reaktivní a pohyblivé kuličky. Měrná tepelná kapacita je 982 J⋅kg⋅K, což je asi čtvrtinová hodnota tepelné kapacity vody, ale pro přenos tepla je výhodnější NaK, díky vysoké tepelné vodivosti.\n\nNaK se používá jako chladicí médium v experimentálních rychlých reaktorech. U nich je, na rozdíl od komerčně využívaných typů, nutné často reaktor odstavit. Při použití běžných chladiv, jako je sodík nebo olovo, je nutné po odstavení chladicí systém temperovat, aby chladicí médium zůstalo kapalné.\n\nVyužívá se i pro chlazení zařízení pracujících ve vesmíru, zde je velkou výhodou široký rozsah teplot, při kterých je slitina kapalná a velmi nízká tenze par.\n\nNaK se také využívá pro sušení organických rozpouštědel před destilací.\n\nPrůmyslově se NaK vyrábí reakční destilací. Jde o kontinuální proces, při kterém se vychází z chloridu draselného a sodíku. V reakční zóně reaguje chlorid draselný se sodíkem a vzniká chlorid sodný a draslík. Draslík destiluje a postupně se obohacuje v horní zóně kolony a je odebírán z hlavy kolony. Roztavený chlorid sodný je vypouštěn ze spodní části kolony.\n"}
{"id": "1169551", "url": "https://cs.wikipedia.org/wiki?curid=1169551", "title": "Josef Král (fotbalista)", "text": "Josef Král (fotbalista)\n\nJosef Král (* 1929) je bývalý český fotbalista, útočník.\n\nZačínal v Žalově. Hrával na pravé spojce. Hrál za juniorskou reprezentaci. V československé lize hrál za Čechii OD Karlín, ATK Praha, Tankistu Praha a Spartak Praha Stalingrad. Dal 18 ligových gólů. Pronásledovala ho zranění, krátkou dobu byl kapitánem týmu Bohemians.\n\n\n"}
{"id": "1169554", "url": "https://cs.wikipedia.org/wiki?curid=1169554", "title": "Mykola Spynul", "text": "Mykola Spynul\n\nMykola Spynul, cyrilicí Микола Спинул, též Nikolaj Spenul (5. prosince 1867 Malyj Kučuriv – 22. ledna 1928 Vídeň), byl rakouský pedagog a politik ukrajinské (rusínské) národnosti z Bukoviny, na počátku 20. století poslanec Říšské rady.\n\nPocházel z rodiny zemědělce. Vychodil národní školu a učitelský ústav v Černovicích. Sloužil jako záložník u 85. pěšího regimentu. Byl jmenován nadučitelem. Později působil ve funkci okresního školského inspektora v Černovicích. Zastával funkci okresního školního inspektora ve Vaškivcích. Byl učitelem. Publikoval články na pedagogická témata v místním tisku.\n\nPatřil k Ukrajinské národně demokratické straně. V letech 1911–1918 zasedal jako poslanec Bukovinského zemského sněmu. Do sněmu byl zvolen v dubnu 1911 za obvod 34 ve všeobecné kurii.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907. Byl zvolen za obvod Bukovina 06. Mandát obhájil ve volbách do Říšské rady roku 1911.\n\nRoku 1907 se zmiňuje jako mladorusínský kandidát. Po volbách roku 1907 byl uváděn coby člen poslaneckého Klubu bukovinských Rusínů, po volbách v roce 1911 coby člen Bukovinského ukrajinského klubu.\n\nV listopadu 1918 se podílel na přebírání moci v Bukovině po rozpadu monarchie. Byl konzulem krátce existující Západoukrajinské lidové republiky ve Vídni. Zde pak setrval až do své smrti.\n"}
{"id": "1169558", "url": "https://cs.wikipedia.org/wiki?curid=1169558", "title": "Émilie de Villeneuve", "text": "Émilie de Villeneuve\n\nSvatá Émilie de Villeneuve (9. března 1811, Toulouse – 2. října 1854, Castres) byla francouzská řeholnice a zakladatelka kongregace Sester Panny Marie Neposkvrněného početí z Castres.\n\nNarodila se 9. března 1811 v Toulouse jako Jeanne-Emilie de Villeneuve. Od útlého věku žila na hradu Hauterive poblíž Castres. Když jí bylo 14 let, zemřela jí matka. Po smrti její matky žila nějaký čas u své babičky v Toulouse, která jí podporovala ve vzdělání. V 19 letech se vrátila zpět na hrad.\n\nV pozdějším věku měla úmysl připojit se k Společnosti Dcer křesťanské lásky sv. Vincenta de Paul. Během doby, kdy se rozhodovala, vytvořila 8. prosince 1836 se souhlasem biskupa s dvěma ženami kongregaci Sester Panny Marie Neposkvrněného početí z Castres. Řeholní komunita se později stal známá jako \"Modré sestry z Castres\" (z důvodu jejich modrého hábitu).\n\nSe svými společníky sloužila chudým, mladým pracovníkům, nemocným lidem, prostitutkám, kteří byli odsouzeni ve vězení. Vliv kongregace se rozvinul až do Afriky.\n\nÉmilie vyzvala ostatní lidi, aby se staly misionáři, a vyzývala je k odvaze postavit se za spravedlnost, mír a respekt.\n\nZemřela 2. října 1854.\n\nProces byl zahájen 25. srpna 1948 v diecézi Albi.\n\nDne 6. července 1991 papež Jan Pavel II. uznal její hrdinské ctnosti a tím získala titul Ctihodná.\n\nDne 17. prosince 2007 byl uznán zázrak na její přímluvu: v únoru 1995 byla mladá africká dívka Binta Diaby hospitalizována v nemocnici v Barceloně a na přímluvu Boží Služebnice byla vyléčena z akutního zánětu pobřišnice. K uzdravení došlo při návštěvě mladé ženy, která byla spjata s modrými sestrami a pro přání uzdravení dívky se začala modlit novénu k Boží Služebnici Émilii. Zdravotní prohlídka neuměla vysvětlit záhadné uzdravení.\n\nBlahořečena byla 5. července 2009 papežem Benediktem XVI.\n\nDne 6. prosince 2014 byl uznán druhý zázrak na její přímluvu: jednalo se o uzdravení malé dívky Emilly z Orocó v Brazílii. Dne 5. května 2008, když jí bylo skoro 9 měsíců, si hrála s drátem elektrického ventilátoru a dostala elektrický šok. O osm minut později byla nalezena paralyzovaná. Našla se bez známek života. Poté byla oživována. Ve dnech 21.–29. května 2008 jí byla čtena novéna k blahoslavené Émilii a dívka byla uzdravena.\n\nSvatořečena byla 17. května 2015 papežem Františkem.\n\n"}
{"id": "1169560", "url": "https://cs.wikipedia.org/wiki?curid=1169560", "title": "ŠKF ZŤS VTJ Martin", "text": "ŠKF ZŤS VTJ Martin\n\nŠKF ZŤS VTJ Martin byl slovenský fotbalový klub, který sídlil v okresním městě Martin v Žilinském kraji.\n\nKlub zaniká v roce 2006 po přesunutí martinského celku do Rimavské Soboty, kde poté působil jako béčko místního klubu. V roce 2008 pak zaniká i přesunutý rezervní tým, čímž byla ukončena několikaletá historie bývalého úspěšného klubu z Martina.\n\nSvé domácí zápasy odehrával klub na stadionu Martin s kapacitou 12 000 diváků.\n\nZdroj: \n\n\nZdroj: \n"}
{"id": "1169562", "url": "https://cs.wikipedia.org/wiki?curid=1169562", "title": "Marie Kristýna Saská", "text": "Marie Kristýna Saská\n\nMarie Kristýna Saská (\"Marie Kristýna Albertina Karolína Saská\", 7. prosince 1770, Drážďany – 24. listopadu 1851, Paříž) byla rodem princezna saská a díky prvnímu sňatku i kněžna z Carignano. Po druhém sňatku se stala také kněžnou montléartskou.\n\nMarie Kristýna, celým jménem Marie Kristýna Albertina Karolína, se narodila 7. prosince 1770 z morganackého manželství prince Karla Saského, syna Augusta III. Polského, a hraběnky Franzisky von Corvin-Krasińské. Marie Kristýna byla jediným dítětem z tohoto manželství. Karel a Franziska se z lásky tajně vzali ve Varšavě v roce 1760.\n\nMarie Kristýna měla poměrně šťastné dětství a v rukou soukromých lektorů a vychovatelů se učila filozofii, zeměpisu, literatuře, hudbě, tanci i několika cizím jazykům (němčině, italštině, francouzštině, polštině a angličtině).\n\nV roce 1824 Marie Kristýna a její druhý manžel koupili a obnovili zámek Wilhelminenberg na vrchu Gallitzinberg ve vídeňském okrsku Ottakring.\n\nMarie Kristýna zemřela v Paříži dne 24. listopadu 1851 ve věku 80. Její manžel ji přežil o více než deset let.\n\nDne 24. října 1797 si v Turíně vzala Karla Emanuela, knížete z Carignano, syna Viktora Amadea a jeho manželky Josefíny Lotrinské. Spolu měli dvě děti; syna a dceru. Karel ale již tři roky po svatbě zemřel a to ve francouzském vězení.\n\nMarii Kristýně ale manželovou smrtí život neskončil, naopak. Znovu se vdala, tentokrát za \"Julia Maxmiliána de Montléart\" (1787–1865), 6. markýze de Rumont a 1. knížete de Montléart. Jejich svatba se konala 1. února 1810 v Paříži, avšak jejich první dvě děti, dva synové, se narodily ještě před svatbou. Marie Kristýna a Julius spolu měli celkem pět dětí.\n\n"}
{"id": "1169564", "url": "https://cs.wikipedia.org/wiki?curid=1169564", "title": "Vroubenka smrdutá", "text": "Vroubenka smrdutá\n\nVroubenka smrdutá (\"Coreus marginatus\") je ploštice z čeledi vroubenkovitých, vyskytující se v ČR a také v mírném pásmu Eurasie.\n\nTato ploštice je dlouhá asi tak 1 až 1,6 cm. Barva těla od světle hnědé až do černohnědé. Hlava drobná, ale tykadla jsou dlouhá a silná, červená ve svoji střední části a černá na koncích. Velmi nápadný znak je vějíř vycházející po stranách zadečku. Larvy Jsou podobné dospělcům, ale mají oproti tělu delší tykadla a barevně jsou více různorodé.\n\nOblíbenou potravou zejména larev je rdesna a šťovík, kde se živí rostlinnými šťávami. Oblíbená potrava hlavně dospělců je také bobulové ovoce. Vyskytuje se (hlavně dospělci z jarní generace) na stromech a křovinách a na travnatých místech, která nejsou ani moc vlhká, ale ani moc vlhká.\n\nPři sebeobraně začne silně zapáchat, jejich pach způsobuje vylučování kyseliny hexanové v případě samiček a kyseliny stearové u samečků.\n\nRodí se obvykle v pozdním létě, poté nymfa roste a stane se dospělou na podzim, přezimuje a na jaře následujícího roku se spáří, nymfa se svléká celkem 5krát.\n\n"}
{"id": "1169568", "url": "https://cs.wikipedia.org/wiki?curid=1169568", "title": "Lev Bačynskyj", "text": "Lev Bačynskyj\n\nLev Bačynskyj, cyrilicí Лев Бачинський, též Lew Baczyńskyj (14. června 1872 Serafynci – 22. dubna 1930 Vídeň), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady.\n\nPůsobil coby advokát ve Stanislavově. Pocházel z rodiny učitele na národní škole. Absolvoval Černovickou univerzitu. V roce 1897 byl na základě paragrafu 302 (pobuřování) potrestán 14 dny vězení.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 59. Mandát zde obhájil i ve volbách do Říšské rady roku 1911. V rejstříku poslanců pro zasedání parlamentu po roce 1917 již ale uváděn není.\n\nVe volbách roku 1907 je zmiňován jako radikální rusínský kandidát. Po volbách roku 1907 byl uváděn coby člen poslaneckého Rusínského klubu.\n\nBěhem krátce existující Západoukrajinské lidové republiky vzniklé po rozpadu monarchie na územích převážně obývaných etnickými Ukrajinci byl viceprezidentem Ukrajinské národní rady. Podílel se na vypracování ústavního zákona o zemědělské reformě. Po anexi teritoria Západoukrajinské lidové republiky Polskem byl aktivní v polské politice. Od roku 1918 až do své smrti zastával funkci předsedy Ukrajinské radikální strany. V období let 1928–1930 zasedal jako poslanec polského Sejmu.\n"}
{"id": "1169569", "url": "https://cs.wikipedia.org/wiki?curid=1169569", "title": "Tečkovaný rytmus", "text": "Tečkovaný rytmus\n\nV západní hudební notaci tečka, která je za notou, prodlužuje její délku o polovinu. (Grafické znaménko tečkovaného rytmu (tečky) za notou je třeba rozlišovat od staccatových teček, které se píší nad či pod hlavičkou noty).\n\nPoužívání teček z důvodu prodloužení délky tónu se začalo již v 10. století, i když přesná hodnota prodloužení je sporná (viz neumy).\n\nV západní hudební notaci tečka, která je za notou, prodlužuje její délku o polovinu. Je-li například délka noty dvě doby pak bude mít táž nota s tečkou hodnotu tří dob. Tečkou může být prodloužena nota jakékoli délky, přičemž prodloužení pomocí teček je rovnocenné se zápisem základní noty, která je spojena ligaturou s dalšími notami. K notě může být přidán i větší počet teček, přičemž množství teček slouží k prodloužení noty o formula_1 původní délky noty (tzn. 1,5, 1,75, 1,875, 1,9375, 1,96875,…).\n\nJe-li nota součástí akordu, pak se tečka píše ke každé notě: .\n\nRovněž v hudební praxi je možné použít dvě a více teček k prodloužení délky, přičemž nota se dvěma tečkami se rovná 1¾ (1 + ½ + ¼) délky původní noty, a nota se třemi tečkami odpovídá délce 1⅞ (1 + ½ + ¼ + ⅛). Jedním ze známých příkladů užití not se třemi tečkami je preludium č. 3 F. Chopina G dur ор. 28.\n\n"}
{"id": "1169570", "url": "https://cs.wikipedia.org/wiki?curid=1169570", "title": "Obština Cenovo", "text": "Obština Cenovo\n\nObština Cenovo ( \"Община Ценово\") je bulharská jednotka územní samosprávy v Rusenské oblasti. Leží ve středním Bulharsku v Dolnodunajské nížině, podél Dunaje u hranic s Rumunskem. Sídlem obštiny je ves Cenovo, kromě ní zahrnuje obština 8 vesnic. Žije zde přes 5 tisíc stálých obyvatel.\n\nV obštině žije 5 143 stálých obyvatel a včetně přechodně hlášených obyvatel 5 908. Podle sčítáni 1. února 2011 bylo národnostní složení následující:\n"}
{"id": "1169582", "url": "https://cs.wikipedia.org/wiki?curid=1169582", "title": "Jindřich Pacl", "text": "Jindřich Pacl\n\nJindřich Pacl (* 18. února 1995, Plzeň) je český hokejový brankář, který v současnosti nastupuje za Nottingham Panthers v Elite League. Je odchovancem týmu HC Škoda Plzeň, kde nastupoval v mládežnických týmech.\n\n"}
{"id": "1169585", "url": "https://cs.wikipedia.org/wiki?curid=1169585", "title": "Goldhawk Road (stanice metra v Londýně)", "text": "Goldhawk Road (stanice metra v Londýně)\n\nGoldhawk Road je stanice metra v Londýně, otevřená 1. dubna 1914. 9. října 2014 byla ve stanici zřízena kavárna. Autobusové spojení zajišťují linky 94 a 237. Stanice se nachází v přepravní zóně 2 a leží na linkách:\n"}
{"id": "1169587", "url": "https://cs.wikipedia.org/wiki?curid=1169587", "title": "Johann Schönburg-Hartenstein", "text": "Johann Schönburg-Hartenstein\n\nJohann kníže Schönburg-Hartenstein (12. září 1864 zámek Enzesfeld – 30. března 1937 Vídeň) pocházel z rodu Schönburg-Hartenstein a působil v diplomatických službách. Byl c. a k. komořím.\nStudoval na Skotském gymnáziu a následně na Gymnáziu Františka Josefa ve Vídni. Po maturitě studoval ve Vídni práva, která ukončil v roce 1887. \n\nV roce 1888 vstoupil do diplomatických služeb a sloužil jako ataché v Londýně. Od roku 1898 byl legačním radou v Rumunsku. V letech 1904–1906 byl vyslancem ve Velké Británii, následně působil až do roku 1911 na vyslanectví v Rumunsku. V roce 1912 byl jmenován vyslancem Rakousko-Uherska ve Vatikánu. Po roce 1918 se stáhl do ústraní a střídavě bydlel v Čechách a ve Vídni. \n\n"}
{"id": "1169589", "url": "https://cs.wikipedia.org/wiki?curid=1169589", "title": "Kremnické gagy", "text": "Kremnické gagy\n\nKremnické gagy s podtitulem \"evropský festival humoru a satiry\" je mezinárodní multižánrový festival konající se koncem srpna v Kremnici na Slovensku. V roce 2015 se uskutečnil 35. ročník.\nNa jubilejním ročníku se na třinácti scénách představilo téměř 300 umělců. Mezinárodní akademii humoru předsedal Bolek Polívka. Grand Prix také i Zlatého gunára za pouliční a pohybové produkce získal kanadský umělec Leo (William Bonnet) za antigravitační show \"Leo\" kanadsko-německé 2T & amp; Chamäleon Productions.\nPoprvé se na festivalu představil žánr Stand-up comedy. Trojice Rasťo Visokai, Milan Lasica a Stano Dančiak dostali cenu za celoživotní dílo. Součástí festivalu byla i výstava retrokarikatur \"Archikatúra (1992-96)\"\n\n\n"}
{"id": "1169593", "url": "https://cs.wikipedia.org/wiki?curid=1169593", "title": "Sébastien Chabal", "text": "Sébastien Chabal\n\nSébastien Chabal (* 8. prosince 1977 Valence (Drôme)) je bývalý francouzský ragbista, hrající na pozici vazače. Proslul velmi důrazným stylem hry, při němž využíval mimořádné fyzické dispozice (výška 191 cm, váha 113 kg), respekt si získával také svým neobvyklým vzhledem s dlouhými vlasy a vousy, který mu vynesl přezdívku \"Jeskynní muž\". Přesto patřil k nejpopulárnějším sportovcům Francie a získal řadu reklamních kontraktů. \n\nZačínal v klubech Valence Sportif a CS Bourgoin-Jallieu, roku 2004 přestoupil do anglického Sale Sharks, se kterým vyhrál European Rugby Challenge Cup 2005 a English Premiership 2006. V roce 2009 se vrátil do Francie, nastupoval za pařížský Racing Métro 92 a poté za Lyon olympique universitaire. V květnu 2014 oznámil konec hráčské kariéry.\n\nZa francouzskou reprezentaci nastoupil v 62 zápasech a dosáhl třiceti bodů. Vyhrál s ní Pohár šesti národů v letech 2007 a 2010, zúčastnil se také domácího Mistrovství světa v ragby 2007, kde Francouzi skončili na čtvrtém místě.\n\nJe účastníkem projektu \"Champions for Peace\", v němž se bývalí sportovci angažují pro porozumění mezi národy.\n\n"}
{"id": "1169596", "url": "https://cs.wikipedia.org/wiki?curid=1169596", "title": "Al Khaleej FC", "text": "Al Khaleej FC\n\nAl Khaleej Football Club (arabsky: نادي الخليج بسيهات‎) je saúdskoarabský fotbalový klub z města Saihat, který byl založen roku 1945. Klub hraje nejvyšší saúdskou ligu Saudi Pro League. Své domácí zápasy hraje na Al-Khaleej Club Stadium s kapacitou 8 000 míst.\n"}
{"id": "1169599", "url": "https://cs.wikipedia.org/wiki?curid=1169599", "title": "Jason Woolley", "text": "Jason Woolley\n\nJason Douglas Woolley (* 27. července 1969 v Toronto, Ontario) je bývalý kanadský hokejový obránce.\n\nKanadský obránce začal svou juniorkou kariéru v Univerzitě Michigan, která byla součásti ligy NCAA. První rok získal ocenění pro hvězdný tým nováčků, slavili i titul v CCHA, následující rok zopakovali s týmem úspěch v lize. V roce 1989 byl vybrán draftem NHL ze 61. ve třetím kole týmem Washington Capitals. Poslední rok strávený v juniorské lize za Michigan se stal nejlepším obráncem soutěže CCHA.\n\nV roce 1991 se připojil k reprezentačnímu týmu Kanady, který se připravoval na olympijské hry ve Francii. Po úspěšné nominace získaly s reprezentaci Kanady v olympijských hrách stříbrné medaile, Woolley byl nejlepší nahrávač na pozici obránce. Později se připojil k týmu Washington Capitals, na rozehrání do seniorského hokeje byl poslán na jejich farmu v Baltimore Skipjacks. V závěru první sezony mezi dospělé se dočkal premiéry v dresu Capitals, 12. dubna 1992 debutoval v NHL proti soupeři z New Jersey Devils. Po konci sezony hrál v mistrovství světa, Kanadská reprezentace skočila hned ve čtvrtfinále. Woolley se během tří let v Capitals nedokázal probojovat do elitní formace. 15. února 1995 se dohodl na smlouvě s týmem Florida Panthers.\n\nK týmu Panthers byl zapracován do elitní formace, ve které zůstal po celou dobu působení. Ve druhém roce působení ve Floridě, pomohl k historickému postupu do playoff a k zisku Prince of Wales Trophy. K historickému postupu Floridy Panthers dokráčeli až do finále playoff, vek kterém podlehli Colorado Avalanche. 19. listopadu 1996 byl společně se Stu Barnes vyměněni do týmu Pittsburgh Penguins za Chrise Wellseho. V Pittsburghu pouze odehrál sezonu 1996/97. 24. září 1997 byl vyměněn do organizace Buffalo Sabres za 5. kolo draftu 1998 (touto volbou byl vybrán Robert Scuderi). Wooley strávil v Buffalu necelých šest sezon, jeho nejdelší působiště v NHL. První ročník dopomohl k postupu playoff, skončili ve finále konference právě nad jeho bývalým zaměstnavatelem Washington Capitals. Druhá sezona skončila pro klub úspěšněji, dokráčeli do finále o Stanley Cup, podruhé dopomohl k zisku Prince of Wales Trophy ale opět podruhé neúspěšně k zisku Stanley Cupu.\n\n16. listopadu 2002 byl vyměněn do týmu Detroit Red Wings za budoucí vyrovnání. Jeho páté a zároveň poslední působiště v NHL byl Detroit Red Wings. Během výluky v NHL 2004/05 odehrál devět zápasů za Flint Generals hrající ligu UHL. Poslední sezonu v NHL odehráli s klubem základní část nejlépe, skončili na prvním místě a dopomohl k zisku týmové trofeje Presidents' Trophy, avšak úspěch v základní části přišel neúspěch v playoff, vypadli hned v prvním kole nad týmem Edmonton Oilers 2:4 na zápasy, Woolley v playoff nehrál. Poslední rok kariéry v hokeji odehrál ve švédské nejvyšší soutěži v týmu Malmö IF. Týmu se nedařilo, skončili poslední v základní části a v baráži (Kvalserien) skončili na třetím místě (sestupové). Woolley se již nikde v žádné soutěži neobjevil a ukončil kariéru. V NHL odehrál 718 zápasů v nichž si připsal 314 kanadských bodů.\n\n\n\n"}
{"id": "1169604", "url": "https://cs.wikipedia.org/wiki?curid=1169604", "title": "Stano Dančiak", "text": "Stano Dančiak\n\nStano Dančiak (26. říjen 1942 Bratislava – 4. srpna 2018 Bratislava) byl slovenský filmový a divadelní herec.\n\nV roce 1965 absolvoval studium na VŠMU. Nastoupil do činohry Slovenského národního divadla, ze kterého později i spřáteli odešel do nově založeného Divadla na Korze, ve kterém působil od roku 1969 do jeho úředního uzavření v roce 1971. Ve stejném roce nastoupil do činohry Nové scény. Od 1. ledna 1990 byl členem Činohry SND. \n\nStano Dančiak byl charakterový herec, měl blízko ke tragikomedii. Známý byl svým komediálním talentem s dynamickým gestem a mimikou, jakož i schopností pohotové improvizace. Učinkoval také v dabingu, namluvil například inspektora Derricka představovaného německým hercem Horstem Tappertem. \n\nByl ženatý, měl 3 děti. \n\n\n\n\n"}
{"id": "1169607", "url": "https://cs.wikipedia.org/wiki?curid=1169607", "title": "Al Ettifaq FC", "text": "Al Ettifaq FC\n\nAl Ettifaq Football Club (arabsky: نادي الاتفاق لكرة القدم) je saúdskoarabský fotbalový klub z města Dammám, který byl založen roku 1945. Klub hraje nejvyšší saúdskoarabskou ligu Saudi Pro League. Své domácí zápasy hraje na Prince Mohamed bin Fahd Stadium s kapacitou 21 701 míst.\n\nV historii vyhrál dvakrát Saudi Professional League, v letech 1983 a 1987.\n\n"}
{"id": "1169609", "url": "https://cs.wikipedia.org/wiki?curid=1169609", "title": "Projekt 22460", "text": "Projekt 22460\n\nProjekt 22460 (jinak též třída Rubin) jsou hlídkové lodě ruské pobřežní stráže. Hlavním úkolem plavidel je ochrana státní hranice a teritoriálních vod Ruska, potírání pašeráctví a pirátství, mise pátrání a záchrany, popř. ochrana přístavů a doprovod civilních lodí v době války.\n\nExportní provedení lodí s označením projekt 22460E nenašlo žádného zájemce.\n\nLodě vyvinula konstrukční kancelář Severnoje (součást United Shipbuilding Corporation) v Petrohradu jako náhradu za hlídkové lodě pocházející ještě z éry Sovětského svazu. Jako první zahájila stavu této třídy loděnice Almaz, která do konce roku 2015 dodala pět hlídkových lodí, přičemž další jsou ve stavbě. Dalších šest jednotek pak bylo objednáno u loděnice JSC Vostočnaja Verf ve Vladivostoku.\n\nLodě projektu 22460:\nPlavidla jsou vyzbrojena jedním 30mm kanónem AK-630M a dvěma 12,7mm kulomety Kord. Přistávací plocha na zádi slouží k provozu bezpilotního vrtulníku Gorizont Air S-100 s doletem 150 km, nebo lehkého vrtulníku Kamov Ka-226. Na zádi se nachází rovněž rampa pro rychlý inspekční člun RHIB. Pohonný systém tvoří čtyři diesely MTU 16V4000M73L, každý o výkonu 3860 hp. Nejvyšší rychlost dosahuje 25 uzlů (některé prameny uvádějí 30 uzlů). Dosah je 3500 námořních mil při rychlosti 8 uzlů. Manévrovací schopnosti plavidla zlepšuje příďové dokormidlovací zařízení.\n"}
{"id": "1169615", "url": "https://cs.wikipedia.org/wiki?curid=1169615", "title": "Chesham (stanice metra v Londýně)", "text": "Chesham (stanice metra v Londýně)\n\nChesham je stanice metra v Londýně, otevřená 8. července 1889. V listopadu 1970 bylo uzavřeno jedno ze dvou nástupišť. Autobusové spojení zajišťuje blízká stanice \"Broadway\". Stanice se nachází v přepravní zóně 9 a leží na lince:\n"}
{"id": "1169619", "url": "https://cs.wikipedia.org/wiki?curid=1169619", "title": "Najlepších 15 rockov", "text": "Najlepších 15 rockov\n\nNajlepších 15 rockov je kompilace skupiny Iné Kafe. Obsahuje dvě CD, první obsahuje základní singly, druhé obsahuje unplugged verze některých písní.\n\n\nPíseň \"Keby prachy z neba padali\" byla původně nahrána pro album \"Bez udania dôvodu\", ale nakonec se na albu nenacházela, kvůli svému odlišnému zvuku. Mojich najlepších 15 rockov se původně jmenovala Mojich najlepších 10 rokov a byla hrána v roce 2005 u příležitosti oslav desátého výročí založení skupiny. \"Deja vu\" byla původně hrána na koncertě v Praze (31. 1. 2009).\n\nPísně \"Závist\" a \"Alibi\" se na kompilaci nedostaly, poslední čtyři písně nebyly řadovými singly.\n\n\n\n\n"}
{"id": "1169622", "url": "https://cs.wikipedia.org/wiki?curid=1169622", "title": "Janusz Korwin-Mikke", "text": "Janusz Korwin-Mikke\n\nJanusz Ryszard Korwin-Mikke, často uváděn pouze iniciály JKM, jméno a příjmení při narození Ozjasz Goldberg (* 27. října 1942 Varšava) je polský konzervativně libertariánský politik a spisovatel, zakladatel polské libertariánské a euroskeptické politické strany KORWiN a poslanec Evropského parlamentu za Slezské vojvodství. \n\nByl předsedou Kongresu nové pravice (KNP), která byla založena v roce 2011 z Wolność i Praworządność (WiP), kterou vedl od svého vzniku v roce 2009 a Unie Polityki Realnej (UPR), kterou byl předsedou v letech 1990 až 1997 a 1999 až 2003. V současné době je předsedou strany KORWiN (spolu s Przemysławem Wiplerem, polským poslancem, a Robertem Iwaszkiewiczem, poslancem Evropského parlamentu), která byla vlastně přetvořena z Kongresu nové pravice.\n\nV roce 2014 se Janusz Korwin-Mikke postaral o pozdvižení, když kvůli rok staré urážce ve Varšavě nafackoval bývalému polskému disidentovi Michału Bonimu.\n\nV roce 2015 hajloval v zasedacím sále Evropské unie.\n\nNa začátku roku 2017 ho nechvalně proslavil výrok na adresu žen během debaty o nerovnosti v odměňování žen a mužů. „\"Protože jsou slabší, menší a méně inteligentní, musejí také méně vydělávat\".“ Dodal, že nižší platy žen pokládá za samozřejmé. Předseda Evropského parlamentu Antonio Tajani ho za tento výrok potrestal pokutou, deset dní bez účasti na jednání Evropského parlamentu a rok ho také nesmí oficiálně reprezentovat.\n\n"}
{"id": "1169623", "url": "https://cs.wikipedia.org/wiki?curid=1169623", "title": "Breda Ba.25", "text": "Breda Ba.25\n\nBreda Ba.25 byl italský dvoumístný jednomotorový cvičný dvouplošník smíšené konstrukce s pevným podvozkem ostruhového typu.\n\nSpolečnost Breda vyvinula prototyp Ba.25 v roce 1931 a téhož roku prošel se sériovým číslem MM.146 letovými testy. Létal s britským motorem Armstrong Siddeley Lynx o výkonu 149 kW. Druhý prototyp měl instalovanou italskou napodobeninu tohoto sedmiválce, Alfa Romeo D-2.\n\nPrvních pět civilních sériových strojů ze září 1932, označených Ba.25bis, mělo zabudované pohonné jednotky Lynx, vyráběné mezitím v licenci u firmy Alfa Romeo. V následujícím roce byly postaveny další dva, všechny pak byly umístěny v civilní letecké škole firmy Breda.\n\nItalské vojenské letectvo letoun Ba.25 objednalo v sérii, avšak zatím pouze v malých blocích. První série poháněl kapalinou chlazený řadový šestiválec Semi-Asso 200 a jejich produkce probíhala od října 1932 do září 1939.\n\nSituace s motory se vyjasnila v roce 1937, kdy továrna Alfa Romeo definitivně dokončila vývoj pohonné jednotky D-2 o 179 kW a byla schopna je dodávat ve větším počtu. Motory se opatřovaly krytem typu Townend, avšak z praktických důvodů se obvykle létalo bez nich.\n\nNejvětší početní stav Ba.25 v Regia Aeronautica byl v květnu 1940. V inventáři mělo 286 kusů Ba.25 s motory D-2, 83 se Semi-Asso 200 a 70 s licenčními Lynxy. Další 43 kusy byly dvouplovákové námořní školní verze Ba.25idro s motory D-2, z nichž část létala s československými motory Walter Castor o výkonu 179 kW.\n\nPro potřeby vyšší akrobacie, kterou neumožňovala velká nosná plocha, byla vyvinuta zmenšená verze Ba.25 Ridotto s menším rozpětím a plochou a s křidélky i na horním křídle. Ridotto byly jednomístné, místo zadního sedadla byla přídavná palivová nádrž na 100 l.\n\nJeště lepší akrobatické vlastnosti měla varianta Ba.28, které vzniklo 50 kusů. Všechny byly osazeny pohonnými jednotkami Piaggio P-VIIZ o 276 kW v jednomístném i dvoumístném provedení. Jako Ba.28idro létaly na dvou plovácích.\n\nV roce 1932 zase vznikla zjednodušená verze Ba.26 s motorem Walter NZ-120 o 90 kW.\n\nV létech 1937-38 Itálie exportovala celkem 22 Ba.25 do Afghánistánu, Bolívie, Ekvádoru, Paraguaye a Maďarska. Navíc pak 44 kusy Ba-28, z nichž například 18 odebrala Čína a 12 Rakousko. Norsko koupilo šest Ba.28idro, další byly dodány do Afghánistánu a Španělska.\n\nSpolečnost Breda v Milánu vyrobila 304 letouny, firma Compagnia Nazionale Aeronautica z Říma v licenci dalších 180 a Società Aeronautica Italiana v Passignanu 355 strojů.\n\nÚdaje platí pro Ba.25 s motorem Lynx\n\n\n"}
{"id": "1169624", "url": "https://cs.wikipedia.org/wiki?curid=1169624", "title": "Hanácké muzeum v přírodě", "text": "Hanácké muzeum v přírodě\n\nHanácké muzeum v přírodě (dříve Soubor staveb lidové architektury v Příkazích) je součástí Národního muzea v přírodě v České republice. Organizuje sbírku nemovitých i movitých dokladů k dějinám lidové kultury, spravuje sbírkové předměty národopisného charakteru a ve vesnické památkové rezervaci situované objekty lidové architektury, dokumentuje lidovou kulturu z národopisné oblasti Haná. \n\nLidově nazývaný Hanácké skanzen v Příkazích je unikátním dokladem hliněného stavitelství na Hané, pozoruhodná je míra dochování areálu jako celku, včetně zahrad s ovocnými stromy a čtyřmi unikátními špaletovými stodolami. Areál ve své zadní části obehnán hliněnými zídkami z 1. poloviny 19. století, dokumentují rozvoj lidového stavitelství v oblasti Hané. \n\nHanácká hospodářská usedlost je památkové chráněným objektem v péči Národního památkového ústavu. Areál přístupný veřejnosti je situován ve vesnické památkové rezervaci s dalšími pozoruhodnými lidovými objekty.\n\nS účinností od 11. prosince 2018 organizační složkou Národního muzea v přírodě, příspěvkové organizace Ministerstva kultury České republiky.\n\nJádrem památkově chráněného areálu je typický hanácký statek čp. 54 s obytnou a hospodářskou částí z roku 1875, tzv. Kameníčkův grunt. Vysoký stupeň dochování vykazuje venkovní areál a také interiér statku, zahrnuje tradiční kuchyni, světnice a dílny. Téměř veškeré vybavení se zachovalo v původní funkčnosti i po technické stránce. Řadu činností, dříve pro hanácký venkov naprosto běžných, představuje muzeum v přírodě v původní podobě, včetně chovu domácích hospodářských zvířat (tzv. živé muzeum).\n\nProgram doplňují sezónní jarmarky, s nimi spojena ukázka tradičního postupu výroby klasických venkovských produktů (smetana, máslo, pivo, tvarůžky atd.), řemesel (např. výroba nepálených cihel), sečení, výmlatu apod. \n\nSoučástí areálu galerie k pořádání příležitostných výstav. Novinkou od turistické sezóny 2015 je multifunkční sál v jedné z historických špaletových stodol, vybaven původními řadami sedaček ze zrušeného olomouckého kina Lípa (dříve Apollo), určen převážně pro filmové projekce nebo divadelní představení. Dramaturgie zaměřena na filmy z prostředí českého venkova, v programu také unikátní historické dokumenty o moravském venkovu z fondu Národního filmového archivu (NFA).\n\nNárodní muzeum v přírodě\n\n"}
{"id": "1169625", "url": "https://cs.wikipedia.org/wiki?curid=1169625", "title": "Marquinho", "text": "Marquinho\n\nMarco Antônio de Mattos Filho nebo také krátce Marquinho (* 3. července 1986) je brazilský fotbalista hrající na postu ofenzivního záložníka, který v současnosti hraje saúdskoarabský klub Al Ahli, kde hostuje z italského Udinese.\n\nV roce 2007 se dostal z juniorky do A-týmu. Za Palmeiras si bohužel zahrál pouze jeden zápas a to 18. ledna 2007.\n\nV létě 2007 odešel kvůli nedostatku šancí do Botafoga, ale moc si nepomohl, zahrál si pouze pět zápasů.\n\nV Botafogu se mu nelíbilo, a tak se opět stěhoval. Přestoupil do Figueirense. Ve Figueirense si konečně zahrál, odehrál za něj 26 zápasů.\n\nJelikož se mu ve Figueirense dařilo, tak přestoupil do Fluminense. V roce 2010 s Fluminense vyhrál titul, Fluminense vyhrálo titul po 26 letech.\n\nV lednu 2012 odešel do AS Říma, nejprve na hostování, ale poté ho v létě za 3 000 000 € koupil. Většinu času v AS Římu strávil na hostováních.\n\n31. ledna 2014 odešel na krátké hostování do Hellas Verony. Za Hellas odehrál 15 zápasů.\n\n2. července 2014 odešel na roční hostování do saúdského Al Ittihadu. Za Al Ittihad odehrál 26 zápasů a vstřelil 9 gólů.\n\n18. srpna 2015 podepsal čtyřletou smlouvu s Udinese.\n\n18. ledna 2016 se vrátil zpět do Saúdské Arábie, odešel na půlroční hostování do Al Ahli.\n"}
{"id": "1169635", "url": "https://cs.wikipedia.org/wiki?curid=1169635", "title": "Nikola Rikanović", "text": "Nikola Rikanović\n\nNikola Rikanović v srbské cyrilici Никола Рикановић (* 28. října 1970 Pančevo, SFRJ) je srbský výtvarník.\n\nStudoval několik let na Akademii umění a aplikovaného designu v Bělehradě. Poté od roku 2000 studoval na Akademii výtvarných umění rovněž v srbské metropoli, kde studia dokončil. V současné době učí na Vysoké škole ekononomie v Pančevu a vlastní designovou agenturu D///R. Je autorem sochy \"Molitva\", která se nachází na dálniční křižovatce Dobanovci u Bělehradu.\n"}
{"id": "1169640", "url": "https://cs.wikipedia.org/wiki?curid=1169640", "title": "Frank Gore", "text": "Frank Gore\n\nFranklin „Frank“ Delano Gore (* 14. května 1983 v Miami, stát Florida) je hráč amerického fotbalu, nastupující na pozici Running backa za tým Indianapolis Colts v National Football League. Gore hrál univerzitní fotbal za University of Miami, poté byl vybrán ve třetím kole Draftu NFL 2005 týmem San Francisco 49ers, za který hrál až do roku 2014. V tomto klubu je držitelem rekordu v počtu naběhaných yardů a běhových touchdownů.\n\nBěhem své desetileté kariéry v NFL byl Gore často řazen mezi nejlepší a nejrespektovanější Running backy, pětkrát byl vybrán do Pro Bowlu a v osmi sezónách dokázal naběhat přes tisíc yardů. I přes osobní úspěchy nezaznamenal žádný týmový, protože 49ers si připsali několik špatných sezón v řadě. To se změnilo s příchodem trenéra Jima Harbaugha, který dovedl San Francisco až do Super Bowlu XLVII, byť titul nezískal. V roce 2011 se Gore stal historickým lídrem 49ers v počtu naběhaných yardů a o rok v počtu naběhaných touchdownů. V průběhu sezóny 2014 pak překonal hranici 10 tisíc naběhaných yardů jako 29. hráč v historii NFL. Je rovněž jedním z pouhých tří hráčů, kteří zaznamenali devět za sebou jdoucích sezón, ve kterých si pokaždé připsal 200 a více běhových pokusů s průměrem přes 4 yardy na jeden pokus. Dalšími dvěma jsou členové Fotbalové síně slávy amerického fotbalu Jim Brown a Barry Sanders. Dne 29.9.2019 překonal Frank Gore historickou metu 15.000 naběhaných yardů, a zařadil se tak po bok B.Sanderse, E.Smitha a W.Paytona.\n\nGore se narodil v Miami, vyrostl v Coconut Grove a navštěvoval Coral Gables High School, kde exceloval jako Running back. Zde zaznamenal dvě výjimečná utkání: proti Miami Northwestern High School naběhal 293 yardů a skóroval 2 touchdowny z deseti pokusů. V dalším zápase naběhal dokonce 319 yardů, skóroval 6 touchdownů z 13 pokusů a to vše proti třetí nejlepší obraně v zemi. V posledním ročníku 2000 Gore překonal několik rekordů okresu, včetně toho pro nejvíc naběhaných yardů (2,997) a touchdownů (39). Následně byl označen jako nejlepší hráč okresu, čtvrtý nejlepší na Floridě a pátý v celých Státech.\n\nKromě rozvíjení svých fotbalových schopností se Gore rovněž věnoval studiu a pomoci své matce, která bojovala s onemocněním ledvin a začala docházet na dialýzu. Aby zůstal co nejblíže domovu, rozhodl se Frank navštěvovat University of Miami.\n\nJako nováček si Gore v sezóně 2001 připsal 820 naběhaných yardů a 12 touchdownů z 62 pokusů (průměr 9,3 yardu na jeden pokus), když sloužil především jako záloha za Clintona Portise. Byla to třetí nejúspěšnější nováčkovská sezóna v historii školy a Frank za to byl jmenován Nováčkem roku konference Big East. Na jaře 2002 před začátkem soustředění si přetrhl přední zkřížený vaz a celou sezónu se zotavoval z operace kolena. \n\nGore se vrátil v sezóně 2003 a v každém z prvních pěti utkání naběhal přes 100 yardů. V posledním roce 2004 si na žádost bratrance a hvězdy Coral Gables Kima Gibsona změnil číslo dresu z 32 na 3, a naběhal téměř tisíc yardů. Celkem za University of Miami nastoupil do 28 zápasů, z 38 pokusů naběhal 1,975 yardů (průměr 5,7 yardu na pokus) a skóroval 17 touchdownů. Jeho 1,975 yardů je sedm nejlepším výkonem v historii školy a 17 touchdownů desátým. Kromě toho zachytil 25 přihrávek pro 985 yardů, vrátil dva kickoffy pro 48 yardů a zaznamenal 5 tacklů ve Special teamu.\n\nGore byl vybrán ve třetím kole Draftu NFL 2005 jako 65. hráč celkově týmem San Francisco 49ers a 28. července 2005 s ním podepsal tříletou smlouvu.\n\nGore odehrál 14 zápasů, jeden jako startující hráč, dvakrát chyběl kvůli zranění třísel. Sezónní průměr 4,8 yardu na jeden běhový pokus byl nováčkovským sedmým nejlepším v historii NFL. Frank vedl týmové běhové statistiky (608 yardů ze 127 pokus, 3 touchdowny) a rovněž 15 zachycených přihrávek pro 131 yardů. Poslední nováčkem 49ers, který vedl běhové statistiky týmu, byl v roce 1990 Dexter Carter s 460 yardy.\n\nV prvním utkání kariéry v NFL proti St. Louis Rams si ze čtyř běhových pokusů připsal 17 yardů a dvě zachycené přihrávky pro 21 yardů. Proti Washingtonu Redskins naběhal 89 yardů, včetně 72 yardů dlouhého touchdownu ve čtvrté čtvrtině. Poprvé nastoupil jako startující hráč v 15. týdnu proti Jacksonville Jaguars a překonal hranici 100 kombinovaných yardů, když k 79 naběhaným yardům přidal tři zachycené přihrávky pro 57 yardů. O týden později skóroval proti Rams dva touchdowny. První utkání s více jak 100 naběhanými yardy předvedl v 17. týdnu proti Houston Texans, když si z 25 běhových pokusů připsal 108 yardů. Po skončení sezóny se pak podrobil větší operaci v obou ramenech. \n\nGore se stal startujícím hráčem poté, co byl 19. srpna 2006 dosavadní držitel této pozice Kevan Barlow vyměněn do New York Jets za právo volby ve čtvrtém kole draftu.\n\nCelkem si v sezóně Gore připsal z 312 běhových pokusů 1,695 yardů. Překonal tak rekord klubu, který v roce 1998 vytvořil Garrison Hearst s 1,570 yardy a od této chvíle začal být považován za jednoho z nejlepších Running backů NFL. Gore v této sezóně rovněž překonal rekord klubu v kombinovaných yardech, když k 1,695 běhovým přidal 485 nachytaných, čímž opět překonal Hearstův zápis z roku 1998. Ze všech Running backů konference NFC se umístil druhý za Stevenem Jacksonem (1,528 běhových a 806 nachytaných) a čtvrtý z celé NFL. V prvním utkání proti Seattle Seahawks pak Gore překonal rekord klubu v počtu yardů naběhaných v jednom utkání; z 24 pokusů získal 212 yardů a překonal dosavadní rekord 201 yardů Charlieho Garnera z 24. září 2000 proti Dallas Cowboys. Celkem si v tomto ročníku připsal devět zápasů se 100 a více naběhanými yardy, čímž výrazně překonal dosavadní rekord klubu, kteří se šesti zápasy drželi Garrison Hearst (1998) a Roger Craig (1988). \n\nSezónu zakončil rovněž s 61 zachycenými přihrávkami, nejlépe z celého týmu 49ers. Stal se tak teprve třetím hráčem v historii NFL, který vedl svůj tým jako Running back i nejlepší receiver: těmi dalšími byli Reggie Bush z New Orleans Saints a Brian Westbrook z Philadelphie Eagles. Za tyto výkony byl Gore dvakrát jmenován NFC Ofenzivním hráčem týdne a startujícím Running backem týmu konference NFC v Pro Bowlu. Zpočátku sezóny měl ovšem problémy s fumbly, kterých se dopustil v každém z prvních čtyř zápas sezóny, poté ovšem zlepšil své schopnosti a ve zbytku sezóny zaznamenal už jen jeden.\n\n28. března 2007 Gore podepsal za 28 milionů dolarů rozšíření stávajícího kontraktu o čtyři sezóny. Rovněž oznámil, že v ročníku 2011 je jeho cílem překonání rekordu Erica Dickersona v počtu naběhaných yardů za jednu sezónu. \n\nGore si zlomil kost v ruce během tréninkového kempu 30. července a následně zmeškal celou přípravu. 13. září zemřela jeho matka kvůli přetrvávajícímu onemocnění ledvin, takže zmeškal předzápasovou přípravu, ale pro zápas již byl připravený a skóroval 2 touchdowny. Jinak ovšem sezóna nebyla ani zdaleka tak úspěšná, jak Frank i 49ers očekávali, a tak nejlepším počinem tohoto ročníku bylo 116 naběhaných, 98 nachytaných yardů a 2 touchdowny proti Arizona Cardinals. Celková bilance sezóně zněla 1,102 naběhaných a 436 nachytaných yardů.\n\nGore začal sezónu 2008 proti úřadujícím šampionům konference NFC, Arizoně Cardinals, 96 naběhanými yardy z pouhých čtrnácti pokusů. Přesto San Francisco prohrálo 13:23. V podobném duchu se nesl i zbytek sezóny, když Gore předváděl skvělé výkony (např. 120 naběhaných yardů proti Lions, 101 proti Eagles), ale jeho tým nakonec ukončil ročník 2008 se zápornou bilancí bez účasti v play-off. Gore se na konci sezóny stal historicky prvním hráčem 49ers, který ve třech za sebou jdoucích ročnících naběhal více jak tisíc yardů.\n\nGore začal sezónu 2009 pod vedením nového trenéra Running backů, Toma Rathmana. Záda mu kryl Glen Coffee, kterého si 49ers vybrali ve třetím kole draftu.\n\nPo špatném výkonu v prvním týdnu proti Cardinals Gore předvedl životní zápas o týden později proti Seattle Seahawks. Připsal si 206 naběhaných yardů s průměrem 12,8 yardu na jeden pokus, včetně 79 a 80 yardů dlouhých touchdownových běhů. Stal se tak druhým hráčem v historii NFL, který v jednom utkání skóroval dva běhové touchdowny delší než 75 yardů. Následovala pauza zaviněná zraněním kotníku. Další kvalitní výkony předvedl v 14. týdnu proti Cardinals (167 yardů z 25 pokusů, touchdown) a 16. týdnu proti Bears (107 yardů z 16 pokusů). Za své výkony byl jmenován jako náhradník do Pro Bowlu 2009, nicméně 20. ledna 2010 Steven Jackson oznámil, že se Pro Bowlu nezúčastní kvůli zranění a Gore zaujal jeho místo.\n\nPo produktivním začátku si Gore ve 12. týdnu proti Cardinals zlomil pravou kyčel a sezóna pro něj skončila. \n\nGore 30. srpna 2011 podepsal prodloužení stávající smlouvy o tři roky za 25,9 milionu dolarů. Během přestávky mezi sezónami 49ers najali Jima Harbaugha jako nového hlavního trenéra . Ten vystavěl hru okolo silné běhové hry, pasové hry jako doplňku a kvalitní obrany. Tato kombinace vynesla 49ers k bilanci 13 vítězství, 3 porážky, vítězství v divizi NFC West a účasti v play-off, první v Goreho kariéře. \n\nPrvní tři zápasy sezóny se mu příliš nevyvedly, z 59 pokusů naběhal pouze 149 yardů a skóroval 1 touchdown. Obrat přišel ve čtvrtém týdnu na hřišti Eagles, když 49ers poločasovou ztrátu 3:23 dokázali otočit na 24:23. Gore naběhal 127 yardů včetně rozhodujícího běhového touchdownu čtyři minuty před koncem. Do přestávky v 7. týdnu přidal ještě 125 yardů proti Buccaneers a 141 yardů proti Lions. V podobných výkonech pokračoval až do 10. týdne, ve kterém proti New York Giants naběhal 0 yardů a v druhé půli odstoupil kvůli zranění kolena. Bylo to jeho první utkání v kariéře, ve kterém naběhal 0 yardů. Příští týden proti Cardinals se opět vrátil do hry a naběhal 88 yardů. Celkem si pak v sezóně připsal 1,211 yardů a popáté v řadě překonal hranici tisíc yardů za sezónu.\n\nV play-off utkání proti New Orleans Saints skóroval Frank 42 yardů dlouhý touchdown, celkem si připsal 89 yardů a pomohl svému týmu ke zdolání protivníka 36:32. Ve finále konference proti Giants naběhal 74 yardů, ale jeho tým prohrál 17:20 v prodloužení. I tento rok byl vybrán do Pro Bowlu.\n\nI tuto sezónu zahájil Gore ve velkém stylu, na Lambeau Filed pomohl 112 naběhanými yardy k vítězství svého týmu 30:22 nad Green Bay Packers. Dále přidal 64 yardů a touchdown proti Jets, 106 yardů proti Bills a 131 yardů proti Seahawks. Celková bilance ročníku zněla 1,214 naběhaných yardů z 258 pokusů, 8 touchdownů a další účast v Pro Bowlu.\n\nV play-off se 49ers opět střetli s Packers a opět zvítězili, k výsledku 45:31 přispěl Gore 119 naběhanými yard a touchdownem. První čtvrtině konferenčnímu finále proti Falcons dominoval Wide receiver Julio Jones se 100 získanými yardy, 49ers jako celek byli na -2. V druhé půli ovšem Gore naběhal 90 yardů, skóroval 2 touchdowny a 49ers zvítězili 28:24. V Super Bowlu XLVII Gore z 19 pokusů naběhal 110 yardů a skóroval touchdown, nicméně Baltimore Ravens poločasové vedení uhájili a zvítězili 31:34. \n\nPřed startem sezóny se diskutovalo, jaký vliv na Goreho výkony bude mít věk, protože v přestávce mezi sezónami překročil třicítku. Jeho odpovědí bylo odehraných všech šestnáct zápasů základní části. Po pomalejším startu v prvních dvou zápasech proti Colts naběhal 82 yardů z pouhých 11 pokusů. Ve čtvrtém týdnu pak předvedl nejlepší výkon sezóny, když si proti Rams připsal 153 yardů a touchdown. Celkem si v tomto ročníku připsal tři zápasy se 100 a více naběhanými yardy, 1,128 yardů a 9 touchdownů.\n\nGore potřeboval k pokoření hranice 10,000 naběhaných yardů v kariéře pouhých 33, což zvládl během prvního utkání ročníku proti Cowboys. I v dalších zápasech předváděl skvělé výkony, jenže trenér Jim Harbaugh ztratil autoritu v kabině a následkem toho 49ers prohráli několik vyrovnaných utkání. A tak ani Goreho 1,106 naběhaných yardů a 4 touchdowny nestačili na lepší než třetí místo v divizi s bilancí 8-8. Frank v posledním utkání za 49ers proti Chargers naběhal 144 yardů z 25 pokusů a jako dvacátý hráč v historii NFL překonal hranici 11 tisíc naběhaných yardů v kariéře.\n\n10. března 2015 podepsal Gore smlouvu s Indianapolis Colts, která mu zaručuje garantovaný příjem 8,5 milionu dolarů. Před podpisem s Colts se často hovořilo o tom, že Gore souhlasil s přestupem do Philadelphie Eagles, která se 9. března zbavila LeSean McCoy. Nicméně následující den několik zdrojů potvrdilo, že Gore svůj úmysl přehodnotil a místo toho podepsal smlouvu s Colts.\n\nGore se okamžitě stal startujícím hráčem na pozici Running backa a zde odehrál všech šestnáct utkání základní části. V nich si připsal 967 naběhaných yardů s průměrem 3,7 yardu na jeden pokus, což bylo nejnižší číslo v jeho kariéře. Skóroval sice 6 touchdownů, ale rovněž zaznamenal 4 fumbly z toho tři ztracené. Kromě toho zachytil 34 přihrávek pro 267 yardů a jeden touchdown, ale i tak byla jeho první sezóna v dresu Colts hodnocena mírně negativně.\n\n"}
{"id": "1169646", "url": "https://cs.wikipedia.org/wiki?curid=1169646", "title": "Wergeld", "text": "Wergeld\n\nWergeld (také \"wergild\", \"weregild\", \"weregeld\") byl v germánském zvykovém právu finanční kompenzací za porušení osobních práv (nejčastěji zranění či zabití příbuzného), který měl předcházet krevní mstě.\n\nV případě, že došlo k zabití, zranění nebo když byla nějaká věc odcizena (ukradena), mohla poškozená strana po pachateli vymáhat náhradu za utrpěnou škodu, která byla stanovena právě \"wergeldem\". Pomocí tohoto institutu se předcházelo krevní mstě (v raně středověké germánské společnosti velmi rozšířené), kdy místo zásady \"oko za oko, zub za zub\" pachatel zaplatil pokutu a tím se ze svého činu vykoupil.\n\nSazby se lišily podle společenského postavení, pohlaví či kmenové příslušnosti. Právní prameny uvádějí pro langobardskou šlechtu \"velký gasind\" (300 solidů) a \"malý gasind \" (200 solidů). V germánském společenství mohl být \"wergeld\" Římana i poloviční \"wergeldu\" Franka. Pro jejich závratnou výši je lze považovat i za prostředek trestní prevence. Při opětovném zavedení římského práva během 9.–12. století \"wergeld\" postupně nahradil trest smrti.\n\nVýraz \"wergeld\" je složeninou anglosaských slov (člověk) a (poplatek, ze stejného základu vychází např. staročeský výraz pro clo \"ungelt\" či německý výraz pro peníze ).\n\n\"Wergeld\" několikrát zmiňuje J. R. R. Tolkien ve svém díle Pán prstenů. V \"Letopisech králů a vládců\" je popsána záchrana prstenu Isildurova rodu, kdy jej vykupují Dúnadani.\n\nSprávce Túrin II. Gondorský posílá králi Rohanu Folcwinovi bohatou odplatu ve zlatě za smrt jeho dvou synů, kteří padli při obraně Gondoru.\n\n\n"}
{"id": "1169652", "url": "https://cs.wikipedia.org/wiki?curid=1169652", "title": "Gateway Arch", "text": "Gateway Arch\n\nGateway Arch je kovový oblouk v St. Louis, připomínající význam města pro osidlování amerického Západu v 19. století. Nachází se na břehu řeky Mississippi v parku Jefferson National Expansion Memorial a je orientován severojižním směrem jako symbolická brána na západ. S myšlenkou pomníku prvním osadníkům přišel roku 1933 místní právník Luther Ely Smith. Architektonická soutěž proběhla roku 1947 a zvítězil v ní Eero Saarinen, který na projektu spolupracoval s inženýrem Hannskarlem Bandelem. Stavba začala roku 1963 a byla dokončena v roce 1965. Náklady činily třináct milionů dolarů. V roce 1987 byl oblouk zapsán na seznam National Register of Historic Places. \n\nPomník má podobu obrácené řetězovky, je vysoký 192 metrů (nejvyšší oblouk na světě) a vzdálenost obou konců činí také 192 metrů. Celá konstrukce je samonosná, má průřez rovnostranného trojúhelníku, který se směrem vzhůru zužuje, u země měří každá strana 16,5 metru a v nejvyšším bodě 5,2 metru. V dutém tubusu je umístěno schodiště a výtah, jimiž se návštěvníci mohou dostat na vrchol oblouku. Zde se nacházejí okna, poskytující mimořádný výhled na město a okolní krajinu. Plášť objektu je obložen pláty korozivzdorné oceli, v nichž se zrcadlí okolí, v noci bývá nasvícen různobarevnými reflektory. V blízkosti oblouku se nachází budova bývalého soudu, sloužící jako muzeum osidlování Západu. \n\n"}
{"id": "1169661", "url": "https://cs.wikipedia.org/wiki?curid=1169661", "title": "Vjačeslav Budzynovskyj", "text": "Vjačeslav Budzynovskyj\n\nVjačeslav Budzynovskyj, cyrilicí В'ячеслав Будзиновський (30. ledna 1868 Bavoriv – 14. února 1935 Lvov), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPůsobil coby novinář ve Lvově. Byl činný jako publicista. Studoval na Vídeňské univerzitě a Lvovské univerzitě. V roce 1890 patřil mezi zakladatele Ukrajinské radikální strany. Podporoval začlenit do jejího programu i pasáž o ukrajinské nezávislosti. V roce 1899 spoluzakládal Ukrajinskou národně demokratickou stranu. Redigoval periodika \"Hromadskyj Holos\", \"Svoboda\" a \"Pracja\" a je autorem několika politických spisů.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 60 (Bučač-Pidhajci-Monastyryska-Vyšnivčyk). Mandát zde obhájil i ve volbách do Říšské rady roku 1911.\n\nPo volbách roku 1907 byl uváděn coby člen poslaneckého Rusínského klubu, po volbách roku 1911 byl členem klubu Ukrajinské parlamentní zastoupení.\n\nV letech 1927–1930 zastával funkci předsedy Ukrajinské strany práce, která byla prosovětsky orientovaná.\n"}
{"id": "1169677", "url": "https://cs.wikipedia.org/wiki?curid=1169677", "title": "Hryhorij Cehlynskyj", "text": "Hryhorij Cehlynskyj\n\nHryhorij Cehlynskyj, cyrilicí Григорій Цеглинський (9. března 1853 Kaluš – 23. října 1912 Vídeň-Hietzing), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPocházel z rodiny policejního úředníka. Působil coby ředitel gymnázia v Přemyšli. Studoval na gymnáziu v Kolomyji a Stanislavově. Absolvoval Vídeňskou univerzitu. Sloužil jako jednoroční dobrovolník v armádě u 3. cvičného regimentu. Dosáhl hodnosti poručíka v záloze. Byl učitelem na akademickém gymnáziu ve Lvově. Zároveň působil v letech 1887–1888 v redakci listu \"Zorja\" a byl činný v divadelním spolku Ruska besida. Od roku 1888 byl ředitelem státního gymnázia v Přemyšli, kde do roku 1895 ještě existovaly paralelní ukrajinské a polské třídy. Později šlo o čistě ukrajinský vzdělávací ústav. Psal též divadelní hry.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 61. Mandát obhájil i ve volbách do Říšské rady roku 1911. Poslancem byl až do své smrti v roce 1912.\n\nPo volbách roku 1907 byl uváděn coby člen poslaneckého Rusínského klubu. Byl členem předsednictva parlamentního Rusínského klubu. Patřil mezi ukrajinské národní demokraty.\n\nZemřel v říjnu 1912 ve věku 60 let na chorobu srdce ve Vídni.\n"}
{"id": "1169685", "url": "https://cs.wikipedia.org/wiki?curid=1169685", "title": "Greg Johnson", "text": "Greg Johnson\n\nGregory C. Johnson (6. března 1971 v Thunder Bay, Ontario – 8. července 2019) byl kanadský hokejový útočník.\n\nSvou juniorskou kariéru započal v rodném městě, v týmu Thunder Bay Flyers hrající USHL 1988/89. Během jediného roku působení v Thunder Bay Flyers dopomohl k zisku Clark Cupu, po skončení sezony vyhrál trofej Forward of the Year. Po skvělé sezoně byl v roce 1989 draftován do NHL ze 33. místa týmem Philadelphia Flyers, za který neodehrál žádný zápas. V letech 1989–1993 navštěvoval University of North Dakota, který měl hokejový tým v lize Western Collegiate Hockey Association. V roce 1991 odehrál svůj jediný turnaj v juniorském věku, z mistrovství světa juniorů si odvezl zlatou medaili.\n\n20. června 1993 byl vyměněn do Detroit Red Wings. 5. října 1993 debutoval v nejprestižnější hokejové lize světa NHL, v utkáni za Detroit Red Wings vstřelil rovněž první branku v kariéře proti Dallas Stars. V první sezoně v profesionální lize odehrál celkem sedm zápasů na farmě Adirondack Red Wings působící v soutěži AHL. Jako nováček v týmu dopomohl k úspěchu týmu k prvnímu místu v centrální divizi. V průběhu sezony byl zapůjčen na měsíc ke Kanadské hokejové reprezentace k přípravě na účast olympijských her 1994. Dostal se do nominace a z osmi odehraných zápasů nasbíral tři asistence a s kanadskou reprezentaci slavil zisk stříbrných medailí. Po úspěchu se vrátil do Detroitu. Nejvíce užitečným hráčem v Detroitu byl v ročníku 1995/96, kdy nastřádal 40 kanadských bodů. 27. ledna 1997 byl vyměněn za švédského útočníka Tomase Sandströma do Pittsburgh Penguins. V Pittsburghu neodehrál příliš mnoho zápasů, 27. října 1997 byl vyměněn za finského obránce Tuomase Grönmana z Chicago Blackhawks. V Chicago Blackhawks odehrál pouze sezonu 1997/98, ze 69 odehraných zápasů nastřádal 33 kanadských bodů.\n\n26. června 1998 byl vybrán Nashville Predators v rozšiřovacím draftu a k týmu se připojil. V týmu nováčka NHL zaznamenal nejlepší sezonu v kariéře, bodově dosáhl hranici 50 bodů, což se mu již nikdy nepodařilo. Během následujících tří sezon (1999–2002) nevynechal jediný zápas v NHL. Po odchodu kapitána Toma Fitzgeralda byl jmenován v roce 2002 novým kapitánem týmu. Sezónu 2002/03 byl sužován zraněním, vážně zranění utrpěl 21. října 2002 proti Vancouver Canucks (otřes mozku). Po návratu ze zranění dokázali s týmem v sezoně 2003/04 historický postup do playoff. Během výluky v NHL 2004/05 nikde nehrál. Pokles výkonnosti zaznamenal v ročníku 2005/06, ze 68 odehraných zápasů nasbíral pouhých 19 bodů. 14. srpna 2006 podepsal smlouvu s týmem Detroit Red Wings jako volný hráč. Po jeho odchodu z Nashville Predators byl Kimmo Timonen jmenován novým kapitánem. Za Red Wings však neodehrál žádný zápas, v tréninkovém kempu Red Wings mu diagnostikovali abnormální činnost srdce. Kvůli zdravotním problémům musel 11. října 2006 oficiálně ukončil hráčskou kariéru.\n\n\n\n"}
{"id": "1169690", "url": "https://cs.wikipedia.org/wiki?curid=1169690", "title": "Twerton Bridge", "text": "Twerton Bridge\n\nTwerton Bridge byl zavěšený silniční most v anglickém Twertonu, předměstí města Bath. Most byl prvním zavěšeným harfovým mostem na světě. Dlouhý byl 70,1 m.\n\nAutorem návrhu mostu byl britský inženýr Thomas Motley. Stavba mostu byla dokončena v září 1837 a jeho cena byla přibližně 2 400 liber. Hlavní rozpětí mělo délku 36,6 m, boční rozpětí 18,6 m. Šířka mostu byla 4,27 m. Most byl zničen v roce 1879 a na jeho místě byla v roce 1894 postavena nová lávka. Dnes na tomto místě stojí most \"Windsor Bridge\", který byl otevřen v listopadu 1980.\n"}
{"id": "1169693", "url": "https://cs.wikipedia.org/wiki?curid=1169693", "title": "Sinusové pravítko", "text": "Sinusové pravítko\n\nSinusové pravítko je měřící pomůcka, sloužíci k nastavení úhlu vzhledem k základní vodorovné rovině, kterou obvykle představuje příměrná deska.\n\nZákladem sinusového pravítka jsou dva rovnoběžné válce se stanovenou osovou vzdáleností L. Pokud jeden z válců zvedneme (podložíme) o míru x, nakloní se spojnice os válců o úhel α a platí: formula_1\n\nPro kontrolu úkosu 1:U vypočteme jeho úhel α a z něho stanovíme potřebnou míru x: formula_2. Rozměr x sestavíme z koncových měrek a jimi podložíme váleček.Pro kontrolu kuželovitosti potřebujeme sinusové pravítko opatřené středícími hroty. Zde kontrolujeme poloviční úhel α/2 daný kuželovitostí 1:K. \nÚkos i kuželovitost pak kontrolujeme pomocí úchylkoměru nebo nádrhu.\n\nZkontrolujte úkos 1:35 s tolerancí ±2´ v délce 80 mm. K dispozici máme sinusové pravítko o jmenovité délce L = 200 mm.\nÚkos 1:35 představuje úhel α = 1°38´12´´. Z toho plyne x = 5,71. Tolerance ±2´v délce 80mm představuje rozdíl ±0,047.\nZkontrolujte kuželovitost 1:12 pomocí sinusového pravítka o délce L = 200 mm.\nKuželovitost 1:12 představuje úhel α/2 = 2°23´09´´. Z toho plyne x = 8,325 mm.\n"}
{"id": "1169694", "url": "https://cs.wikipedia.org/wiki?curid=1169694", "title": "Římskokatolická farnost Bavorov", "text": "Římskokatolická farnost Bavorov\n\nŘímskokatolická farnost Bavorov je územním společenstvím římských katolíků v rámci strakonického vikariátu Českobudějovické diecéze.\n\nMěstečko Bavorov bylo založeno již koncem 13. století, a k roku 1366 se zde prvně připomíná plebánie. Kostel vystavěn v letech 1370–1389 rožmberskou stavební hutí. Stavbu inicioval Jan I. z Rožmberka se svou manželkou. Roku 1604 byla ke kostelu přistavěna druhá věž. Původně dvojlodní kostel v roce 1649 vyhořel, a Eggenbergové jej nechali opravit. Tehdy bylo zřízeno trojlodí. V letech 1905–1908 byl pak kostel upraven podle plánů Josefa Mockera do podoby existující dodnes.\n\nFarnost Bavorov je obsazena knězem a ten je zároveň ex currendo administrátorem ve farnosti Bílsko.\n\n"}
{"id": "1169697", "url": "https://cs.wikipedia.org/wiki?curid=1169697", "title": "Minšuku", "text": "Minšuku\n\nMinšuku ( ) je jednoduché japonské ubytovací zařízení typu penzion.\n\nJaponská rodina někdy zpřístupní hostům i svou domácnost, přičemž hosté jsou považováni za součást rodiny. Na rozdíl od rjokanu si \"futony\" (matrace; 布団) host rozkládá a skládá sám.\n\n"}
{"id": "1169698", "url": "https://cs.wikipedia.org/wiki?curid=1169698", "title": "Obama (Fukui)", "text": "Obama (Fukui)\n\nObama (小 浜 市, Obama-ši) je město v Japonsku v prefektuře Fukui.\n\nMá rozlohu 32,85 km² a žije zde 32 185 obyvatel (2005).\n"}
{"id": "1169699", "url": "https://cs.wikipedia.org/wiki?curid=1169699", "title": "Belorečensk", "text": "Belorečensk\n\nBelorečensk () je město v Krasnodarském kraji v Ruské federaci. Při sčítání lidu v roce 2010 mělo bezmála čtyřiapadesát tisíc obyvatel.\n\nBelorečensk leží na východě Krasnodarského kraje u severních výběžků Kavkazu a u hranice s Adygejskem. Teče přes něj řeka Belaja (levý přítok Kubáně), podle které je město také pojmenováno. Od Krasnodaru, správního střediska celého kraje, je Belorečensk vzdálen přibližně devadesát kilometrů na západ. Nejbližší město je Majkop, hlavní město Adygejska, které je vzdáleno zhruba třicet kilometrů na jihovýchod od Belorečensku.\n\nMěsto bylo založeno v roce 1863 na obranu Čerkesům. Původně se jednalo o typickou kozáckou stanici jménem \"Belorečenskaja\" (). Kolem roku 1864 už měla tisíc obyvatel, krátce před Říjnovou revolucí roku 1917 měla už zhruba čtrnáct tisíc obyvatel – mimo jiné díky stavbě Severokavkazské železnice, která má v Belorečensku nádraží.\n\nDne 29. května 1958 se Belorečensk stal městem.\n"}
{"id": "1169700", "url": "https://cs.wikipedia.org/wiki?curid=1169700", "title": "Karel Wiecek", "text": "Karel Wiecek\n\nKarel Wiecek (* 1928) je bývalý český fotbalista, obránce.\n\nV československé lize hrál za Jiskru Liberec. Gól v lize nedal.\n\n\n"}
{"id": "1169703", "url": "https://cs.wikipedia.org/wiki?curid=1169703", "title": "Omar Larrosa", "text": "Omar Larrosa\n\nOmar Ruben Larrosa (* 18. listopad 1947, Lanús) je bývalý argentinský fotbalista. Nastupoval především na postu záložníka.\n\nS argentinskou reprezentací se stal mistrem světa roku 1978, na závěrečném turnaji nastoupil ke dvěma zápasům. V národním týmu odehrál 11 utkání.\n\nČtyřikrát se stal mistrem Argentiny, jednou s Boca Juniors (1970), jednou s Huracánem (1973), dvakrát s Independiente Avellaneda (1977, 1978). Krom toho se s klubem Comunicaciones stal mistrem Guatemaly (1971). Nejvyšší argentinskou soutěž hrál i za Argentinos Juniors, Vélez Sársfield a San Lorenzo Almagro.\n"}
{"id": "1169704", "url": "https://cs.wikipedia.org/wiki?curid=1169704", "title": "Ricardo Villa", "text": "Ricardo Villa\n\nRicardo Julio \"Ricky\" Villa (* 18. srpen 1952, Roque Pérez) je bývalý argentinský fotbalista. Nastupoval především na postu záložníka.\n\nS argentinskou reprezentací se stal mistrem světa roku 1978, na závěrečném turnaji nastoupil ke dvěma zápasům. V národním týmu odehrál 17 utkání, v nichž dal jeden gól.\n\nS anglickým klubem Tottenham Hotspur, v němž působil pět sezón (1978-1983), dvakrát vybojoval národní pohár FA Cup (1980/81, 1981/82). V Argentině hrál první ligu za Quilmes AC, San Martin Tucumán, Atlético Tucumán a Racing Club Avellaneda. Hrál též kolumbijskou nejvyšší soutěž za Deportivo Cali a americkou za Fort Lauderdale Strikers.\n"}
{"id": "1169706", "url": "https://cs.wikipedia.org/wiki?curid=1169706", "title": "Karol Junga", "text": "Karol Junga\n\nKarol Junga (28. října 1887, Horní Žukov – 4. února 1943 , Katowice) byl československý politik polské národnosti a katolického vyznání, národní a spolkový činovník.\n\nV letech 1919–1922 byl členem polského Ústavodárného sejmu ve Varšavě a v letech 1929–1938 poslancem Moravskoslezského zemského zastupitelstva v Brně. Od roku 1938 byl druhým místopředsedou \"Związku Polaków w Czechosłowacji\". Byl zastáncem polsko-české spolupráce. V letech 1938–1939 byl starostou Horního Žukova. Během německé okupace byl uvězněn; ve vězení i zemřel.\n\nRedigoval týdeník „Nasz Kraj“.\n\n\n"}
{"id": "1169710", "url": "https://cs.wikipedia.org/wiki?curid=1169710", "title": "IGS", "text": "IGS\n\nIGS je zkratka, která může znamenat:\n\n"}
{"id": "1169712", "url": "https://cs.wikipedia.org/wiki?curid=1169712", "title": "Lonhyn Cehelskyj", "text": "Lonhyn Cehelskyj\n\nLonhyn Cehelskyj, též Longin, cyrilicí Лонгин Цегельський, též Льонгин Цегельський (29. srpna 1875 Kamjanka Strumylova – 13. prosince 1950 Filadelfie), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPůsobil coby čekatel advokacie. Jeho otcem byl řecko-katolický duchovní Michajyl Cehelskyj. Vystudoval práva na Lvovské univerzitě. Už během studentských let byl veřejně a politicky činný. Na sjezdu ukrajinských studentů v roce 1900 ve Lvově požadoval nezávislost Ukrajiny. Roku 1901 vydal knihu \"Rus-Ukrajina i Moskovščyna-Rosija\" (Русь-Україна і Московщина-Росія), která byla ve své době vlivným manifestem ukrajinské národní svébytnosti. Byl redaktorem četných periodik: \"Dilo\" (1908), \"Svoboda\" (1907–1908) a \"Ukrajinske slovo\" (1915–1918).\n\nPatřil k Ukrajinské národně demokratické straně. V období let 1913–1914 byl poslancem Haličského zemského sněmu.\n\nPůsobil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1910, konaných podle všeobecného a rovného volebního práva. Byl zvolen za obvod Halič 60. Nastoupil 24. listopadu 1910 místo Heinricha Gabela. Mandát obhájil i v řádných volbách do Říšské rady roku 1911, nyní za obvod Halič 67. Rezignace byla oznámena na schůzi 6. listopadu 1917. Do parlamentu pak místo něj usedl Omeljan Pohoreckyj. Po volbách roku 1910 byl uváděn coby člen poslaneckého Rusínského klubu. Po volbách roku 1911 byl členem klubu Ukrajinské parlamentní zastoupení.\n\nZa první světové války byl členem Ukrajinské národní rady. Po konci války zastával významné posty ve vedení Ukrajinské národní rady a Západoukrajinské lidové republiky. Na přelomu let 1918–1919 byl jejím ministrem vnitra. Podílel se na formálním sloučení Západoukrajinské lidové republiky s Ukrajinskou lidovou republikou.\n\nV letech 1920–1921 byl vyslancem exilové vlády Západoukrajinské lidové republiky Jevhena Petruševyče v USA. Ve Spojených státech se usadil trvale a byl zde činný v ukrajinském krajanském prostředí. Spoluzaložil organizaci Ukrainian Congress Committee of America. Byl členem redakce listu \"Amerika\".\n"}
{"id": "1169723", "url": "https://cs.wikipedia.org/wiki?curid=1169723", "title": "Kostel Povýšení svatého Kříže (Zdiby)", "text": "Kostel Povýšení svatého Kříže (Zdiby)\n\nKostel Povýšení svatého Kříže ve Zdibech je barokní objekt stojící na původním obecním hřbitově. Jeho adresa je ulice J. Kámena / náves Mistra Jana Husa, Zdiby v okrese Praha-východ. Je chráněn jako kulturní památka České republiky.\n\nPoprvé je kostel ve Zdibech písemně zmiňovan roku 1384 jako farní.\n\nV době třicetileté války byl kostel, podobně jako zbytek a místní tvrz obce, silně poničen. Na stejném místě byl v roce 1734 vystavěn nový kostel, autorem barokního architektonického návrhu byl architekt Jan Baptista de Curto. K dalším stavebním úpravám pak došlo kolem roku 1800 a poté ještě v roce 1892, kdy se na nákladech oprav podíleli také zdejší obyvatelé.\n\nOd 1. ledna 2006, po zrušení farností v Klecanech a Líbeznicích, byly připojeny k farnosti Odolena Voda a převedeny do IV. pražského vikariátu z vikariátu podřipského. Administrátorem farnosti je Mgr. Piotr Grzegorz Przechocki\n\nKostel Povýšení sv. Kříže je jednolodní stavba obdélníkového půdorysu. Dominantou kostela je patrová hranolová věž s okny na západní straně kostela, v níž z původních tří zvonů, zůstal pouze jeden. Věž je členěna s pilastry a čabrakovými hlavicemi. Sakristie se nachází na straně kostelní lodi.\n\nHlavní oltář kostela pochází z roku 1891 dle návrhu Jana Vejrycha, s obrazem Antonína Lhoty z roku 1859 a osazen sochami Josefa Maudra. Uvnitř chrámové lodi je nástropní malba od Vojtěcha Bartoňka.\n\nKostel je umístěn v areálu původního obecného hřbitova, z části obklopen hřbitovní zdí.\n\n\n"}
{"id": "1169729", "url": "https://cs.wikipedia.org/wiki?curid=1169729", "title": "František Babej", "text": "František Babej\n\nFrantišek Babej (* 15. září 1950) je bývalý slovenský fotbalový útočník.\n\nV československé lize hrál za VSS Košice. Nastoupil ve 21 ligových utkáních a dal 2 ligové góly.\n\n\n"}
{"id": "1169730", "url": "https://cs.wikipedia.org/wiki?curid=1169730", "title": "Vasyl Davydjak", "text": "Vasyl Davydjak\n\nVasyl Davydjak, cyrilicí Давидяк Василь, též Basilus Dawydiak (25. listopadu 1850 Rudnyky – 10. února 1922 Lvov), byl rakouský řeckokatolický duchovní a politik ukrajinské (rusínské) národnosti z Haliče, na počátku 20. století poslanec Říšské rady.\n\nPůsobil coby farář ve Lvově. Pocházel z rodiny rolníka. Absolvoval gymnázium a Lvovskou univerzitu. Byl konzistorním radou. Angažoval se veřejně i politicky. Zastával funkci člena spolku Narodnyj dom a Ruskaja rada ve Lvově. Vyučoval na lvovském kněžském semináři. Byl přítelem Ivana Franka.\n\nByl řeckokatolickým duchovním. Patřil mezi moskofilské (proruské) představitele ukrajinské společnosti v Haliči. Byl poslancem Haličského zemského sněmu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 57. Po volbách roku 1907 byl uváděn coby člen poslaneckého Starorusínského klubu.\n\nJeho synem byl právník a veřejný činitel Jevhen Davydjak (1879–1962).\n"}
{"id": "1169736", "url": "https://cs.wikipedia.org/wiki?curid=1169736", "title": "Pierre Vogel", "text": "Pierre Vogel\n\nPierre Vogel (nebo také Abu Hamza, * 20. července 1978, Frechen, Severní Porýní-Vestfálsko) je současný německý muslim, salafista a bývalý úspěšný boxer. K islámu konvertoval v roce 2001.\n\nJe synem Waltera Vogela, člena motorkářského klubu 'Hells Angels'. Poté co jako protestant, jenž navštěvoval křesťanskou školu v Kolíně nad Rýně, konvertoval k islámu, zakončil svoje studium koránu dvouletým studiem na univerzitě Umm al-Kurá v Saúdské Arábii.\n\nTzv. Islámský stát jej ve svém internetovém měsíčníku Dabiq zařadil na listinu zavrženíhodných muslimů, a odsoudil jej tak k smrti.\n\n\n\n"}
{"id": "1169737", "url": "https://cs.wikipedia.org/wiki?curid=1169737", "title": "Wilhelm Stiassny", "text": "Wilhelm Stiassny\n\nWilhelm Stiassny (15. října 1842 Bratislava – 16. června 1910 Bad Ischl) byl rakouský architekt židovského původu. Na území dnešní České republiky postavil několik synagog, například Vinohradskou synagogu, Jubilejní synagogu v Praze; synagogu v Čáslavi či synagogu v Jablonci nad Nisou.\n\nArchitekturu vystudoval na Akademii výtvarných umění ve Vídni (), kde byli jeho učiteli: Eduard van der Nüll, Carl Rösner, Friedrich von Schmidt a August Sicard von Sicardsburg.\n\nVe Vídni navrhl a postavil řadu obytných domů, synagogy, a další budovy. Je autorem Rothschildovy nemocnice () ve Vídni-Währingu (1870–1875) i hrobky vídeňské větve rodiny Rothschildů na Vídeňském ústředním hřbitově ().\n\n\n"}
{"id": "1169739", "url": "https://cs.wikipedia.org/wiki?curid=1169739", "title": "Stanislav Dnistrjanskyj", "text": "Stanislav Dnistrjanskyj\n\nStanislav Severynovič Dnistrjanskyj, cyrilicí Станіслав Дністрянський, též Stanislaus Dnistriańskyj (13. listopadu 1870 Ternopil – 5. května 1935 Užhorod), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady.\n\nPocházel z rodiny školního inspektora. Absolvoval obecnou školu a gymnázium v Tarnopolu a pak studoval práva na Vídeňské univerzitě, kde roku 1893 získal titul doktora práv, Lipské univerzitě a Berlínské univerzitě. Roku 1898 se habilitoval na univerzitě ve Lvově v oboru civilního práva a o tři roky později byl jmenován mimořádným profesorem. Také zde sloužil u 30. pěšího regimentu, byl poručíkem v záloze.\n\nPůsobil též coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 61. Mandát obhájil ve volbách do Říšské rady roku 1911. Patřil k Ukrajinské národně demokratické straně. Po volbách roku 1907 byl uváděn coby člen poslaneckého Rusínského klubu, po volbách roku 1911 jako člen klubu Ukrajinské parlamentní zastoupení. Byl také autorem návrhu ústavy Západoukrajinské lidové republiky, která krátce existovala po zániku Rakouska-Uherska.\n\nPo první světové válce ve Vídni spoluzakládal Svobodnou ukrajinskou univerzitu určenou pro vzdělávání ukrajinské emigrace, která byla vzápětí pro klidnější situaci a díky podpoře prvního československého prezidenta T. G. Masaryka přesídlena do Prahy. Dnistrjanskyj na ní až do své smrti působil jako profesor civilního práva a všeobecné nauky práva, zároveň byl postupně děkanem její právnické fakulty i rektorem. Kromě toho krátce přednášel i na Německé univerzitě a Svobodné škole politických nauk. Byl také předsedou Ukrajinského právnického spolku v ČSR a členem Všeukrajinské akademie věd. Napsal řadu právnických pojednání jak v ukrajinštině, němčině a polštině, tak později v češtině. V jeho teoretickém přístupu k právu převažovala sociologická metoda a byl mj. zastáncem státní regulace trhu. Podílel se též na vypracování ukrajinské právnické terminologie.\n\n"}
{"id": "1169740", "url": "https://cs.wikipedia.org/wiki?curid=1169740", "title": "Miguel Oviedo", "text": "Miguel Oviedo\n\nMiguel Ángel Oviedo (* 12. říjen 1950, Córdoba) je bývalý argentinský fotbalista. Nastupoval především na postu záložníka.\n\nS argentinskou reprezentací se stal mistrem světa roku 1978, na závěrečném turnaji nastoupil k jednomu zápasu. V národním týmu odehrál 9 utkání.\n\nVětšinu kariéry působil v klubu Talleres Córdoba.\n"}
{"id": "1169751", "url": "https://cs.wikipedia.org/wiki?curid=1169751", "title": "Bavorovské Svobodné Hory", "text": "Bavorovské Svobodné Hory\n\nBavorovské Svobodné Hory jsou osadou v rámci města Bavorov ve stejnojmenném katastrálním území. \n\nOsada se nachází při cestě z Bavorova na Netolice při \"Babím potoku\", nedaleko Svobodné hory, nejvyššího vrcholu Netolické vrchoviny. Od Bavorova leží asi 2,5 kilometru. Založena byla koncem 18. století společně s Libějovickými Svobodnými Horami a Vodňanskými Svobodnými Horami. \n\n \n"}
{"id": "1169758", "url": "https://cs.wikipedia.org/wiki?curid=1169758", "title": "U 333", "text": "U 333\n\nU 333 \"Trautenau\" (Trutnov) byla německá ponorka typu VIIC postavená počátkem 2. světové války pro německé válečné námořnictvo (Kriegsmarine). V období srpen 1941 až červenec 1944 vyplula na 12 bojových plaveb. \"U 333\" potopila 7 spojeneckých lodí o celkové tonáži 32 107 BRT, poškodila válečnou loď o celkové tonáži 925 BRT, poškodila jednu loď o celkové tonáži 8 327 BRT a omylem potopila vlastní parník \"Spreewald\". Do služby byla zařazena 25. srpna 1941 pod velením Peter-Ericha Cremera (25. srpna 1941–6. října 1942). Dalším velitelem byl Helmut Kandzior (6.–9. října 1942), Lorenz Kasch (9. říjen–22. listopad 1942), Werner Schwaff (22. listopad 1942 – 17. květen 1943), Peter-Erich Cremer (18. květen 1943 – 19. července 1944), Hans Fiedler (20.–31. července 1944).\n\nPonorka \"U 333\" byla objednána 23. září 1939 v loděnicích Emden v závodech Nordseewerke GmbH pod výrobním číslem 205. Výroba byla zahájená 11. března 1940. Na vodu byla spuštěna 14. června 1941. Do služby byla zařazena 25. srpen 1941. Typ VII C byla delší a těžší než předchozí ponorky typu VII B. Na hladině měla výtlak 769 tun, při ponoření 871 tun. Ponor byl 4,7 m, výška 9,6 m. Pohon tvořily dva šesti válcové diesel motory MAN o celkovém výkonu 4 400 PS (3 240 kW) k pohonu na hladině a dobíjení baterií (2x 62 o celkové hmotnosti 61 996 t). K plavbě pod vodu sloužily dva elektromotory AEG GU 460/8-27 o celkovém výkonu 1000 PS (740 kW). Dvě lodní hřídele poháněly ponorku pomocí lodních šroubů o průměru 1,23 m. Mohla se potopit a plout v hloubce 100 m (konstrukční hloubka), případně v hloubce 165 m, maximálně až do 230 m pod hladinu moře. Rychlost ponoru byla 25–30 sekund. Její maximální rychlost byla 18,2 uzlů (33,7 km/h) na hladině a 7,3 uzlů (13,5 km/h) pod hladinou. Dosah byl 8 500 námořních mil (15 700 km) při rychlosti 10 uzlů (19 km/h), pod vodou při rychlosti 4 uzly (7,4 km/h) urazila 80 námořních mil (150 km).\n\nMezi tradice ponorkového loďstva patřily patronáty říšských měst nad jednotlivými ponorkami. Po záboru Československého pohraničí patřilo do Sudet město Trutnov (Trautenau). 26. července 1941 přijeli do Trutnova důstojníci 3. Baulehr-kompanie z Emdenu s úkolem získat patrona pro právě dokončovanou ponorku typu VII C. To se námořnímu poručíkovi Klemensu Schamongovi podařilo. Dopisem z 30. července 1941 starosta města Streitenberger požádal kapitán poručíka Cremera, aby město Trutnov mohlo převzít patronát nad ponorkou. Starosta Streitenberger s trutnovským landratem Solterem a okresním vedoucím NSDAP Hofhanselem projednali podmínky patronátu a zavázali se, že udělají vše, aby přání námořníků z Emdenu v rámci zákona a podle finančních možností města splnili. 23. srpna 1941 odjela z Trutnova delegace do Emdenu. Dne 25. srpna 1941 se zúčastnili slavnostního předání ponorky \"U 333\". Trutnovská delegace byla uvedena jako první k lodi v přístavu, po příchodu velitele jednotky, korvetního kapitána Curta Schultz Reuttera. Součásti slavnosti byla prohlídka ponorky, projížďka přístavu v rychlých člunech a slavnostní večeře. V darech od města Trutnov byl i štít se znakem města Trutnov. Následující den byla delegace z Trutnova pozvána k primátorovi Emdenu. Součástí podmínek patronátu byly peněžní příspěvky posádce ponorky, které zabezpečoval starosta Trutnova Streitenberger pomocí sbírek. Velitelé ponorky zase podávali hlášení o životě, posádky, úspěších i útocích na ponorku. Kapitán poručíkovi Cremerovi byl 25. června 1942 udělen Rytířský kříž. Na tuto událost reagoval trutnovský starosta tím, že uspořádal 13. července 1942 v Trutnově Na Nivách slavnost s hudebním vystoupením. Peter-Erich Cremer přijal pozvání k oslavě a osobně se účastnil slavnosti udělení Rytířského kříže. Po potopení ponorky \"U 333\" město Trutnov nedostalo žádnou zprávu a ani na úřední dotaz vrchní velení Kriegsmarine neodpovědělo.\n\nLodním znakem (oficiálním) byly tři malé ryby nad sebou umístěné na bocích věže ponorky. Dalším znakem byl štít se znakem města Trutnov.\n\n\"U 333\" od 25. srpna 1941 do 31. prosince 1941 byla zařazena k jako výcviková ponorka 5. ponorkové výcvikové flotily v Kiel. Od 1. ledna 1942 do 2. dubna 1943 byla převelena pod 3. ponorkovou flotilu (německy 3. U-Flottille, anglicky 3rd U-boat Flotilla) v La Pallice/ La Rochelle ve Francii. Během své služby se zúčastnila devíti vlčích smeček.\nNa první bojovou plavbu ponorka \"U 333\" vyplula z Kielu 27. prosince 1941 pod velením Petera-Ericha Cremera a vrátila se 9. února 1942 do La Pallice. Operační prostor byl u východního pobřeží USA a zapojila se do vlčí smečky \"Ziethen\". Potopila 2 lodi o celkové tonáži 8 194 BRT. Při zpáteční cestě severovýchodně od Azor potopila německou nákladní loď \"Spreewald\", kterou omylem považoval za nepřátelskou. \"Spreewald\" se nacházela na neohlášené pozici a byla maskována jako norská nákladní loď \"Elg\". Vezla 3 365 t kaučuku, 230 t cínu, 20 t wolframu a chinin. Kapitán ponorky \"U 333\" Cremer po návratu do La Pallice byl zatčen a postaven před vojenský soud. Soud jej zprostil obžaloby a vrátil do služby.\n\nNa druhou bojovou plavbu \"U \"333 vyplula 30. března 1942 z La Pallice a vrátila se 26. května 1942. Operační prostor byl u východního pobřeží Floridy, USA. \"U 333\" potopila 3 lodě o celkové tonáži 13 596 BRT a jednu loď o celkové tonáži 8 327 BRT poškodila. Dne 7. května 1942 byla napadena eskortní lodi a těžce poškozena hlubinnými pumami. Poškození ji přinutilo k návratu do Francie. Na základě rozhlasové zprávy o úspěších ponorky \"U 333\" starosta Trutnova Streitenberger zaslal 12. května 1942 posádce ponorky blahopřejný dopis.\n\nTanker \"Java Arrow\" byl zasažen dvěma torpédy a těžce poškozen. Později byl odvlečen do Port Everglades opraven a v roce 1943 vrácen do služby.\n\nNa třetí bojovou plavbu \"U \"333 vyplula 11. srpna 1942 z La Pallice a vrátila se 24. srpna 1942. Operační prostor byl v centrální části Atlantského oceánu, severovýchodně od Azor. \"U 333\" společně s dalšími ponorkami (vlčí smečka Blücher) zaútočila na konvoj \"SL 118\". Eskortní lodi \"Folkestone\" a \"Pent­stemon\" ponorku 17. srpna 1942 napadly hlubinnými pumami. \"U 333\" s poškozeným lodním šroubem se vracela zpět. 18. srpna 1942 byla napadena letadly \"Liberator\" a \"Catalina\" od 202. perutě RAF. Po návratu z bojové plavby byl veliteli ponorky Cremerovi udělen Rytířský kříž.\nNa čtvrtou bojovou plavbu \"U 333\" vyplula 1. září 1942 z La Pallice a vrátila se 23. října 1942. Operační prostor byl v jižní části Atlantského oceánu u pobřeží Západní Afriky. 6. října 1942 jihozápadně od Freetownu, Sierra Leone, byla napadena britskou korvetou \"HMS Crocus\". Ponorka \"U 333\" odstřelovala korvetu a sama byla odstřelována, dvakrát taranována a čelila útoku hlubinných pum. Obě lodi byly těžce poškozeny. \"U 333\" měla tři mrtvé, včetně prvního důstojníka, čtvrtý člen posádky přepadl přes palubu. Těžce zraněn byl i kapitán Cremer. Lékařskou pomoc poskytl lékař z ponorky \"U 459\". Velení se ujal nezkušený druhý důstojník Helmut Kandzior, který byl po třech dnech nahrazen důstojníkem Lorenzem Kaschem z ponorky \"U 107\". Během plavby přes Biskajský záliv byla ponorka ještě napadena britskou ponorkou \"HMS Graph\". Její čtyři torpéda minula ponorku \"U 333\". Po doplutí \"vraku\" \"U 333\" do La Pallice kapitán Peter-Erich Cremer dostal přezdívku \"Ali Wrack\". S těžkého zranění se léčil tři měsíce.\n\nNa pátou bojovou plavbu \"U 333\" vyplula 20. prosince 1942 z La Pallice a vrátila se 5. února 1943. Velitelem byl Werner Schwaff. Operační prostor byl v severní části Atlantského oceánu, jihozápadně od Islandu. \"U 333\" se zúčastnila dvou vlčích smeček \"Falke\" a \"Landsknecht\". Během bojové plavby žádná loď nebyla potopena ani poškozena.\n\nNa šestou bojovou plavbu \"U 333\" vyplula 2. března 1943 z La Pallice a vrátila se 13. dubna 1943. Operační prostor byl v severní části Atlantského oceánu, jihozápadně od Islandu. 4. března byla \"U 333\" napadena britským bombardérem \"Wellington Mk.VIII\" od 172. perutě RAF. Bombardér svrhl na ponorku čtyři hlubinné pumy, ale sám byl ponorkou sestřelen. Ponorka \"U 333\" byla lehce poškozena. Během bojové plavby se připojila k vlčí smečce \"Dränger\" (14. března 1943) a 19. března 1943 potopila řeckou loď o celkové tonáži 5 234 BRT. Loď byla z konvoje \"SC 122\", před potopením byla poškozena torpédy ponorky \"U 666\". Od 21. března do 30. března 1943 byla součástí vlčí smečky \"Seewolf\" a napadla bezúspěšně konvoj \"SC 123\".\n\n\"Carras\" byl poslední potopenou lodí U 333.\n\nNa sedmou bojovou plavbu \"U 333\" vyplula 2. června 1943 z La Pallice a vrátila se 31. srpna 1943. Ponorce opět velel Peter-Erich Cremer. Operační prostor byl v centrální části Atlantského oceánu u jižního pobřeží Západní Afriky. Během mise nenarazila ponorka \"U 333\" na vhodný cíl.\nNa osmou bojovou plavbu \"U 333\" vyplula 21. října 1943 z La Pallice a vrátila se 1. prosince 1943. Operační prostor byl severovýchodně od Azor. 4. listopadu sledovala konvoj \"MKS 29A\", byla torpédoborci zahnána na ústup a také při torpédování minula cíl (torpédoborec). 16. listopadu se připojila k vlčí smečce Schill. 18. listopadu ponorky útočily na kombinovaný konvoj \"MKS 30\" a \"SL 139\". \"U 333\" byla napadena britskou fregatou Exe a taranována, při útoku byl zničen její periskop. Následně byla vystavena útokům válečných lodí a letectva, které trvalo osm hodin, ponorce \"U 333\" se podařilo uniknout. Během bojové plavby žádná loď nebyla potopena ani poškozena.\nNa devátou bojovou plavbu \"U 333\" vyplula 10. února 1944 z La Pallice a vrátila se 12. února 1944.\nNa desátou bojovou plavbu \"U 333\" vyplula 14. února 1944 z La Pallice a vrátila se 20. dubna 1944. Operační prostor byl v severní části Atlantiku západně od Irska a v Severním průlivu. 21. března byla lokalizována spojeneckým letectvem, které navedlo na její stopu válečné námořnictvo. Ponorka byla pronásledována britskou \"druhou eskortní skupinou\" stíhačů ponorek kapitána F. J. Walkera. Kapitán \"U 333\" Cremer se rozhodl ponořit na bahnité dno v hloubce 40 m. Po deseti hodinách ponorka s potížemi se vyprostila z bahna a těžce poškozená vrátila do mateřského přístavu v La Pallice.\nNa jedenáctou bojovou plavbu \"U 333\" vyplula 6. června 1944 z La Palice a vrátila se 13. června 1944 do Lorientu. Operační prostor byl v Biskajském zálivu. \"U 333\" byla 10. června napadena australským hlídkovým hydroplánem \"Sunderland\" od 10. perutě RAAF. Následující den byla opět napadena letadlem Sunderland od 228. perutě RAF. Přestože ponorka \"U 33\" letoun sestřelila, byla nucena k vůli vážnému poškození se vrátit.\n\nPřed vyplutím na dvanáctou bojovou plavbu kapitán Cremer byl nahrazen novým velitelem Hansem Fiedlerem. 23. července 1944 ponorka \"U 333\" vyplula z Lorientu do operačního prostoru v severní části Atlantského oceánu, do oblasti západních přístupových cest k Velké Británii.\n\n31. července 1944 byla ponorka \"U 333\" západně od ostrovů Scilly (49°39′N 07°28′W) napadena korvetou \"HMS Loch Killin\" a dělovým člunem \"HMS Starling,\" plavidly 2. eskortní skupiny stíhačů ponorek. Za použití protiponorkové zbraně \"Squid\", která vrhala hlubinné pumy, byla ponorka \"U 333\" potopena. Celá posádka 45 námořníků zahynula.\n\nPonorka \"U 333\" se zúčastnila v průběhu bojových operací devíti vlčích smeček\n\n\n"}
{"id": "1169761", "url": "https://cs.wikipedia.org/wiki?curid=1169761", "title": "Porovnání klientů pro instant messaging", "text": "Porovnání klientů pro instant messaging\n\nTyto tabulky porovnávají obecné a technické informace o IM klientech. Podrobnější informace jsou v článcích jednotlivých klientů.\n\nOperační systémy, na kterých je klient podporován bez emulace nebo překladové vrstvy.\n\nInformace o tom jaké vlastnosti maji klienti.\n\nTabulka popisuje přehled těch instant messenger klientů, které odesílají šifrované zprávy.\n"}
{"id": "1169773", "url": "https://cs.wikipedia.org/wiki?curid=1169773", "title": "Tibor Fischer", "text": "Tibor Fischer\n\nTibor Fischer (* 7. ledna 1952) je bývalý slovenský fotbalista, útočník.\n\nV československé lize hrál za Inter Bratislava a Jednotu Trenčín. Nastoupil ve 34 ligových utkáních a dal 6 ligových gólů.\n\n"}
{"id": "1169776", "url": "https://cs.wikipedia.org/wiki?curid=1169776", "title": "Milan Geduldík", "text": "Milan Geduldík\n\nMilan Geduldík (* 1952) je bývalý český fotbalista, útočník.\n\nV československé lize hrál za Baník Ostrava. Nastoupil ve 2 ligových utkáních. Gól v lize nedal. V Poháru UEFA nastoupil v 1 utkání proti FC Nantes. Do Baníku přišel z Karviné.\n\n\n"}
{"id": "1169779", "url": "https://cs.wikipedia.org/wiki?curid=1169779", "title": "Peter Zbončák", "text": "Peter Zbončák\n\nPeter Zbončák (* 20. října 1949 Fiľakovo), někdy uváděný jako Petr Zbončák, je bývalý slovenský fotbalový útočník, který se usadil v Třinci. Jeho bratrem byl ligový fotbalista Dušan Zbončák.\n\nV československé lize hrál za TŽ Třinec. Dal 2 ligové góly.\n\n"}
{"id": "1169780", "url": "https://cs.wikipedia.org/wiki?curid=1169780", "title": "Mandelinka proměnlivá", "text": "Mandelinka proměnlivá\n\nMandelinka proměnlivá (\"Chrysomela varians\") je brouk z čeledi mandelinkovitých, který je na rozdíl od své příbuzné mandelinky bramborové menší a živí se meruzalkou.\n\nDélká těla je od 0,45 do 0,6 cm, je tedy středně velká. Tvar těla je oválný, s tím, že rozměr od hlavy po zadeček je delší. Jde o brouka barevně proměnlivého, většinou je zelený, vyskytují se však také jedinci modří nebo dokonce červení, kterých je nejméně. Povrch těla je lesklý. Larva je drobná, tlustá a černá housenka.\n\nTravní porosty a louky s vysokým podílem kvetoucích rostlin, brouka přitahuje zejména meruzalka. Vyskytuje se v ČR. Vyskytuje se na rostlinách v okolí květenství.\n\nDospělci se objevují v létě, kdy se páří a rychle množí, takže během léta se zvládne vylíhnout hned více generací, což však znamená zase kratší délku života, která bývá 1 - 5 měsíců.\n\nBarva těla je dědičná, vzhledem k více barevným variantám se proto tito brouci používají k experimentum s dědičností svého zabarvení.\n\n"}
{"id": "1169795", "url": "https://cs.wikipedia.org/wiki?curid=1169795", "title": "Chalfont &amp; Latimer (stanice metra v Londýně)", "text": "Chalfont &amp; Latimer (stanice metra v Londýně)\n\nChalfont & Latimer je stanice metra v Londýně, otevřená 8. července 1889 jako \"Chalfont Road\". 1. listopadu 1915 bylo jméno změněno na současné. Autobusovou dopravu zajišťují linky: 71, 336 a X336. Stanice se nachází v přepravní zóně 8 a leží na linkách:\n"}
{"id": "1169798", "url": "https://cs.wikipedia.org/wiki?curid=1169798", "title": "Wayne Brady", "text": "Wayne Brady\n\nWayne Brady, rodným jménem Wayne Alphonso Brady (2. června 1972, Columbus, Georgie), je americký herec, scenárista, dabér a zpěvák. V Česku se proslavil především jako James Stinson v komediálním seriálu \"Jak jsem poznal vaši matku\", kde hrál homosexuálního bratra hlavní postavy Barneyho, jehož představitelem byl Neil Patrick Harris. Ve své domovině je ale Wayne známý především díky jeho show \"Whose Line Is It Anyway?\", jejíž českou obdobou je \"Partička\". Má také vlastní talk show \"Wayne Brady Show\". V roce 2015 získal cenu Academy of Science Fiction.\n\nWayne Brady se narodil v Columbusu v Georgii západoindickým rodičům. V dětském věku se přestěhoval do Orlanda na Floridě a začal žít s babičkou a tetou. On sám svoji babičku, Valerii Petersenovou, oslovoval „mami“, dodává, že to byla ona, kdo ho vychovávala, nikoliv jeho pravá matka.\n\nV šestnácti letech začal Brady hrát v divadle, kde začal rozvíjet i své improvizační schopnostmi. Současně také navštěvoval Dr. Phillips High School v Orlandu a roku 1989 zde absolvoval. Později přiznal, že především na základní škole si procházel šikanou a koktal. Roku 1990 se zapsal na univerzitu v Miami. V roce 1996 se přestěhoval do Los Angeles v Kalifornii, kde i nadále rozvíjel své herecké schopnosti. V roce 2007 se Brady stal oficiálním patronem společnosti \"Ronald McDonald House Charities\" a také členem skupiny \"Friends of RMHC\".\n\nBrady byl dvakrát ženatý. Dne 31. prosince 1993 se oženil s Diane Lasso, ale již o dva roky později, roku 1995, se dne 21. září rozvedli. Znovu se oženil 3. dubna 1999 a to s tanečnicí Mandie Taketovou. S Mandií má dceru jménem Maile Masako Brady (* 3. února 2003). I s ní se ale Wayne rozvedl. 2. července 2007 oficiálně požádal o rozvod, nežili spolu však již od dubna roku 2006.\n\nV roce 2013 prohlásil Bill Maher (americký stand-up komik a moderátor) o Baracku Obamovi a Waynu Bradym že „nejsou dost černí“. Brady si to vzal osobně a na oplátku prohlásil: „Buďte opatrní, když budete dělat taková prohlášení, vaši diváci pravděpodobně získají stejné stereotypní předpoklady o černých lidech.“ \n\nV listopadu 2014 Wayne v rozhovoru s \"Entertainment Tonight\", že trpí depresemi a při svých 42. narozeninách se duševně zhroutil. Největší podíl na zotavení podle jeho slov měla bývalá manželka Taketová.\n\nWayne Brady oficiálně zahájil svoji kariéru v roce 1998 jako jeden z improvizovacích divadelních umělců v původní britské verzi pořadu \"Whose Line Is It Anyway?\" a to spolu s Ryanem Stilesem, Colinem Mochriem a Clivem Andersonem. Poté začal utvářet americkou verzi tohoto pořadu s Drewem Careym, čímž se dostal do Hollywoodu. V roce 2003 Wayne Brady získal Cenu Primetime Emmy za individuální výkon. V roce 2001 založil vlastní estrádní show, kterou nazval \"Wayne Brady Show\". Šou, která trvala po dvě sezóny, získala čtyři Daytime Emmy Awards. Brady také psal a zpíval ústřední melodii pro Disney animovaný seriál \"The Weekenders\". Asi největší Bradyho role ale přišla, když se přihlásil na konkurz do \"Jak jsem poznal vaši matku\" a získal roli homosexuálního bratra Barneyho; Jamese. Po větší část seriálu se James na scéně neobjevuje, častěji je ho tam možné vidět v posledních dvou sériích.\n\n"}
{"id": "1169803", "url": "https://cs.wikipedia.org/wiki?curid=1169803", "title": "Chorleywood (stanice metra v Londýně)", "text": "Chorleywood (stanice metra v Londýně)\n\nChorleywood je stanice metra v Londýně, otevřená 8. července 1889 jako \"Chorley Wood\". 1. listopadu 1915 byla stanice přejmenována na \"Chorley Wood & Chenies\" a od roku 1934 má již současné jméno. Autobusové spojení zajišťuje linka 336. Stanice se nachází v přepravní zóně 7 a leží na linkách:\n"}
{"id": "1169806", "url": "https://cs.wikipedia.org/wiki?curid=1169806", "title": "Zemská silnice B212", "text": "Zemská silnice B212\n\nZemská silnice Bad Vöslauer Straße B212 je silnice ve spolkové zemi Dolní Rakousko. Začíná na severním okraji obce Traiskirchen, vede směrem na jih podél východního okraje Vídeňského lesa (Wienerwald) a končí ve městě Berndorf. Celková délka silnice je zhruba 21,5 km. \n\nPoznámka: v tabulce uvedené kilometry a nadmořské výšky jsou přibližné. \nPro vytvoření článku byly použity: \n"}
{"id": "1169811", "url": "https://cs.wikipedia.org/wiki?curid=1169811", "title": "Právo na šťastie", "text": "Právo na šťastie\n\nPrávo na šťastie je šesté studiové album slovenské punk rockové skupiny Iné Kafe. Album bylo vydáno v roce 2011, osm let od předchozího \"Bez udania dôvodu\". Od alba \"Čumil\" je to také první album s bubeníkem Dodo a podobně jako \"Čumil\", i toto album bylo vydáno prostřednictvím vydavatelství Universal Music. Samotný křest alba pak proběhl v letadle.\n\nAlbum vychází ve dvou verzích, klasické verzi a limitované digipack verzi, která obsahuje i coververzi písně Keď sa všetci zjednotíme od Zóny A.\n\nHudba a texty: Vratko Rohoň (pokud není uvedeno jinak).\n\n\n\n"}
{"id": "1169817", "url": "https://cs.wikipedia.org/wiki?curid=1169817", "title": "Rohozenský potok (přítok Chrudimky)", "text": "Rohozenský potok (přítok Chrudimky)\n\nRohozenský potok je pravostranný přítok řeky Chrudimky v okrese Chrudim v Pardubickém kraji. Délka toku činí 3,5 km. Plocha povodí měří 6,5 km².\n\nPotok pramení severozápadně od Rohozné v nadmořské výšce okolo 585 m. Po celé své délce směřuje převážně jižním směrem. Na horním toku zadržuje jeho vody rozlehlý Rohozenský velký rybník, jehož plocha činí 19,8 ha. Pramenná oblast Rohozenského potoka spolu s rybníkem se nachází v přírodní rezervaci Strádovka. Zhruba kilometr jižně od hráze rybníka je přes potok vedena silnice I/37. Za silnicí přitéká zleva bezejmenný přítok, na jehož horním toku v okolí Hubského rybníka (2,3 ha) se nalézá další přírodní rezervace nazývaná Hubský. Na posledním kilometru protéká potok severozápadní částí Trhové Kamenice. Zde podtéká silnici II/343 a přijímá zleva další bezejmenný přítok, který odvádí vodu z východních a jižních svahů vrchu Svárov (613 m n. m.). Do Chrudimky se Rohozenský potok vlévá na 73,2 říčním kilometru, při západním okraji Trhové Kamenice, v nadmořské výšce okolo 525 m.\n\nRohozenský potok odvodňuje část Nasavrcké vrchoviny, která je okrskem Sečské vrchoviny. Sečská vrchovina je podcelkem Železných hor. Nejvyšším bodem celého povodí je vrch Svárov (613 m n. m.).\n"}
{"id": "1169820", "url": "https://cs.wikipedia.org/wiki?curid=1169820", "title": "Amersham (stanice metra v Londýně)", "text": "Amersham (stanice metra v Londýně)\n\nAmersham je stanice metra v Londýně, otevřená 1. září 1892. Dřívější jméno znělo \"Amersham & Chesham Bois\". Autobusovou dopravu zajišťují linky: 1, 36C, 55, 71, 73, 730, 336, 353 a X336. Stanice se nachází v přepravní zóně 9 a leží na lince:\n"}
{"id": "1169821", "url": "https://cs.wikipedia.org/wiki?curid=1169821", "title": "Český rozhlas Plzeň", "text": "Český rozhlas Plzeň\n\nČeský rozhlas Plzeň je jednou z regionálních stanic Českého rozhlasu. Naladit ji lze na VKV nebo DAB na území Plzeňského kraje, ale má také přesahy do jižních, středních i severních Čech. Budova Českého rozhlasu Plzeň je od roku 2002 chráněnou kulturní památkou.\n\nOd září 2006 je ředitelem Českého rozhlasu Plzeň Zdeněk Levý.\n\nOd 1. Listopadu 2018 se od něho oddělil ČRo Karlovy Vary.\n\n\nStanice vysílá 24 hodin denně jen analogově za využití dvanácti vysílačů na velmi krátkých vlnách (VKV/FM)\n\nDigitální vysílání v multiplexu ČRo DAB+ má být spuštěno do konce listopadu 2017. V DAB+ digitálním vysílání se stanice již vysílá takřka po celých čechách.\n\nČeské vysílání v Plzni bylo zahájeno v posledních dnech druhé světové války, když 5. května 1945 obsadili čeští vlastenci středovlnný vysílač na soutoku řek Radbuzy a Mže v bunkru v místech dnešního sportovního areálu ve Štruncových sadech. Ve 12:37 promluvil do éteru Karel Šindler první slova: „\"Hovoří Plzeň, svobodná Plzeň hovoří!\"“. 6. května kolem poledne Plzeň osvobodila americká armáda a čeští vlastenci pokračovali ve vysílání společně s americkou armádou. O provoz rozhlasu se zasloužil také Josef Skupa a od června téhož roku se již vysílalo každý den od 7:15 do 23:00 hodin. O měsíc později studio přešlo jako první poválečná mimopražská stanice pod tehdejší Československý rozhlas (před válkou byly další stanice jen v Brně a Ostravě).\n\nV roce 1946 byla vyhlášena architektonická soutěž na výstavbu budovy rozhlasu v Plzni, které zvítězil kolektiv vedený Karlem Tausenauem. Budova měla být postavena ve třech etapách. V letech 1947 až 1953 vybudováno západní křídlo na půdorysu písmene L. V druhé etapě vznikla východní část obdélného tvaru, který byla uvedené do provozu roku 1956. K realizaci třetí etapy v podobě koncertního sálu nikdy nedošlo. Budova plzeňského rozhlasu patří k nejlepších příkladů českého pozdního funkcionalismu, byla proto prohlášena nemovitou kulturní památkou s číslem rejstříku ÚSKP: 52011/4-5296.\n\n"}
{"id": "1169824", "url": "https://cs.wikipedia.org/wiki?curid=1169824", "title": "Rickmansworth (stanice metra v Londýně)", "text": "Rickmansworth (stanice metra v Londýně)\n\nRickmansworth je stanice metra v Londýně, otevřená 1. září 1887. Od 8. července 1889 vlaky nejezdily jen do Amersham, ale i do Chesham. Autobusové spojení zajišťují linky: 724, 320, 324, 336, R1, W1, X336 a 41. Stanice se nachází v přepravní zóně 7 a leží na lince:\n"}
{"id": "1169826", "url": "https://cs.wikipedia.org/wiki?curid=1169826", "title": "FK VA Liptovský Mikuláš", "text": "FK VA Liptovský Mikuláš\n\nFK VA Liptovský Mikuláš (celým názvem: Futbalový klub Vojenská akadémia Liptovský Mikuláš) byl slovenský vojenský fotbalový klub, který sídlil v okresním městě Liptovský Mikuláš v Žilinském kraji.\n\nZaložen byl v roce 1949 pod názvem PDA Liptovský Svätý Mikuláš (Posádkový dom armády). V letech 1986 – 1989 působil jako juniorka Dukly Banská Bystrica. V roce 1997 byl klub sloučen s civilním TJ Tatran Liptovský Mikuláš do TJ Tatran VA Liptovský Mikuláš.\n\nZdroj: \n\n\n\nZdroj: \n\n\n\nZdroj: \n"}
{"id": "1169830", "url": "https://cs.wikipedia.org/wiki?curid=1169830", "title": "René Zavoral", "text": "René Zavoral\n\nRené Zavoral (* 4. dubna 1976 Havířov) je český manažer, od ledna 2016 generální ředitel Českého rozhlasu.\n\nVystudoval politologii na Fakultě sociálních věd Univerzity Karlovy v Praze (v roce 2000 získal titul Mgr.). Koncem 90. let 20. století působil nejprve jako asistent a od roku 1999 jako poradce někdejší místopředsedkyně ODS a předsedkyně Senátu PČR Libuše Benešové. Sám byl členem ODS, ale ze strany v roce 2006 odešel (před svým odchodem byl několik měsíců předsedou místního sdružení ODS v Čelákovicích v okrese Praha-východ).\n\nV roce 2001 nastoupil do Českého rozhlasu na pozici marketingového a PR manažera, odkud v roce 2005 odešel do Komerční banky. V bance do září 2006 působil v korporátní komunikaci. V říjnu 2006 se do Českého rozhlasu vrátil a stal se ředitelem marketingu a PR. Od dubna 2010 byl ředitelem Odboru komunikace a vnějších vztahů. Oblastí jeho profesního zájmu jsou zvláště public affairs, media relations a korporátní komunikace.\n\nOd 1. listopadu 2011 byl jmenován náměstkem generálního ředitele ČRo pro strategický rozvoj a k 1. dubnu 2013 se stal náměstkem generálního ředitele ČRo pro program a vysílání. Dne 20. ledna 2016 byl zvolen generálním ředitelem Českého rozhlasu (ve finále získal sedm hlasů z devíti možných, když několik radních na poslední chvíli změnilo názor). Funkce se ujal o den později.\n\nPří příležitosti 100 letého výročí Československa byl v pozici generálního ředitele rozhlasu, který zorganizoval velký koncert v Praze.\n\nV dubnu 2019 obhájil R. Zavoral funkci člena Rozhlasového výboru Evropské vysílací unie (EBU) a zároveň byl podruhé zvolen jeho místopředsedou. \nNa zasedání Rady Českého rozhlasu v roce 2018 Zavoral kritizoval investigativního novináře Janka Kroupu kvůli reportáži, jež popsala, jak koncern Agrofert (do února 2017 vlastněný Andrejem Babišem) hospodaří na 1700 hektarech polností s neujasněnou majetkovou strukturou. Na většinu těchto pozemků pobírá dotace. Zavoral kritizoval formu zpracování reportáže, údajné nedostatečné uvedení do kontextu a rozkouskování tématu ve vysílání. Kroupy se zastal bývalý místopředseda Rady Českého rozhlasu (ČRo) Ivan Tesař a poslal Radě ČRo otevřený dopis. Poté, co zhruba dvoustovka pracovníků ČRo podepsala petici, která Zavoralova slova veřejně kritizovala, ředitel svůj původní výrok zmírnil. Sporem se následně zabývala i Rada pro rozhlasové a televizní vysílání, která ve svém usnesení konstatovala nedostatky v práci Janka Kroupy a výslednou reportáž označila za neobjektivní.\n\nJako pochybení označují některá česká media také fakt, že ředitel Českého rozhlasu René Zavoral zasedal společně s českými konspirátory v porotě pro udělování tzv. Krameriových cen. Cenu udílí tzv. \"Asociace nezávislých médií\", která sdružuje některé přední české dezinformátory, jako jsou antisemita Jan Korál, který spravuje jeden z hlavních prokremelských webů \"New World Order Opposition\", nebo Ondřej Geršl, který stojí za dalším proruským projektem \"AC24\" a Petr Žantovský, který působil dříve v již zaniklém Geršlově časopise Vědomí. Dalšími členy poroty jsou např. Radomír Pekárek, šéfredaktor dezinformačního webu První zprávy.cz nebo Jaroslav Plesl, šéfredaktor deníku DNES. Zavoral tak podle mediálního odborníka Václava Štětky \"Legitimizuje spolek, který zaštiťuje média s reputací šiřitelů dezinformací a prokremelské propagandy\". Český rozhlas účast R. Zavorala v porotě odůvodnil snahou o \"podporu dialogu v mediálním světě\" a tím, že úkolem médií veřejné služby \"není stavět bariéry, ale naopak mosty\". Podle Zavorala se nicméně jeho očekávání od této akce nenaplnila a proto se již udělování těchto cen neúčastní.\n\nV září 2018 podstoupil Český rozhlas na popud R. Zavorala hodnotící analýzu Evropské vysílací unie (EBU) s cílem \"zhodnotit stávající situaci v Českém rozhlase\" a získat \"konkrétní doporučeními, na co se má Český rozhlas do budoucna zaměřit, aby posílil svoji veřejnou službu.“ Podle výsledků této tz. peer-to-peer review \"Český rozhlas naplňuje dobře svou roli média veřejné služby. Je nezávislý, objektivní, dokáže být lídrem na poli inovací, kreativních řešení a nových formátů, stejně tak jako třeba techniky.\"\n\nČeský rozhlas se v posledních letech také opakovaně umísťuje mezi nejdůvěryhodnějšími českými médii. Podle výsledků mezinárodního průzkumu Reuters Institute for the Study of Journalism z roku 2019 je Český rozhlas v tomto směru vůbec nejlépe hodnoceným médiem. Podle dalšího průzkumu AMI Digital Index 2019 hodnotí česká veřejnost Český rozhlas jako druhý nejdůvěryhodnější, hned za Českou televizí a zároveň je médiem s největším meziročním nárůstem důvěry veřejnosti vůbec. \n"}
{"id": "1169837", "url": "https://cs.wikipedia.org/wiki?curid=1169837", "title": "Dub v Křeslicích", "text": "Dub v Křeslicích\n\nDub v Křeslicích je památný dub letní, který roste v pražské městské části Křeslice. \nByl vyhlášen 16. července 2004. V roce 2005 byl zasažen bleskem, avšak strom stále žije a v roce 2009 byl jeho zdravotní stav uváděn jako velmi dobrý. Jeho stáří se odhaduje na 160 let.\n"}
{"id": "1169839", "url": "https://cs.wikipedia.org/wiki?curid=1169839", "title": "Nový Pachtovský palác", "text": "Nový Pachtovský palác\n\nNový Pachtovský palác, zvaný též \"Jiráskův dům\", je klasicistní budova z roku 1863. Stojí na adrese Karoliny Světlé 208/34, Praze 1-Staré Město a je funkčně propojena nádvořím s původní sousední budovou paláce Pachtů z Rájova na Anenském náměstí. V současné době zde sídlí luxusní hotel s názvem „Pachtův Palace“.\n\nNový Pachtovský palác nechal roku 1836 vystavět hrabě Pachta z Rájova jako činžovní dům na svém pozemku, kde původně bývala zahrada Pachtovského paláce na Anenském náměstí, která sahala od paláce až k Vltavě. Nová klasicistní budova činžovního domu byla postavena na základě projektu architekta Jana Maxmiliána Hegera.\n\nV dolním patře paláce bývala Slovanská kavárna, kde se setkávali čeští vlastenci. Svůj neoficiální název Jiráskův dům dostal po jednom z nájemníků, významném českém neurochirurgovi Arnoldu Jiráskovi.\n\nV letech 1993–1995 byly Nový a starý palác upravené na byty a kanceláře. V roce 2003 započala adaptace obou paláců pro účely hotelu. Práce, jež prováděla společnost Orco Property Group, byly dokončeny v roce 2004. Na poměrně zdařilou rekonstrukci i restaurátorské práce dohlížel Státní památkový ústav\n, který byl přejmenován na lingvisticky poněkud zvláštní tvar \"Pachtův Palace\". V přízemí budovy je restaurace s kavárnou.\n\n\n"}
{"id": "1169841", "url": "https://cs.wikipedia.org/wiki?curid=1169841", "title": "Jasanová alej v Chodově", "text": "Jasanová alej v Chodově\n\nJasanová alej v Chodově je památná alej devíti jasanů ztepilých v pražské městské části Chodov. Jako památná byla alej vyhlášena 30. října 2007. Obvod kmenů se pohybuje v rozmezí od 202 do 254 cm, výška se pak pohybuje mezi 16,5 - 22 metry.\n"}
{"id": "1169867", "url": "https://cs.wikipedia.org/wiki?curid=1169867", "title": "Tygr balijský", "text": "Tygr balijský\n\nTygr balijský, někdy též tygr džunglový balijský či tygr balinéský (\"Panthera tigris balica\") je vyhynulý poddruh či regionální forma tygra, který žil pouze na indonéském ostrově Bali. K jeho vědeckému popsání došlo v roce 1912. Jednalo se zřejmě o nejmenší tygří formu jak vzrůstem (délka do 245 cm), tak hmotností (do 120 kg), která byla úzce spřízněná se sousedním tygrem jávským. Srst měl krátkou a zbarvenou relativně nejtmavěji ze všech poddruhů. Pruhy byly umístěny blízko sebe a někdy se rozpadaly ve skvrny. Šlo o vrcholového predátora ve svém biotopu, jenž se živil různými kopytníky a další kořistí střední či menší velikosti. Malý životní prostor daný velikostí ostrova, úbytek biotopu spojený s růstem lidské populace a intenzivní lov způsobily, že byl jako první poddruh tygra vinou člověka vyhuben, k čemuž došlo zřejmě ve 40. nebo v 50. letech 20. století. O jeho životě se zachovalo minimum písemných, hmotných a obrazových záznamů, nicméně šelma hrála a stále hraje důležitou roli v tradiční balijské kultuře.\n\nSubspecie \"Panthera tigris balica\" byla popsána německým zoologem Ernstem Schwarzem v roce 1912 na základě jedné lebky a kůže samice pocházející z jižní části Bali (Denpasar). Ačkoliv byly vzneseny jisté pochybnosti o tom, že tygr balijský je natolik rozdílný od tygra jávského, aby byl samostatně vyčleňován, většina vědců tuto subspecii uznává. Jsou však zvažovány dvě možnosti, o jaký poddruh se jednalo. Buď šlo o jeden z „klasických“ devíti podruhů tygra anebo o poddruh tygra jávského, který je některými vědci (Groves C. P., Mazák J. H.) považován za samostatný druh. Tygr balijský byl každopádně úzce spřízněn s tygrem jávským, k jejich vzájemné izolaci došlo s velkou pravděpodobností po poslední době ledové, kdy zanikl pevninský most mezi Jávou a Bali. Potvrzují to i nejnovější analýzy DNA. Taxonomická revize provedená v roce 2017 vědci z Cat Specialist Group, což je odnož IUCN, nicméně tygra balijského (a stejně tak sumaterského) označuje za pouhou regionální formu tygra jávského, a tedy neuznává jako samostatný poddruh.\n\nTygr balijský byl zřejmě nejmenším tygřím poddruhem, ačkoliv s jistotou to tvrdit nelze, neboť chybí dostatek komparativních dat. Samice měřily na délku (včetně ocasu) nejčastěji 190–220 cm, samci obvykle 220–240 cm, někdy i více. Oszkárem Vojnichem ulovený samec (zobrazený na fotografii v infoboxu) měřil 245 cm a je nejdelším změřeným jedincem. Délka lebek u samic oscilovala mezi 24 a 27 cm, u samců mezi 27 a 31,2 cm. Nosní část byla protažená a úzká. Charakteristickým rysem chrupu této subspecie byla miniaturní velikost či dokonce absence druhého horního třenového zubu. Ocas byl relativně krátký a dosahoval délky 58–71,5 cm, pro srovnání u tygra jávského je to 77–83 cm. Hmotnost se pohybovala mezi 65–80 kg u samic, samci vážili obvykle 90–100 kg (někdy až 120 kg). Tyto údaje jsou vytvořeny na základě měření několika lebek a kůží a pouhého jednoho čerstvě zabitého jedince (O. Vojnich), proto by měly být brány s opatrností. Na jejich základě je nicméně možno tuto šelmu velikostně přirovnat k statným jihoamerickým formám jaguára (průměr samic 72 kg, samců 102 kg). Byl však rozhodně mohutnější než průměrní levharti či pumy (samice těchto koček váží 20–50 kg, samci 30–90 kg, větší kusy se vyskytují jen zcela výjimečně).\n\nZbarvení bylo tmavě oranžové, skoro až cihlové, černé pruhy byly relativně širší a poněkud méně husté, především v přední části těla, než u typického tygra jávského. Mezi pruhy byly roztroušené černé skvrny. Světlá spodní část těla byla velmi malá, zato však zbarvená téměř doběla, ostatní poddruhy jsou spíše krémové. Srst měl kratší zvláště ve srovnání se sumaterským tygrem. Délka chlupů se pohybovala od 7 do 10 mm (t. sumaterský 10–15 mm, t. jávský 8–12 mm), přičemž sezónně se neměnila, na rozdíl od srsti severně žijících poddruhů. Na přední straně hlavy se nacházelo 4–5 párů zdvojených příčných proužků, další indonéské tygří poddruhy toto nemají. Stavbou lebky připomínal spíše tygra jávského, rozmístěním, šíří a tvarem pruhů spíše tygra sumatránského, nicméně podkladovou barvu měl tmavší než oba poddruhy, zvláště než druhý jmenovaný.\n\nTygr balijský byl endemitem ostrova Bali. Zřejmě se tam dostal přes pevninský most během poslední doby ledové z Jávy, ale vyloučit nelze ani přeplavání průlivu, který oba ostrovy odděluje. Ten je široký jen 2,5 km a tygři jsou navíc velmi dobří plavci. Tygři žili především v hustých džunglích hornatých částí ostrova, stranou od hlavních lidských sídel, i když nikoli výhradně. Z původu dochovaných exemplářů je možné odvodit, že obývali spíše západní část ostrova. Jelikož se jedná o nejméně prozkoumanou tygří subspecii, navíc již nenávratně ztracenou, podrobnosti o jejich životě neznáme. Pouze na základě srovnávací etologie je možné odvodit, že žili podobně jako ostatní džungloví tygři. Mohli lovit pouze faunu vyskytující se na ostrově. Šlo by tedy o divoká prasata, muntžaky sundské, sambary ostrovní, luskouny ostrovní, kury bankivské, makaky jávské, hulmany jávské, varany a bantengy. Kromě toho občas napadali a zabíjeli domácí zvířata. Výjimečně se mohlo stát, že se uchýlili ke kanibalismu. Nizozemský lovec A. J. M. Ledeboer zaznamenal příhodu, kdy tygr zabitý odpoledne 20. srpna 1910 byl jen hodinu poté odtažen a následně zčásti sežrán jiným tygrem.\n\nMístní domorodci ho nazývali \"samong\" či \"macan\" (jiným přepisem \"machan\"), v indonéštině byl znám jako \"harimau bali\". Tygr měl vždy významné místo v balijské kultuře, především v mýtech, pověstech a léčitelství. Mísil se v nich tradiční ambivalentní vztah k velkým šelmám - obdiv k síle a údajné zázračné moci na jedné straně a obava a nenávist na straně druhé. Domorodci si zhotovovali různé amulety a léčivé přípravky z částí tygřích těl.\n\nV hinduistickém náboženství, které je na Bali dominantní, hraje tygr důležitou roli v různých tradičních tancích a ceremoniálech, např. v tanci \"Barong\" o souboji dobra se zlem (kde je označovaný jako \"Barong macan\"). Tygr, pán džungle, dokáže údajně ochránit vesnici před nemocemi a udržovat rovnováhu mezi duchovním a hmotným světem.\n\nPodobně jako v Malajsii, na Jávě a Sumatře existují i na Bali pověsti o tygrodlacích. Balijci je nazývali \"macan dadèn-dadèn\" a věřili, že v tygrodlaka se mohl změnit každý člověk, který postrádal vertikální rýhu nad horním rtem. Tygrodlaci žili údajně odděleně od ostatních lidí resp. měli svá vlastní tajná území. S proměnou ve zvířata, tygra nevyjímaje, souvisí i mýtické bytosti zvané \"léyak\", \"suangi\" a \"selak\", které však nejsou pouze tygrodlaky, ale obecně jakýmisi čaroději.\n\nOstrov Bali má rozlohu pouhých cca 5700 km², přičemž jen část tohoto území je vhodná jako tygří biotop. Když k tomu připočítáme náročnost na teritorium, vyjde nám, že počet dospělých tygrů nemohl být najednou nikdy větší než zhruba 110–125 kusů. Tygr balijský tak vlastně balancoval na hraně přežití i bez jakéhokoliv zásahu člověka a svým způsobem je s podivem, že „vydržel“ do téměř poloviny 20. století.\nBalijci tygra zabíjeli dlouho před příchodem kolonistů, ale dělo se tak jen v omezené míře, většinou jen když ohrožoval je a jejich domácí zvířata. Od 19. století při tom používali metodu instalace pušky na samospoušť u tygřího úlovku. O šelmě máme jen minimum věrohodných písemných a obrazových zpráv. Jednu z nich napsal maďarský lovec chorvatského původu baron Oszkár Vojnich. V roce 1911 zastřelil a vyfotil jednoho z tygrů a popsal jeho lov. Zvíře nejprve chytil za pomoci místních průvodců do železné pasti, a pak ho zblízka zabil. Odstřel velkých šelem byl zábavou mnohých evropských „cestovatelů“ od konce 19. století zhruba do začátku 2. světové války a v koloniích k tomu měli dostatek příležitostí. Bali bylo součástí Nizozemské východní Indie a tak si mnozí lovci a „sportovci“ nenechali ujít šanci vzácnou šelmu zastřelit. Nečinili se jen západní lovci, ale i místní lidé, kteří jim dělali doprovod a ukazovali, jak nejlépe tyto kočky zabíjet. Kupříkladu E. Munaut, což byl puškař ze Surabayi a průvodce Oszkára Vojniche během jeho lovu, usmrtil do roku 1911 nejméně 20 jávských tygrů a pomáhal zájemcům lovit i balijské tygry. Jeho metodou bylo nastražit návnadu spolu s těžkou ocelovou pastí a pak uvězněné zvíře z 15–20 metrů odstřelit. Kromě toho vzrůstala v této době výrazně i domorodá populace na ostrově, což vedlo ke kácení lesů a úbytku lovné zvěře. Všechny tyto faktory měly za následek, že populace tygra se ve 20. a 30. letech 20. století fatálně ztenčila. V první polovině roku 1936 bylo usmrceno 5 tygrů a pak už nebylo kde brát. Poslední prokazatelné pozorování a příznačně zároveň zastřelení tygra balijského se stalo 27. září 1937. Jednalo se o dospělou samici a byla zabita v Sumbar Kima na západě ostrova. O dalších přežívajících jedincích máme sice poměrně četná, ale nepotvrzená svědectví. Například v listopadu roku 1937 napsal jistý Zimmermann, německý plantážník žijící na Bali, dopis, v němž uvádí: \"„V období od roku 1933 do současnosti\" (tj. do listopadu 1937) \"bylo na území od Poelaki\" (Tandjoeng Poelaki na severozápadě ostrova) \"k Teloktrimě\" (?) \"zabito, co já vím, nejméně 14 tygrů... V současné době asi 6 jiných, pokud je mi známo, opět v oblasti žije.“\" Zprávy o žijících jedincích byly poměrně časté ještě ve 40. letech, ale nikdy nebyly věrohodně ověřeny. V 50. letech jejich četnost výrazně ubývala. Ještě v roce 1963 údajně narazila skupina vesničanů v lese na tygří tělo, ale tento objev se nepodařilo potvrdit. Žádné části tygra z té doby se nedostaly k odborníkovi či do muzea. Kdy došlo k poslednímu spatření není možné specifikovat, neboť zprávy o pozorování kolovaly mezi vesničany minimálně do 70. let. Nelze tedy určit přesné datum vymření poddruhu. S jistotou se dá říct jedině to, že k němu došlo někdy po roce 1937, přičemž udržitelná životaschopná populace přestala existovat nejpozději ve 40. letech 20. století.\n\nPro záchranu tygra balijského bylo uděláno málo. V zoo nebyl nikdy chován, dokonce nebyl nikdy řádně zdokumentován či natočen na film. Existuje jen pět fotografií, na nichž je s jistotou zachycena tato kočkovitá šelma. Ani na jedné z nich není zvíře živé. Nedávno byly objeveny dvě další fotografie pocházející z období mezi lety 1910 až 1915, kde jsou s největší pravděpodobností dva tygři balijští zachyceni při „hraní“ s krotitelkou Rose Flanders Bascom z Ringling Bros Circus. Pro to, že jde skutečně o tento poddruh, hovoří malá velikost šelem, jejich tmavé zbarvení, proužky na čele a také záznam o tom, že maďarští lovci odchytili na Bali dva tygry a prodali je cirkusu.\n\nV roce 1941 byl sice ustaven Národní park Bali Barat (plocha 20 000 ha), který se nacházel na severozápadě ostrova a zčásti pokrýval předpokládané tygří území, ale bylo už pozdě. Že se to s ochranou v té době již prakticky vyhynulé šelmy nijak nepřehánělo, ukazuje lovecké regulační opatření „Peraturan Pemburuan Bali 1949“ vydané krátce po vyhlášení indonéské nezávislosti, kde je tygr veden jako škodlivé zvíře, jehož lov je povolen za poplatek 50 rupií.\n\nV roce 1975 strávil v Indonésii několik měsíců australský zoolog Colin P. Groves. Setkal se také s úředníkem, který měl na starost ochranu balijské přírody. Ten mu potvrdil, že místní lidé trvají na tom, že v rezervaci Bali Barat stále tygři žijí. Podobnou zkušenost učinil přední světový „tygrolog“ John Seidensticker v roce 1978. Mezi domorodými obyvateli je přítomnost této šelmy tak hluboko zakořeněná, že její existence je tradována až prakticky do současnosti. Mnohé internetové stránky tygra balijského uvádějí jako stále platnou, i když jen těžko spatřitelnou součást fauny vyskytující se na ostrově. Je to zřejmě i proto, aby nalákaly turisty. V roce 2010 se v tisku objevila zpráva, že na západě Bali řádí tygr, který napadá psy a kozy. Vyšetřování to ale nepotvrdilo.\n\nExistuje jen 9 lebek, 5 kůží a nějaké kosti balijského tygra ve vědeckých sbírkách. Jedná se o tato muzea: Naturalis Biodiversity Center v Leidenu (Nizozemí), Senckenberg Museum ve Frankfurtu (Německo), Naturkunde–Museum ve Stuttgartu (Německo), Přírodopisné muzeum v Londýně (V. Británie). Lebku a kůži poslední tygřice zabité roku 1937 má Museum Zoologicum Bogoriense v Bogoru (Indonésie). Lebka jedince zabitého O. Vojnichem je v Magyar Természettudományi Múzeum v Budapešti (Maďarsko). Rozsáhlá studie vyhynulých tygrů publikovaná roku 2013 přinesla informace o dalších dvou do té doby neznámých muzejních kusech z Oxford Natural History Museum a z Izu.\n\n"}
{"id": "1169889", "url": "https://cs.wikipedia.org/wiki?curid=1169889", "title": "Jinan v Bubenči", "text": "Jinan v Bubenči\n\nJinan v Bubenči je památný jinan dvoulaločný, který roste v pražské\nměstské části Bubeneč. Nachází se v Královské oboře v areálu bývalého zahradnictví u Místodržitelského letohrádku. Jinan má 2 hlavní větve, je zřejmé, že prořez neprobíhal úplně šetrně.\nPamátným byl vyhlášen 16. července 2004. V roce 2016 je jeho stáří odhadováno na 130 let. Stav stromu je v roce 2010 uváděn jako velmi dobrý. Jinan v Bubenči je jeden z nejstarších a největších jinanů v Česku.\n\n"}
{"id": "1169892", "url": "https://cs.wikipedia.org/wiki?curid=1169892", "title": "Bogučar", "text": "Bogučar\n\nBogučar () je město ve Voroněžské oblasti v Ruské federaci. Při sčítání lidu v roce 2010 mělo bezmála dvanáct tisíc obyvatel.\n\nBogučar leží na řece Bogučarce (přítoku Donu) na jihu Voroněžské oblasti.\n\nBogučar byl založen v roce 1701. V roce 1779 se stal městem.\n\n"}
{"id": "1169901", "url": "https://cs.wikipedia.org/wiki?curid=1169901", "title": "Prosecký hřbitov", "text": "Prosecký hřbitov\n\nProsecký hřbitov se nachází v Praze 9 v městské části Prosek v ulici Čakovická 280. Byl založen jako náhrada za zrušený hřbitov u kostela svatého Václava. Dělí se na dvě části – starší severní a novější jižní. V té starší se nachází velký železný kříž s Kristem. V roce 1999 bylo na hřbitově evidováno 10045 pohřbených, 96 hrobek, 2294 hrobů, 480 urnových hrobů a 100 kolumbárních stránek. Roku 2010 byla dokončena celková rekonstrukce hřbitovních zdí.\n\nNa podstavci s křížem je nápis: \"Věnoval Bedřich rytíř Frey 28. 9. 1896\".\n\n"}
{"id": "1169903", "url": "https://cs.wikipedia.org/wiki?curid=1169903", "title": "Bilineární zobrazení", "text": "Bilineární zobrazení\n\nBilineární zobrazení je pojem z oboru matematiky, přesněji z algebry, kterým se rozumí zobrazení, které je lineární v obou svých parametrech. Nejčastěji se jedná o zobrazení, které zobrazuje dva prvky vektorových prostorů opět na prvek nějakého vektorového prostoru, ale místo vektorových prostorů se může jednat i o moduly nad komutativním okruhem.\n\nTypickým příkladem bilineárního zobrazení je maticové násobení. Zvláštním případem bilineárního zobrazení jsou bilineární formy.\n\nPro vektorové prostory \"V\", \"W\" a \"X\" nad stejným tělesem \"T\" je zobrazení\nbilineárním zobrazením, pokud pro všechna formula_2 je zobrazení\nlineární a pro všechna formula_4 je lineární zobrazení\n"}
{"id": "1169904", "url": "https://cs.wikipedia.org/wiki?curid=1169904", "title": "238 (číslo)", "text": "238 (číslo)\n\nDvě stě třicet osm je přirozené číslo, které následuje po čísle dvě stě třicet sedm a předchází číslu dvě stě třicet devět. Římskými číslicemi se zapisuje CCXXXVIII.\n\n\n\nSilnice II/238 je česká silnice II. třídy vedoucí na trase Stochov – Kladno\n\n\n"}
{"id": "1169907", "url": "https://cs.wikipedia.org/wiki?curid=1169907", "title": "Holešovický hřbitov", "text": "Holešovický hřbitov\n\nHolešovický hřbitov se nachází v Praze v městské části Holešovice, v ulici Strojnická 307. Založen byl roku 1873 ve svahu mezi Stromovkou a ulicí Strojnickou, poblíž viaduktu Buštěhradské dráhy. Hřbitov má tvar téměř pravoúhlého trojúhelníku. Zajímavostí je, že na hřbitově platí zákaz pohřbívání mrtvých - pohřbívají se pouze urny. Hrob zde má Jan Zázvorka starší, Eva Olmerová, Bedřich Šetena a Jaroslav Brouk (1884 – 1953), zakladatel letenského obchodního domu Brouk a Babka. Rozloha hřbitova je 0,88 ha.\n\n"}
{"id": "1169911", "url": "https://cs.wikipedia.org/wiki?curid=1169911", "title": "239 (číslo)", "text": "239 (číslo)\n\nDvě stě třicet devět je přirozené číslo, které následuje po čísle dvě stě třicet osm a předchází číslu dvě stě čtyřicet. Římskými číslicemi se zapisuje CCXXXIX.\n\n\n\n\n\nSilnice II/239 je česká silnice II. třídy vedoucí na trase Černčice – Peruc – Šlapanice – Černuc\n\n\n"}
{"id": "1169913", "url": "https://cs.wikipedia.org/wiki?curid=1169913", "title": "Loretánská kaple v Častolovicích", "text": "Loretánská kaple v Častolovicích\n\nZaniklá Loretánská kaple v Častolovicích na Rychnovsku se nacházela v místech parku mezi řekou a křižovatkou ulic Masarykova a Komenského.\n\nLoretánská kaple byla postavena roku 1647 jako špitální kaple, která byla zasvěcena Panně Marii Loretánské a svatému Václavu. Kapli nechal postavit syn Otty z Oppersdorfu - Václav Ignác z Oppersdorfu. Stavební práce vedl vlašský stavitel raného baroka Carlo Lurago. Jednalo se o jednu z nejstarších loretánských kaplí v Čechách. Její existenci nechal Otta z Oppersdorfu pojistit ve své poslední vůli. Zápis do zemských desek byl proveden dne 13. ledna 1647, krátce po jeho smrti.\n\nPůvodní špitál stával jinde, pravděpodobně v místech zaniklého hostince Panský dům. Provoz špitálu zajišťovala nadace z Koldínského statku pocházející z roku 1622.\n\nArchitektonické řešení kaple bylo netradiční. Zachovala si sice kubický charakter, vstupní prostory ale byly přizpůsobeny přilehlým stavbám. Santa Casa byla umístěna do středu panského špitálu, mezi dvě přízemní obytná křídla. Kompozičně tvořila jádro barokního celku. Z venkovní strany se nacházela štítová zeď, valbou zakončená sedlová střecha a sanktusová vížka. Hlavní portál byl začleněn do západního průčelí, rozděleného lisénami do tří polí. Na střední průčelové pole navázal štítový nástavec nad průběžnou, ukončující římsou. Západní průčelí obsahovalo kromě barokního portálu jediný okenní otvor, ukončený segmentem, dvojici nik v bočních polích a menší niku ve štítovém nástavci. Boční vchody, situované v příčné ose, sloužily pro přístup z pravé i levé části špitálu. Chodby po stranách ústily do špitální zahrady a stejnou chodbou byl možný přístup do společné kaple nebo do obytných místností. Boční stěny a závěrová stěna nebyly zdobeny. V podřímsí se otevíraly po stranách vejčité otvory do půdního prostoru.\n\nVnitřní dispozice kaple se lišila od dosud založených kaplí. Základním půdorysným obrazcem byl v bočních stranách protažený oktogon. Jeho podélný charakter zvyšovaly v čele a v závěru přidružené půlelipsy. Protáhlé stěny oktogonu ustupovaly do stran lehce zaoblenými přechody na nároží. Základem klenebního systému byly valené pásy, svazující protilehlé šikmé, krátké stěny oktogonu. Plochu mezi valenými pasy doklenovaly na všech čtyřech hlavních stranách lunety. Zbývající poloelyptické výklenky v podélné ose kaple byly zastropeny konchou. Architektonické členění římsovými hlavicemi a na ně navazujícím trojdílným kladím se omezilo na krátké, šikmé stěny oktogonového jádra.\n\nNa konci 17. století byl vybudován hlavní portál se šternberským erbem. Tento portál byl při likvidaci kaple přenesen do průjezdu, který spojuje nádvoří častolovického zámku a park. V téže době byla pravděpodobně odstraněna porušená valená klenba.\n\nRoku 1786 byla na základě nařízení císaře Josefa II. kaple zrušena. V pamětní knize častolovické fary z roku 1796 se o kapli píše už jen jako o kapli sv. Václava. Při její přestavbě byla též odstraněna loretánská podoba vnitřního prostoru.\n\nV lednu 1934 byly dvě místnosti špitálu upraveny pro školní kuchyni a jídelnu.\n\nKapli svatého Václava s přilehlými budovami převzal roku 1950 Místní národní výbor (MNV) Častolovice. První část kaple byla ve velmi špatném stavu, část stropu byla propadlá. Druhá část byla v době převzetí obydlena. O vlastní kapli byl již roku 1949 veden spor mezi MNV a uživatelem - římskokatolickou církví. Kaple dále chátrala až do doby, kdy bylo rozhodnuto o jejím zbourání. Odstřel provedl dne 25. dubna 1975 lngstav s.p. V místech kaple byl postaven kruhový objezd a poblíž byl postaven nový most.\n\n\n\n"}
{"id": "1169920", "url": "https://cs.wikipedia.org/wiki?curid=1169920", "title": "Artūrs Karašausks", "text": "Artūrs Karašausks\n\nArtūrs Karašausks (* 29. ledna 1992, Riga) je lotyšský fotbalový útočník, od srpna 2016 působící v klubu FC Wil. Mimo Lotyšsko působil na klubové úrovni v Rusku, Polsku a na Ukrajině. Je bývalým mládežnickým a současným seniorským reprezentantem Lotyšska.\n\nSvoji fotbalovou kariéru začal v týmu JFC Skonto, kde prošel všemi mládežnickými kategoriemi.\n\nV roce 2008 přestoupil do mužstva JFK Olimps, kde působil do roku 2009. Celkem za tým nastoupil k 18 střetnutím, ve kterých se 10x gólově prosadil.\n\nPřed sezonou 2009 se vrátil do Skonta, kde ve zmíněném ročníku získal s týmem mistrovský titul. Na podzim 2010 hostoval v ukrajinském FK Dněpr Dněpropetrovsk, odkud se v zimě 2010/11 vrátil do svého mateřského klubu, se kterým získal ve druhé polovině ročníku Lotyšský fotbalový pohár. Následoval další hostování, tentokrát v jiném lotyšském klubu FB Gulbene. V sezoně 2013 se stal se 16 brankami společně s Andrejsem Kovaļovsem (tehdy FC Daugava) nejlepším střelcem Virslīgy. Tento úspěch mu pomohl k následnému angažmá v Rusku, kde hostoval v FK Rubinu Kazani. Po podzimu 2015 stráveném opět ve Skontu, zamířil v lednu 2016 hostovat do polského Piastu Gliwice. Na konci dubna 2016 se vrátil zpět do svého mateřského klubu.\n\nPřed sezonou 2010/11 zamířil na hostování do klubu FK Dněpr Dněpropetrovsk. Za tým vstřelil dva góly v deseti zápasech.\n\nV létě 2012 se stal novou posilou FB Gulbene, kam odešel na půl roku hostovat. Odehrál zde 15 střetnutí, v nichž 1x rozvnil síť.\n\nPřed jarní částí ročníku 2013/14 odešel na hostování do Ruska, do klubu FK Rubin Kazaň. Působil zde půl roku, ale během této doby nenaskočil do žádného soutěžního utkání.\n\nV lednu 2016 zamířil na půlroční hostování s opcí na přestup do Piastu Gliwice, tou dobou vedoucího týmu polské Ekstraklasy. V Ekstraklase za Piast debutoval v ligovém utkání 26. kola (4. 3. 2016) proti Wisłe Kraków (remíza 1:1), když v 85. minutě vystřídal Pawła Moskwika. Na konci dubna 2016 mu bylo předčasně ukončeno hostování a vrátil se zpět do Skonta. Celkem za tým během jarní části ročníku odehrál 2 zápasy, gól v nich nedal.\n\nV srpnu 2016 se stal novou posilou švýcarského týmu FC Wil, kde podepsal kontrakt do léta 2019.\n\nArtūrs Karašausks je bývalým mládežnickým reprezentantem Lotyšska. Nastupoval postupně za výběry U17, U19 a U21.\n\nV A-mužstvu Lotyšska debutoval 5. 6. 2010 v přátelském utkání v anglickém městě Milton Keynes proti reprezentaci Ghany (prohra 0:1).\n\n"}
{"id": "1169922", "url": "https://cs.wikipedia.org/wiki?curid=1169922", "title": "Černý les u Šilhéřovic", "text": "Černý les u Šilhéřovic\n\nČerný les u Šilhéřovic je jméno dvou blízkých přírodních rezervací v okrese Opava:\n\n"}
